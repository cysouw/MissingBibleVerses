# language_name:        Chin Ngawn
# closest ISO 639-3:    cnw
# ISO_15924:            Latn
# year_short:           2006
# year_long:            
# vernacular_title:     
# english_title:        The New Testament in Chin Ngawn
# URL:                  http://www.myanmarbible.com/bible/Ngawn/html/NT/Matthew/Matthew001.html
# copyright_short:      © Myanmar Bible Society
# copyright_long:       
# notes:                
40001001	Abraham le David casuan Jesuh Khrih ii suahkehnak puzung tangthu cu hibangin hi .
40001002	Abraham ca Isak , Isak ca Jakob , Jakob ca Judah , Judah le a suahpih unau pano te hi .
40001003	Judah ca Perez le Zerah ( a nu haw Tamar hi ) Perez ca Hezaron , Hezaron ca Ram hi .
40001004	Ram ii ca Amminadab , Amminadab ii ca Nahshon , Nahshon iica Salmon hi .
40001005	Salmon ii ca Boaz ( a nu cu Rahab hi ) Boaz ii ca Obed ( a nu Ruth hi ) Obed ca Jesse hi . Jesse ii ca David Kumpi Bawipa hi . David khan pan Israel mi Babilon ngam sal taan tian a pupa haw te cu a nuai lam bang in hi .
40001006	David ii ca Solomon hi ( a nu cu Uriah nupi hi )
40001007	Solomon ii ca Rehoboam , Rehoboam ii ca Abijah , Abijah ii ca Asa hi .
40001008	Asa ii ca Jehoshafat , Jehoshafat ii ca Joram , Joram ii ca Uzziah hi .
40001009	Uzziah ii ca Jotham , Jotham ii ca Ahaz , Ahaz ii ca Hezekiah hi .
40001010	Hezekiah ii ca Manasseh , Manasseh ii ca Amon , Amon ii ca Josiah hi .
40001011	Josiah ii ca Jeconiah , le a unaupihte hi .
40001012	Babilon saltaannak pen Jesuh hin tian a nuailam aa bang hi . Jeconiah ii ca Shealtial , Shealtial ii ca Zerubbabel hi .
40001013	Zerubbabel ii ca Abi-ud , Abi-ud ii ca Eliakim , Eliakim ii ca Azor hi .
40001014	Azor ii ca Zadok , Zadok ii ca Akhim , Akhim ii ca Eli-ud hi .
40001015	Eli-ud ii ca Eleazar , Eleazar ii ca Matthan , Matthan ii ca Jakob hi .
40001016	Jakob ii ca Jesuh hingtu Mary ii pasal Josef hi .
40001017	Mahhangin Abraham khan pen David khan tian in khangsawm le khangli hi . David khan pen Babilon tei sal in a taan haw tian khangsawm le khangli hi . Babilon tei salin a taan haw pen pan Khrih ii hin tianin khangsawm le khangli hi .
40001018	Jesuh Khrih ii hinnak cu hibangin hi . Anu Mary cu Josef in ham in a huaidun haw deuh laih ngawlin Hawvang Thiangtho ca nei tung tih thei hi .
40001019	Josef cu midik le mipha ahih hangin Mary ii zahcaak tuk deih ngawlin kuama theihngawl no in a zamsan tukin ngaisung hi .
40001020	Mahnaven hibangin a ngaihsut laihtak in Topai vanmi pakhat a mang ah langin hitih hin hilh hi . David casuan Josef , Mary cu nupi tukin lau pahsun , itahimtitale ca a pai mi hi Hawvang Thiangtho hang in hi .
40001021	Aman capa hing tuk aa a min Jesuh tin sa tuk ci , itahimtitale a miphunte a sualnak haw pen pan tuk hi , ” tin ti hi .
40001022	Topan kamsang pai lakah , a hilh hamsa bangin a kim theihnak tukin hi , mah thute cu ;
40001023	“ khanglai him in capaai tuk aa capa hing tuk hi , a min cu Immanuel tin samhaw tuk hi , ” tin a hilhsami a kimnak tukin tihbanghin a piangmi hi . Immanuel tih mi cu , “ Pathian eimu lakah um ” tihnak hi .
40001024	Josef cu a khatlawh ten Topai vanmi ii hilhnak bangin zuiin Mary cu huai hi .
40001025	Capa a hin tian in zaupih ma hi . Capa hing in a min cu Jesuh tin sa haw hi .
40002001	Herod ii Judea ngamah kumpi a deh laihtak in mahlai ngam Bethlehem khua sungah Jesuh cu hing hi ; a ngei ngawlin ni suahnak lam pen aksi zo thiamte cu Jerusalem khuapi ah heng haw hi .
40002002	“ Judah mitei kumpi tukin a hingmi nauno i lai ah him ? Nisuahnak lam pen ama aksi ka muh uh bangin amah a bia tukin hung ung hi , ” tin ti haw hi .
40002003	Herod in hi thu a theih ten a lungmu tam in , Jerusalem khua mite vang in lungmu tam tek haw hi .
40002004	Mahten Thiampi upate le Daanthiamte sam khawm in , “ Messiah cu ilai ah hing tuk kaw ? ” tin dong hi .
40002005	Mahten amuh ten , “ Judah ngam Bethlehem ah tuk hi , ” tin don haw hi . Kamsang tei ngatmi cu hibangin hi .
40002006	“ Judah ngamsung a ummi nang Bethlehem , Judah ngamsung khuapi lak pen a neubel cu hi ma ci . Itahimtitale nangma sungpen lamhuaitu pakhat piangtuk hi , ka mihing Israel mite lamhuaitu tuk hi , ” tin ti hi .
40002007	Mahten Herod cun cte cu samkuh in aksi a suakpan hun khi ciangzet in dong kan hi .
40002008	Mahten amuhte cu Bethlehem ah hawhtiik in , “ Hawhta un na , nauno cu komzet in zei ta un hi , na muh uhten keihei hilh leh unna amah bia tukin hawh bok tung hi , ” tin thucah hi .
40002009	Herod ii hilhnak bangcun hawh haw in nisuahnak lam pen amuh mi haw aksi cu amai ah hawh in mu leh haw hi .
40002010	Mah aksi a muhleh haw ten lungdamsazet haw hi , hawhngut in nauno umnak zawn ahcun cawl hi .
40002011	Inn sungah tum haw in nauno cu a nu Mary tuah a muh haw ten khukdin in bia haw hi ; laksawng a puakmi haw sui , frankinsens , le myrrh cu kaisuah in pia haw hi .
40002012	Mahten miciipte cu Pathian in a mang haw ah in Herod lakah kikleh tuk ngawlin a hilh hangin lampi dang tawn in pin haw hi .
40002013	Ni suahnak lam miciip tei tul nung ten Topai vancung mi pakhat cu Josef mang ah langin , “ Tho in na nauno le a nu cu pui in hi , hi nauno cu Herod in a that tukin zei hi , mahhangin Izip ngamah taai un , kihlehnak tuk ka hilhleh laklawh tian mahlai ah um un , ” tin ti hi .
40002014	A tihnak bangin Josef cu tho in nauno le a nu tuah in a zan a zan in Izip ngamah taai haw hi .
40002015	Herod thih tian mahlai ah cun um haw hi , hitihbangin ahihnak cu Topan kamsang tei kam pen , “ Ka Capa cu Izip ngam pen samtul ing , ” tin a tihmi a kimnak tukin hi .
40002016	Herod cun nisuahnak lam miciip ten zol haw hi , tih khi a theih ten a thin uukzet hi . Aksi a hen hun nisuahnak lam miciip tei a hilhhawmi tuah a dengdun hun tuatin Bethlehem le a elkiim khua ah a ummi pano naupang kumnih le a nuaisiah hempoh thahkhawng tukin thupia hi .
40002017	Mahtihbang cun kamsang Jeremiah ii hilh hamsa mi khi kim hi , a hilh sa mi cu :
40002018	“ Rama khuasung pen aw thangin , Kahnak le taunak aw hi . Rachel in a cate kah hi , A thihkhawng haw hangin , neek hei neek theih ma toh , ” tin hi .
40002019	Herod ii thih nungten Izip ngamah cun Topai vancung mi pakhat cu Josef mangah langin ,
40002020	“ Tho in na nauno le a nu khi Israel ngamah kih pih leh in hi , itahimtitale nauno thah tumtute thi zo haw toh hi , ” tin ti hi .
40002021	A tihnak bangin Josef cu tho in nauno le a nu cu pui in Israel ngamah kiik leh tuk cun hawh haw hi .
40002022	Mahnaven Archelaus in a pa Herod ii ai-awh in Judea kumpi thek tih cu Josef in a theihten mahlai ahcun hawh ngam ma hi . A mang ah a hilhbet haw bangin Galilee ngamah hawhin ,
40002023	Nazereth tihmi khua ah um haw hi . Mahtihbangin kamsang tei hilh hamsami , “ A mahcu Nazereth mi hi tuk hi , ” tih mi cu kim hi .
40003001	Mah hun hawng cun baptizam piatu Johan cu Judea ngamkhing mun hengin thu hilh hi .
40003002	“ Vancung Uknak nai zo hi . Na lungmu uh theekin na sualnak uh sik un , ” tin ti hi .
40003003	Kamsang Isaiah in : “ Mi pakhat cu ngamkhing lakah au in ; ‘ Topai hawhnak lampi sial un ; A hawhnak tuk lampi khi camtiik un , ’ ti hi tin ” a tihmi khi a hilh nuamsan mi cu Johan hi hi .
40003004	Johan ii puan cu kalauk mul in tah mi hi , a taaikhap cu savun in bawl mi hi aa , a an cu khau le hampa lak aa khuaizu hi .
40003005	Jerusalem pen pan , Judea ngam khua hempoh pen hihen , Jordan ngunmawk hempoh pen hihen ama lakah mi tampi hung haw hi .
40003006	A sualnak haw te phuang in Jordan ngun ahcun baptizam-nak la haw hi .
40003007	Johan in Farasi pawl le Sadusi mitei lakah in baptizam-nak la tukin a lakah a hun haw khi amuh ten , amuh tei lakah , “ Maw ngul i hin miduhham pawl , Pathian ii bawlsiatnak a heng tukmi sung pen luat thei tuk uh ci , tin a kua in hilh him ?
40003008	Na sual na sihnak uh khi na ngah uh in langtiik un .
40003009	‘ Abraham cu cihahtu ka pu uh hi ’ tisih in bawlsiatnak mun pen luat tuk ung , tin ngaisung pahsuh un . Thungangai in hilh ing hi . Pathian cun hi suangte hei hi . Abraham casuan in bawl thei hi .
40003010	Thingkungte phuhnak tukin a bulah heipi koih in um zotoh hi . Ngahpha a ngahngawl thingkung hempoh cu phuh hi haw tuk aa mei sungah vawk hi tuk hi .
40003011	Sualnak pen siik uh ci tih theihnak in kei cun tuituah in baptizam pia ing hi , Mahnaven keima nung pen a hung tuk mipa cun Hawvang Thiangtho le mei tuah in baptizam pia tuk hi . Amah cu kei saangin ngeng saw ngangai hi ; kei cu a kedam cawitu hei in taak mang hi .
40003012	A khut sungah caang khepnak lawhphek cawi hi . Caang cang ngaite cu beem sung khumin a sivaite cu a mit awng ngawl mei sungah haal tuk hi , ” tin ti hi .
40003013	Mahhun in Jesuh cu Galilee pen Jordan ngun ah Johan ii baptizam piak tukin heng hi .
40003014	Mahnaven Johan in a lakah , “ Keimah saw hi nangma baptizam piak hi saw tuk mi ing hi , i tin kaw nangmah lehlam ka lakah na hun ? ” tin dong hi .
40003015	Mahnaven Jesuh in , “ Tu hi cu tihcun bawl hi hen . Itahimtitale Pathian in dehtuk in atiik mi cu mahticun kimtiik khawngtuk mi hi , ” tin ti hi . Atih bangin Johan vang a lungkim hi .
40003016	Jesuh cu baptizam a lak ceng bek ten tuisung pen a thawh toh laihtakin van cu hong hi . Mahten Pathian ii Hawvang cu khulo bangin kumsuk aa , a humah a kopsuk mu hi .
40003017	Mahten van pen aw pakhat in , “ Hipa hi ka ihbel mi ka Capa hi , a humah ka lungdamzet ing hi , ” tin ti hi .
40004001	Mahten Jesuh cu Satan ii sualsoh tukin Hawvang in hampalak ngamkhing ah hawhpih hi .
40004002	Ni sawmli le zan sawmli an ei ngawlin a um cengten Jesuh cu a ngilkial mahtak hi .
40004003	Mahten Satan cu a lakah heng in , “ Pathian Capa ngangai na hitale hi suangte hi cangho suak tukin thupia in hi , ” tin ti hi .
40004004	“ Mahnaven Jesuh cun Lai Thiangtho in mihing tei nunnak cu an bek in hi ma hi . Pathian kam sung pen a tuul mi awnkam hi saw hi , ” tin don hi .
40004005	Mahten Satan in Jesuh cu Jerusalem Khua Thiangtho aa Biakinn kuul ah hawhpih in ,
40004006	a lakah , “ Pathian Capa na hitale hi laipen dawksuk in hi , itahimtitale Lai Thiangtho ah , ‘ Pathian in na el ah a um vanmite khi thupia in a khut haw tuah dom 2 in na ke cu suang su kha tuk ma hi , tin um hi , ” tin ti hi .
40004007	“ Mahnaven Jesuh cun , Lai Thiangtho in Topa , na Pathian cu sualloih pahsun ti hi , ” tin ti hi .
40004008	Mahten Satan cun Jesuh khi mual sangpi humah hawhpih in leihum aa ngam hempoh khi a maksannak tuah lak khawng hi .
40004009	Mahnungten Satan in , “ Khukdin in keimah na bia tale hi hempoh khi pia khawngtung , ” tin ti hi .
40004010	Mahten Jesuh in , “ Satan taai in , itahimtitale Lai Thiangtho in Topa na Pathian bia in na , a ma na bek dekin hi tin ti hi , ” tin don hi .
40004011	Mahten Satan cun taisan hi ; mahnungten vancung mite hungin tuamlawm haw hi .
40004012	Jesuh in Johan thawng ah khia haw tih a theih ten Galilee ah hawh hi .
40004013	Nazereth ah um ngawlin Kapernaum khua ah um tukin hawh hi . Kapernaum khua cu Zebulun le Naftali miphun tei ngamsung Galilee tuimawk ah a ummi khua hi .
40004014	Hitih bangin a umnak cu kamsang pa Isaiah ii hilh hamsa mi kimtiiknak tukin hi ; Isaiah cun :
40004015	“ Zebulun miphun le Naftali miphun tei ngam , Jordan ngun ngal khat a um mi , Gentail mitei ngam Galilee .
40004016	Khuathim sungah a ummi pawl ten a nasiazetmi vaknak cu mu haw tuk hi . Thihnak ngamthim sungah a um mitei humah vaknak suak tuk hi , ” tin ti hi .
40004017	Mahten Jesuh in , “ Na sualnak uh siik un , itahimtitale Vancung Uknak nai zo hi , ” tin thu hilh pan hi .
40004018	Jesuh cu Galilee tuiniim mawkah a hawhlih laihtakin ngasa mantu unau panih , tuiniim sungah suuk vawk in ngasa manli khi mu hi . Mah unau panihte cu Simon ( Piter tin sammi ) le a nau Andru hi .
40004019	Jesuh in , “ Ka lakah hung in ka nung zui un , mi mantu in bawl tung hi , ” tin ti hi .
40004020	Thakhatin a suukte haw cu zam in amah cu zuihaw hi .
40004021	Hawhngut laihin Jebedi capa panih Jeim le Johan tei unaute khi mu hi . A muhte cu a pa haw Zebedi tuah amu hawmkuang sungah um in a suuk haw khi dahli haw hi . Jesuh cun samin ,
40004022	thakhat in a hawmkuang haw le a pa haw cu zam in zui haw hi .
40004023	Jesuh cu Galilee ngam aa khua hempoh ahcun hawhin a khawmnak inn hempoh ah thuzilh ngut hi . Vancung Uknak Thuthangpha hilh pepel in natnak a phuphun a thuak mite khi damtiik pepel hi .
40004024	A cungcang cu Siria ngam tian in thangkhawng , hi . Mahhangin natnak le haksatnak a phuphun a thuaktu khuasia tei khalhsiat mite , thihtun nat neite le khutzawng kezawng mite khi a lakah hunpih haw in a venghawng damtiik khawng hi .
40004025	Galilee le Dekhapolis ngam , Jerusalem le Judea ngam le Jordan ngun ngal lam pen mi tampite hung in amah cu zui haw hi .
40005001	Jesuh in mi tampite mu in mual humah kaito hi , mahlai ah khung in , A nungzuitute a el ah hung haw in ,
40005002	mahten amuhte cu thu zilh pan hi .
40005003	“ Hawvang lampen tha nem ung tih a theitute cu , thupha muicu ngah mite hi . Itahimtitale Vancung ngam cu amu ta hi .
40005004	Khawngai in , a taulite cu thupha muicu ngah mite hi . Itahimtitale Pathian in neek tuk hi .
40005005	Lungneem mite cu thupha muicu ngah mite hi . Itahimtitale Pathian ii tepsa mi lei hum ro co haw tuk hi .
40005006	Pathian deihnak bawl tukin ngilkial dangdum bangin , a dum a kial mite cu thupha muicu ngah mite hi . Itahimtitale Pathian in a deihnak haw kimtiik khawng tuk hi .
40005007	Mi hehpih theite cu thupha muicu ngah mite hi . Itahimtitale Pathian in amuhte hehpih leh bok tuk hi .
40005008	Thinlung a thiang mite cu thupha muicu ngah mite hi . Itahimtitale Pathian mu haw tuk hi .
40005009	Lemnak a bawltute cu , thupha muicu ngah mite hi . Itahimtitale Pathian hi ca te tin sam hi haw tuk hi .
40005010	Pathian deihzawng na bawl uh hang in bawlsiatnak a thuaktute cu thupha muicu ngah mite hi Itahimtitale vancung ngam cu amu ta hi .
40005011	“ Keima nungzui na hihnak uh i hangin miten zawnsak , bawlsia in , zolthu a phuphun a not haw ten thupha muicu ngah mi hi uh ci . ”
40005012	Na lung uh dam in aipuang un , itahimtitale nangmu caa in laksawng tampi vancung ah koihsa in um hi . Nangmu laihngawl a kamsang tevang cu mahbangbokin bawlsiat thuak zo haw toh hi .
40005013	“ Note cu hi leihum ii ci hi uh ci . Mahnaven ci cu a alnak a bo ahin al lehtiik theih ma toh hi . Nemcuamnak imah a neihleh ngawl toh hangin vawk tuk le sihpeek tuk bek hi toh hi . ”
40005014	“ Nohte cu hi leihum ii khuavak hi uh ci . ” Mual hum aa a ummi khua cu seel theih ma hi .
40005015	Kuamah in meiinn vaak in kho khuh awng haw ma hi . Meivaak koihnak mun a saannak ah vaak haw hi . Mahtihcun innsung aa a ummi hempoh tei caa in vaak khawng hi .
40005016	Mahtihbangbokin na vaaknak uh cu mitei mai-ah vaaktiik un hi . Mahtihcun thilpha na bawlmi uh cu miten a muh haw ten van aa a ummi na Pa uh khi thangphat haw tuk hi .
40005017	“ Moses Daan le kamsang tei thuhilh mite siatsuah tukin hung hi , ” tin ngaisung pahsuh un . Mahte siatsuah tukin hung mang hi . A hilhmi haw a kimtiik tuk in hung saw ing hi .
40005018	Thungangai in hilh ing hi , lei le van a umsung hempoh cu Daan sung aa daan a neubel no hei bo tuk ma hi , I hempoh a siatkhawng laih ngawl sung cu pakhat no hei paai tuk ma hi .
40005019	Mahhangin kuakua heihihen thukham sung aa a thupi ngawlbel pakhat no heikhi zui ngawl in le midangte vang zui tuk ngawlin a zilhtu a hitale amah cu vancung ngam ah a nautabel hi tuk hi . Mahten a kuakua hei hitahen Daan zui in midang tevang zuibok tukin a zilh ahitale amah cu vancung ngam ah a ngeng bel hi tuk hi .
40005020	Thungangai in hilh ing hi , nafelnak uh Daanthiamte le Farasite saangin na pha saw uh ma ta le vancung ngam ah tum thei tuk ma uh ci .
40005021	‘ Nidanglaih in , ‘ Mithat pahsun , mi a thattu cu thukhennak thuak tuk hi , ’ tin a tihmi haw thei zotoh uh ci .
40005022	Mahnaven kei cun a unau humah imah thu um ngawlnapi in a thin a uuktu cu thukhennak thuak tuk hi ; a kuakua hei hitahen a unau khi imah sumsial ngawltu cu thu khentu mai ah hawhpih hi tuk aa , a unau khi ‘ Misil ’ tin tamsia in a titu cu hellmei sungah heng tuk tih lauhuai hi .
40005023	Mahhangin biaklaandawh ah zehsa Pathian lakah na piak tuk uh ten na unau pakhakhat na humah thin uuknak nei tih na thei ahitale ,
40005024	Biaklaandawh mai ah na zehsa cu koihlawk hih inna man langzet in na unau pai lakah hawh in lemnak bawl in hi ; mahten hawh leh inna , na zehsa cu Pathian lakah pia in hi .
40005025	“ Mi pakhakhat in tazacuai in zungah a hawhpih ahitale , zung na hen uh laihngawl , hun a um laih in amah tuah lemnak bawl in hi . Zung a henpih nung ten thukhentu pan palik lakah hen leleu in thawngah khiak hi tuk ci .
40005026	Thungangai in hilh ing hi , a cawhmi haw tangka na kuan khawng laklawh thawng sungah um tuk ci .
40005027	“ Nu-pa sualnak bawl pahsuh un hi , tin a tihmekmi haw thei uh ci .
40005028	Mahnaven kei cun numei khi hazawl mit tuah in na zo tale a lungmu in mahnu tuah cun sual zo hi , ti ing hi .
40005029	Mahhangin na mit taklam in a sualtiik tale khek inna vawk in hi . Na pumpi venghawng in hell ah nacaak tuk saangin , na taksa khen pakhakhat nasun cu nangma caa in pha saw hi .
40005030	Na khut taklam in a sualtiik tale tan inna , vawk in hi . Na pumkim in hell ah na hen tuk saangin na khut ke pakhakhat na tan cu nangma caa in pha saw hi .
40005031	“ Kua hei in hitahen a zi a maa tale maaknak lai ken hen , tihmi thei uh ci .
40005032	Mahnaven kei cun mi pakhat in a zi khi , pano dang tuah a sualnak haw thu sial ngawl , a maa a hitale , a zi cu pasal a neih ten nupa sualnak bawltu cangtiik hi . Mahhangin mahpa cu misual hi . Mah a maakmi a huaitu pa vang cu nupa sualnak bawltu ah cangtiik bok hi .
40005033	“ Nidanglaih in , ‘ Na thutep uh mi pelhtiik pahsuh un , Topai lakah thu na tepmi uh cu deksuak un , ’ a tih lihmi haw cu thei uh ci .
40005034	Mahnaven kei cun hi tin hilh ing hi . Thutepnak na bawl uh ten itukmah ten awnsia mang pahsuh un hi . Vancung minsal in thutiam pahsuh un hi . Itahimtitale Pathian ii khunnak hi .
40005035	Leipi minsal hei in thutiam pahsuh un hi , Itahimtitale Pathian ke ngaknak hi . Jerusalem min sal hei in thutiam pahsuh un hi . Itahimtitale kumpi minthang mitei umnak khuapi hi .
40005036	Na lu uh sal hei in thutiam pahsuh un hi . Itahimtitale na luhum uh a samzang khat hei haangtiik thei ma uh ci , a ngo hei ngotiik thei ma uh ci .
40005037	Mah hi ; mahma , tih bek ti un ; mah sial ngawl cu mipha ngawl , khuasia lakpen a tul mi haw hi .
40005038	“ Mit ai in mit , ha ai in ha , tin a tihmi haw khi thei uh ci ,
40005039	Mahnaven kei cun hitin hilh ing hi . A bawlsiatu pai humah phuba la pahsuh un ; mi pakhakhat in na taklam bek a beng tale na veilam bek vang dawh bet vet in hi .
40005040	Mahten pakhakhat in na angki sung ta a laksak nuam in thukhen nak zung tian ah a hen tale na angki hum ta tian in pia vanglak in hi .
40005041	Mahten nangmah a uktu ngaalkap pakhakhat in a van pengkhat pua tukin atiik a hi ta le pengnih tian puaksak in hi .
40005042	Mi pakhakhat in thil pakhakhat a ngen a hitale pia in hi ; na thil pu nuam tei lakah putiik in hi .
40005043	“ Na ngualcam it in na , na ngaalte hua in , ” tih khi thei zotoh uh ci .
40005044	“ Mahnaven kei cun hitin hilh ing hi na ngaalte it in na a bawlsiatu teicaa in thunget sak un .
40005045	Mahtihcun vancung ah um na Pa uh ii cate hi tuk uh ci . Itahimtitale Pathian in mipha le phangawl humah a bangteen no in nisuaktiik in thilpha a bawltu le thilsia a bawltu tei humah bangteen in nguahzutiik hi .
40005046	Nangmuh ittute bek na it uh tale i laksawng kaw na ngah tuk Siahkhontu te hei in mah tih bang cun bawl bok haw hi .
40005047	Na ngualcam pha te bek na otpih uh ta cun a vaal in na bawlmi uh a i te um cuang kaw ? Pathian bia ngawlte hei in mahtihbang cu bawl bok haw hi .
40005048	Vancung aa na Pa uh a cangkim bangin cangkim bok un hi .
40006001	“ Biaknak lam pen thilpha na bawlmi uh khi mi ten mu haw nahen tin mi zapi maiah bawl tuk ngawlin ngaalling un . Mahtihbangin mipi mai ah na bawl uh ta cun vancung aa a um na Pa uh ii lak pen thaman imah ngah tuk ma uh ci .
40006002	“ Mahhangin mi tingsam tei lakah thil pakhakhat na piak uh ten mi ultung pawl tei pumkhawmnak mun le zapi mai aa , a bawl haw bangin tuangkhawng pahsuh un . Amuhte cun mipi tei pah tukin bawl haw hi . Thungangai in hilh ing hi . a ngah haw tuk mi ngah khawng zo haw hi .
40006003	Mahnaven nohte cun mi tingsamte na bop uh ten na ngualcam phabelte hei ii theih tuk ngawlin bawl un hi .
40006004	Nangmuh pakhat bek ii theih in bawl unna , mahtihcun a kuhno in na bawl uh a mutu na Pa uh in thaman pia tuk hi .
40006005	“ Thu na nget uh ten mi ultung pawlte bangin ngen pahsuh un . Amuhte cun mi hempoh ten mu haw na hen tin pumkhawmnak mun le mipi muhnak lampi ah dingin thungen nuamzet haw hi . Thungangai in hilh ing hi , a ngah haw tukmi ngah khawngzo haw toh hi .
40006006	Mahnaven noh ten thu na nget uh ten nangmu inn khan sung no ah tum unna , kong na khah nung uh ten na muh uh ngawlmi na Pa uh ii lakah ngen un hi . Mahten a kuhno in na bawlmi uh a mutu na Pa uh in thaman pia tuk hi .
40006007	“ Thu na nget uh ten Pathian thei ngawl mitei sullam nei ngawl awnkam tampi a sal haw bangin mang pahsuh un . Amuh ten ngei pipi thu a nget haw ten Pathian in thei cuang tukin ngaisung haw hi .
40006008	Amuhte bangin ngen pahsuh un hi . Na kuulmi uh cu na nget uh laih ngawlin na Pa uh in thei ham khawng zotoh hi .
40006009	Mahhangin hitih bangin thu ngen un hi . Vanhum aa a um koh tei Pa , Na min upatnak um ta hen ,
40006010	Na Uknak heng ta hen , Vanhum aa na deihnak a kim bangin , Leihum ah kimtiik bok in ,
40006011	Nisial nunnak an pia in ,
40006012	Midang sualnak ka zah uh bangin , Keimuh tei sualnak zah bok in .
40006013	Sualsohnak ah tel tuk ngawl in , Siatnak lak pen pan in , uknak le huham le sunloihnak cu a kumkhua in nangma ta hi .
40006014	“ Nangmu hum a sualnak a bawltu te na ngaidam uh ahitale vancung ah a ummi na Pa uh in nangmu sualnak ngaidam bok tuk hi .
40006015	Mahnaven midang sualnak na ngaidam uh ma tacun na sualnak uh cu na Pa uh in ngaidam bok tuk ma hi .
40006016	“ An na can uh ten mi ultungte bangin thasiatnak mitmai tuah um pahsuh un . Mi hekkhat ten an a can haw khi midang ten thei haw nahen tin a mitmai haw pen langtiik haw hi . Thungangai in hilh ing hi a ngahhaw tukmi ngah khawng zo haw toh hi .
40006017	Nohte cu an na can uh ten na mai uh phiat in na sam uh phano in kiat un hi .
40006018	Mahtihcun an na canmi uh khi miten thei haw tuk ma hi , mit a muh ngawlmi na Pa bek in thei tuk hi . A kuhno in na bawl uh mi a mutu na Pa uh in thaman pia tuk hi .
40006019	“ A saalkaai le nget ii eih theihnak , nguca ten keulet in a nguk theihnak haw hi lei humah hin na sum le paaite uh khawl pahsuh un hi .
40006020	A saalkaai le nget ii eih theih ngawlnak , nguca ten keulet in a nguk theihnak haw ngawl vancung ah na sum le paai uh khawl saw un hi .
40006021	Itahimtitale na sum le paai umnak ah na lungmu uh vang um bok tuk hi .
40006022	Mit cu taksa pumpi ii caa in mei inn bang hi . Na mit uh a vaak tale na pumpi ciing uh in vaak khawng tuk hi .
40006023	Mahnaven na mit uh a pha ma ta le na pumpi uh cu thimnak sungah um tuk hi . Mahtih bang ahihtaak nangmu sung aa khuavaknak cu thimnak in a dim kha pang tale i tihzah lauhuai mi thimnak hi tuk him ?
40006024	Mi pakhat cu bawi panih ii sila hi thei tuk ma hi . Pakhat deih tuk aa pakhatcu hua tuk hi . Pakhat lakah cun muantaakzet in um tuk aa pakhat lam cu zawnsak tuk hi . Pathian na le tangka , dek kawm thei tuk ma uh ci .
40006025	‘ Mahtihbang ahih hangin hilh ing hi . Na nunnak tuk uh in a kuulmi tui le an na pumpi caa in puansilh nikcen thu ah ngaisung le lungmu tam in um pahsuh un . Thu ngai ti a hin , nunnak cu an saangin thupi saw ma maw ? A pumpi uh hi nikcen puansilh sang in thupi saw ma maw ?
40006026	Van aa a leeng vanote khi zo un ; amuh ten anci ciing haw ma hi ; an hei cawm haw ma hi , beem hei nei haw ma , khawl haw ma hi . Mahnaven vancung ah a ummi na Pa uh in cawm khawng hi . Vano saangin tampi sunglawi saw ma uh cim maw ?
40006027	Na thinkhamnak uh hangin nunnak hun dawmno beek sautiik thei aa uh cim ?
40006028	“ Mahten nikcen puansilh thu ah ita lungmu tam lih uh cim ? Hampalak aa paak te khi zo unna , na dek haw ma hi , patkaai haw ma hi , thiam hei tak haw ma hi .
40006029	Mahnaven tu in hilh ing hi . Kumpi Solomon hei in , hitihzah khin lian na ven a letnak le a nikcen puansilh in hi paak tei mawinak hei bang zo ma lai hi .
40006030	Tuni poto in zingten a paai leh thong tukmi meisungah haaltuk hampate hei khi a thuamtu cu Pathian hi . Mahte saangin nohte cu thuam saw tuk ma maw ? Na upnak uh dawm leita lawlawm si maw !
40006031	“ Mahhangin ’ Eih le in nikcen puansilh i laipen ngah kam nang ’ tih lungmu tam in um pahsuh un .
40006032	( Hite hi cu Pathian thei ngawl laidaan tei sahelh leleng mi hi . ) Vancung aa a ummi na Pa uh in hi thilte na kuul daan uh cu thei leng hi .
40006033	Mah saangin Pathian Uknak le a felnak khi zei ma sa unna , a dang hempohte cu piak bet hi tuk hi .
40006034	Mahhangin zingten caa in lungmu tam in um pahsuh un ; zingten ca tuk a sam mi nate cu zingten tihmi in amah le amah thinkham cawm tuk poh hi . Tu ni aa haksatnak cu tu ni ii ca tuk in phabek hi .
40007001	“ Pathian ii sonsiat mi na hih ngawlnak tukin mi sonsia pahsun .
40007002	Itahimtitale mi na sonsiat bangin nangmah vang Pathian in sonsia bok tuk aa midang tei humah na man daan bangbok in Pathian in na hum ah mang bok tuk hi .
40007003	Na mit sung aa a ummi thingkhal ngeng pi hei i mah poisa ngawlin na unau pai mitsung aa buak neuno khi ita muli cim ?
40007004	Nangma mit sungah buak ngeng pi um leng napi in a ita kaw na unau pai lakah na mitcang kheeksak nang na tih ngam ?
40007005	Mi ultung pa ! Nangma mitsung aa buak ngengpi khi khek masa inna mahtihcun na unau pai mitsung a mitcang khi celzet no mu in kheeksak thei tuk ci .
40007006	“ A thiangtho mi thil khi uico pia pahsuh un hi : a heek leh in nangmuh leh lam pet kha tuk hi . Na suang manphate uh khi vokpi mai ah koih pahsuh un hi ; a ke in siikpeek thong tuk hi .
40007007	“ Ngen un , ngah tuk uh ci ; zei un mu tuk uh ci ; kiu un hon tuk hi .
40007008	Itahimtitale a ngentu hempoh ten ngah haw tuk hi , a zeitu hempoh ten mu haw tuk hi . A kiutu hempoh tei caa in kongka cu hon sak hi tuk hi .
40007009	Na ca uh ten cangho a ngen haw tale , noh a pa ten suang pia aa ni uh ci maw ?
40007010	Ngasa a ngen haw a hin ngul pia ni uh cim ?
40007011	Mipha ngawlzet hi nave uh cin na cate uh ii caa cun a pha mi thil pia thei na hi uh tacun vancungah a um na Pa uh in a ngentu ii humah cun itinkaw thil a phapha pia ngawlin a um tuk ?
40007012	“ Miten nangmu humah bawl haw hen tin na deih uh bangin midang tei humah bawlbok un hi , Hi mi cu Moses ii daan le kamsang tei thuzilhnak ii hilh nuam sanbelmi ngangai hi .
40007013	“ Kongka ciik tawn in hawh un , itahimtitale hell hawhnak kongka cu zal in , a lampi vang hawh baih hi . Mahhangin a hawhtu vang tam hi .
40007014	Mahnaven nunnak sung aa hawhnak kongka cu ciik in a hawhnak lampi vang haksa hi . Mahhangin a hengsuaktu vang demno hi .
40007015	“ A man ngawl kamsang deu pawlte khi na ngaalling un : a pualam haw cu tuu bang in um haw naven a sunglam haw cu cingne hangsan bang haw hi .
40007016	Itibang mihing haw him tih cu a bawlnak haw pen thei tuk uh ci . Lingkung pen cabit ngah awng ma hi : lingkung pen theimin ngah thei awng kel ma hi .
40007017	Thingkungpha cun ngahpha ngahin thingkung sia cun ngahsia ngah thei hi .
40007018	Thingkung pha cun ngahsia ngah thei ma hi , thingkung pha ngawl cun ngahpha ngah thei bok ma hi .
40007019	Mahten ngah pha a ngahngawl mi thingkung cu phuuk in mei sungah haal meek haw hi .
40007020	Mahtihbangbokin Kamsang maan ngawlte cu a dehnak haw pen thei thei tuk uh ci .
40007021	“ Topa , Topa , tin a samtu hempoh ten vancung ngam ah hengkhawng haw tuk ma hi . Vancung aa a um ka Pai deihnak a bawltute bek heng haw tuk hi .
40007022	Thukhen ni a hen ten mi tampi ten , ‘ Topa , Topa , nangma min in Pathian thu hilh ung hi , na min in khuasia tampi hawlvawk in nalamdang tampi bawl ung hi , ’ tin ka nel ah ti haw tuk hi .
40007023	Mahnaven kei cun , ‘ Nohte thei awng mang ! Ka lak pen taai un , noh mipha ngawl pawl , ’ tin ti tung hi .
40007024	“ Mah hangin hi ka ot mi thei in a zuitu cu suangpi hum aa inn satu miciip pa bang hi .
40007025	Nguah nasiapi zu in , tui te luun in , huihpi na sia zet theu naven suangpi humah sakmi inn ahihtak tu ma hi .
40007026	“ Mahnaven hi ka otmi thei na pi in a mangngawltu cu phiilneel hum aa innsatu misil pa bang hi .
40007027	Nguah na siapi in zu in , tuiluun in huihpi na sia zet a theu ten tu in cim khawng hi , ” tin ti hi .
40007028	Jesuh in hi thu hempohte a zilh cengten , mipi ten a thu zilh dan lamdangsa ngangai haw hi .
40007029	Himi pan , Daanthiam pawlte bang kha ngawlin thu neizetin thu zilh hi .
40008001	Jesuh cu mual hum pen tolhsuk in mi tampi ten zui haw hi .
40008002	Mahten miphaakpa pakhat cu a lakah hungin a mai ah khukdin in a kuun ceng ten “ Topa na nuamta cun damtiik thei ci , ” tin ti hi .
40008003	Jesuh cun , “ nuam ing hi , damtiik tung hi , tu penpan thiang toh in hi , ” tin ti hi . Mah ceng bek ten thakhat in mahpa cu dam paih hi .
40008004	Mahten Jesuh in , “ Ngai inna , hi thu hi kuamah hilh pahsun hi ; mahnaven thiampi lakah hawh vingveng inna aman zo ta hen . Mahten na dam khawng zotoh lam mipi ten a theih nak haw tukin Moses ii thupiaknak bangin biakpiaknak nei in hi , ” tin ti hi .
40008005	Jesuh cu Kapernaum khua a hen ten Rom ngaal bawipa pakhat in tawk in bopnak ngen hi .
40008006	“ Topa , ka umlawh pa nasiazet naa in phia thei ngawlin inn ah zau leng thong hi , ” tin ti hi .
40008007	“ Hawhnang inna damtiik tung hi , ” tin Jesuh in ti hi .
40008008	Ngaalbawi pan , “ Topa hi ma hen ; nang ka inn tian na hennak tukin kei taak mang hi . Damnak tuk kamkhat no thu pia in na mahtihcun damtuk poh hi .
40008009	Santehnakin , keimah vang ka humlam tei ukmi bok ing hi , ka khut nuaiah vangin ngaalkap te um hi . Ka khut nuai a ngaalkap pakhakhat cu ‘ Hawh in ; ka titale hawh . ‘ Hungin , ka titale hung hi ; Ka umlawhpa vang cu , “ Hihi bawlin ka tih ten bawl hi , ’ ” tin ti hi .
40008010	Mahmi cu Jesuh in a theih ten lamdangsa ngangai in amah zuitu mipi tei lakah , “ Thungai in hilh ing hi , Israel mi lak hei pen hipai upnak bang hi mu awng malaih ing hi .
40008011	Thungangai in hilh ing hi , nisuahnak le nitumnak lam pen mitampi hung in vancung ngam puai an eihnak ah Abraham , Isak Jakob te tuah in khung langkhat haw tuk hi .
40008012	Mahnaven vancung ngam ngah tukin mawi hi tin a ngaihsutmi haw te khi kahnak le hacang ngawinak mun khuathim sungah vawkin um haw tuk hi , ” tin ti hi .
40008013	Mahten Jesuh cu ngaal bawipai lakah , “ Inn ah pin tenna na upnak bangin bawlsak hi tuk ci ” tin ti hi . Ngaal bawipai umlawh pa cu mah hun laihtak keek cun dam hi .
40008014	Jesuh cu Piter ii inn ah cun hawh in mahlai ah Piter ii sung nu nattun in ihkhun ah a zau leng cu mu hi .
40008015	Jesuh in a khut pen a zenbek ten a nattun cu dam in a mikhualte zindo thei paih hi .
40008016	Taaklam hun ten khuasia tei khalhsiat mite khi Jesuh lakah hunpih haw hi . A awnkam khat bek in khuasiate hawlvawk in minate cu damtiik khawng hi .
40008017	Hitihbangin a dehnak cu kamsangpa Isaiah in , “ Amah rori in a natnak uh cu la in a damngawlnak uhte cu aman pua in laakkhawng sak hi , ” tin a hilhmi a kimnak tuk in hi .
40008018	Jesuh cu a el aa mipite a muh ten a nungzuitute khi tuinimpi mawk ngaallam ah hawh tukin thupia hi .
40008019	Daanthiam saya pakhat a lakah hung in , “ Saya pa , na hawhnak mun hempoh ah nangmah zui tung , ” tin ti hi .
40008020	Mahten Jesuh in , “ Cingne ten kua nei in , vano ten bu nei haw hi ; mahnaven Mihing Capa cun lu ngaknak tuk hei nei ma hi , ” tin ti hi .
40008021	A nungzuitu dang pakhat in Jesuh lakah , “ Topa kikleh hih nang inna , ka pa phum hih ta nang , ” tin ti hi .
40008022	Jesuh cun , “ Keimah zuisaw in hi , mithi cu mithi ten phum haw ta hen , ” tin don hi .
40008023	Jesuh cu a nungzuitu ten zui haw in hawmkuang sungah cun tum haw hi .
40008024	Ngaihsut khak ngawlpi in huihpi theu in a hawmkuang haw cu tuicawkpi in sepvawk kawkawi hang in a nim tukin um hi . Mahnaven Jesuh cu hihbu hi .
40008025	Nungzuitute cun phong haw in , “ Topa , luan in hi , thi awn toh si ung , ” tin ti haw hi .
40008026	Mahten Jesuh cun , “ ita lauli uh cim ? Na upnak uh neuleita thong si , ” tin ti hi . Mahten tho in huihpi le tuicawkpi cu cawl tukin thu pia hi , thakhat in tuicawkpi cu dai hi .
40008027	Mi hempoh ten lamdangsa in , “ Hipa hi itibang mihing him ? Huihpi le tuihualpi cawm in a thu na ngai haw si ! ” tin ti haw hi .
40008028	Jesuh cu tuipi ngaalkhat lam Gadara a tihmi ngam ah heng in mahlai aa than kua sung pen a tulmi mi panih ten tawk haw hi . Hi panihte cu khuasia tei zelh mi hi . A lauhuai ngangai mi ahih haw taak mah lampi cu kuamah in tawn ngam haw ma hi .
40008029	Thakhat in au haw in , “ Maw Pathian Capa , koh lakah i kaw na poi ? A hunkim laihngawl keimuh bawlsia tuk in maw na hun , ” tin ti haw hi .
40008030	Mahlai pen a khawla ngialngawl ah khin an a eilimi vok hon khat um haw hi .
40008031	Khuasia ten Jesuh lakah ngen in , “ Na hawlvawk tuk ahitale hilai aa vok tei sungah khin tumtiik in hi , ” tin ngen haw hi .
40008032	Jesuh cun , “ Tum ta un , ” tin ti hi . Khuasiate cu mahmi panih tei sung pen tul in vok tei sungah tum haw hi . Vokte cu mahlai liangkhaam pen dawksuk in tuinim sungah caak khawng haw hi .
40008033	Vok khaltute cu khua sungah taaitum in mah thute le khuasia zelhmi panih tei hum aa thil a piangmi cu cangkim zet in son haw hi .
40008034	Mahtaak khuasung mi hempohte cu Jesuh tawk tukin hawh haw hi . Jesuh a muh haw ten a ngam haw pen mundang ah hawh tukin hehpih kun haw hi .
40009001	Jesuh cu hawmkuang sungah tum in tuinim ngaalkhat lam aa , ama khua Kapernaum ah kik leh hi .
40009002	Mahten khut le ke zawng pakhat cu a zaunak tuah Jesuh lakah zawng haw hi . Upnak a neih daan haw Jesuh in a muh ten , khut le ke zawng pai lakah cun , “ Ka capa imah laupah sun hi . Na sualnak cu ngaihdam hi zotoh hi , ” tin ti hi .
40009003	Mahten Daanthiam pawl hekkhat ten , “ Hipa hi Pathian nautat in awn hi , ” tin a mu sungah sonli haw hi .
40009004	Mahtin a ngaihsut haw cu Jesuh in thei in , “ Itakaw hitihbang thil pha ngawl na ngaihsutli uh ?
40009005	‘ Na sualnak cu ngaihdam hi zo , ’ tin maw , ‘ Tho inna hawh in , ’ tihkaw a baih saw ?
40009006	Mihing Capa in leihum ah misual ngaihdap theihnak thu nei hi , tih hi nangmu maiah langtiik tung , ” tin ti in khut le ke zawng pai lakah cun , “ Thoin , na zauphah la in , na inn ah pin in hi , ” tin ti hi .
40009007	Khut le kezawng pa cu tho in a inn ah cun pin hi .
40009008	Mahmi cu mipi ten a muh haw ten lamdangsa sih in mahtihbang thuneihnak khi mihing lakah a piak hangin Pathian min thangphat haw hi .
40009009	Mahlai mun pen Jesuh cu tuul in a hawhlih laihtakcun siahkhon pa pakhat Matthai a tih haw mi a zung sung aa a khungleng cu mu in , “ Keimah zui in , ’ tin ti hi . Matthai cu tho in Jesuh cu zui hi .
40009010	Jesuh cu Matthai ii inn ah an ei in a khunleng laihtakin siahkhontu dang tampi le misual hi tin mitei sitmi pawl ten Jesuh le a nungzuitute cu an eih pih haw hi .
40009011	Farasi hekkhat ten mahmi cu a muh haw ten a nungzuitu te khi , “ Na Saya pa uh a itakaw hitihbang misualte tuah in an a eih langkhat haw ? ” tin dong haw hi .
40009012	Mahmi cu Jesuh in a theih ten amuh tei lakah , “ Midam ten sibawi kin haw ma , minate bek in kin haw hi .
40009013	Hawhta unna , nganhing in biakpiak kuul mang , mi hehpihnak lungmu hi ka deih , tin Lai Thiangtho ii a tih nuam mi a matlap ngaisung hem un . Midikte samtukin hung mang , misualte sam tukin hung ing hi , ” tin ti hi .
40009014	Mahten Baptizam petu Johan ii nungzuitu te Jesuh lakah hung in , “ Keimuh le Farasi mi in ancang mek na ve ung in , itakaw na nungzuitu te ancang awng haw ma si ? ” tin dong haw hi .
40009015	Jesuh in , “ Mopuainak a sam mite cu nupi huaitu tangval pai um sung cun aitinkaw thasia in a um haw tuk ? Thasia in um haw tuk ma hi ! Mahnaven amuh tei lakpen nupi huaitu tangval pa laaknak hun heng leh tuk aa mah hun ten an cang leh haw tuk laih hi .
40009016	“ Kuamah in angki lun a bal humah puanthak in dah awng haw ma hi ; itahimtitale dahnak puanthak khi con in angki a balmi khi zal dedeuh tuk hi .
40009017	Mahtihbang leleng in kuamah in savun thawllun sungah cabit tui a thak thun awng haw ma hi ; a thun haw a hitale savun thawl cu keh in sia thong tuk hi . Mahhaangin cabit tuithak cu savun thak thawl sungah thun ta cun siatnak imah um ngawlin a panih haw cun pha kawm tuk hi , ” tin ti hi .
40009018	Mahthu Jesuh in a hilhlih laihtak in Judah mi lakpen bawi pakhat cu Jesuh lakah hungin khuk a din celh ten a lakah , “ Tuno in ka canu thi ta hi . Mahnaven , nangmah hung in a humah na khut na nga a hin nungleh tuk hi , ” tin ti hi .
40009019	Jesuh cu tho in a nungzuite tuah mahpa cu zui haw hi .
40009020	Mahlaihtak in numei nu pakhat kum sawm le kumnih sung thi tuul natnak a thuaktu cu Jesuh ii nunglam pen hung in Jesuh ii puanceep mawk no cu zen hi .
40009021	“ A puan ceep no beek ka zen thei a hin dam tung , ” tin ngaisung hi .
40009022	Mahten Jesuh cu nunglam heek in numei nu cu mu hi . “ Ka canu , lau pahsun ! Na upnak in damtiik zo hi , ” tin ti hi . Mahbek ten numei nu cu dam paih hi .
40009023	Mahten Jesuh cu Judah mi bawipai inn sung a hen ten mithi ngaal in khuang le dak tumtute le mihing nok cecu in umli cu a muhten ,
40009024	“ Na venghawng uh in tuulkhawng hem un ! Hi naupang nu cu a thi hi ma hi , ahihbu hi , ” tin ti hi . Amuh ten nuihsan khawng haw hi .
40009025	Mahnaven mite a tuulkhawng ceng haw ten Jesuh cu naupang nui umnak khaan sungah tum in a khut a zen bek ten naupangnu cu thoto hi .
40009026	Mahthu cu a elkiim ngamsung hempoh ah thangkhawng hi .
40009027	Jesuh cu mahlai mun pen tuulin a hawhlih laihtak in mitcaw panih ten hil haw in , “ Maw David Capa , hehpih poh in hi , ” tin au haw hi .
40009028	Jesuh cu inn sungah tum in mitcaw panihte cu a lakah hung haw hi , Jesuh in , “ Keiman damtiik thei tuk tin um uh cim ? ” tin dong hi . Amuh ten , “ Topa um ung , ” tin ti haw hi .
40009029	Mahten Jesuh cun a mit haw cu zen in , “ Na upnak bangin cang tahen , ” tin ti in ,
40009030	khuamu leh thei haw hi . Jesuh in a muhtei lakah , “ Hi thu hi kuama lakah hilh pahsuh un , ” tin thupia hi .
40009031	Mahnaven hawhtuul haw in Jesuh ii thu cu mah khua elkiim khua hempoh ah than haw hi .
40009032	Mipite inn ah a pinlih haw laihtak in midang ten a sungah khuasia a lutmi mi pakhat cu Jesuh lakah hunpih haw hi .
40009033	Jesuh cun a khuasia a hawlvawk sak celh bek ten mahpa cu awn leh thei in mi hempoh ten lamdangsa khawng haw hi . “ Israel mi lakah hitihbang hi mu awng malaih hung , ” tin ti haw hi .
40009034	Mahnaven Farasi mite cun , “ Khuasia hawlvawk theihnak huham cu khuasia bawi in a lak ah pia hi , ” tin ti haw hi .
40009035	Mahtihcun Jesuh cu khualzin in khuapi hihen , khua neu hihen pal pepel hi . A pumkhawm nak inn haw ah thute zilh hi , Vancung Uknak Thuthangpha hilh in natnak a phuphun a nei mite damtiik pepel hi .
40009036	Mipite a muh ten khaaltu neingawl tuute bangin nuncim le vansang in a um haw hang in hehpihzet hi .
40009037	Mahhangin a nungzuitu tei lakah , “ Ankung cop tuk tampi um naven a cawmtu tuk mi dawmno haw hi .
40009038	Mahhangin ankung cop tuk nei tu Topai lakah ankung cawmtu mihing tampi hah tukin thungen un , ” tin ti hi .
40010001	Jesuh in nungzuitu sawm le panihte khi munkhat ah sam in hawvang siasuak hawlvawk theihnak le natnak a phuphun damtiik theihnak huham pia hi .
40010002	Nungzui sawm le panih tei minte cu a masabel Simon ( Piter tih mi ) le a nau Andru , Zebedi capa Zeim le a nau Johan ;
40010003	Philip le Bartholomeo ; Thomas le siahkhontu Matthai ; Alfias capa Jeim le Tadias ;
40010004	Phun le nam tangtu Simon , le Jesuh zuaktu Juda Iskariot te hi haw hi .
40010005	Hi sawm le panih tetiik in phano in thucah hi . “ Gentail ngam le Samaria ngamtei khua te ah tum pahsuh un .
40010006	Mah saangin a paai mi tuuhon Israel mitei lakah hawh un hi .
40010007	Hawh unna ‘ Vancung Uknak nai zo hi , tin hilh un hi .
40010008	Minate damtiik un , mithite nunglehtiik un , phaaknat a nei mite damtiik un , khuasiate hawlvawk un hi . Man nei ngawlin na ngah uh mi khi man ngawlin pia bok un hi .
40010009	Na tawngphu sung uh ah sui tangka hihen , ngun tangka hihen , dar tangka hihen , pua pahsuh un hi .
40010010	Khualzinnak ah an ngen in a puaknak tuk dip hihen , angki a val hihen , kedam le thiangkhut hihen , keng pahsuh un . Na dektu cu a kul mi hempoh piak khawng hi tuk hi .
40010011	“ Khuapi hihen , khua neu hihen na hen uh ten lungdam no in tum un na a phal mitei inn ah zintung un , na hawh leh laklawh uh tian mahlai ah caam un hi .
40010012	Inn sungah na tum uh ten , ‘ Noh lakah daihnak um ta hen tin ti un hi .
40010013	Mah innsang ten tunnak a hon haw tale daihnak muicu pia un hi . Mah innsang ten tunnak a hon haw ma tale , mah muicu cu nangmu lakah kik leh hen hi .
40010014	Mahten inn pakhakhat in hihen , khua pakhakhat in hihen , tun inn hon ngawlin na thu uh vang a ngai nuam haw ma ahitale mahlai mun cu zamsan unna na ke uh aa leivul khi thing ta un hi .
40010015	Thungangai in hilh ing hi . Thukhen Ni ten Pathian in mah khuate saangin Sodom le Gomorah khua mitei humah hehpihnak tam deuh nei tuk hi , ” tin hilh hi .
40010016	“ Ngai un ! Cingne hanghon lakah tuu bangin nohte hah ing hi . Mahhangin ngul bangin ciip unna , khulo bangin nunneem un .
40010017	Ngaalling un ; itahimtitale nangmuhte a mantu tukin mite tul haw tuk hi ; zung ah hawhpih haw tuk aa pumkhawmnak innte pen vat haw tuk hi .
40010018	Keima hangin uktu le kumpi tei maiah henpih haw tuk aa , amuh le Gentail mitei lakah ka thu phuan theihnak hun pha nei tuk uh ci .
40010019	Thukhennak mun ah a henpih haw ten i heng ka hilh tuk tih le itinheng ka don tuk tin thinkham pahsuh un hi . A hun a kim ten nason tuk uh mi cu theihtiik hi tuk uh ci .
40010020	Itahimtitale na ot tuk uh mi cu nohtei ot hi tuk ma hi ; nangmu sung pen na pa uh ii Hawvang Thiangtho in ot sak tuk hi .
40010021	“ Mihing ten mai unau lala khi that tukin midang tei kut ah hengtiik haw tuk hi . Pate hei in catei humah mahtihbang bok in bawl haw tuk hi . Cate vangin a pa haw te khi midang tei khut ah hen haw tuk hi
40010022	Keima hangin mi hempoh ten hua haw tuk hi . Mahnaven a dawltawpnak tian in a nang zo ten nunpatnak ngah haw tuk hi .
40010023	Khua pakhat ah a bawlsia haw ta le khua dang ah taai un . Thungangai in hilh ing hi . Mihing Capa ii hen laih ngawlin Israel ngamsung khua hempoh aa na nadeh uh khi ceng man tuk ma uh ci .
40010024	“ A saya saangin a thiam saw mi tawngta naupang kua mah um ma hi . A bawipa saangin a ngeng saw mi sila kua mah um ma hi .
40010025	Mahhangin tawngta pakhat cu a saya pa tuah a bangve haw a hin , a lungkim tuk mi hi poh hi , sila pa vang a bawipa a bangbok ta cun lung a kim bok tuk poh hi . c aa lupibel cu khuasia bawi Belzabul tin sammi a hitale innsang sung aa a um midangte cu mah saangin min sia saw deuh in sam hi haw tuk hi .
40010026	“ Mahhangin mihing lau pahsuh un , atu aa seel hempoh mi cu hon khawng hi tuk aa , a thu-ip hempohte cu phuan hi leh khawng tuk hi .
40010027	Khawthim lak aa ka sonmi hi sun khuavak ah hilh leh unna , a kuh in na theihmi uh hi inn hum pen phuang un hi .
40010028	Taksa pumpi that thei in hawvang a that thei ngawltu cu lau pahsuh un . Taksa pumpi le hawvang a panih in hell sungah a that theitu Pathian khi lau saw un hi .
40010029	Paisasan pakhat in kawllit panih zuak thei si uh si maw ? Mahnaven mah kawllit pakhat no hei na pa uh ii thu ngawlin leihum ah caak ma hi .
40010030	Nohte seseem ngan cu na samzang uh hei sial khawng hi .
40010031	Mahhangin lau pahsuh un . Kawllit tampi saangin man pha saw uh ci .
40010032	“ Mi pakhat in mipi mai ah mihing ka hihnak a tangngam a hi ta cun vancung aa ka Pai mai pen amah cu tanpih leh bok tung hi .
40010033	Mahnaven mipi tei mai pen kei a eltu cu vancung aa ka Pai mai pen el leh bok tung hi .
40010034	“ Leihum ah lemnak hengtiik tukin hung hi tin ngaisung pahsuh un hi . Lemnak bawl tukin hung mang hi , namsau keng in hung ing hi .
40010035	Pa le capa , nu le canu , mo le teeknu , te ngaalduntiik tukin hung ing hi .
40010036	Mi pakhat ii ngaal lauhuai bel cu ama innsang sungmi hi tuk hi .
40010037	Kuahei hitahen , keimah saangin a nu le pa a it saw tu cu ka nung zui tukin taak ma hi . Keimah saangin a canu hihen , a capa hihen , a it saw tu cu ka nung zuitu tukin taak ma hi .
40010038	Kuahei hihen ama thinglamteh pua in ka nung a zui ngawl tu cu ka mihing hi tukin taak ma hi .
40010039	Ama nunnak a hup a tumtu cu a nunnak sung tuk hi , mahnaven keima hangin a nunnak a piatu cu nunnak ngah tuk hi .
40010040	“ Nangmuh zin a tung tiiktu cu keimah zin a tung tiiktu hi bok hi , keimah zin a tung tiiktu cu keimah hahtu pa zin tungtiik tuah bangve hi .
40010041	Pathian thu zilhtu zin a tung tiiktu cu Pathian thu pua tu zin a tuntiik hangin a thu hilhmi man laksawng co bok tuk hi . Mipha pakhat khi mipha ahihnak hangin zin a tung tiiktu cu mah mipha pai laksawng co bok tuk hi .
40010042	Thungangai in hilh ing hi . Ka nungzuitu lak pen a nautabel no poh cawm ii in tuk tui khuat khat a piatu cu laksawng ngah rori tuk hi , ” tin hilh hi .
40011001	Jesuh in a nungzuitu sawm le panih tei lakah thu a zilh celh ten mahlai mun pen tul in a elkiim khua ah thu zilh tukin le thu hilh tuk in hawh hi .
40011002	Thawng sung pen baptizam piatu Johan in Khrih ii nadehmi thu le la khi a theih ten amah zuitu hekkhat te hah in a lakah thu dongtiik hi .
40011003	“ A heng tuk laih mi um tin Johan ii tihmi cu nangmah hi cim maw , mahmatale midang ngak hih tuk ung kaw ? ” tin Jesuh dong haw hi .
40011004	Mahten Jesuh in , “ Hawh ta unna na muhmi le na theihmi uh hempoh Johan lakah hilh un hi .
40011005	Mitcaw ten khua mu haw , kebai ten vaak thei , miphaak ten thiang , bengbul ten thu za , mithite nung leh in mi ca-ngah tei lakah Thuthangpha cu phuan in um hi .
40011006	Keima thu ah hin lungmu aicaan po ngawltu cu thupha ngahmi hi haw hi , ” tin tihi .
40011007	Johan ii nungzuite a pin leh celh haw ten Jesuh in mipi tei lakah . Johan ii thu cu hilhhi . “ Johan lakah ngunphil lawn ah na hawh uh ten a i mu tukin kaw na hawh uh ? Huih i muh aa awn duaduamli phaikung maw ?
40011008	I zo tukin kaw na hawh uh ? Puan mawizet silhte zo tuk in maw ? Mahtihbang puan a silhtute cu kumpi pai inn ah a umte haw hi .
40011009	Hilh hem un , a i mu tukin kaw na hawh uh ? Kamsang pa zo tukin maw ? Mahzuh , kamsang pa mu zuh uh ci . Mahnaven na muhmi uh cu kamsangte saangin ngeng saw hi .
40011010	Itahimtitale Johan ii thu le la cu Lai Thiangtho in , Pathian in nangma caa lampi sialhamtu tukin na mai ah ka thupuatu kamtaitiik tung hi , ” tin ngan hi .
40011011	Thungangai in hilh ing hi . Numei ii hinmi lakah baptizam piatu Johan bangin a ngengmi kua mah um awng ma laih hi . Mahnaven vancung ngam a mi nautabel no hei khi Johan saangin ngeng saw laih hi .
40011012	Johan ii thu a hilh hun penpan tuni tian in Vancung Uknak cu dodalnak nasiazet in tawk in thisan suah a lau ngawl pawl ten siatsuah bebel nuam haw hi .
40011013	Nidanglaih penpan kamsangte le Moses ii Daan ten Vancung Uknak thu hi Johan khan tian hilh haw hi .
40011014	A thu hilhmi haw na sang nuam uh ahi tacun Johan hi cu hung tuk hi tin son hammi Elijah khi hi .
40011015	Mahhangin beng a nei ten za un ,
40011016	“ Tukhan a mihingte hi a i tuah in tehkim kam nang ? Amuhte cu van zuaknak un ah a khungkhawm mi naupangte bang haw hi . Naupang hon khat ten a dang naupang hon khat tei lak ah ,
40011017	‘ Mohuainak khuangte tum sak nave ung in lam nuam ma uh ci ! Mithi phumnak la ka saksak uh vangin kap nuam ma uh ci , ’ tin ti haw hi .
40011018	Johan ii hun ten ancang in , cabit tui hei in ngawlin a um ten mi hempoh in , ‘ A sungah khuasia tum hi , ’ tin ti haw hi .
40011019	Mahten Mihing Capa hungin a eih le a in a muh haw ten mi hempoh ten , ‘ hipa khi zo hem un ! Mi longak le anlong zu ngawppa khi ; siahkhontu le misual tei ngualcam hi , ’ ti haw . Mahnaven Pathian ii cihnak cu maan hi tih a nadehnak in lang tiik hi , ” tin ti hi .
40011020	Jesuh ii nalamdang tambel a bawlnak khua miten a sualnak haw a sih cuang haw ngawl hang in liat hi .
40011021	“ Maw Khorazin khua , bawngsiazet sisi ! Maw Bethsaida khua , bawngsiazet sisi ! Nangmu lak pen nalamdang ka bawl mite hi Tai-ar khua le Sidon khua ah ka bawl ta ahin mahlai khuasung mite cun sual a sih haw langtiiknak in thangkhau puan silh in vut a bualnak haw ngeizet tuk toh ven !
40011022	Thungangai in hilh ing hi . Thukhennak Ni ten Pathian in nohte saangin Tai-ar le Sidon khua mitei humah hehpihnak tam saw nei tuk hi .
40011023	Mahten nang Kapernaum khua , van khong tian in maw cawisaan toh na nuam ? Hell sungah vawk hi tuk ci ! Nangma sung a bawlmi nalamdangte khi Sodom khua ah bawl ta ahin sia ngawlin tuni tian in kholeng tuklaih ta na ven !
40011024	Thungangai in hilh ing hi : Thukhen Ni ten nang saangin Sodom khua humah Pathian in hehpihnak tam saw nei tuk hi , ” tin ti hi .
40011025	Mahlaih in Jesuh in , “ Maw ka pa , lei le van ii Bawi ! Micip le mithiam tei lakpen a seel leleng mi khi tuin i mah a thiam ngawl mitei lakah na langtiik hangin lungdam ing hi .
40011026	Mahzuh hi , Ka Pa , hitih bangin a piang tukin na deihmi hi .
40011027	“ Ka Pan ka khut sungah in i hempoh pe khawng zo hi . Pa sialngawl cu kuamah in Capa thei haw ma hi ; mahten Capa thei bok haw hen tin a ten mite sial ngawl , kuamah in Pa thei haw ma hi .
40011028	“ Van ngit a pua mi leh a cim a kham mite , ka neel ah hung un , colhdamnak pia tung hi .
40011029	Ka kolhaak hi pua teh unna , kei cu nunneem le niamkhiatnak lungmu neimi ing hi . Keima lak pen cung un na colhdamnak ngah tuk uh ci .
40011030	Itahimtitale kei kolhaak cu puak nop in ka van vang zaang hi , ” tin ti hi .
40012001	Mahnung a ngei ngawlin Sabbath ni in Jesuh cu sangvut lo sung tawn in hawh hi . Anungzui te a ngilkial hangin sangvutte zuut in a cang khi ei haw hi .
40012002	Mahmi cu Farasi ten a muh haw ten Jesuh lakah , “ Zo hem in , Sabbath ni in hitihbang a bawl haw hi Daan palcat haw hi , ” tin ti haw hi .
40012003	Jesuh in , “ David le a ngualcam te a ngil a kial haw laih khin David in a i bawl him tih khi sial awngma uh cim ?
40012004	David cu Pathian inn sungah tum in Pathian lak aa piakmi cangho khi a ngualcam te tuah a eih haw khi e ! Mahtin a eih haw mi cu Daan i awi ngawlmi hi , itahimtitale mah cangho cu thiampi te bek ii eih theihmi cangho hi .
40012005	Mah i hum ah Sabbath sial in Biakinn sungah thiampi ten Sabbath dan palcat leleng haw tih khi Moses daan sungah sial awng ma uh cim maw ? Mahnaven misual tin ngaisung awng haw ma hi .
40012006	Thungangai in hilh ing hi ; hilai mun ah Biakinn saangin a ngeng saw mi um hi .
40012007	Lai Thiangtho in ‘ Nganhing tuah biakpiaknak hi ngawlin hehpihnak saw deih ing hi , ’ tin a tihmi hi a tihnopnak ngangai thei le uh ci , a sual ngawl mite khi sual uh ci , tin ti tuk ma nave uh cin .
40012008	“ Itahimtitale Mihing Capa cu Sabbath uktu hi , ” tin ti hi .
40012009	Mahlai pen Jesuh cu hawh in pumkhawm inn sungah tum hi .
40012010	Mahlai ahcun khutzawng pa pakhat um hi . Jesuh sualnawn nuam mite vang um bok haw in , “ Sabbath ni in mina damtiik hi a Daan uh in deih maw ? ” tin dong haw hi .
40012011	Mahten Jesuh in , “ Tehkipnak in nangmu lakpen mi pakhat in a tuu pakhat Sabbath ni in khuk thukpi sungah a caak a hin a kaisuah ngawlin maw a um tuk ?
40012012	Mihing cu tuu saangin a let tampi in sunglawi saw hi . Mahhangin Sabbath ni in thilpha bawl cu a Daan uh ii phalmi hi , ” tin ti hi .
40012013	Mahten khutzawng pai lakah cun , “ Na khut zaak hem in , ” tin ti hi . A khut cu zaak in a langlam kut bangin dam leh hi .
40012014	Mahten Farasite cu hawh haw in Jesuh thah theihnak tukin thu sawm khawm haw hi .
40012015	Sual a zei nuammi haw Jesuh in a theih ten mahlai pen tuul hi . Mahten mi honpi cunzui pepel haw hi . Mina hempoh damtiik in ,
40012016	ama thu le la cu kuama lakah son tuk ngawlin thu pia hi .
40012017	Hitihbangin a tihnak cu kamsangpa Isaiah i kam pen Pathian in :
40012018	“ Ka tenmi ka nadektu pa cu hilaihah um , Ka ihmi hi aa , a humah ka lungdamzet hi . A humah ka Hawvang koih tung aa Ka thu khennak cu mi phun hempoh tei lakah than tung hi .
40012019	Mi thu a ellitu hi tuk ma , a aulitu vang hi tuk ma hi . Lampi ah ngingzetin thu hilh tuk ma hi .
40012020	Miva ngawl tei lakah a lungmu neem in , bawmtu nei ngawl tei lakah hehpihnak nei tuk hi . ‘ Diknak khi nehtu ahihtiik laklawh tian hantiam tuk hi .
40012021	Mahten a humah mi hempoh ten muansannak nei haw tuk , ” tin a tihmi a kimnak tukin hi .
40012022	Mahten Jesuh lakah khuasia tei khalhsiatnak hangin a mit a caw mi le a awnthei ngawl mipa pakhat hunpih haw hi . Jesuh cun damtiik in awn leh thei in khua mu leh thei hi .
40012023	Mahten mipite cun lamdangsa mahtak in , “ Hipa hi David Capa ngai nantih maw ? ” tin ti haw hi .
40012024	Mahmi cu Farasi miten a theih haw ten , “ Khuasia a hawlvawk theihnak cu khuasia bawi Belzabul in huham a piak hangin hi , ” tin ti haw hi .
40012025	A lungmu sung haw ah a ngaihsutmi haw cu Jesuh in a theih ten amuh tei lakah , “ I lai ngam ah heihihen khen dun in mah le mah a dodun mi cu ngeipi phat haw tuk ma hi . Mahten khua heihihen , innsang heihihen , khendun in mah le mah a dodun mi cu khenkek khawng haw tuk hi .
40012026	Mahtihbang leng cun Satan in Satan hawlvawk a hitacun mah le mah dodun ahih hangin i tin kaw a ngam cu a kho thei tuk ?
40012027	Nohten , “ Khuasia a hawlvawk theihnak cu Belzabul in huham a piak hangin hi ” tin ti uh ci . Mahtihbang a hitacun a zuitu tei lakah khuasia hawlvawk theihnak huham cu a kua in kaw a pia ? Nangmuh a zuitu tei bawlmi lala hin khial uh ci tihmi langtiik hi .
40012028	Khuasia hawlvawk theihnak huham piatu cu Belzabul hi ma hi , Pathian ii Hawvang hi . Mahtihbang ahih hangin Vancung Uknak cu nangmu lakah heng zo tihnak hi .
40012029	“ Mi ngilzet pa cu amah keen masa ngawlin a inn keulet in a van laksak thei haw tuk ma hi . Amah a keen ceng bek haw ten a vante lonsak thei haw tuk laih hi .
40012030	“ Keima lam ah a tangngawlmi cu keimah dodaltu haw hi . A cawmtuah pih ngawltu cu a seu keh tiiktu haw hi .
40012031	Thungangai in hilh ing hi , mihing ten itibang sualnak a bawl haw hei in itibangzah awnsia a awnli haw vangin ngaihthiam theih hi .
40012032	Mihing Capa a sonsiatu cu ngaihthiam theih hi tuk hi . Mahnaven Hawvang Thiangtho a sonsiatu cu atu khang heihihen , mailam khang ah heihihen ngaihthiam hi haw tuk ma hi .
40012033	“ Thing a ngah pha ngah tukin thingkung pha neih kuul hi . Thingkung sia na nei tacun a ngahte sia tuk hi . Thingkung cu a ngah pen theihtheih hi .
40012034	No ngul i hin pawl misiava na hih uh hangin i tin him awnpha na ot theih tuk uh ? Kam cun lungmu sung a ummi bangin awn tul hi .
40012035	Mipha cun thilpha a khawlmi sung pen thilpha suaktiik hi . Mahten mipha ngawl cun thilpha ngawl a khawl sung pen thilpha ngawl suaktiik hi .
40012036	“ Thungangai in hilh ing hi ; kuahei hitahen ngaalling ngawlin a otmi khi thukhen Ni ten ita mah tin awn kaw tin a hilh ciang leh kuul tuk hi .
40012037	Nangma awn leng in nangmah le nangmah thu khen tuk hi , ” tin ti hi .
40012038	Mahten Daanthiam hekkhatte le Farasi hekkhat ten , “ Saya pa , nalamdang pakhat keimu mitmuh in bawl le ci deih ung , ” tin ti haw hi .
40012039	Mah ten Jesuh in , “ Tukhang a mihingte hi mipha ngawl le Pathian lau ngawlte thong si uh ci ? Nalamdang bawl tuk maw natiik uh ? Bawl tukmang , kamsang pa Jonah ii nalamdang tih sial ngawl nalamdang tha siahhuai a dang mu tuk ma uh ci .
40012040	Jonah cu ngasa pum sungah nithum le zanthum a um bangin Mihing Capa vang cu lei sungah nithum le zanthum um bok tuk hi .
40012041	Thukhennak Ni ten Nineveh khuate ding haw tuk aa mawhsiat haw tuk hi , itahimtitale Jonah ii thu hilhmi a theih haw ten a sualnak haw siik haw hi . Thungangai in hilh ing hi . Jonah saangin a ngengsaw hilaihah um hi .
40012042	Thukhennak Ni te in Sheba kumpinu ding tuk aa mawhsiat tuk hi , itahimtitale kumpi Solomon ii cihnak thei nuam in lam khawlapi pen hung hi . Thungangai in hilh ing hi . Solomon saangin a ngeng saw hilaihah um hi .
40012043	“ Hawvang sia cu mi pakhat sung pen a tuul ten ngamko sungah colhnak zei in vaak kawkawi hi . Mahnaven colhnak tuk a muh ngawl ten .
40012044	ka zamsami ka inn ah kikleh tung , tin ngaisung hi . Mahtihcun kik leh ngangai in a inn cu tong hiilhial in le phiahsa siuhseuh in mu hi .
40012045	Mahtin tuul leh hih in amah saangin a siava saw mi hawvang salihte cu zawm in mah inn ahcun tumpih hi , mahticun mahpa cu a masa saangin sahuai saw hi . Mahtihbangin tulaih khang mipha ngawl tei humah hin heng tuk hi , ” tin ti hi .
40012046	Jesuh cu mipi tei lakah a otlih laihtakin amah tawk nuam in a nu le a naute pualam ah ding haw hi .
40012047	Mahlai ahcun a umbokmi mi pakhat in , “ Na nu le na naute pualeu lam khah ding leng haw , nangmah otpih nuam haw hi , ” tin hilh hi .
40012048	Mahten Jesuh in , “ A kua kaw ka nu cu ? A kuakaw ka naute cu ? ” tin a tih ceng ten ,
40012049	anungzuite kawk in , “ Zo un ! Hilaihah ka nu le ka naute um haw hi .
40012050	Kua heihihen vancung ah a ummi ka Pai deihnak bang a bawltu hempohte cu ka u nau , ka celnu le ka nute hi , ” tin ti hi .
40013001	Mahni leleng cun Jesuh cu inn pen tul in tuinimpi mawkah hawh in thu zilh tukin khung hi .
40013002	A el aa a hungkhawmmi mipi te cu a tam leita haw hangin Jesuh cu hawmkuang sungah khung hi . Mi honpite cu tuimawk ah in ding haw hi .
40013003	Tehkipnak thute mang in thu tampi zilh in , hitin hilh hi . “ Veikhat laih in mi pakhat cu anci theh tukin hawh hi .
40013004	Ancite cu lo sungah a theh ten hekkhat cu lampi ah cu in vano ten ei khawng haw ta hi .
40013005	A hekkhatte cu leisianak suanghawl lakah cu hi , a lei a sah ngawl hangin thakhat in poto haw naven ,
40013006	Ni a sat ten a potung note cu thi leh khawng hi ; a zung leithukpi amat zawh ngawl hangin ko khawng leh paih haw hi .
40013007	Anci hekkhatte cu lingcaam lakah cu in poto bok haw naven ling in dep in khangto thei haw ma hi .
40013008	Mahnaven anci hekkhatte cu lei ngam pha ah cu in khangto haw hi . A hekkhatte cu a let zakhat , a let sawmluk , a let sawmthum in suak hi , ” tin hilh hi .
40013009	Jesuh in , “ Beng a nei hempoh ten thei ta un , ” tin ti hi .
40013010	Mahten nungzuitu a dangte cu a lakah hung haw in , “ Mipi tei lakah thu na hilhten , itakaw thutehkipnak tuah ngeh in thu na hilh hi , ” tin dong haw hi .
40013011	Jesuh in amu lakah , “ Vancung ngam thuthup theihtheihnak cu nangmu lakah piak hi zotoh hi . Mahnaven mipi tei lakah cun piak hi ma hi .
40013012	Itahimtitale a neimitei humah a vaal in piak belh hi tuk naven a nei ngawl mitei lak pen a neicalam no hei khi laaksak hi tuk laih hi .
40013013	Itakaw amu lakah ka ot ten tehkipnak mang hing ngim titale amuh ten zo haw naven muthei haw ma hi , ngai haw naven za thei haw ma hi .
40013014	‘ Mahhangin kamsangpa Isaiah ii hilhmi khi amu humah in kim hi . Kamsangpa Isaiah cun hi tin ti hi . Hi mihingte cun ngaili haw tuk naven za thei haw tuk ma hi . Zoli haw tuk naven mu thei haw tuk ma hi .
40013015	Itahimtitale a lungmu haw bing leita , a beng haw hup in a mit haw vang hak haw ma hi . Mahtihbang cun a hi haw ngawlta a hin a mit haw in mu in , a benghaw in za in , a lungmu haw in theithei haw tuk naven . Mahtihcun keima lam ah heek haw tuk aa damtiik tung hi ’ tin Pathian in ti hi .
40013016	Mahnaven , nohte cu itihzah mi bawngpha uh cim ! na mit uh in mu in na beng uh vang in za uh ci .
40013017	Thungangai in hilh ing hi , na muhmi uh le na theihmi uh hi kamsang tampi le Pathian ii mihing tampi ten mu le thei nuam zet haw naven mu haw ma , za thei haw ma hi .
40013018	“ Mahhangin hi anci theh thu tehkipnak ii sullam hi ngai in thei un .
40013019	Lampi humah a cumi ancite cu Vancung Uknak thu thei naven a sullam a theithei ngawltu te hi . A lungmu sung aa a pawimi anci khi mipha ngawl khuasia ten laaksak leh hi .
40013020	Suanghol lakah a cumi anci cu Vancung Uknak thu a theih haw ten lungdamzet in pomtu te haw hi .
40013021	Lungdamzet in pom haw naven , amu sung thukpi ah a mut ngawl hangin ngeiphat ma hi . Apom haw mi thu le la ihangin haksatnak le bawlsiatnak te a hen ten tawp leh paih haw hi .
40013022	Lingcaam lakah a cumi anci cu Vancung Uknak thu thei naven hi leihum nunnak thu le la ah lungmu tamin a um mite hi haw hi . Sum le paai a deihnak haw in mahthu cu khuh cih in ngah nei thei ma hi .
40013023	Lei ngampha ah a cumi anci cu Vancung Uknak thu a beng haw in za in a tihnopnak vang a theitute hi haw hi . Amuh ten ngah nei in a let zakhat , a let sawmluk , a let sawmthum tian in nei haw hi , ” tin hilh hi .
40013024	Jesuh cun tehkipnak thu a dang hilh lehleu in , “ Vancung Uknak cu hibangin hi . Mi pakhat in a lo sungah anci pha theh hi .
40013025	Zanlam mi hempoh tei hihbuh laan cun a ngaalpa hungin anci lakah hampa ci theh in taai leh ta hi .
40013026	Ankung te cu poto haw in a nguih hun ten hampa vang cu langbok hi .
40013027	Mahten a umlawh te a lakah hung haw in , ‘ Topa na lo sungah na thehmi anci khi anci pha si mei ? Ilailam pen heng hampa a hen khak ? ’ tin dong haw hi .
40013028	Aman , ‘ Hitihbangin a bawltu cu a ngaalpa uh hi , ’ tin don hi . Amuh ten ‘ Hampa cu bot ni ung maw ? ’ tin dong lehleu haw hi .
40013029	Mahten a man ‘ Bot pahsuh un hi , itahimtitale hampa na bawh uh ten ankung te botcih kha sual tuk uh ci .
40013030	Ankungte a cop hun tian ankung le hamkung te cu khangto kawm hawpoh ta hen ; Ankung a cop hun ten a masabel in hampa te khi bot masa unna haal tuk in tom un hi ; mahnungten ankungte cu cawm un na , ka beem sungah sung un , ” tin don hi .
40013031	Jesuh in thutehkipnak a dang pakhat hilh leh in , “ Vancung Uknak cu hibangin hi . Mi pakhat in ankamci la in a lo sungah theh hi .
40013032	Anci hempoh lak pen a neubel mi anci hi . Mahnaven poto in a khantoh te cun huandum sung a ciinmi ankung hempoh lakpen a ngengbel hi . Thingkung bangbokin vanote hung in a kangte ahcun bu sa haw hi , ” tin ti hi .
40013033	Jesuh in tehkipnak pakhat amu lakah hilh lehleu hi . “ Vancung Uknak cu numei pakhat in naman neuno la in sangvut leelkhat sung aa a lawi kawmmi tuah bang teen hi . Mahmi naman neuno cun cangho bawmkhat cu a venghawng thotiik khawng hi , ” tin ti hi .
40013034	Jesuh in hitihbang thute hi mipi lakah a hilh ten tehkipnak mang mek hi . Tehkipnak mang ngawlin amuh tei lakah imah hilh awng ma hi .
40013035	Hitihbangin a hilhnak cu kamsang ii hilhmi khi a kimnak tuk in hi . Kamsang ii hilhmi cu : “ Amuh tei lakah ka ot ten , tehkipnak mangtung . Leipi a pattung in pan a theih awng haw ngawl mi thu khi a mu lakah phuang tung , ” tin a tihmi khi hi .
40013036	Jesuh cun mipi te khi zamsan in inn sungah tum hi . Mahten nungzuitu te khi a lakah hung haw in , “ Losung aa hampa kung tehkipnak khi a i tihnak kaw hilh in hi , ” tin dong haw hi .
40013037	Jesuh cu , “ Anci pha thehtu cu Mihing Capa hi .
40013038	Lo cu hi leipi hihi ; anci pha cu Vancung Uknak a cotu mihingte hi aa hampa cu mipha ngawl pai mihingte hi .
40013039	Hampa ci a vawhtu a ngaal uh cu Satan pa hi . Ankung cop cu hun bonak hi aa ankung cawmtute cu vancung mite hi .
40013040	Hampate cu cawmkhawm in meisung ah haal khawng haw tuk hi : huntawpnak ten mah bangbok tuk hi .
40013041	Mihing Capa in a Uknak sung pen mi a sual tiiktu le thil pha ngawl a bawltute cu a pualam ah vawktuul tukin vancung mitetiik tuk hi .
40013042	Mah mite cu mei sungah khia haw tuk aa mahlaiah cun kap in , hacang ngawi haw tuk hi .
40013043	Mahten Pathian i mite cu a Pa Pathian haw ii Uknak sungah ni bangin vaak haw tuk hi . Mahhangin beng a neitu ten za ta un , ” tin ti hi .
40013044	“ Vancung Uknak cu lo sungah seelmi na manpha bang hi . Mahmi na manpha cu mi pakhakhat in amuh ten phano seel taa in lungdamzet pin kik leh in a neihmi hempohte khi zuak in mah lo cu lei hi , ” tin Jesuh in hilh hi .
40013045	“ Vancung Uknak cu hi bangin hi . Mi pakhat in kepsuang manpha zei hi .
40013046	A man hakzetmi kepsuang manpha amuh ten pin vingveng in aneih hempoh khi zuak in mah na manpha cu lei hi , ” tin hilh hi .
40013047	“ Vancung Uknak cu hitibang in hi , tuiniim sungah vawk in ngasa namkim a awkmi suuk tuah bang ve hi .
40013048	A suuk haw a dim ten tuimawk ahcun dokin a khungthah in ngasa cu teng haw hi ; ngasa pha te cu paaipeel sungah khum in ngasa pha ngawlte cu vawk haw hi .
40013049	Leihum hun tawpnak ten mahtibang bok tuk hi ; Vancung mite hungin mipha tei lak pen miphangawlte cu cawmkhawm in ,
40013050	meipi sungah vawk haw tuk hi . Mahlai ahcun kap le kio in ha cang ngawi in um haw tuk hi , ” tin ti hi .
40013051	Mipite cu Jesuh in , “ Hi thu hempohte hi theithei uh cim ? ” tin dong hi . Amuh ten , “ Thei ung , ” tin don haw hi .
40013052	Mahten Jesuh in , “ Mahahitale Vancung Uknak sung aa nungzuitu Daan zilhtu hempohte cu a na koihnak inn sung pen thil thak le thil lun a kaisuahtu inn neitu pa bang hi , ” tin hilh hi .
40013053	Jesuh in hi tehkip thu te a hilh celh ten mahlai pen tuul in ,
40013054	ama khua ah pin hi . A pumkhawmnak innsung haw ah thuzilh in a thu theitu tecun lamdangsa ngangai haw hi . “ Hitihbang cihnak hi ilailam pen la nantim ? tin dongdunli haw hi . ” Hitihbang nalamdang hi itinheng a bawl theih ?
40013055	Lettama pai capa hi ma maw ? Mary khi a nu hi ma ta maw ? Jeim , Josef , Simon le Judate khi a naute si maw ?
40013056	A ceelnu tevang hilaiah um bok haw ma maw ? Ilaipen him hitihbang a ngah thei ? “ tin ti haw hi .
40013057	Mahtihcun Jesuh cu sang thei haw ma hi . Jesuh cun amu lakah , “ Kamsang cu ama hinnak khua le tui sialngawl mundang ahcun upat haw hi , ” tin ti hi .
40013058	Upnak a neih haw ngawl hangin mahlai ahcun nalamdang tampi bawl ma hi .
40014001	Mahten Galilee ngam uktu Herod in Jesuh ii thu le la cu za hi .
40014002	Herod in , “ Hipa hi baptizam piatu Johan a nungleh mi hi . Mahhangin hi , hitihbang nalamdang a bawl theih , ” tin a khut nuai aa bawite hilh hi .
40014003	Mah laihngawl in Herod in Johan matnak tuk thupia hi , a thu piaknak bang man haw in thikkhau a khih celh haw ten thawng ah khia haw hi . Ita mahtin bawl him titale a naupa Filip ii zi Herodias i hangin hi .
40014004	Baptizam piatu Johan in Herod cu , “ Herodias hi na huai tuk mi hi ma hi , ” tin a tih meek hangin hi .
40014005	Herod in Johan cu that nuam hi , mahnaven Judah mite lau hi . Itahimtitale Johan cu kamsang hi tin ngaisung haw hi .
40014006	Mahten Herod hincam ni in Herodias ii canu cu laamli hi . Herod cu lungkim ngangai in a lakah ,
40014007	“ Na ngetmi pawpoh pia tung hi , ” tin ti hi .
40014008	A nu ii ngaihsutnak a piak bangin Herod lakah , “ Hilai rori ah hin baptizam piatu Johan ii lu dalkuang in pia in hi , ” tin ti hi .
40014009	Mahten kumpi bawipa cu a thasia ngangai hi . Mahnaven a sammi mipi tei mai rori ah thutiamnak a bawl zotoh hangin a ngetnak bangin bawl tukin thu pia hi .
40014010	Mahhangin Johan cu thawng sung rori pen a lu tantiik hi .
40014011	Johan ii lu cu dalkuang in cawi haw in Herodias ii canu cu pia haw hi ; amah cun a nu Herodias ii lakah hawhpih hi .
40014012	Mahten Johan ii nungzuitute cu hung in a luang cu la in phum haw hi ; mahnung ten Jesuh cu hilh haw hi .
40014013	Jesuh cu Johan ii thu a zak ten tuul in hawmkuang sungah khung in mi vengnak mun ah amah bek hawh hi . Mah thu cu mipi ten a theih haw ten amu khua tek pen tuul khawm in keciah in amah cu zui haw hi .
40014014	Jesuh cu hawmkuang sung pen tul in mipite a muh ten a lungmu sungah hehpihnak tuah dim in mahlai ahcun mina tampite damtiik hi .
40014015	Mahni taaklam ten a nungzuitute cu a lakah hung haw in , “ Khuanu zo si , hilai mun hi ngamveng a hi hang in , mipite pintiik ngawn inna , elkiim khuate ah hawh in amu caa an lei haw hen , ” tin ti haw hi .
40014016	Jesuh cun , “ A hawh haw kul tuk ma poh hi ; nangmun a eih haw tuk i pawpoh pia un hi , ” tin ti hi .
40014017	Amuhten , “ Hilai ah a neihmi uh cu cangho panga le ngasa panih bek hi , ” tin ti haw hi .
40014018	Mahten Jesuh in , “ Keimah saan un hi , ” tin ti hi .
40014019	Mipite cu hampa humah khung tukin thupia ta in cangho panga le ngasa panih cu a laak celh ten van lam zo in Pathian lakah lungdamnak thu hilh hi . Cangho cu bothem in nungzuitu tei lakah pia hi ; nungzuitu ten mipi sem haw hi .
40014020	Mi hempoh tecun ei haw in kham uk haw hi . Mahceng ten a eih kham baang haw cu nungzuitu ten khawm leh haw in kho sawm le kho nih dim hi .
40014021	An a eitute cu numei le naupangte sial khak ngawlin pasal tiptep thawngnga pawl haw hi .
40014022	Mahten Jesuh in mipite cu pintiik hi . A nungzuitute cu hawmkuang sungah tum tiikin tuinim ngaalkhat lam ah hawh hamtiik hi .
40014023	Mipite a pintiik nung ten amah nguakcang thungen tukin mualhum ahcun kai hi . Khuanu em toh naven mah laiahcun Jesuh cu amah nguakcang in um hi .
40014024	Hawmkuang cu tuipi mawkpen khawlathim ah heng zotoh in huih pi theu in hawmkuang cu sak le hang ah mut vawk kawkawi hi .
40014025	Zinglam nazi pathum le paluk laklawh sung cun Jesuh cu tui humah hawh in a nungzuitu tei lam zuan in hungli hi .
40014026	A nungzuitu ten tui humah a hawhli mi a muh haw ten lau mahtak haw hi , “ Thila si ? ” tin ti in lau in au tutui haw hi .
40014027	Jesuh in , “ Lau pahsuh un ! Keimah ing hi ! Imamah lau tuk um ma hi , ” tin ti hi .
40014028	Mahten Piter in , “ Topa , nangmah na hi ngangai ta le na lakah tui hum pen ke in hawhtiik in hi , ” tin ti hi .
40014029	Jesuh in , “ hung vale , ” tin ti hi . Mahten Piter cu hawmkuang sung pen tul in tui hum pen ke in Jesuh lakah hawh hi .
40014030	Mahnaven huih nasiapi in theu amuh ten lau in tui sungah cun nim dedeuh hi . Mahten , “ Topa luan in hi , ” tin au hi .
40014031	Thakhat in Jesuh cun a khut saan in a mat ngah ceng ten , “ na upnak neu leita hi . Itihim na upngawl lawlawm ? ” tin ti hi .
40014032	A panih haw cun hawmkuang sungah tum haw in huih cu meng hi .
40014033	“ Nang cu Pathian Capa ngangai ci ” tin ti in bia haw hi
40014034	Tuiniim cu kaltan vawk in Genesaret ngamah heng haw hi .
40014035	Mahlai a mihingte hei cun Jesuh cu thei haw hi . Mahtaak elkiim ah a ummi mina hempohte samkhawm haw in Jesuh lakah hunpih haw hi .
40014036	Damngawl miten a puanceep no poh vangin zen theihnak tukin ngen haw in a puan lek zentu hempohte cu damkhawng haw hi .
40015001	Mahten Farasi hekkhat le Daanthiam hekkhatte cu Jerusalem pen Jesuh lakah hung haw in ,
40015002	“ Itakaw na nungzuitu ten a pupa uh tei zilhmi daan a palcat haw ? An a eih haw laihngawlin a daan bangin khut som haw ma him , ” tin ti haw hi .
40015003	Jesuh in , “ Mahtin a hitale i ta e , noh ngan nangmu thu zilhmi bek zui in Pathian ii thukham saw palcat si uh si ?
40015004	Pathian in , ‘ Na nu le na pa upat un , ’ tin ti hi . ’ Anu hihen , a pa hihen , a tamsiatu cu thah hi tuk hi , ’ tin ti hi .
40015005	Mahnaven nohte na zilhmi uh cu . Mi pakhakhat a nu maw , a pa maw bopnak tuk thil a neihmi khi , hihi cu Pathian ii ta hi atitale ,
40015006	a nu hihen a pa hihen bop kul leh matoh tin ti uh ci . Mahtihbangin nangmu thu zilh cu zui uh ci ama , Pathian ii thukham leh lam imah in sial ma uh ci .
40015007	Mi ultung pawl kamsangpa Isaiah ii nangmu cungca ng thu a ngatmi khi maan tatak hi ? Isaiah cun :
40015008	Hi miten a kam haw bek in keimah upat in a lungmu ngangai haw cu kei tuah kaang zet hi .
40015009	Mihing tei bawlcopmi daan khi Pathian ii piakmi daan bangin a zilh haw taak , Keimah a biaklih haw hei hi nemcuamnak imamah neima , tin Pathian in ti , ’ tin hilh hi , ” tin ti hi .
40015010	Mahten Jesuh in mitampi a lakah sam in , “ Ngai unna thei un !
40015011	Mihing a nintiiktu cu a kam pen a tummi naa hi ma hi , a kam pen a tulmi in mi nintiik saw hi , ” tin ti hi .
40015012	Mahten a nungzuitute a lakah hung haw in , “ Na otmi in Farasite a thin haw natiik ci tih hi thei cim ? ” tin ti haw hi .
40015013	Jesuh in , “ Vancungah a ummi ka Pai phut ngawlmi kung cu bawh tuk hi .
40015014	A muhte hangin noksakhah khatiik pahsuh un hi ! Amuhte cu hotu mitcaw hi haw hi ; mitcaw in mitcaw lam a pui ta cun a panih haw in khuk sungah caak haw tuk , ” tin ti hi .
40015015	Piter in , “ Mahtin na otmi cu a ciangno in hilh hem in , ” tin ti hi .
40015016	Jesuh in amuh tei lakah , “ Midangte saangin ciip saw deuh cuang ma si uh si le !
40015017	Theithei ma uh cim ? Mihing tei kam sung pen a tummi hempoh cu a hapum ah hengin mahceng ten pumpi pawleu lam ah tuulvawk hi .
40015018	Mahnaven a kam pen a tulmi cu a lungmu sung pen a tulmi ahih hangin mahmi cun mihing nintiik hi .
40015019	Itahimtitale mi a that tiiktu , nupa sualnak a bawl tiiktu , a dang thilsual a bawl tiiktu le mi a nguca tiiktu zol thu son tiiktu mi sia tiiktu , a sonsia tiiktu ngaihsut siava hempoh te cu a lungmu sung pen tul mite hi .
40015020	Hite hin mihing nintiik hi . Mahnaven aneih laihngawlin khutsom ngawlnak in mi nintiik kha ma hi , ” tin ti hi .
40015021	Jesuh cu mahlai pen tul in Tai ar le Sidon khua el ngam ah in hawh hi .
40015022	Mahlai ngam aa a um mi Kanaan numei nu pakhat Jesuh lakah hung in , “ Maw David Capa , hehpih in hi , ka canu cu khuasia ten khalsia in amthong in um hi , ” tin a kapthah in ti hi .
40015023	Mahnaven a lakah Jesuh in kam khat hei don ma hi . A nungzuitute hung haw in , “ Hinu hi hawlvawk in ! mi zui leleng , noksak hah leita , ” tin Jesuh lakah ngen haw hi .
40015024	Mahten Jesuh in , “ Israel tuupaai tei caa bek in hah mi ing hi , ” tin ti hi .
40015025	Mahten numei nu cu Jesuh ke bul ah cun bok in , “ Topa hehpih zazal poh in hi ! ” tin ti hi .
40015026	Jesuh cun , “ Naupang tei an eih tuk laaksak in uico piak tuk kha ma hi , ” tin don hi .
40015027	Numei nun , “ Mah e Topa , na tihmi cu a maan ngai mi hi . Mahnaven bawitei cabuai pen a caakmi anthial caakte cu uico in a eih daan keel bok si , ” tin don hi .
40015028	Mahten Jesuh in , “ Nang cu a nasiazet mi upnak nei tu numei ci . Na deih mi cu bawl sak hituk ci , ” tin ti hi . Mahlaihtak in a canu cu dam hi .
40015029	Jesuh cu mahlai pen tul in Galilee tuinim mawk zui in hawh hi . Mualhum ah kaito in mahlai ahcun khung hi .
40015030	Mi tampi ten amah cu zuan haw hi . Kebai , mitcaw , awnthei ngawl , tizawng le a na mi tampi pui haw in Jesuh ke bul ah koih haw hi . Jesuh cun a venghawng haw in damtiik khawng hi .
40015031	Awnthei ngawl ten awnthei , khutzawng kezawng ten dam , kebai ten phano in ciah thei in mitcaw ten khua a muh leh haw khi mipi ten a muh haw ten lamdang sa ngangai haw in Israel Pathian cu thangphat haw hi .
40015032	Jesuh in a nungzuitute khi ama lakah sam in , “ Hi mite hi ka lakah ni thum sung um zo haw toh a ma an eih tuk imah a neih haw ngawl hangin hehpihzet ing hi . An do taa ngawl cun a pin haw tuk awi mang hi , lampi ah tamsawl khawng haw tuk , ” tin ti hi .
40015033	Nungzuitute cun , “ Mihing hizong vaaknak tuk hi ngamveng sung pen ilai an heng a lak tuk uh ? ” tin ti haw hi .
40015034	Jesuh cun “ Cangho izong nei uh cim ? ” tin dong hi . Amuh ten cangho salih le ngasa neu nawno ten dawm laih um hi , ” tin don haw hi .
40015035	Jesuh in mipite cu lei humah khungtiik hi .
40015036	Mahten cangho salih le ngasa dawmno cu la in Pathian lakah lungdam thu a hilh celh ten botkeek in a nungzui tei lakah pia hi . A nungzuitute cun mipi tei lakah sem haw hi .
40015037	A venghawng haw in ei in kham zet haw hi . A khambaang haw cu nungzui ten cawmhawm leh in bawm salih dim hi .
40015038	A eitute cu numei le naupang sial khak ngawl in pasal tiptep thawngli haw hi .
40015039	Mahnungten Jesuh in mipite cu pintiik in amah cu hawmkuang sungah khung in Magadan ngam ah hawh hi .
40016001	Sadusi le Farasi hekkhatte cu Jesuh lakah hung haw in a sual zei nuam in , “ Pathian ii um pihmi na hitacun nalamdang bawl hem in , ” tin ti haw hi .
40016002	Mahnaven Jesuh in , ‘ Nitum ten van a san tale khuapha tuk , ’ tin ti uh ci .
40016003	Mahten zingtung in vanmawk san in meinim tale nguahzu tuk ’ tin ti uh ci . Van zo in khuapha tuk le khuasia tuk thei uh ci , mahnaven mahmi hun melciknak cu thei sisih ma uh ci
40016004	Tuhun a mihingte hi mipha ngawl le Pathian imah sumsial ngawlte hi uh ci . Nalamdang bawltiik uh ci , mahnaven bawl tuk mang . Noh tei caa nalamdang cu Jonah ii nalamdang bek hi tuk hi , ” tin ti hi . Mahtin ti ta in tul hi .
40016005	Nungzuite cu tuinim tanvawk in a ngaalkhat lam ahcun heng haw hi ; amuh ten cangho ken tuk phawkngil haw hi .
40016006	Jesuh in amuh tei lakah , “ Daithaang thong pahsuh un ! Farasite Sadusi tei naman khi ngaalling un hi , ” tin ti hi .
40016007	“ Cangho a ken uh ngawl hangin mahtin ti hi bel tuk , ” tin pakhat le pakhat tidunli haw hi .
40016008	Mahtihbang cun a son leilui lih haw cu Jesuh in a theih ten , “ Cangho na neih uh ngawl thu cu ita son nuamli uh cim ! Na upnak uh dawm leita hi .
40016009	Theithei ma laih uh cim ? Mihing thawng nga vaaknak cangho panga ka botthem khi thei matoh uh cim ? A khambaang haw kho i zong cawm leh tih phawk leh matoh uh cim ?
40016010	Mi thawngli caa in cangho salih khi thei laih uh cim ? A khambaang haw bawm izong ta kaw na cop leh uh khi ?
40016011	Nangmuh tei lakah ka sonmi hi cangho thu hi kha ma tih hi itakaw na theih theih uh ngawl ? Farasi le Sadusi tei naman hi ngaalling un hi , ” tin ti hi .
40016012	Mahte in a nungzuitute cun ngaalling un a tihmi hi cangho lak a sawhmi naman hi kha ngawlin Farasi le Sadusi tei zilhnak naman hi saw tih khi thei tum leh haw hi .
40016013	Jesuh cu Sisaria Filipi khua el ngamah cun hawh in mahlai ah a nungzuitute khi “ Miten Mihing Capa hi a kua tin ti haw kaw ? ” tin dong hi .
40016014	Amuh ten , “ Mi hekkhat ten baptizam piatu Johan tin ti haw , mi hekkhat ten Elijah hi tin ti haw . A hekkhat ten Jeremiah ahimatale kamsang pakhakhat hi bel tuk tin ti haw , ” tin don haw hi .
40016015	Jesuh in , “ Nangmuh ten ee ! Kei hi a kua tin ti uh cim ? tin dong hi .
40016016	Simon Piter in , “ Nangcu a nungmi Pathian Capa Khrih hi ci , ” tin ti hi .
40016017	Mahten Jesuh in , “ Jonah capa Simon mi bawngpha hi ci : Itahimtitale hi thumaan hi mihing lakpen na ngahmi hi ma hi , vancung aa a um ka Pa ii theih tiikmi hi .
40016018	Hilh ing hi Piter , nang cu suang ci ; hi suangpi humah ka Pawlpi din tung aa thihnak hei in neh tuk ma hi .
40016019	Vancung Uknak tawhcangte pia tung aa leihum pen na khammi cu van cung ah kham hi bok tuk hi , leihum pen na hotmi cu vancung pen hot hi bok tuk hi , ” tin ti hi .
40016020	Mahten Jesuh in a nungzuite khi Khrih ahihnak kuamamah hilh tuk ngawlin thu pia hi .
40016021	Mahni penpan Jesuh in a nungzui tei lakah , “ Jerusalem ah hawh tung aa Judah thu neitu te , thiampi upa le Daan zilhtu tei khut ah haksatnak tawk tung hi , keimah cu that haw tuk naven nithum nung ten tho leh tung hi , ” tin ciangzet in hilh hi .
40016022	Piter in Jesuh cu mundang deuh ah pui in mawhsiat hi . “ Topa Pathian in awi zazal ma hen . Hitihbang cu na humah heng zazal ma hen , ” tin ti hi .
40016023	Jesuh cun hek leh in Piter lakah , “ Satan pa ka nel pen tai in hi ! Ka hawhnak lampi khaktu ci , itahimtitale hitihbang na ngaihsutnak hi Pathian lakpen a hengmi hi ma hi , mihing lakpen a hengmi hi , ” tin ti hi .
40016024	Mahten Jesuh in a nungzuitu tei lakah , “ Kua heihihen keimah a zui nuammi cu ama deihnak zam in ama thinglamteh pua in zui tahen .
40016025	Itahimtitale kua heihihen ama nunnak a pancop nuamtu cu a nunnak sung tuk hi ; mahnaven keima hangin a nunnak a botu cu a nunnak luan ngahtute haw hi .
40016026	Mi pakhat in leihum buppi a co hei in a nunnak a sung ahin i nemcuamnak heng a um ? Imah nemcuamnak um ma hi ! A nunnak khi imamah in leileh thei tuk ma hi .
40016027	Mihing Capa cu a Pai sunloihnak tuah in le vancung mite tuah hung leh pal tuk aa mi hempoh te khi amu nadehnak bangin dehman pia tuk hi .
40016028	Thungangai in hilh ing hi . Mihing Capa hi Kumpi bangin a hun leh laklawh nangmu sungah a thi tuk ngawl mi um uh ci , ” tin ti hi .
40017001	Niluk nungten Jesuh in Piter , Jeim le a nau Johan te khi mual saangpi humah kaaipih in amuh nguak in um haw hi .
40017002	Mahten amu mitmuh rori haw in Jesuh cu a melkheel in a mai cu nibang vaakin a puan te cu mideet thei tian in ngo hi .
40017003	Mahnungten nungzuitu pathum te cun Moses le Elijah khi Jesuh tuah in thuson kawmli in mu haw hi .
40017004	Mahten Piter in , “ Topa hilai aa a um uh hi nop leita na ti tacun ngiahbuuk pathum in sa tung ; pakhat cu nangma caa , pakhat cu Moses ii caa , pakhat cu Elijah caa , ” tin Jesuh lakah cun ti hi .
40017005	Mahtin a otlih laihtakin a dezetmi meingo cun tuam in meingo sung pen aw pakhat in , “ Hipa hi ka ihzetmi ka Capa hi ; A humah ka lungkim mahtak ing hi , a thu na ngai un , ” tin ti hi .
40017006	Mahmi aw cu nungzuitu ten a theih haw ten lau leita in lei ah bok haw hi .
40017007	Jesuh cu hung in amuhte cu zen in , ‘ Tho un lau pahsuh un hi , ” tin ti hi .
40017008	Mahtecun zo haw in Jesuh bek um khi mu haw hi .
40017009	Mualhum pen a tolhsuk leh haw ten Jesuh in , “ Hi na muhmi uh hi Mihing Capa thihnak pen thawhtiik ahih ma ceng kuamah hilh pahsuh un hi , ” tin celzetin cah hi .
40017010	Mahten nungzuitu ten Jesuh cu , “ Itakaw Daanthiam ten Elijah heng masa tuk a tih haw ? ” tin dong haw hi .
40017011	Jesuh in , “ Elijah cu hung masa tatak tuk aa i hempoh a man tuangtim khawng tuk hi .
40017012	Mahnaven nohte hilh ing hi . Elijah cu heng zotoh naven miten a kua him tih a theih haw ngawl hangin a nuamtawk haw in bawlsia haw hi . Mahtihbangbok leng cun Mihing Capa vang cu bawlsia bok haw tuk hi , ” tin ti hi .
40017013	Mahten nungzuitu ten a hilhmi hi baptizam piatu Johan ii cungca ng hi , tih khi thei ciang haw hi .
40017014	Mipi tei lakah a kihleh haw ten mi pakhat cu Jesuh lakah hung in a maiah khukdin in ,
40017015	“ Topa , ka capa hi hehpihzal in hi . Thihtun nei in a nat a pat ten lungapnak ngangai hi ; meisung le tuisungte ah lum leh cet thong hi .
40017016	Na nungzui tei lakah hunpih naveng in damtiik thei haw ma hi , ” tin ti hi .
40017017	Jesuh in , “ Maw upnak nei ngawl misual mikhialte ! Itiktian kaw nang muhte ka umpih hih tuk ? Ituk tian kaw ka ngah hih tuk ? Naupang pa cu ka lak ah pui un , ” tin ti hi .
40017018	Jesuh in khuasia cu a tul tukin thu a piak ten naupang pai sung pen khuasia cu tul hi ; mahten naupang pa cu dam hi .
40017019	Mahten nungzuitute cu kuamah i theih ngawlin Jesuh lakah hung in , “ Itakaw koh ten khuasia ka hawlvawk theih uh ngawl ? ” tin dong haw hi .
40017020	Jesuh in , “ Na upnak uh a dawm hangin hi . Thungangai in hilh ing hi . ankam ci tia upnak na nei uh ta cun , ‘ Hi mual hi hilai pen thawn in nati tale thawn tuk hi , ” tin ti hi .
40017021	Mahnaven thungetnak le ancannak tuah bek in hawlvawk thei hi , “ tin ti hi .
40017022	Nungzuitute cu a venghawng haw in Galilee ah a tawhdun khawm haw ten Jesuh in amuh tei lakah , “ Mihing Capa hi mihing tei khut ah piak in um tuk aa that haw tuk hi .
40017023	Mahnaven nithum nung ten tholeh tuk hi , ” tin hilh hi . Nungzuitute cu thasia ngangai haw hi .
40017024	Jesuh le a nungzuitute cu Kapernaum khua a hen haw ten Biakinn siah khontute Piter lakah hungin , “ Na Saya pa uh in biakinn siah pia awng maw ? ” tin dong haw hi .
40017025	Piter in , “ Pia e ” tin ti hi . Piter cu inn sungah a tum ten Jesuh in otpih masa in , “ Simon itin ngaisung cim ? Hi leihum kumpi tei lakah ngamdang pen thil ken tum man , mah matale siah a piatu a kua kaw , ngam sung miten maw , ngamdang mi in kaw ? ” tin dong hi .
40017026	Piter in , “ Ngamdang miten e , ” tin don hi . Jesuh in , “ Pha , mah a hi tale ngamsung mi cun piak kul ma tih nak si maw !
40017027	Mahnaven hi mitei thin uk tuk cu deih mang hi . Mahhangin tuiniim ah hawhten na ngasa sio in hi . Na awk masabel ngasa ii kam sungah nangmah le keima caa in Biakinn siah piak tuk tangka mu tuk ci , Mahmi cu la in na pia tan hi , ” tintiik hi .
40018001	Mahmi hun in nungzuitute cu Jesuh lakah hawhin , “ Vancung Uknak ah a kua ngengbel tuk him ? ” tin dong haw hi .
40018002	Mahten Jesuh in naupangno pakhat sam in amu laizang ah a dintiik cengten ,
40018003	Thungangai in hilh ing hi . . na lungmu uh thek in , hi naupang na bang uh ma ta le Vancung Uknak sungah tum tuk ma uh ci .
40018004	Vancung Uknak ah a ngengbel cu minuai ah a umtu hi naupang bangin lungmu a neitute hi .
40018005	Mahten keima min in hi naupang no a bawlphatu cu keimah a bawlphatu hi .
40018006	Kuahei in hihen hi naupangno bang pakhakhat keimah a upnak pen a pialtiiktu cu a ngawng ah cang ngawinak suangtum khaih in tuipi sungah khia a hin ama caa in pha saw hi .
40018007	Leihum ah hin mitei upnak a pialtiik thei thil tampi a um hi poi ngangai hi . Mahtihbang cun um leleng tuk laih hi , mahbangin a pialtiiktu cu thusia co haw tuk hi .
40018008	“ Na khut uh in hihen , na ke uh in hihen na upnak uh a pialtiik a hitale tan in vawk in hi . Khut panih le ke panih tuah kumkhua meipi sungah na caak tuk saangin khutngawl le ke ngawl in nunnak sungah na tum uh cu pha saw hi .
40018009	Mahten na mit uh in na upnak uh a paaitiik ahitale kheklet in hi . Mit panih tuah hell sungah na caak tuk saangin mit pakhat tuah nunnak sungah tum cu pha saw hi .
40018010	“ Hitihbang naupang note na zawnsak ngawlnak tukin ngaalling un hi . Thungangai in hilh ing hi . Amuhte cingkhawitu vancung mite cu vancung ka Pai maiah um leleng haw hi .
40018011	Mihing Capa cu a paimi zei tukin hung hi .
40018012	“ Tuu zakhat neitu pan pakhat a paaitiik tale i bawl tuk tin ngaisung uh cim ? Mualhum a hampa a eili laih tuu sawmkuah le kuahte cu zamhih in a paaimi tuu pakhat zei tukin hawh tuk hi .
40018013	Thungangai in hilh ing hi . A muh leh ten a paai ngawlmi sawmkuah le kuahte saangin a paaimi tuu pakhat humah a lungdam saw hi .
40018014	Mahtihbangbok leng in vancung aa a um na Pa uh in mahbangin naupang pakhat no hei a paai tuk cu awi ma hi .
40018015	“ Na unau uh pakhat in na humah a sual tale hawh unna a sualnak khi hilh un hi . Mahnaven kuamah i theih tuk ngawlin nangmah tuah bek in tawkdun un hi . Na thu uh a ngai ahitacun unau a ngah leh hi tuk uh ci .
40018016	Mahnaven na thu uh a ngai ta ngawl cun thutheitu pakhat maw panih maw hawhpih un hi . Lai Thiangtho in , “ Sual notdunnak hempoh cu thu theihpihtu panih maw , mahsaang tam saw maw um haw hen , ” a tihbangin na hawhpih mi cu thu theipihtu tetti hi tuk hi .
40018017	Mahnaven na thu uh a ngaingawl ahitale a thu le la a kimno in Pawlpi tei lakah hilh un hi . A dawlbelnak Pawlpi thu vang a ngaima ahitale amah cu lawki mi , mahma tale siahkhontu te bangin ngaisung un hi .
40018018	“ Mahten na venghawng uh in hilh ing hi . Leihum pen na khammi uh cu vancung hei ah kham hi bok tuk hi ; Mahten leihum pen na hotmi uh cu vancung hei pen hot hi bok tuk hi .
40018019	A dang hilh hih tung . Leihum pen thungen in na nget uh mi thu ah mi panih lungkim kawm in thu na ngen uh ahitale vancung ah a ummi ka Pan na nget uh hempoh pia tuk hi .
40018020	Itahimtitale ka min in mi panih hihen , pathum in hihen , na khopkhawm uh ten noh tei lakah um bok ing hi , ” tin ti hi .
40018021	Mahten Jesuh lakah cun Piter cu hung in , “ Topa , ka unau pa khakhat ka humah a sual a hin vei izong tian kaw ka ngaihdap tuk ? Vei salih tian maw ? ” tin dong hi .
40018022	Jesuh in , “ Mahma , veisalih tian bek hi ma hi , veisawm salih ii let salih tian ngaidam tuk ci ;
40018023	Itahimtitale Vancung Uknak cu hibangin hi . Veikhat kumpi pakhat um in a umlawh tei nadeh daan khi a dongkan tuk in ngaisung hi .
40018024	A dotkan bek ten tangka a thawng a za in a batu a umlawh pakhat a lakah hunpih haw hi .
40018025	Mah umlawh pa cun leiba lohnak tuk tangka i mah nei ma hi . Mahhangin kumpi pan mahpa cu a leiba lohnak tukin a nupi le a cate le a neihmi hempoh tuah sal ah zuak khawng tuk in thupia hi .
40018026	Kumpi bawipai mai ahcun umlawh pa cu bok in , ‘ Hehpih in na ngak hih zaal in hi . Loh leh khawng tuk poh ing hi , ’ tin kunli hi .
40018027	Kumpi pa cun ngaithiam in a leibat cu zah in hah hi .
40018028	“ Mahten mahpa cu hawh in ama lakah lei a batu a ngualcam umlawh pakhat cu tawk hi . Mahpa cu man in a ngawng pen saan in , ‘ Na baakmi leibat pia in hi , ’ tin ti hi .
40018029	Mah umlawh pa cun a bokin , ‘ Hehpih in na ngak hih zaal in hi . Loh leh tuk poh ing hi , ’ tin kun lo hi .
40018030	Mahnaven ngaidam nuam ma hi . A leiba a loh theih laklawh tian thawng ah cun khia hi .
40018031	Mahmi cu umlawh dang ten a muh haw ten a lungmu haw nop po ngawl in kumpi pai lakah hawh in mah thute cu hilh khawng haw hi .
40018032	Mahten kumpi bawipan mah umlawh pa cu sam in , ‘ Nang umlawh pha ngawl , na nget lo lih hangin na baakmi hempohte zah khawng ing hi .
40018033	Na hum aa hehpihnak ka neih bangin na ngualcam lakah hehpihnak nei bok tukin mawi ci , ’ tin ti hi .
40018034	Kumpi pa cu a thin uk mahtak in mahpa cu a leiba a venghawng a loh theih laklawh thawng ah khia hi , ” tin ti hi .
40018035	Mahten Jesuh in , “ Kuahei in na unaute uh khi na lungmu ngangai uh in na ngaithiam uh ta ngawl cun vancungah a ummi ka Pan mah umlawh pa bangcun bawlbok tuk hi , ” tin a dawltabel in hilh hi .
40019001	Mah thu cu Jesuh in a hilh celh ten Galilee pen tul in Judea ngam Jordan ngun ngaalkhat lam ah hawh hi .
40019002	Mitampi ten zui haw in mahlai pen mina tampi damtiik hi .
40019003	Farasi mi hekkhat ama lakah hung haw in a sual zei nuam in , “ Itihbangin thumaan a hita zongin pano in a nupi maak tukin a Daan uh in hon maw ? ” tin dong haw hi .
40019004	Jesuh in , “ Apattung in a bawltu Pathian in numei le pano bawl hi , tih khi Lai Thiangtho sungah sial awng ma uh cim ?
40019005	Mahlai ahcun Pathian in , ‘ Mahtihbang ahih hangin pano in a nu le pa zamsan in a nupi tuah kop dun haw tuk aa a panih haw cun pumkhat ah cang haw tuk hi , ’ tin ti hi .
40019006	Mahhangin amuh cu pumnih hi leh ngawl toh in , pumkhat hi haw hi . Pathian ii khoptuah sa mi cu kuamamah in khen haw ma hen , ” tin ti hi .
40019007	Farasi pawl ten , “ Mahtihbang a hitale itakaw Moses in , ‘ Pano in a zi cu maaknak lai pia in tultiik hen , ’ tin daan a piak ? ” tin dong haw hi .
40019008	Jesuh in , “ Thuzilh na haksa leita uh hangin Moses in zi maak theihnak tuk thu a piaknak hi . Mahnaven Nidanglaih cun mahtihbang hi ma hi .
40019009	Thungangai in hilh ing hi . Mipa pakhat in a zi khi , pano dang tuah sual haw ma naven maa in zi dang a huai ahitale mahpa cu nupa sualnak bawl hi , ” tin ti hi .
40019010	Nungzuitu ten , “ Zi le pasal laklawh ah hitihbang tuk a hitacun huaidun ngawl an pha saw , ” tin Jesuh lakah ti haw hi .
40019011	Mahten Jesuh in , “ Mah na tih uh mi cu mi hempoh tei caa in hi ma hi ; Pathian ii mah tih bang tukin a teek sa te bek in zui zo haw tuk hi .
40019012	Pano in zi a huaingawlnak san cu a thu a phuphun in um hi . Mi hekkhat cu pathaai hi haw hi , mi hekkhatte cu zi huaituk ngawlin til nget haw hi , mi hekkhatte cu Vancung Uknak ihangin nupi huaingawl in um haw hi . Mahtihbangin a zui theitu pawlte cun hi thu zilhnakte hi zui haw ta poh hen , ” tin ti hi .
40019013	Mi hekkhat ten a cate haw khi Jesuh in a lu hum haw ah khutsuan in thu a ngetsak tuk deih in hawhpih haw hi ; mahnaven nungzuitu ten liat haw hi .
40019014	Jesuh in , “ Naupangte cu ka lakah hung haw poh hen , kham pahsuh un hi ; itahimtitale Vancung Uknak cu hibang tei ta hi , ” tin ti hi .
40019015	A lu hum haw ah khut a suan ceng ten hawh leh hi .
40019016	Veikhat in mi pakhat cu Jesuh lakah hung in , “ Mipha Saya pa , kumkhua nunnak ka co theihnak tukin thil pha i bawl kam nang , ” tin dong hi .
40019017	Jesuh in , “ Ita mipha ti thei cim . Mipha pakhat bek um hi . A i thilpha kaw , tin i ta dong uh cim ? Nunnak co na nuam tale thukhamte khi zui in hi , ” tin ti hi .
40019018	Tangval pa cun , itibang thukhamte him ? tin dong hi . Jesuh in , “ Mi that pahsun ; nupa sualnak bawl pahsun ; nguca pahsun , a maan ngawlin mite sual nawn pahsun ;
40019019	Nanu le napa upat in hi ; na inn nelte khi nangmah le nangmah na it bang bok in it in hi , ” tin ti hi .
40019020	Tangval pan , “ Mah thukhamte cu zui khawng zo ing hi . A i bawl laih kam nang ? tin dong hi .
40019021	Jesuh cun a lakah , “ Mi cangkim na nuam ngai ta le hawh tenna na neihmi hempohte zuak in na ngahmi tangka cu mi ca-ngahte pia in hi ; mahtihcun vancung ah sum le pai nei tuk ci . Mahcengten keimah zui in , ” tin ti hi .
40019022	Mahmi thu cu tangval pan a theih ten a thasia in kik leh ta hi , itahimtitale amah cu milianzet hi .
40019023	Mahten Jesuh in a nungzuitu tei lakah , “ Thungangai in hilh ing hi . Milian tei ca in , Van cung Uknak tum tuk cu haksazet hi .
40019024	A dang pa khat hilh lehleu tung hi . Kalauk pakhat i hiokua sungah a tum tuk saangin milian pakhat i Pathian Uknak sungah a tumtuk haksa saw hi , ” tin ti hi .
40019025	Mahmi cu nungzuitu ten a theih haw ten lamdangsa mahtak in , “ Mahbangngai ahitacun a kua in kaw nunpatnak a ngah thei tuk , ” tin dong haw hi .
40019026	Jesuh in maicang zo in amu lakah , “ Hihi cu mihing tei ca in a cang thei ngawl mi hi , mahnaven Pathian ii caa cun i hempoh cang thei hi , ” tin ti hi .
40019027	Mahten Piter in , “ Ihempoh zam in nangmah zui zotoh ung . Ai heng ka ngah tuk uh ? ” tin dong hi .
40019028	Jesuh in amuh tei lakah , “ Thungangai in hilh ing hi santhak heng in Mihing Capa cu a khunnak sunglawi hum ah a khun ten noh ka nungzui sawm le panihte cu Israel miphun sawm le panih uktu hi bok tukin khunnak humahcun khung bok tuk uh ci .
40019029	Mahten kua heihihen keima caa in a nu le pa hihen , cate hihen , unau pih hihen , celnu hihen , inn hihen , lo hihen , pakhat pawpoh a zamtu cu a let zakhat in ngah leh tuk aa kumkhua nunnak piak hi tuk hi .
40019030	Mahnaven tu aa a masabel mite hi cu dawltabel hi leh haw tuk hi , tu aa a dawltabel mite cu masabel hi haw tuk hi , ” tin ti hi .
40020001	Jesuh in , “ Vancung Uknak cu hibangin hi . Mi pakhat cu a cabit huansungah na dektu zei tukin zingtung no in tul hi .
40020002	A nidanglaihin a ngah awng meksa haw nikhat thaman ngun tangka cangkhat piak tuk lungkim in a huan ah na dektute cu hah hi .
40020003	Zinglam nazi kuah ten dawlmun ahcun hawh in imah dekngawl mi hekkhatte cu mu hi .
40020004	Mah mitei lakah , ‘ Nohte vang cabit huan ah hawhin na dek bok ta un ; na nitha uh a tawk zawn in pia tuk poh ing hi , ’ tin ti hi .
40020005	Mahtihcun hawh haw hi . Mahtihbangbok leng cun nazi sawm le panih ten le taaklam nazi pathum ten a dangte tiik lehleu hi .
40020006	Taaklam nazi panga kimkuan no ten dawlmun ahcun hawh lehleu in mi hekkhat a dingthong lengte khi mu hi . ‘ Itakaw imah dekngawl in sunnilui dingthong in hun na botiik thong uh ? ’ tin dong hi .
40020007	A muhten , ‘ Kuamah in nadeh atiik haw ngawlhang , ’ tin don haw hi . Mahten a man ‘ mahbang ahitale cabit huan ah hawhbok ta unna na dekbok ta un , ’ tin ti hi .
40020008	“ Taklam nadeh tawp hun a hen ten huanneitu pan huan uktu pa cu , ‘ Huan na dektute sam in na a dawlbel nadektute penpan in a masabel na a dektute tian in a thaman haw pia in hi , ’ tin ti hi .
40020009	Taaklam nazi panga ten nadeh a pantu pawlte cu a thaman haw ngun tangka cang khat teen pia hi .
40020010	Mahhangin a masabel in na dek a cialmi pawlte cu thaman la tukin a hawh bok haw ten tam deuh ngah bel tuk hung tin muang kuhnim haw hi ; mahnaven amuh tevang cu ngun tangka cang khat bok leng pia hi .
40020011	Tangka cu la haw in huan neitu bawipai humah cun phu haw hi .
40020012	‘ Hi a dawlbel in na a dektute hi nazi pakhat sung bek dek haw hi ; kohte cu nisazet lakah sun nilui in dek ung hi ; mahnaven keimuh bangbok leng in thaman pia sisi , ’ tin ti haw hi .
40020013	“ Mahten huannei tupan , ‘ Ngualcamte ngaihem un ! Nohte zol mang hi . Nikhat thaman cu ngun tangka cang khat tukin na lung uh kim si uh ci ?
40020014	Na thaman uh cu la unna inn ah pin ta un hi . A dawlbel in na dek tuk ka tiikmi pa vang cu nangmu ngah zah ngah bok tukin deih sak ing hi .
40020015	Ka tangka cu keima deihnak bangin mantheihnak tuk thu nei ing hi , amu hum aa ka phalnak hi iksik em uh cim ? ” tin hilh hi .
40020016	Mahten Jesuh in , “ Mahhangin a dawlbel te cu masabel in cang tuk aa a masabelte cu a nungdawlbel in cang tuk hi , ” tin ti hi .
40020017	Jesuh cu Jerusalem lam ah a hawh lih laihtakkhin a nungzui sawm leh panihte khi a tum no ah pui in amuh nguakcang a hawhthah in , thu sonpih hi .
40020018	“ Ngaihem un ! Jerusalem ah hawh tuk hung hi mahlai pen Mihing Capa cu thiampi upa le Daanthiam pawltei khutah hengtiik haw tuk hi . Thah tukin son haw tuk hi .
40020019	Mahnung ten Gentail mitei khut ah hengtiik haw tuk hi . Gentail miten zawnsak haw tuk aa vaat in thinglamteh ah khen haw tuk hi , mahnaven nithum nung ten tholeh tuk hi , ” tin ti hi .
40020020	Mahten Zebedi ii zi cu a cate panih tuah Jesuh lakah hawh haw in , Jesuh ii mai ah kuun in hehpih kuun haw hi .
40020021	“ Ikaw na deih ? ” tin Jesuh in dong hi . A man , “ Kumpi Bawipa na hih hun ten ka caa panihte hi pakhat na taklam ah , pakhat na veilam ah a khun theih haw nak tukin thu pia le ci , ” tin ti hi .
40020022	Jesuh cun , “ Na ngetmi uh hi a i ngen kam ung tih thei ma uh ci . Ka in tukmi thuaknak khuathai hi in thei ni uh cim ? ” tin dong hi . A capa panih ten , “ In thei tuk ung , ” tin don haw hi .
40020023	Jesuh in , “ Ka in tuk mi khuathai cu in thei men ngai tuk uh ci . Mahnaven ka taklam le ka veilam a khungtu tuk cu ten theihnak thu nei mang hi . Hi khunnakte hi cu ka Pai bawlsa mitei caa in hi , ” tin ti hi .
40020024	Mahmi thu cu nungzuitu a dang sawm ten a theih haw ten mah unau panih tei humah thin-uuk mahtak haw hi .
40020025	Mahhangin a venghawng haw cun Jesuh in samkhawm in , “ Na theih uh bangin leihum uktute cu a ukmi haw tei humah lal zet in , hotute vangin thuneizet haw hi .
40020026	Mahnaven nohtei lakah cun mahtihbangin hi tuk ma hi . Nohtei lak pen pa khakhat in midang saangin ngeng saw a nuam ta le midang tei umlawh na a deh kuul hi .
40020027	Nohtei lakpen a masabel a nuam a hitale nangmu sila in a um masak kuul hi .
40020028	Mihing Capa vang cu mahtihbang hi bok hi . Mihing Capa cu a tiiktu hi ngawlin mitei nadektu tukin le mitampi pansuak tukin le a nunnak pia tukin hung hi , ” tin ti hi .
40020029	Jesuh le a nungzuitute khi Jerikho khua pen a tul haw laih khin mitampi ten zui haw hi .
40020030	Lampi el aa a khung leng mi mitcaw panih ten Jesuh amu el no ah hawh tih khi a theih haw ten , “ Maw David Capa hehpih zazal in hi , ” tin au haw hi .
40020031	Mipi ten liat in mengdeen in um un tin ti haw hi . Mahnaven mengcuang ngawlin , David Capa hehpih poh in hi , tin nging seseem in au haw hi .
40020032	Jesuh cu ding in a panih haw cun sam hi . “ A i bawlsak tuk kaw na deih uh ? ” tin dong hi .
40020033	Amuh ten , “ Topa khua mutiik zal in hi , ” tin ti haw hi .
40020034	Jesuh cun hehpih in a mit haw cu zen hi . Thakhat in khuamu leh thei haw in amah cu zui haw hi .
40021001	Jesuh le a nungzuitute cu Jerusalem nai dedeuhli haw toh hi . Olif mual a ummi Bethfage khua heng haw hi . A nungzuite panih maiah hawh ham tiikin hitin thucah hi .
40021002	“ Na mai uh aa khua ah hawh unna laakpi a no tuah a khih haw mi mu paih tuk uh ci . A khau duuk in ka lakah hunpih un hi .
40021003	Miten i tuk kaw na kaih uh a ti haw tale , ‘ Topan kin hi , ’ tin ti unna , thakhat in phal haw tuk poh hi , ” tin ti hi .
40021004	Hihi cu kamsang ii hilhsami kimtiiknak tukin hi . Kamsang cun :
40021005	“ Zion khuapi khi hilh un , Na kumpipa cu na lakah hungli laih hi . Amah cu mi lungneemmi hi in laak humah in khung hi . Laakno hum ah in khung hi , ” tin ti hi .
40021006	Mahhangin nungzuitute cu hawhhaw in Jesuh ii hilhnak bangcun bawl haw hi .
40021007	Laak le a no cu hunpih haw in a ngumzaang haw ahcun a puan haw phah in Jesuh cu khung hi .
40021008	Mi tampi ten Jesuh ii hawhnak tuk lampi ah a puante haw cu phah in midang ten thingceh la in lampi ah phah bok haw hi .
40021009	Jesuh ii masuan ah a hawhmite hihen a nunglam pen a zuitute hihen a venghawng haw cun , “ Hosana David Capa cu thangphat un ! Topai min in a hungmicu Pathian in thupha pia ta hen ! Pathian cu thangphat un ! ” tin au tawtok haw hi .
40021010	Jesuh cu Jerusalem khua sungah a tum ten a khua buppi in au leilui haw in , “ Hipa hi a kua him ? ” tin khua miten dong haw hi .
40021011	Mahte cun mipi ten , “ Hipa cu Galilee ngam Nazereth khua kamsang pa Jesuh hi , ” tin ti haw hi .
40021012	Jesuh cu biakinn sungah tum in mahlai aa na a zuaktu le a leitu te khi hawlvawk khawng hi . Tangka thektu tei cabuai le laileng zuaktu tei khunnakte cu linglet sakkhawng hi .
40021013	Mahten a muhtei lakah Lai Thiangtho sungah Pathian in , ‘ Ka inn cu thu ngetnak inn tih hi tuk hi , ’ mahnaven noh ten nguca tei ngelhnak mun in bawl uh ci , ” tin ti hi .
40021014	Biakinn sung um mitcaw le kebai pawlte a lakah hung haw in damtiik hi .
40021015	Nalamdang thil a bawl ten Biakinn sung a naupang pawlten , “ David Capa cu thangphat un , ” tin a aumi haw cu thiampi upate le Daanthiam pawl ten a muh haw ten thin uk mahtak haw hi .
40021016	Mahhangin , mipi ten , “ A aulih haw mi hi thei cim ? ” tin dong haw hi . Jesuh in , ‘ thei ing ! Lai Thiangtho sungah Naupang le naunawi cawp naumom tei sung pen thangphatnak cangkim tultiik ci , ’ tin ngatmi khi sial awng ma uh cim ? ” tin ti hi .
40021017	Jesuh cun zamsan in Jerusalem khuapi sungpen tulin Bethani khua ah hawh in caam hi .
40021018	A zingten zingtung in Jerusalem khuapi lam ah a hawhleh ten a ngilkialzet hi .
40021019	Lampi el aa theikung cu mu in a el zuan hi ; mahnaven a ceh sialngawl a ngah i mah mu ma hi . Mahhangin theikung cu , “ Itukmah ten ngah leh toh pahsun , ” tin ti hi . Thakhat in theikung pi cu ko khawng hi .
40021020	Mahmi cu a nungzui ten a muh haw ten lamdangsazet haw hi . “ Itahitihbangin manlangzet in ko heng ? ” tin dong haw hi .
40021021	Jesuh in , “ Thungangai in hilh ing hi . Aicaannak neivingviang ngawlin na um tatak uh ta cun hi theikung pi hum aa ka bawlmi hi nangmuh vangin bawl thei bok tuk uh ci . Hi bek hei hi ngawlin hi mual hei hi , ’ Thawn inna tuipi sungah caak in , ’ na ti uh tale na tih uh bangin piang tuk hi .
40021022	Na um ngangai uh ahitale thungetnak tuah na ngetmi uh hempoh cu ngah tuk uh ci , ” tin ti hi .
40021023	Jesuh cu Biakinn sungah thu a zilh lihlaihtakin thiampi upa pawl le hotute a lakah hung haw in , “ Itakaw hitihbang thil na bawl ? Akua in kaw thu a piatu ? tin dong haw hi .
40021024	Jesuh in , “ Thu pakhat dong bok nangin na , na don thei uh ahitale , a koi thu in hitihbang thil ka bawl tih hilh tunghi , ” tin ti hi .
40021025	“ Johan ii baptizam a piak khi Pathian ii thu in maw mihing ii thu in kaw apiak ? ” tin dong hi . Mahten amu lakah el dunnak um in , “ I tin ti kam nung ? ‘ Pathian ii thu in bawl hi , ’ a ti uh a hin , ‘ Mah ngen Johan ii thu sang ma si uh si , ’ tin ti ol si .
40021026	‘ Mihing thu in e , ’ a ti leleu uh vangin Johan cu mi hempoh ten kamsang hi tin a up sih haw taak mipi ten eimuh lehlam i tih bang tin a ti pang haw a hin , tih lauhuai sih hi , ” tin ti haw hi .
40021027	Mahhangin , ‘ Theima ung ’ tin don haw hi . Mahten Jesuh in , “ Mahbang ahitale keivang in a koi thu in him ka bawl , tih hilh bok tuk mang hi , ” tin ti hi .
40021028	Jesuh in , “ Itin ngaisung kam uh ci ? Veikhatlaihin mi pakhat in capa panih nei hi . A capa upa saw lakah cun hawh in , ” Capa , tuni cabit huan ah hawh in na naa dek in hi , ” tintiik hi .
40021029	A capa upa saw cun , “ Nuam mang ” tin eel hi , mahnaven a nungten sikleh in cabit huan ah cun hawh leh hi .
40021030	Mahten a capa nauta saw lakah hawh lehleu in cabit huan ah nadek tukintiik bok hi . Mahpa cun , “ Hawh tung hi ka pa , tin ti hi , mahnaven hawh ma hi .
40021031	“ Hi capa panih tei lakpen a kuasaw in kaw a pai deihnak a bawltu ? ” tin dong hi . A muhten , “ A capa upa saw , ” tin don haw hi . Mahten Jesuh in , “ Thungangai in hilh ing hi : siahkhontu le tisa zuak pawlte hin nangmu laihngawlin Pathian Uknak sungah tum haw tuk hi .
40021032	itahimtitale Baptizam piatu Johan cu a maan mi lampi lak tukin nangmu lakah hung naven sang ma uh ci ; mahnaven siahkhontu tisa zuaktute cun um haw hi . Mahmi na muh nung uh hei ten na lungmu uh thek nuam cuang ma uh ci , umhei um cuang ma uh ci , ” tin ti hi .
40021033	Jesuh in , “ Hi thutehkipnak hi ngai hih hem un . Veikhatlaihin ngamneitu pakhat um in cabit huan bawl hi . Mahmi a huan cu seentiang in uum hi . Cabit suuknak tuk khukco in a cinnak tukin buuk sa hi . Mahnungten cabit huan nadektu tei lakah zawngtiik in amah cu khualzin tukin hawhta hi .
40021034	Cabit ngah thoih hun a hen ten a covo cian tukin a huan zawngtu tei lak ah cun a umlawh te hawhtiik hi .
40021035	Cabit huan a zawngtu ten a silate cu man in pakhat cu vaat in a dang pakhat cu that in a dang pakhat cu suang in sep haw hi .
40021036	Loneitu pa cun a silate tam saw deuh hawhtiik lehleu hi ; mahnaven huanzawngtu pawl ten a masa bang leleng in bawlsia haw hi .
40021037	A dawlbel ten a capatiik hi , “ Ka capa hi cu maisong rori haw tuk , ” tin ngaisung hi .
40021038	Mahnaven huanzawngtu pawl ten a capa a muh haw ten , “ Hipa hi huan nei tupai capa hi . Hung unna , that nung , a thilte eimun co tuk hung hi , ” tin ti haw hi .
40021039	A capa cu man in huan pualam ah doktul in that haw hi .
40021040	“ Huan neitu pa a hun ten mah huan a zawngtute cu ai tin bawl tuk hum tih i tin ngaisung uh cim ? ” tin dong hi .
40021041	A muhten , “ Mahtihbang miphangawlte cu that in ama covo a maan no in a pia theitu midang tei lakah a huan cu zawn tuk hi , ” tin don haw hi .
40021042	Jesuh in amu lakah , “ Lai Thiangtho ii tihmi khi sial awng ma uh cim ? Lai Thiangtho in , Inn satu tei imah manneingawl tin a zammi haw suang cu a thupi bel mi suang in cang hi . Hihi Topai bawl mi hi , oh tei mit zoh cun mawizet hi , ” tin ti hi .
40021043	“ Thungangai in hilh ing hi , Pathian Uknak hi nangmu lakpen laak hi tuk aa ngah pha no in a ngahsuaktiik theitu tei lakah piak hi tuk hi , ” tin ti hi .
40021044	“ Kuahei hihen hi suangpi humah a caakmi cu kehkhawng in hi suang ii ngawi ngah mi pawpoh cu leivul bangin zan dihdiah haw tuk hi , ” tin ti hi .
40021045	Jesuh ii hilhmi thu tehkipnakte cu thiampi upa le Farasi pawl ten a theih haw ten amu cungca ng son hi tih khi thei haw hi .
40021046	Mahhangin Jesuh cu mat tum haw hi . Mahnaven mipi ten Jesuh cu kamsang hi tin a ngaihsut haw hangin mipite lau in Jesuh cu man ngam haw ma hi .
40022001	Jesuh in mipite cu tehkipnak tuah in zilh hi .
40022002	“ Vancung Uknak cu hitihbangin hi . Veikhatlaihin kumpipa pakhat in a capa ii zi huainak puai bawl hi .
40022003	Mah mopuainak ah tel tukin a sammi hempohte hilh tukin a umlawhtetiik hi , mahnaven kuamah hung haw ma hi .
40022004	Mahhangin a sam mitei lakah a umlawh dangtetiik leh in hitin thu cah hi . “ An eih manzo ung . Ka khuicangte le ngan thauzette ngo khawng zotoh ung i hempoh in tuangtim khawng zotoh ung hi . An ei khawm tuk in hung toh un , ” tin ti hi .
40022005	Mahnaven samsa pawl ten imah sumsial kha ngawlin amu nadeh kel dek in um haw hi . Pakhat cu a lo ah hawh in a dang pakhat cu a dawl zuaknak ah hawh hi .
40022006	Midang a taang pawl ten a umlawhte cu man in a vahceng haw ten that haw hi .
40022007	Kumpipa cu a thin uukzet hi . Mahhangin a ngaalkaptetiik in mah mithat tute cu that in a khuate vang haal haw hi .
40022008	Mahnungten a umlawhte sam in , “ Mo puai ka bawlmi cu i hempoh in mankhawng zotoh naven ka sam mite hi sam taak hi haw ma hi .
40022009	Mahhangin mizapi hawhnak lampi ah hawh ta unna , na zop theih zazah uh in zawm ta un hi , ” tin ti hi .
40022010	Mahtihcun a umlawhte cu hawh haw in lampi ah a tawhmi haw pawpoh a pha a sia tih um ngawlin a sam haw taak , puaibawlnak innpi cu dim hi .
40022011	“ A sammi haw te zo tukin kumpipa cu tum in mopuan silh ngawlmi pakhat mu hi .
40022012	Kumpi bawipa cun , ‘ Ka ngualcam pa , mopuan silh ngawl in i tin kaw hi lai mun ah na tum theih ? ’ tin dong hi . Mahnaven aman imah hilh thei ma hi .
40022013	Mahten Kumpi pan a umlawh tei lakah , ‘ Akhut le a ke keen unna , pualam khuathimnak ah vawk ta un hi . Mahlai mun ah kah , le hacang ngawi in um tuk hi , ’ ti hi , ” tin hilh hi .
40022014	Mahnungten Jesuh in , “ Sammicu tampi naven ten mi cu demno hi , ” tin a dawlbelnak in hilh hi .
40022015	Farasi mite cu hawh haw in Jesuh sual zeitheihnak tukin thu dot tuk bawlcawm haw hi .
40022016	Mahten amuh zuitu hekkhatte le Herod ii mihiing hekkhatte Jesuh lakah hawhtiik in “ Saya pa , nangcu thumaan son ci tih thei ung hi . Pathian ii deihnak a i him tihmi thu vang miten i tin ngaisung haw nantim tih hei ngaisung ngawl in zilh ci . Itahimtitale nang cu mitei hihnak vang maisong ma ci .
40022017	Mahtaak na ngaihsutnak hilh in hi . Rom kumpi lakah siah piak hi a Daan uh in awi maw awi ma him ? ” tin dong haw hi .
40022018	Tuptahnak pha ngawl a neih haw mi khi Jesuh in a theih ten amu lakah in , “ Miphangawl te ai ta kei thang in awk tuk in na ngaihsut uh ?
40022019	Siah piak tuk mi tangka lak hem un , ” tin ti hi . Tangka cu a piak haw
40022020	ten , “ A koi mel le min kaw a cuang ? ” tin dong hi .
40022021	Amuh ten , “ Kumpi bawipa mel le a min hi ! ” tin don haw hi . Mahten Jesuh in , “ Mahtin ahitale kumpi pai ta cu kumpi pa pia un na ; Pathian ii ta cu Pathian pia un hi , ” tin don hi .
40022022	Mahmi a theih haw ten lamdangsa in pualam ah tul in hawhsan khawng haw ta hi .
40022023	Mah ni sun leleng ahcun Sadusi mi hekkhatte Jesuh lakah hunghaw hi . A muhte cu thawhlehnak um ma a titu te haw hi .
40022024	Amuh ten , ‘ Saya pa , Moses ii zilhnak ah , ’ Mi pakhat ca nei ngawlin a thi tale a nau pan a zi cu huai hihim hen hi . Mahticun huai in caa a nei haw tale cu mithi pai caa in cang tuk hi , ’ tin ti hi .
40022025	Hilaiah a um awngmi unau salih um haw hi . Upabel cu zi huai in canei ngawlin thi hi ; a zi cu a nau pan co hi .
40022026	Panihnak pa vang cu thi leleu in a pathumnak pan a zi cu co lehleu hi . Mahtihcun a unau hawng haw ii zi ahih nung ten unaute cu thi khawng haw hi .
40022027	A dawlbel ten mah nu vang cu thi bok hi .
40022028	Asalih haw in a zi teen haw hangin thihnak pen thawhleh ni ten a kua ii zi bel in um kam ni ? ” tin dong haw hi .
40022029	Jesuh in , “ Aiti lawlawm in khial thei uh cim ? Lai Thiangtho le Pathian ngilnak huham na theih uh ngawl hang in hi .
40022030	Itahimtitale mithi tei thawhleh tecun van ah a ummi vancung mi bang haw tuk a , huaidunnak tihte um tuk ma hi .
40022031	Mithi thawhlehnak thu ah Pathian ii hilhmi sial awng ma uh cim ?
40022032	Pathian in , ‘ Kei cu Abraham Pathian , Isak Pathian , Jakob Pathian ing hi , ’ tin ti hi . A nungmi ii Pathian hi aa , a thi mitei Pathian hi ma hi , ” tin ti hi .
40022033	Mahmicu mipi in a theih haw ten a thuhilh daan khi lamdangsazet haw hi .
40022034	Jesuh in Sadusi mite awnthei ngawlin bawl tih thu khi Farasi miten a theih haw ten tawkdun khawm in ,
40022035	amu lakpen pakhat , Daanthiam pan Jesuh khi a sual zeinuam in thu dong hi .
40022036	Saya pa , “ Daan sung pen i thukham kaw a ngeng bel ? ” tin dong hi .
40022037	Jesuh in , ‘ Topa na Pathian cu na lungmu hempoh , na nunnak hempoh le na ngaihsutnak hempoh tuah in it in hi , ’
40022038	tihmi hi ; a ngengbel le a thupibel thukham hi .
40022039	Panihnak ah a thupi bel mi thukham cu pakhatnak bang leleng hi : ‘ Nangmah na ih bangin na innneelte khi it in hi , ’ tih hi hi .
40022040	Moses Daan hempoh le kamsang tei zilhmi hempoh cu hi thukham panih hin huapkhawng in kaikhawmtu hi , ” tin ti hi .
40022041	Farasite munkhat ah a pumkhawm haw ten Jesuh in ,
40022042	“ Messiah hi itin ngaisung kam uh ci ? Akua ii casuan kaw ? ” tin dong hi . “ David casuan hi , ” tin ti haw hi .
40022043	Jesuh in , “ Mahtin a hitale i takaw Hawvang in David cu , ‘ Topa hi , ’ tin i tin sam tukintiik thei him ? David in ?
40022044	‘ Topa in ka Topa i lakah , ka ngaalte na ke nuaiah ka koih maceng , Ka taklam ah in khung in hi , ’ tin ti hi .
40022045	David in Topa a ti ta cun , itahim Messiah cu David casuan ahih theih tuk ? ” tin dong hi .
40022046	Jesuh ii thudot mi cu kuamah in don thei haw ngawlin mahni pen pan kuamah in thu dong leh ngam haw matoh hi .
40023001	Jesuh cu mipi le a nungzui tei lakah in thu zilh hi .
40023002	“ Daanthiamte le Farasite hi Moses ii piakmi Daan a zilhciangtu tuk mite haw hi .
40023003	Mahhangin a hilh haw mi thu hempohte cu na bawl tuk uh le na zui tukmi uh hi . Mahnaven a thil bawldaan haw maan ma hi .
40023004	Mi ko humah thil ngitzet suan haw hi , mahnaven amuh ten mah van ngit puakbawm tukin a khut lek no haw hei in tawngkha nuam haw ma hi .
40023005	Mitei muhtuk bek ah i hempoh bawl haw hi . A lu haw le a baan haw ah a khihmi haw hum aa Lai Thiangtho a ngat haw mi lupawng le baanvialte khi zo hem un ! Itihzah in ngeng him ! A puanceep haw te a sau daan khi zo hem un !
40023006	Puaibawlnak mun ah hihen Biakinn ah hihen a phabelnak mun ah a khun nuam haw hangin khunnak khi hamsa mek haw hi .
40023007	Dawl-tuan mipi tamnak mun pen mitei upat piak tuk nuam in le , ‘ Saya pa , Saya pa , ’ tin sam tuk khi nuamzet haw hi .
40023008	Mahnaven nohten , ‘ Saya pa ’ tin a sam haw tuk khi nuam pahsuh un ! Itahimtitale nohte cu unau teen hi uh ci , ‘ Saya pa ’ tin na sam tuk uh Khrih pakhat bek nei uh ci .
40023009	Mahten leihum pen a kua mamah khi ‘ ka pa ’ tin sam pahsuh un , itahimtitale vancung ah a um na Pa uhbek khi Pa tin sam tuk nei uh ci .
40023010	Mah i humah kuamah in ‘ Hotu ’ saya tin sam tuk nuam pahsuh un , itahimtitale Khrih tih mi Hotu saya pakhat bek nei uh ci .
40023011	Nohtei lak pen a ngengbel a nuammi in nangmu lakah sila ahih masak kul hi .
40023012	Kua heihihen amah le mah a thupi a sacop mite cu nuainep co tuk hi , mah leh mah a niamkhiat mite cu khaisan co haw tuk hi .
40023013	“ Daanthiamte le Farasite , noh caa in lauhuai zet hi . Noh mi ultung theite , Vancung Uknak kongka cu mitei tumtheih tuk ngawlin khak in nohte ta le tum nuam sih ngawl ; midang a tum nuam mitei caa in hon nuam ma uh ci .
40023014	Daanthiamte le Farasite , thusia cote uh ci . Noh nemlot mi ultung thei meivongte meivong ahih haw taak zawnsak in a inn haw tian in long uh ci ; mahten mipi muh in ngei zet thungen uh ci . Hitihbangin na hih uh taak bawlsiatnak nasiazet thuak tuk uh ci .
40023015	“ Daanthiam mi le Farasite , thusia cote uh ci . Noh mi nemlotte , mi pakhat ii lungmu thektiik tukin hawmkuang tuah ngam tampi ah vaak uh ci . Mi pakhat na ngah uh ten hel lah caak tukin nangmuh saangin a letnih in thuak tukin bawl uh ci .
40023016	“ Huaitu mitcaw pawlte ! ‘ Nohca Itihzah n lauhuai him ? Mi pakhat in Biakinn min saal in siat a cam tale imah kho ma hi , mahnaven biakinn sung a sui saal in siat a cam tale a tepmi khi kho hi , ’ tin mite zilh uh ci .
40023017	Mitcaw le misil pawl ! A i khi kaw a thupi deuh ? Sui maw , ahimatale sui khi sui thiang tho tuk in a bawltu Biakinn saw kaw ?
40023018	Mah i hum ah , ‘ Mi pakhat in biaklaandawh min saal in siat a cam ta cun a thutiam mi kho ma hi ; mahnaven biaklaandawh hum a ummi zehsa min saal in siat a cam tale na siatcam mi kho hi , ’ tin zilh uh ci .
40023019	Khuamu thei ma lawlawm si uh si ! A i khi kaw a thupi saw ? Zehsa maw zehsa a thiangtho tiiktu biaklaandawh him ?
40023020	Mahhangin mi pakhat in biaklaandawh saal in siatcam a bawl ten biaklaandawh le laandawh hum aa a ummi zehsa hempoh in siatcam hi .
40023021	Biakinn saal in siat a cam ten biakinn le biakinn sung aa a ummi Pathian min in siatcam hi .
40023022	Mahten vancung saal in siatcam tale Pathian khunnak tohkham le a hum a khungtu ii min in siatcam hi .
40023023	“ Daanthiam le Farasi pawl ! Thusia cote uh ci . Noh mitihem thei pawl ! Amu huncaan in laak mi putinan , lenmui , le thiingte khi Pathian lakah sawm a pakhat pia uh ci ; mahnaven Daan sung aa thupizet mi diknak , hehpihnak le thumaannakte cu zui ngawlin imah in sial ma uh ci . Sehsawm a sehkhat cu na piak tuk uh hihim hi . Mahnaven Daan sungah a ummi a dang tevang khi daithaang pahsuh un hi .
40023024	Hotu mitcaw pawl ! na in uh mi khuat sung a tho neuno diikvawk nave uh cin kalauk leh lam thon tum sial si uh si .
40023025	“ Daanthiam le Farasi pawl ! Thusia cote uh ci ! Noh mi nemlot pawl ! Na khuat uhle na pakaan uhte a pualam bek ciang lenglung in som nave uhcin a sung lam cu mitei thil na lonmi uh le duhhamnak pen na ngah mi uh tuah dim hi .
40023026	Farasi mitcaw pawl ! Na khuat uh a sunglam som masa unna , mahticun a pualam vang ciang bok tuk hi .
40023027	“ Daanthiam le Farasi pawl ! Thusia cote uh ci . Noh mitihem thei pawl ! Nohte cu a ngo noihmi mithi khaan bang uh ci ; a pualam cu mawizet nave uh cin a sungah cun nguh , a uih a muatmi tuah in dim hi .
40023028	Mahtihbangin na pualam uh zo ten mi hempoh caa cun miphazet bang uh ci , mahnaven na sunglam uh cu nemlotnak le sualnak a phuphun in dim uh ci .
40023029	“ Daanthiam le Farasi pawl ! Thusia cote uh ci ! kamsangte phum nak tuk khaan a phapha in bawl uh ci , mipha tei khanphut cu mawitiik zet uh ci .
40023030	Nohten , ‘ Hi a pupa uh tei khan ah in a nung uh bok ta a hin na a bawlmi pawlte hi bawl tuk ma hung hi , kamsangte hei thah hihim haw tuk ma ta naven , tin ti uh ci
40023031	Mahtihbang a hitale kamsangte a thattu pawltei casuan ung hi tih a langtiiktu hi uh ci .
40023032	Mahhangin na pupa uh tei a patsa haw mi na cu nangmu pawl ten bawl khawng un hi !
40023033	Noh ngul le ngul tei ca te ! Itinkaw hell sung khiaknak pen luat tuk hung tin na ngaihsut ngam uh ?
40023034	Thungangaiin hilh ing hi ; nangmu lakah kamsang le miciip zilhtu sayate hawhtiik tung ; mi hekkhatte cu that tuk uh ci , mi hekkhatte cu thinglamteh ah that tuk uh ci , mi hekkhatte cu pumkhawm innte pen vaat in khua khat pen khua khat ah hawlvawk pepel tuk uh ci .
40023035	Mahtihbang ahih hangin sualnak a neingawl mi thihnak na thuak tiiknak uh hangin bawlsiatnak cu nangmu humah hengkhawng tuk hi . Sual nei ngawl Abel penpan in Biakinn le biaklaandawh laklawh ah na thahmi uh Berakhiah ii capa Zakhariah tian , a thisan a suah haw man cu nangmu humah heng khawng tuk hi .
40023036	Thungangai in hilh ing hi : hi mite na thahnak uh i hangin bawlsiatnak cu tukhan mihing tei humah hengkhawng tuk hi , ” tin ti hi .
40023037	Jesuh in , “ Jerusalem , Jerusalem ! Na lakah Pathian in a tiikmi kamsangte that in kamsang te suang in sep ci . Akpi ii aknote a hanuai ah a uap bangin na mite uap nuam li navengin nuam ma ci !
40023038	Mahtaak na Biakinn cu thacang tuk aa veng silsial tuk hi .
40023039	Hilhham ing hi : ‘ Topai min in a hungmi cu Pathian in thupha pia ta hen , ’ tin na tih theih laklawh tian cu tu pen pan keimah cu mu leh hihim tukma toh uh ci , ” tin ti hi .
40024001	Biakinn pen Jesuh a hawh tul laitak in nungzuitute a lakah hung haw in Biakinn sak a nasia dan sonpih haw hi .
40024002	Jesuh in , “ Mahngai , zo teen un . Thungangai in hilh ing hi : Biakinn suang pakhat no hei hi ama umnak keel ah um tuk ma hi ; a venghawng in khiakkulh khawng in um tuk hi , ” tin ti hi .
40024003	Jesuh cu Olif mual humah a khun laihtak in a nungzuite kuamah ii theih ngawlin a lakah hawh haw in , “ Hilh hem in i tuk ten kaw na hilhmi bangin a hen tuk ? Na hunlehnak tuk le hun a bonak tuk , hun naizo tih theihnak tukin a ii melciknakte kaw a heng tuk , ” tin dong haw hi .
40024004	Jesuh in , “ Ngaalling un , kuamah in zol haw pahsuh hen .
40024005	Mitampite keima min in hung haw tuk hi , ‘ Keimah hi Messiah ing hi , ’ tin ti haw tuk aa mitampi zol haw tuk hi .
40024006	Lam naino ah hihen , lam khawla pi ah hihen , ngaaldonak thawmvang thei tuk uh ci , mahnaven lau pahsuh un . Mahtihbang thil cu um tuk hi , mahnaven a tawpnak heng tihnak hi malaih hi .
40024007	Ngamkhat le ngamkhat do dun haw tuk hi , kumpi pakhat le kumpi pakhat that dun haw tuk . Leihum mun hempoh ah paam le hinhiing um tuk hi .
40024008	Mahtihbang thilte cu naunei kuan von na pan bang tuk hi .
40024009	Mahten man haw tuk aa bawlsiat tuk le thah tukin mi khut ah hengtiik haw tuk hi . Keima hangin miphun hempoh ten hua haw tuk hi .
40024010	Mahten mi tampi ten a upnak haw zamsan haw tuk hi . Pakhat le pakhat zuak dun haw tuk aa pakhat le pakhat hua dun haw tuk hi .
40024011	Mahten Kamsang deu tampi piang haw tuk aa mitampi zol haw tuk hi .
40024012	Sualnak khang tuk aa mi tampi itnak kiam tuk hi .
40024013	Mahnaven a dawltawpnak bel tian in a thuak a nang zo miten nunpatnak ngah haw tuk hi .
40024014	Mahten miphun hempoh tei theih khawng tukin Vancung Uknak Thuthangpha hi leihum khua hempoh ah phuan hi tuk hi . Mahnungten a tawpnak cu heng tuk hi .
40024015	Kamsangpa Daniel in a hilh hamsa mi , ‘ Mulzahuai Thil Nawngkai , ’ cu mu tuk uh ci . Mahmi Thil nawngkai cu mun thiangtho ah ding tuk hi .
40024016	Mahten Judea ngam aa a umte cu mual humah taai haw hen .
40024017	A inn hum aa a ummi cu a inn sungah van la tuk in tolh pahsuh hen .
40024018	Lo aa a um mite a puan la tukin kikleh pahsuh hen .
40024019	Mahhun le mahni cu numei naupaai le naukaai nei mitei caa in itihzah in haksa kam ni ?
40024020	Phalbi hun le Sabbath ni ngelcel in thinsu in na taailih ngawlnak tuk uh in Pathian nel ah thungen un hi .
40024021	Itahimtitale leipi a pian tung penpan tuni tian a heng awng ngawlmi mulzahuai haksatnak a lauhuai nate hengtuk aa , mahtihbang a lauhuai haksatnak cu tunung hei ten hengleh tuk ma toh hi .
40024022	Mahnaven mahhun cu Pathian in a hun comtiik zo hi ; hun com ngawl in a um ta bang ahin kuamah suakca tuk ma hi . Mahnaven Pathian in a tensa mitei caa cun a ni cu comtiik tuk hi .
40024023	“ Mahten mi pakhakhat in , ‘ Zohem un , hilaihah Messiah um , ’ ‘ Mahma tale hilaikhah um , ’ tin a ti haw tale sang pahsuh un .
40024024	Itahhimtitale Messiah maan ngawl , nal kamsangte tul haw tuk aa nalamdang le thil thasiahhuai ngangaite bawlin a cang thei tawp in Pathian ii tensa mite khi zol haw tuk hi .
40024025	Phawkleng ta un hi . A laihngawl in hilhham ing hi .
40024026	“ Mi ten , ‘ Zo un , ngamkhiing ah um , ’ tin a ti haw a hitale hawh pahsuh un . ‘ Hilaihah ngelh hi , ’ a ti haw vang in sang pahsuh un .
40024027	Itahimtitale Mihing Capa cu nisuahnak lam pen nitumnak tian thakhat in a al pupum hawphelep bangin hung tuk hi .
40024028	“ Miluang umnak hempoh ah cun mulukolhte hulawm haw tuk hi .
40024029	“ Mahmi haksatnak hun a bo ten ni thimtuk , hade vaak leh tuk ma toh , van pen aksite caak in , van aa a ummi vaknak huhamte cu amu hawhnak lampi pen pial haw tuk hi .
40024030	Mahten Mihing Capa ii tolh leh hun melciknak tukin van ah cun langtuk hi . Mihing Capa cu vancung meingo hum pen vaknak huham tuah le sunloihnak ngengpi tuah a hun khi mu haw tuk aa leihum miphun hempohte cu kap haw tuk hi .
40024031	A ngingzet mi pengkul tum haw tuk aa lei ningli ahcun a vancung mitetiik in van mawkkhat lam deng pen khatlam deng tian ah a ummi a tensa mite cu khawmkhawm haw tuk hi .
40024032	“ Theikungpi in cihnak hilh hen . Theikung pi a kangkaak note tawt in a cehte a tawt ten khuakhaal hun nai zo tih khi thei uh ci .
40024033	Mahtihbang bokin hi thil hempohte na muh uh ten a hun naizet zo tih khi thei un hi .
40024034	Thungangai in hilh ing hi ; atu aa a nung laih mi hempoh a thihkhawng haw laih ngawlin hi thil hempohte hi kim khawng tuk hi .
40024035	Lei le van cu bo haw tuk naven , ka awnkam cu bo awng hihim tuk ma hi .
40024036	Mah ni le mah hun cu kuamah in thei ma hi ; van aa a ummi vancung mi hihen , Capa in hihen , thei haw ma hi ; Pa bek in thei hi .
40024037	Noah khan laih in na a piangmi bangin Mihing Capa ii hun leh ni ten mahbangin piangbok tuk hi .
40024038	Tuihautung laihngawl cun in le ei in , zi nei , pasal nei in um haw hi , Noah tangphawlawng sungah a tum ni tian nopzet in um haw hi .
40024039	Hitihcun tuihautung in a taikhawng laklawh tian a i piang tuk tih kuaman thei ham haw ma hi . Mihing Capa ii hun lehnak tuk vang mahtihbangbok leng tuk hi .
40024040	Mahhun a hen ten lo ah mi panih na dek haw tuk aa pakhat cu laakkai in , a pakhat cu zamsan in um tuk hi .
40024041	Andengli numei panihte cu andeng pakhat laakkai hi tuk aa a pakhat cu zamsan hi tuk hi .
40024042	“ Mahtaak ngaalling in um un hi ; itahimtitale itikten na Topa heng tuk him tih theiham ma uh ci .
40024043	Inn neitu pan nguca pai hen tuk a thei ham tacun hihbu ngawlin cing tuk hi , a nguca pa cu a inn keu in tumthei tuk ma hi tih cu na theihsa uh hi .
40024044	Mah ahih hangin ngaalling in mansa leleng in um un , itahimtitale Mihing Capa cu na muanmawh khak ngawl laihtak uh in heng tuk hi .
40024045	“ Mahtihbang ahitale a kuabel tuk him , muantaak le a cip umlawh cu ? Muanhuai le a cip umlawhpa cu a bawipan a dang umlawhte a khawngtu in koih hi , a hun maanzet in umlawh dangte an pia theimi khi hi tuk hi .
40024046	Pha no in naa a dehlih laihtak in a bawipa a hungkik leh ahitale itihzah in kaw mah umlawhpa cu a lung a dam tuk ?
40024047	Thungangai in hilh ing hi ; mah umlawh pa cu a bawipan a thil hempoh cingtu in koih tuk hi .
40024048	Mahnaven umlawh cip ngawl a hi tacun , ka bawipa pin pal tuk ma laih poh , ngei em tuklaih poh tin ti in ,
40024049	umlawh dangte khi zawnsak , le vat in zukhamte tuah zukham an ei in um haw tuk hi .
40024050	Mahten a bawipa cu a ngaallin ngawl le a theihkhak ngawl laih hun ah ngaihsut khak ngawlpi in hengkik leh tuk hi .
40024051	A bawipan mahpa cu hawlvawk in mi ultung tei umnak ahcun kuat tuk aa mahlai mun ahcun kap in hacang ngawi in um tuk hi , ” tin ti hi .
40025001	Jesuh in , “ Mahhun ten Vancung Uknak cu mohuaitu tangvalpa muak tukin mei inn tuah a hawhtu khanglai sawmkhatte tuah bang ten tuk hi .
40025002	Mah khanglai sawm khat sung pen panga lam cu sil in a dang panga lam cu cip haw hi .
40025003	A sil khanglaite cun mei inn cu keng haw naven zinen keng haw ma hi .
40025004	A cip mite cun a mei inn haw zinen dimzet in keng haw hi .
40025005	Mohuaitu tangvalpa cu khuanu deuh hangin khanglaite cu hihbu hih haw hi .
40025006	“ Zanngil ten , ‘ Mohuaitu tangvalpa cu heng hi ! Tho unna muak un hi , ’ tin au thawm thang hi .
40025007	Khanglai sawmkhatte cu khangto in a mei inn haw tek cu vaak haw hi .
40025008	Mahten khanglai sil pawlte cun khanglai cip pawl tei lakah , ‘ Ka mei inn uh mitli toh hi , na zinen uh hoi bok un , ’ tin ngen haw hi .
40025009	Khanglai cipte cun , ‘ Cangthei tuk ma hi , nangmu ca ken ceem ma ung hi . Dawl ah hawh ta unna lei leh ta un , ’ tin ti haw hi .
40025010	Mahhangin khanglai a sil panga lamte cu zinen lei tukin dawl ah hawh haw hi ; a hawh haw laan in mohuaitu tangvalpa cu heng hi . Ngaallingzetsa in a ummi khanglai pangate cu tangvalpa tuah Mopuai an vaaknak sungah cun tum in kong cu khak hawhi .
40025011	Mahnung ten khanglai panga lam pawlte cu heng in , ‘ Topa , Topa , kong hon in hi , ’ tin au haw hi .
40025012	“ Hontuk mang hi , nohte thei kha mang , ” tin moneitu tangvalpan don hi , ” tin hilh hi .
40025013	Jesuh in , “ Mahticun a ni le hun na theih uh ngawl hangin ngaallingzet in ngak un , ” tin a dawltabel ten ti hi .
40025014	Jesuh in , “ Mahhun ten Vancung Uknak cu hitihbangin hi tuk hi . Veikhatlaih in mipa pakhat um in khualzin tukin ngaisung hi . A hawh laih ngawlin a umlawhte sam in a naa te cingtiik hi .
40025015	Amu tihtheih tawk teen in amu lakah pia hi ; pakhat pai lakah tangka thawngnga pia hi , a dang pakhat lakah thawngnih pia in , a dang pakhat pai lakah thawngkhat pia hi . Mahnungten amah cu khualzin ta hi .
40025016	Tangka thawngnga ngahtu umlawhpa cu thakhat sum bawl in a miat thawngnga ngah hi .
40025017	Mahbangbokin thawngnih a ngahtu pa vang cun a miat thawngnih ngah bok hi .
40025018	Mahnaven tangka thawngkhat a ngahtu pa cu hawh in khuk a cawh celh ten a bawipai tangka cu phum hi .
40025019	“ Hun ngeipi ten a bawipa haw cu pin in a tangka man daan haw ciangtiik tukin son khawm haw hi .
40025020	Tangka thawngnga ngahtu pa cu hung in a miat thawngnga pia hi . ‘ Bawipa tangka thawngnga na piak mi cu , a miat thawngnga ngah ing a tun ka ngahmi vang pia ing hi , ’ tin ti hi .
40025021	A Bawipa cun , ‘ Umlawh pha , muantaakzet umlawh pa ci ! A dawmno i humah muan taak na hih hangin tampi cingtu in bawl tung hi . Hung inna ka lungdamnak puai sungah tel bok in hi , ’ tin ti hi .
40025022	Mahten thawngnih a piak mi pa cu tum in , ‘ Bawipa kei na piakmi khi thawngnih ven hilaihah a miat ka ngahmi a dang thawngnih vang um hi , ’ tin ti hi .
40025023	A Bawipan , ‘ Pha ci , umlawh pha le muantaak umlawh ci . A dawmno humah muantaak na hih hangin tampi cingtu tukin koih tung hi . Hung inna ka lungdamnak sungah tel bok in hi , ’ tin ti hi .
40025024	Mahten thawngkhat a ngahtu pa cu tum in , ‘ Bawipa , nangcu mi ngeikhei pa hi ci tih thei ing hi ; na ciin ngawl mi aat in , na thehngawlnak a ante cawm ci .
40025025	Mahtihbang ahih hangin a lau in na tangka cu lei sungah phum ing hi . Zohem in ! Hilai hah um leng hi , ’ tin ti hi .
40025026	Mahten a bawipan , ‘ Nang umlawh pha ngawl thazawng pa ! Anci ka cinngawlnak a taa aat in , ka thehngawlnak a taa ka cop lam thei ngangai cim ?
40025027	Mahtihbang ahi ngangai tacun ita ka tangka cu ka hun leh ten a khang tuah ka ngah theihnak tukin tangka khawlnak bank ah ita koih ma cim ?
40025028	Hitihbang ahih hangin hi pai lak aa tangka cu la unna thawng sawm a neitu pai lakah pia un hi .
40025029	Itahimtitale tampi a neitute cu piak bet hi tuk aa a val in nei haw tuk hi . Mahnaven imah a neingawltu pai lak pen a neihcalam cawm in laksak hi tuk hi .
40025030	Hi nemcuamnak nei ngawl umlawh pa cu pualam khuathimnak ah vawk unna mahlai ahcun kap in hacang ngawi ta hen , ” tin ti hi .
40025031	Jesuh in , “ Mihing Capa cu Kumpi pa bangin vanmi hempoh tuah a hun ten Kumpi khunnak tohkham humah khung tuk hi .
40025032	Miphun hempoh cu a maiah khawm khawng hi haw tuk hi . Mahten tuukhal pan tuu le keel a khen bangin mi hempoh cu khen tuk hi .
40025033	Miphate cu a taklam ah koih tuk aa mipha ngawlte cu a veilam ah koih tuk hi .
40025034	Mahten Kumpi pan a taklam a mipha tei lakah , ’ Hung un ka pai thupha piak mite ! Hung unna leihum seemsuah penpan nangmu caa lepsami Vancung Uknak khi co ta un .
40025035	Itahimtitale ka ngilkial ten an pia uh ci ; ka dangdum ten in tuk tui pia uh ci , mikhual ka hih laihtak in na inn uh ah zintungtiik uh ci ;
40025036	Puan ka neih ngawl ten ka silh tuk puan pia uh ci ; ka nat laihin tuamlawm uh ci ; thawng ka taak laihin veh uh ci , ’ tin ti tuk hi .
40025037	Mahten miphate cun , ‘ Bawipa i tuklaih in kaw na ngilkial laih mu in an ka piak uh ; na dangdum laih mu in tui ka piak uh ?
40025038	Ituklaihinhim mikhual na hih lai mu in keimu inn ah zin ka tuntiik uh ; puan nei ngawl in puan ka piak uh ?
40025039	Itukinhim na nat mu in le thawng na taak laih ka veh uh ? ’ tin ti haw tuk hi .
40025040	Kumpi bawipan , ‘ Thungangai in hilh ing hi ; hi ka unaupih a nautabel hum ah na bawl uh mi khi keima hum ah a bawl hi uh ci , ’ tin ti tuk hi .
40025041	“ Mahten a veilam ah a um mitei lakah cun , ‘ Noh Pathian ii tamsiat mite ka lak pen taita un . Satan le a zuitu tei caa in bawlsami a mit awng ngawl meipi sungah hawh ta un .
40025042	Itahimtitale ka ngilkial ten an pia ma uh ci ; ka dangdum ten tui pia ma uh ci ;
40025043	Mikhual ka hih laih in na inn uh ah zintung tiik ma uh ci ; Puan nei ngawl ka hih laih in puan pia ma uh ci ; Naa in thawng ka taak laih in tuamlawm nuam ma uh ci , ’ tin ti tuk hi .
40025044	Mahten amuh ten , ‘ Topa itukinhim na ngil a kial , na dang a dum , mikhual na hih , puan nei ngawlin na um , naa in thawng na taak mu in ka bop nuam uh ngawl ? ’ tin ti haw tuk hi .
40025045	Kumpi pan , ‘ Thungangai in hilh ing hi : mi nautabel na bop nuam uh ngawl khi , keimah bawm nuam ngawl hi uh ci , ’ tin ti tuk hi .
40025046	Mahnungten mah mite cu kumkhua bawlsiatnak mun ah hawh haw tuk hi , midik , mipha te cu kumkhua nunnak ah hawh haw tuk hi , ” tin ti hi .
40026001	Hi thute Jesuh in a zilh ceng ten a nungzui tei lakah ,
40026002	“ Na theih uh bangin tunung ninih ten Kaltan Puai hi tuk aa Mihing Capa cu thinglamteh hum ah khet cih tukin piak hi tuk hi , ” tin hi hi .
40026003	Mahten thiampi upate le upa dangte cu Thiampi Saang Kaiafas inn ah cun , tawkdun khawm in
40026004	Jesuh khi a thupno man in that tukin thu vaisiam haw hi .
40026005	“ Puai sungah ong cun that tuk ma hung , mipi buai kha haw tuk , ” tin ti haw hi .
40026006	Jesuh cu Bethani khua aa phaaknat a thuaktu Simon inn ah um in ,
40026007	an a eih laihtakin numei nu pakhat cu a lakah hungin alabaster thawl khat manhakzet zimui tui a kenmi cu Jesuh ii lu ah leih hi .
40026008	Mahmi cu nungzuitu ten a muh haw ten a thin haw uk in , “ Pamheizet si maw !
40026009	Hi zimui cu tangka tampi tuah zuak in a man khi mi ca-ngahte piak saw tuk hi , ” tin ti haw hi .
40026010	Mahtin a tihmi haw Jesuh in a theih ten amu lakah , “ A itahim hi numei nu na dondak lih uh cu ? Keima caa a bawlmi hi thil pha le thilmawizet hi .
40026011	Mi ca-ngahte cu nangmu lakah um leleng haw tuk hi , mahnaven kei cu noh tei lakah um leleng tuk mang hi .
40026012	Ka hum aa zimui tui a leihmi hi ka luang phumnak tukin a tuangtim ham hi .
40026013	Thungangai hilh ing hi ; Thuthangpha a hilhnak haw leihum khua le vannuai ah hi nu ii bawlmi hi amah phawhngilh tuk ngawlnak in son leleng hi tuk hi , ” tin ti hi .
40026014	Mahten nungzuitu lak pen pakhat a himi Juda Iskariot a tihmi haw cu thiampi upa tei lakah hawh in ,
40026015	“ Nangmu lakah Jesuh ka pia a hin i him na piak tuk uh ? ” tin dong hi . Amuh ten tangka sawmthum sial in Juda cu pia haw hi .
40026016	Mahni penpan Jesuh ap theihnak tuk cun Juda in hun pha bek caang hi .
40026017	Naman tel ngawl Cangho Puai ni masabel ni in nungzuitute cu Jesuh lakah hung in , “ Ilai mun ah tuk him Kaltan Puai an eih khawmnak ka bawlsak tuk uh ? ” tin dong haw hi .
40026018	A man , “ Khuapi sung aa mi pakhat pai inn ah hawh ta unna , ‘ Saya pan ; ka hun kim zotoh hi ; ka nungzuite tuah na inn ah Kaltan Puai mang tuk ung hi , ’ tin ti un , ” tin ti hi .
40026019	Jesuh ii hilhnak bangin a nungzui ten Kaltan Puai taakeih cu tuangtim haw hi .
40026020	Taaklam ten Jesuh le a nungzuitute cu an ei tukin khungkhawm haw hi .
40026021	Taakeih a eih lih haw laihtak in Jesuh cun , “ Thungangai in hilh ing hi ; nangmu lakpen pakhat in keimah zuak tuk uh ci , ” tin ti hi .
40026022	Nungzuitu te cu a tha haw sia ngangai in pakhat nung pakhat in , “ Topa , keimah ing maw ! ” tin dong tek haw hi .
40026023	Jesuh in , “ Keimah tuah kuang pakhat sungah cangho a sawktu in keimah zuak tuk hi .
40026024	Lai Thiangtho in a hilh hamsa bangin Mihing Capa cu thi tuk hi , mahnaven Mihing Capa a zuaktu pai caa cun itihzah in lauhuai him ? Mahmi pa cu a nuipum sungpen tul ngawl lawlaw in a um a hin pha saw ta na ven ! ” tin ti hi .
40026025	Mi zuaktu Juda cun , “ Saya pa , na tih san mi cu keimah maw tin dong hi . Mahten Jesuh in , ” Na tihnak bang hi zuh hi , ” tin ti hi .
40026026	An a eih haw laihtakin Jesuh in cangho cu la in lungdam thu a hilh celh ten bothem in a nungzuitu tei lakah pia hi . “ La unna ei un ; hi hi ka taksa hi , ” tin ti hi .
40026027	Mahnungten khuat cu la in Pathian lakah lungdam thu a hilh ceng ten amu lakah pia hi . “ Na venghawng uh in in un ;
40026028	Hihi ka thisan hi , Pathian ii thutepnak a khotiiktu le mitampi tei sual ngaihthiamnak tuk in a luang tulmi ka thisan hi .
40026029	Thungangai in hilh ing hi ; ka Pai Uknak sungah nangmuh tuah cabit thak ka in leh laklawh hi cabit cu in leh tukma toh ing hi , ” tin ti hi .
40026030	Mahten lasa in Olif mual ah hawh haw hi .
40026031	Mahten Jesuh in amuh tei lakah , “ Tuzan rori ah na venghawng uh in keimah taaisan khawng tuk uh ci ; itahimtitale Lai Thiangtho in , ‘ tuukhal pa cu that tung aa tuu honte cu taikeh haw tuk hi , ’ tin ti hi .
40026032	Mahnaven thihnak pen thawhlehtiik ka hih hun ten nangmu masuan Galilee ah hawhtung hi , ” tin ti hi .
40026033	Piter in Jesuh lakah , “ Midang ten a taaisan khawng haw vang in kei cun taaisan tuk mang hi , ” tin ti hi .
40026034	Jesuh in Piter lakah , “ Thungangai in hilh ing hi ; tuzan ak a khuang laihngawl in , ‘ Amah cu thei awngmang hi , ’ tin veithum tian el tuk ci , ” tin ti hi .
40026035	Piter in , “ Nangmah tuah thi kawm tuk ka hi vangin mahticun el tuk mang hi , ” tin ti hi . Nungzuitu dang tevang cun mahtihcun ti tek haw hi .
40026036	Mahten Jesuh cu a nungzuite tuah Gethsemane a tihmi haw huan ah hawh haw in amu lakah , “ Hilaiah khin thu ka nget sungin hi laiah hin khung un , ” tin ti hi .
40026037	Piter le Zebedi capa panihte khi hawhpih in , a thasia in a lungkhamzet hi .
40026038	Mahten amu lakah , “ Ka lungmu hi thasiatnak tuah dim leita in a tam keh tuk bangin um hi . Hilai ah um unna hihbu ngawlin ngak un hi , ” tin ti hi .
40026039	A khawla deuh ah hawh in leihum ah bok in , “ Ka pa a cang thei tuk bang a hitale hi thuaknak khuathai pen luattiik in hi ! Mahnaven kei deihnak bang hi ngawl in , nangma eihnak bangin hi saw hen , ” tin thungen hi .
40026040	Mahten nungzuitu pathum tei lakah a kih leh ten a pathum haw in ahihbuh haw khi a muhten Piter lakah , “ I tinkaw hihbu ngawlin nazi pakhat no lawlawm ngak thei ma uh cim ?
40026041	Sualsohnak sungah caak kha tuk ngawlin hihbu ngawlin thungen un hi . Lungmu cun nuam em naven taksa cun a thaneem hi ? ” tin ti hi .
40026042	Jesuh cu hawh in thungen lehleu hi . “ Ka pa hi thuaknak khuat pen luat theih ngawl in ka in a kul a hitale nangma deihnak bangin hi tahen , ” tin ti hi .
40026043	Nungzuitu pathum tei lakah a kik leh ten hihbu leleng haw hi ; a mit haw hakzo haw ma hi .
40026044	Jesuh in zam in a hawhsan nungten a nget bang leng in a veithumnak thungen hi .
40026045	Mahten nungzuitu pathum tei lakah cun kik leh in “ Hihbu in cawlleng laih uh cim ? Zo un ! Mihing Capa cu misual tei khut sungah a hen tiiknak haw tuk hun hengzo hi .
40026046	Tho unna hawh tuk hung . Zo un , keimah zuaktu pa cu hi laihah hengzo hi , ” tin ti hi .
40026047	Jesuh cu a otlih laihtak in nungzuitu sawm le panih sungah a telbokmi Juda cu heng hi . A mah tuah in thiampi upate le Judah upa a dang tei tiikmi mihonpite cu ngaalnaam le tembeek tuah in heng haw hi .
40026048	Mi zuaktu pa cun mipi tei lakah theihtupnak tuk hilhhamsa in , “ Ka nap mipa cu na mat nuammi pa uh hi tuk hi , ” tin ti hi .
40026049	Juda in Jesuh cu zuan nawnawm in , “ Saya pa , na humah daihnak um tahen , ” tin ti thah in nam hi .
40026050	Jesuh in , “ Ngualcampa na tuptahmi cu bawl nawm saw in hi , ” tin ti hi . Mahten heng haw in Jesuh cu a mat ceng haw ten khimzet in khih haw hi .
40026051	Jesuh tuah a ummi lakah pakhat pan a naam dawk in Thiampi Saang ii umlawh pai beng cu satvawk hi .
40026052	Mahten Jesuh in , “ Na naam cu a kawng sungah thiat leh in hi . Naam a mangtu cu naam leng in thi leh bok tuk hi .
40026053	Ka Pai lakah bopnak ka ngen tacun thakhat in vancung mi ngaalkap hon sawm le hon nihtiik thei hi tih khi thei ma uh cim ?
40026054	Mahnaven mahbang ahitacun Lai Thiangtho in hi tuk hi tin a hilhsa mi cu itinhim a kim theih tuk ? ” tin ti hi .
40026055	Mahten Jesuh in mi honpi tei lakah cun , “ Kei hi nguca hi ing maw , ngaalnaam le tembeek tuah , man tukin na hun lih uh ? A nisial Biakinn ah khung in thu ka zilhlih laih khin kuaman man ma si uh si .
40026056	Mahnaven kamsang tei Lai Thiangtho sungah a ngatmi haw a kim theihnak tukin hitihbangin piang hi , ” tin ti hi . Mahten nungzuitu ten zamsan in taaisan khawng haw ta hi
40026057	Amantu ten Jesuh cu Thiampi Saang Kaiafas inn ah hawhpih haw in mah laiah cun Daanthiamte le Judah upate cu tawk dun khawm haw hi .
40026058	Piter cun a khualathim pen zui in Thiampi Saang inn tual tian zui hi . Inntual ahcun tum in itihbang in thute piang tuk him tih thei nuam in ngaalviltu tei lakah khung hi .
40026059	Thiampi upate le Khonsil upa pawl ten Jesuh cu a thah theihnak haw tukin a venghawng haw in sualzei haw hi .
40026060	Zolthu phuahcop in a sualnak zeitu tampi tul haw naven a sualnak mu thei cuang haw ma hi . A tawpnak ten mi panih tul in ,
40026061	“ Hipa in , ‘ Pathian Biakinn hi phelet tung aa nithum sung in saleh thei tung , ’ ti , ” tin ti haw hi .
40026062	Mahten Thiampi Saang cu dingto in Jesuh cu , “ Hitihbangin sual a not haw hi a donnak thei ma cim ? ” tin dong hi .
40026063	Mahnaven Jesuh cu mengleng in um hi . Mahten Thiampi Saang cun awn lehleu in “ Anungmi Pathian minsal in thukam in hilh in hi . Pathian Capa Messiah hi maw hi ma cim hilh hem in , ” tin ti hi .
40026064	Jesuh in , “ Na hilhnak bang zuh hi ! Mahnaven thungangai in hilh ing hi : tu penpan Mihing Capa cu Cungnungbel taklam ah khung in mu tuk uh ci , vancung meingo hum pen a hunleh tuk vang mu tuk uh ci , ” tin ti hi .
40026065	Mahbekten Thiampi Saang cun a puancu botkeek in , “ Mahmi cu Pathian nautat hi , thutheihpihtu a dang kul leh ma toh hung . Pathian a nautat daan cu atu za zotoh uh ci .
40026066	Itin ngaisung kam uh ci ? ” tin dong hi . Amuh ten , “ Sual hi thah tuk hi , ” tin ti haw hi .
40026067	Mahten a mai ah cun cilsiak in vaat in beng haw hi . Mahten a beengtu ten ,
40026068	“ Maw Messiah , kamsangte bangin hilh va le ! A kuahim a beengtu ” tin ti haw hi .
40026069	Piter cu pualam inn tual ah cun a khun ten thiampi inn aa umlawh numei pakhat hung in , “ Nangmah vang Galilee mi Jesuh tuah a phialdun mi pa ci , ” tin ti hi .
40026070	Mahnaven Piter cun mipi mai pen phaden in , “ Na otmi cu i thu him tih thei kha mang hi , ” tin phaden hi .
40026071	Mahten Piter cu kongka lam ahcun hawh hi . Umlawh numei a dang cun mu in “ Hipa hi Nazereth mi Jesuh tuah in a ummi pa hi , ” tin mahlaiah a ummi pano tei lakah in hilh hi .
40026072	Piter cun phaden lehleu in , “ Thusia tiam in hilh ing hi : mahpa khi ka theihmi hi kha ma hi , ” tin ti hi .
40026073	Mahnungno ten mahlaiah a ding miten Piter cu , “ Pha pahsin , na awn kam pen lang hi , ” tin ti hi .
40026074	Mahten Piter in , “ Thusia tiam in thumaan hilh ing hi . Thu maan ngawl ka hilh ahitale Pathian in bawlsia hen ! Hipa khi theikha hihim mang hi , ” tin ti hi . Mahceng bekten ak khuang in ,
40026075	Piter cun Jesuh ii hilhham sa mi , “ Ak a khuan laihngawlin thei kha mang tin veithum tian phaden tuk ci , ” a tihmi khi phawkkik leh in , pualam ah tuul in Piter cu lungmu na zet in kap h
40027001	Zingtungno in thiampi upa pawl hempoh le Judah upa pawl ten Jesuh cu thah tukin son haw hi .
40027002	Thikkhau in a khih nung haw ten Rom acozah bawi mangki Pilat khut sungah cun pia haw hi .
40027003	Mizuaktu Juda in Jesuh cu a thu soncat zo haw toh tih thu a theihten sikleh mahtakin tangka sawmthum khi thiampi upa le Judah upa tei lakah san leh hi .
40027004	“ Sualnak nei ngawlpa cu thihnak tian heng tuk in ka zuak hangin sual leita ing hi , ” tin ti hi . Amuh ten , “ Kohte tuah imah seng kha leh ma toh ung ? Na deihnak babang in bawl ta va le , ” tin ti haw hi .
40027005	Juda cun tangka sawm thum cu Biakinn sungah vawktum in tuul hi . Mahten hawhtuul vawk in amah le mah ngui-awk in thi hi .
40027006	Thiampi upa ten mah tangka cu khul in , “ Hi tangka hi thisan tangka ahihtak Biakinn tangka koihnak ah koih tukin , a Daan uh in awima hi , ” tin ti haw hi .
40027007	A thucu sonkhawmhaw in zapi lungkimnak in mah tangka cu beel bawlpai lo leinak in mang haw hi , mahmi lo ngam cu ngamdang mite phumnak in mang haw hi .
40027008	Mahhangin mah lo cu tuni tian in “ Thisan Lo , ” tin sam haw laih hi .
40027009	Mahtihcun kamsangpa Zeremiah ii sonhamnak cu kim hi . Kamsangpa Jeremiah in , “ Israel ten mahpa leinak tuk lungkim in a soncatmi haw tangka sawmthum cu la haw in ,
40027010	Topai thupiaknak bangin beel bawl pai lo leinak in mang haw hi , ” tin ti hi .
40027011	Jesuh cu Rom acozah mangki bawi pai mai ah dingin , mangki bawi pan , “ Judah mitei kumpi hi aa cim maw ? ” tin dong hi . “ Jesuh in , “ Natihnak bangin hi ing hi , ” tin don hi .
40027012	Mahnaven thiampi upa le Judah upa dang pawl tei sualnotmi haw cu imah don leh ma hi .
40027013	Mahhangin Pilat in , “ Sual a nawtmi haw hempohte hi thei ma cim ? ” tin ti hi .
40027014	Mahnaven Jesuh cun kamkhat no hei don nuam ma hi , mahhangin mangki bawi pa cu amthong hi .
40027015	Kaltan Puai sial ten mangki bawipan , mipi ten suah hen tin a ngetmi haw thawngta pakhat khi a suahtiik daan hi .
40027016	Mahlaihtakin akua abang ii theihmi thawngta pakhat um in a min cu Jesuh Barabbas hi .
40027017	Mipite a tawhdun khawm haw ten mangki bawi Pilat cun a kua kaw ka hah tuk ? Jesuh Barabbas maw . Messiah tihmi Jesuh saw kaw ? ” tin dong hi .
40027018	Judah upa ten a iksiknak haw hangin Jesuh cu a khut sungah hen haw hi tih khi Pilat in ciangzet in thei hi .
40027019	Pilat cu thukhennak innpi sungah a khun laihtak in a nupi in , “ Sualnak i mah nei ngawl pai humah imahmah bawl pahsun . Itahimtitale zantaak ka mang ah ama hangin thuaknak tampi tawk ing hi , ” tin thucah hi .
40027020	Thiampi upa le a dang upa ten mipite khi so in mipi ten Barabbas hah in Jesuh thahtuk in Pilat lakah ngen haw hi .
40027021	Mahnaven Pilat cun , “ Hi mi panihte hi a kua saw ka hah an awi uh cim ? ” tin mipite dong lehleu hi . Mipi ten , “ Barabbas , ” tin ti haw hi .
40027022	“ Mahtihbang a hitale Messiah tih mi Jesuh hi itin bawl kam nang ? ” tin Pilat in dong hi . “ Thinglamteh ah that in hi , ” tin ti haw hi .
40027023	Mahnaven Pilat in , “ A i sualnak kaw a bawl , ” tin ti hi . Mahten , “ Thinglamteh ah khen in hi , ” tin au theih tawp in au haw hi .
40027024	Pilat in mahtihbang a dotlih cu nemcuamnak le um ngawl mipi ten buainak leh lam piang pangtiik haw kawn tih a muh hangin tui la vut in mipi mai pen a khutsom in , “ Hi sualnak neingawl pai thisan ah hin kei tel kha mang hi ! Nangmu bawlmi hi , ” tin ti hi .
40027025	Mahten mipi ten , “ Hipai thisan cu keimuh le ka casuan uh tei humah heng ta hen , ” tin ti haw hi .
40027026	Mahtih cun Pilat in amu caa in Barabbas cu hah hi ; mahten Jesuh cu a vah demtiik ceng ten thinglamteh ah thah tukin a khut haw ah pia hi .
40027027	Mahten Pilat ii ngaalkap pawlten Jesuh cu mangki bawipai inn ah hawhpih haw in , mipite cu a el ah khawm haw hi .
40027028	Apuante cu duhsak in puansan silhtiik haw hi .
40027029	Mahten lingtuah in bawlmi lukhu a lu ah khutiik haw hi ; mahten a taklam khut ah ngolh cawitiik haw in . Amai ah khukdin in zotsaknak tuah , “ Judah Kumpi pa a nunkhuasau tahen , ” tin ti haw hi .
40027030	Cilsiak in , ngolhte la in a lu pen vat haw hi .
40027031	Mahtin a zotsak celh haw ten a puan cu duuk in ama puanleng silh lehtiik haw hi . Mahten thinglamteh humah thah tukin hawhpih haw hi .
40027032	Mahtin a hawhlih haw laih in Sairin khua mi Simon khi tawk haw in ngaalkap ten Jesuh ii thinglamteh khi puatiik lo haw hi .
40027033	Golgotha tihmi mun ah heng haw hi . Golgotha tih cu , “ Lu-nguh mun , ” Tihnak hi .
40027034	Mahlai ahcun cabit tui le thilkha lawimi pia haw in tep naven in nuam ma hi .
40027035	Jesuh cu thinglamteh ah khen haw in , a puan cu awngbali in sem haw hi .
40027036	Mahnung ten khung in cing haw hi .
40027037	Sual a notnak haw khi ngan in a luhum ah taak haw hi . “ Hipa hi Judah Kumpi Jesuh hi , ” tin ngan haw hi .
40027038	Mahten mipha ngawl damiah panihte cu Jesuh tuah thinglamteh humah khen bok haw hi ; pakhat cu a taklam ah , a dang pakhat cu a veilam ah taak haw hi .
40027039	A el aa suk le to ah a hawhtute heikhin aancim tin a lusat haw in ,
40027040	Biakinn pi phelet in nithum sung sa leh thei tung tita ngawcim ! Pathian Capa na hi tacun nangmah le nangmah pan inna thinglamteh hum pen tolh vale ! ” tin zawnsak haw hi .
40027041	Mahtihbang cun thiampi upate , Daanthiam pawl le Judah upa ten zawnsak in ,
40027042	Midangte luan thei , mahnaven amah le mah cu luan thei ma ! Israel kumpi hi ma ta maw ? tu rori in thinglamteh hum pen a tolh tale sang tuk ung hi !
40027043	Pathian muangin Pathian Capa ing tita ngam ! Pathian in luan maw tih zo hih pah nung ? ” tin nautat zet in ti haw hi .
40027044	Amah tuah a khetcihmi haw damiahte hei in mahtihbang cun nautat bok haw hi .
40027045	Sunlaihtakin vanhangnuai ah simzing tung in nazi pathum sung khuathim hi .
40027046	Taaklam nazi pathum ten Jesuh cu ngingpin au in , “ Eli , Eli , lema , sabakthani ? tin au hi , a matlap cu , “ ka Pathian , Ka Pathian , ita kei taisan cim ? ” tihnak hi .
40027047	Mahlaiah a ding mi hekkhat ten a zaak haw ten , “ Elijah sam hi , ” tin ti haw hi .
40027048	Amu lak pen pakhat pa cu taai vingveng in tui a huup theizetmi puan la in cabit sungah a nip ceng ten ngolh humah keencih in Jesuh cu intiik awn hi .
40027049	Mahnaven midang ten , “ Um hih hem in , amah luan tukin Elijah hung maw hungma hum tih zo hih nung , ” tin ti haw hi .
40027050	Jesuh cu nasiazet in au leh in catha ta hi .
40027051	Mahten Biakinn puanzaak cu a lu lam pen a nuailam tian khennih in bal suk hi . Leihum hempoh hinhiing khawng in suangpite kehkhawng hi .
40027052	Khaante hong in a thisa mi Pathian mithiangte tho leh haw hi .
40027053	Jesuh khaan pen a thawh leh nung ten a khaan haw pen tuul in khua Thiangtho sungah cun tum in mitampi tei mai ah lang haw hi .
40027054	Ngaalbawi pa pakhat le Jesuh a cingtu ngaalkap ten hinhiing le thildang a piangmi hempoh te khi a muh haw ten a thinsu haw in , “ Hipa hi Pathian Capa tatak hi , ” tin ti haw hi .
40027055	Galilee ngam pen Jesuh a zuitu le a bawmli mek mi numei tampi um haw in a khawla thim pen cuan haw hi .
40027056	Mah numei tei lakah cun Mary Magdalin , James le Josef nu Mary le Zeedi ii zi vang tel bok hi .
40027057	Taaklam toh ten Arimathea khua pen milian pa pakhat heng hi . A min cu Josef hi , Jesuh ii nungzuitu pakhat hi bok hi .
40027058	Pilat cu tawk in Jesuh ii luang cu ngen hi . Jesuh ii luang cu Josef lakah piak tukin Pilat in thupia hi .
40027059	Mahtihcun Josef in Jesuh ii luang cu la in puanthak ngo neemno tuah tuam in ,
40027060	ama khaan tukin suangkua a cawhmi khaan thak sungah cun phum hi .
40027061	Mahceng ten suang peekpi in khaan cu khaak in pinsan ta hi . Mary Magdalin le a dang Mary cu mahlai ah cun khaan lam heek in khung haw hi .
40027062	A zingsun Sabbath ni in Thiampi upa le Farasi pawl ten Pilat cu tawk in ,
40027063	“ Bawipa , hi zolthu sontu pa hin a nun laih in , ‘ Nithum nung ten tho leh tung , ’ ti hi
40027064	Mahhangin nithum ni tian phano in cingtiik in hi ; mahtihbang ta ngawl cun a nungzuitu ten a luang khi ngu in mipite khi thihnak pen tholeh zo hi , tin zol haw tuk hi . Hi dawlta zolnak cu a masa zolnak saangin nasia saw tuk hi , ” tin ti haw hi .
40027065	Pilat cun , “ A cingtu Rom ngaalkapte koih unna khaan khi a him thei tawk in cing un , ” tin ti hi .
40027066	Mahhangin hawh haw in khaan cu a him thei tawp in cing haw hi ; khaan khahnak suang peekpi khi tacik khen in a pualam pen pha no in cingtiik haw hi .
40028001	Sabbath ceng a zing Nipini zingtung no in Mary Magdalin le a dang Mary cu khaan zo tukin hawh haw hi .
40028002	Thakhat in nasiazet in hinhiing hi . Topai vancung mi pakhat cu vanhum pen tolhsuk in khaan kong khahnak suang peekpi cu nawmvawk in a humah cun khung hi .
40028003	A mel cu huaphalep bang hi , a puante cu vuuk bangin ngo hi .
40028004	Khaan cingtute cu a lau leita caan tawtok in mithi bangin um haw hi .
40028005	Vancung mi in numei tei lak ahcun , “ Lau pahsuh un ; Thinglamteh humah a thah mi haw Jesuh zei uh ci tih thei ing hi .
40028006	Hilai ah um leh ma toh hi , a hilh hamsa bangin thihnak pen thawhlehtiik hi zotoh hi . A phumnak mun zo un hi .
40028007	Manlangin hawh unna , a nungzuite khi , ‘ Thihnak pen tho leh zo hi , nangmu masuan Galilee ah hawh tuk aa , mahlaiah cun mu tuk uh ci ! tin hilh ta un . Ka hilhmi hi phawkngil pahsuh un hi , ” tin ti hi .
40028008	Mahhangin manlangzet in khaan pen pin haw hi , lau thah sih , lungdam thah sih , in nungzuite a hilh tuk cun taai haw hi .
40028009	Ngaihsut ngawlpi in Jesuh cu tawk in , “ Na lak uh ah daihnak um tahen , ” tin ti hi . Amah cu zuan in a ke pen a pom celh haw ten bia haw hi .
40028010	Jesuh cun amu lakah , “ Lau pahsuh un . Ka unaute khi Galilee ah hawh tukin hilh un . Mahlaiah cun keimah tawk tuk uh ci ! ” tin ti hi .
40028011	Mahtihcun numei pawlte a hawhlih haw laihtakin , khaancingtu ngaalkap hekkhat pawlte cu khuapi sungah cun hawh haw in thiampi tei lakah thil a piangmi hempohte khi hilh haw hi .
40028012	Thiampi upa le Judah mi upa pawlte tawk dun khawm in thu ngaisung khawm haw hi . Ngaalkapte khi nawhthuh tangka tampi pia in amu lakah ,
40028013	zanlaih tak ka hihbuh lan uh in a nungzuite hungin a luangkhi ngu haw hi , tin ti un hi .
40028014	Mahmi cu mangki bawipan a thei vangin na lau tuk uh imah um mapoh hi . Sualnak nei haw ma hi tin keimun hilhsak tuk poh ung hi , ” tin ti haw hi .
40028015	Khaancingtu ngaalkap ten tangka cu la haw in amu hilhnak bangcun bawl haw hi . Mah thu cu Judah mi ten tuni tian in sonli haw laih hi .
40028016	Nungzuitu sawm le pakhatte cu Jesuh ii tiiknak bangin Galilee mual humah hawh haw hi .
40028017	Amah cu mu in bia haw hi , mahnaven a hekkhatte cun sang haw ma hi .
40028018	Jesuh cun amu lakah zuan in , “ Lei le Van aa thuneihnak hempoh cu ka lakah pia khawng zotoh hi .
40028019	Mahhangin miphun hempoh tei lakah hawh ta unna keima nungzui suaktiik ta un . Pa , Capa , Hawvang Thiangtho min in baptizam pia ta un .
40028020	Ka thu piakmi hempoh zui tukin hilh un . Hun tawp ni tian nohtei lakah um leleng tung hi , ” tin ti hi .
41001001	Pathian Capa Jesuh Khrih ii Thuthangpha cu hitihbang in hi .
41001002	Pathian Kamsangpa Isaiah ii ngatmi laibu sungah tihbanghin ngan hi ; “ Pathian in na mataan ah na hawhnak lam sial tukin , ka thuthantu pa hawh hamtiik ing hi .
41001003	Hampalak a au pai awn cu , ‘ Pathian hunnak tuk lampi nabawl ham un . A hawhnak tuk lampi na camtiik un , ’ ti hi , ” tin ngan hi .
41001004	Hampalak pen baptizam piatu Johan tuul in , aman sualzahnak tuk in , “ Na sualnak uh sik unna baptizam la un . Mahten Pathian in nangmu sualnakte ngaithiam tuk hi , ” tin ti hi .
41001005	Judah ngam hempoh le Jerusalem khua sung mihing hempohtecu Johan lakah hawh in , a sualnakte haw siik leh in Jordan ngun ah baptizam la haw hi .
41001006	Johan cu kalauk mul tahmi puan silh in , saphaw taaikap tuah a eel heet in , khau le hampalak aa khuaihum ei in um hi .
41001007	Aman hitih bangin thu hilh hi , “ Keimah saangin a ngengsaw ka nungah heng tuk hi . Kei cu ama kedam khau duuktu tuk hei in taak mang hi .
41001008	Kei cun nangmuh te tui tuah baptizam pia ing hi . Mahnaven aman noh te cu Hawvang Thiangtho in baptizam pe tuk hi , ” tin hilh hi .
41001009	Mah hun laihtakin Jesuh cu Galilee ngam Nazareth khua pen hungin Jordan ngunah Johan in baptizam pia hi .
41001010	A baptizam laak celh tui sungpen a thawhtoh laihtakin van kong hong in , Hawvang Thiangtho cu khulo bangin Jesuh humah kumsuk hi .
41001011	“ Nangmah cu ka ihbel ka Capa ci ; Ka lungdamnak nangma sungah um hi , ” tin van pen aw nging hi .
41001012	Mah ceng bek ten Hawvang in Jesuh cu ngamkhing ah hawhtiik hi .
41001013	Hampalak ngamkhing ah ni sawmli um in , Satan ii sualsohnak thuak hi .
41001014	Anung ten Johan cu thawnginn sungah khum haw hi . Jesuh cu lungdamnak Pathian Thuthangpha hilh in Galilee ngam sungah vaak hi .
41001015	“ A hun kim zotoh hi . Pathian Uknak nai zo hi . Na sualnak uh siik leh in , lungdamnak Pathian Thuthangpha um un , ” tin hilh hi .
41001016	Jesuh cu Galilee tuipi mawk lamah a hawh laihtakin , Simon le anau Andrew , suuk vawktu tei unau nihte cu tui sungah suukvawk li in mu hi .
41001017	Mahhangin Jesuh in , “ Ka nung zui un . Mi mantu in bawl tunghi , ” ti hi .
41001018	Thakhatin a suuk haw zam in amah zui haw hi .
41001019	Demlaih no a hawh haw ten , Zebede ii capa Jeim , ama nau Johan te cu hawmkuang sungah a suuk haw bawl li in mu leleu hi .
41001020	Jesuh in panih te sam paih in , panih ten apa Zebede le a sal haw te hawmkuang sungah zamin Jesuh cu zui haw hi .
41001021	Jesuh le a nungzuite cu Kapernaum khua lamah hawh haw hi . Sabbath ni in Jesuh cu pumkhawmnak inn sungah tumin thu hilh hi .
41001022	Mi ten Jesuh thu hilhnakte cu lamdangsazet haw hi . Itahimtitale , Jesuh in Daanthiamte bang kha ngawlin aanaa neizet pa bangin thu hilh hi .
41001023	Thakhat in pumkhawm innsung aa a um , a sungaa khuasia nei pan ;
41001024	“ Nazareth khua mi Jesuh aw , koh tei lakah ai bawl tuk nei cim ? Keimuh siatsuah tukin hung cimmaw ? Nangmah cu a kuacim tih thei leng unghi ; A Thiangtho Pathian mi hi ci , ” tin ngingpin au hi .
41001025	Mahnaven Jesuh in , “ Mengdeen in , a sungpen tuul in , ” tin liat hi .
41001026	Khuasia cu a tuul tuk ten , a umnak pa cu a ti pumpi khik in , am tiikin , ngingpin au in tuul hi .
41001027	Mipite cu lamdangsazet in pakhat le pakhat , “ Itibang thu him ? Aanaa tuah a dim thu hilhnak thak na hi bang si , hitihbang ngai in khuasia tei humah thu nei in tai in a tih ten tai haw hi , ” tin amuh le amuh dongduun li haw hi .
41001028	Jesuh ii min thannak cu mahlai mun penpan in Galilee ngamsung hempoh ah thangkeh paih hi .
41001029	Pumkhawminn sungpen a tuul haw ten Jeim le Johan tuah in Simon le Andrew tei inn ah hawh haw hi .
41001030	Simon ii sungnu cu nattun in naa hi . Jesuh hilh paih haw hi .
41001031	Jesuh cu hawh in , a khut pen leen in phongto hi . A phot bek ten dampaih in , a mikhualte caangcawi hi .
41001032	Taaklam nitum ceng ten , tina hempohte le , a sungaa khuasia a nei pawl hempohte cu Jesuh lakah hawhpih haw hi .
41001033	A khua taang haw in Jesuh ii umnak kongka bulah dim uk in khawm haw hi .
41001034	Natnak phunkim avei hempohte damtiik in , a sung khuasia um hempohte hawlvawk sak hi . Jesuh in khuasia tei ot tuk phal ma hi . Itahimtitale amah cu akua him tih thei haw hi .
41001035	Jesuh cu vaaktuung no tho in , hampalak ah hawh in thungen hi .
41001036	Simon le a phialpih pawl ten Jesuh zei in amuh haw ten ;
41001037	“ Mi hempoh ten nangmah zei li haw hi , ” tin hilh haw hi .
41001038	Mahnaven Jesuh in , “ Hilai elkim aa khua hempoh te ah vang hawh pepel in , thu zilh tuk hung hi , itahimtitale mahtibang te hi ka hun sannak bel hi , ” tin ti hi .
41001039	Mahhangin Jesuh cu Galilee ngam sung hempoh ah hawh in pumkhawm inn sungah thu zilh in khuasia te hawlvawk pepel hi .
41001040	Ni khat ni in miphaak pakhat Jesuh lakah hunghi . Jesuh maiah khuukdin in bokin , “ Kei na bawl nuam a hin thiangtiik thei ci , ” tin kuun hi .
41001041	Jesuh in a hehpihzet tak a khut tuah zen in , “ Thiangtiik nuam ing hi , thiang in , ”
41001042	a tih bekten a phaaknatnak cu dampaih hi .
41001043	Jesuh in amah cu thakhat hawhtiik in , “ Hi thu kuamai lakah na hilh ta pahsun .
41001044	Na thiampi pai lakah hawh in lak ten , miten damciang na hih lam a theihnak haw tukin , Moses ii thupiaknak bangin , biakpiaknak na bawl ten , ” tintiik hi .
41001045	Mahnaven a hawhnak mi hempoh lakah hilh in a thu hempoh thangtiik hi . Mahhangin Jesuh cu mitei muh in khua sungah tum ngam ngawlin , dai pawleu mivengnak munah um hi . Mahtavangin khua tinkim pen mite cu ama lakah hawh haw hi .
41002001	Ni demlaih lawi ten Jesuh cu Kapernaum khua sungah heng leh in , mi hempoh ten Jesuh inn sungah um hi tih khi thei haw hi .
41002002	A theih bek haw ten , umnak hei tong ngawlin kongka cawm dim-uk in khawm paih haw hi . Amuh tei lakah Jesuh in thu hilh hi ;
41002003	Thu a hilh laihtakin khut le ke thi a phia thei ngawl mihing pakhat cu mihing pali in zawngin Jesuh lakah hawhpih haw hi .
41002004	Mihing dim-uk taak cu Jesuh lakah henpih thei haw ma hi . Mahhangin Jesuh ii umnak tawkkek innkuul hong let in , a tina pa cu a zaunak tuah khesuk cih haw hi .
41002005	Jesuh in a upnak haw a theih ten , khut le ke thi pai lakah , “ Capa aw na sualnakte maai zotoh hi , ” tin ti hi .
41002006	Mahnaven amu lak aa a khung Daanthiam khen khat ten ,
41002007	“ Hi pa ita tibanghin awn thei him ? Pathian humah awn sual hi . Pathian pakhat bek sialngawl a kua him sualnak a maaitiik thei ? ” tin a lungmu sung haw in ngaisung haw hi .
41002008	Jesuh in a lungmu sung haw aa a ngaihsut haw thei paih in , “ Nohte ita tibanghin , hi thu ngaisung uhcim ?
41002009	Khut le ke thi pai lakah itibang bel in ka ti an baih saw tuk him ? Na sualnak maai zo toh hi tih maw , tho in na zaunak la in hawh ten , tih ibang baih saw tuk him ?
41002010	Mahnaven Mihing Capa in leihum pen sualzah theihnak thu nei hi , tih na theihnak tukun , ” tin Jesuh in khut le ke thi pai lakah ,
41002011	“ Tho in na zaunak pua inna inn ah pin ten ti ing , ” tin ti hi .
41002012	A tina pa cu thakhat in tho to paih in , a zaunak pua in mi hempoh muh in pin hi . A mu hempoh ten lamdangsa in , “ Hitihbang thu itukmah in mu awngma hung hi ” tin Pathian thangphat haw hi .
41002013	Jesuh cu tuipi mawk lamah hawh leh in , mihonpi ten a nung zui haw hi . Jesuh in mi honpite cu thu zilh hi .
41002014	A hawh laihtakin , Alfia ii capa Levi cu siahdonnak zung sungah khungin mu hi . Jesuh in , “ Ka nung zui in , ” a tihbek ten Levi cu ding to in Jesuh nung zui hi .
41002015	Mahten Jesuh cu Levi inn ah an ei hi . Siahkhontu le misual tin a tihmi haw , mi tampi ten Jesuh cu zui haw in a hekkhatte cu Jesuh le a nungzui te tuah an ei langkhat haw hi .
41002016	Farasi le Daanthiam khenkhat pawl ten , Jesuh ii misualte le siahkhonte tuah an ei langkhat a muh haw ten Jesuh ii nungzui tei lakah , “ Amah cu ita misual le siahkhonte tuah an ei langkhat in tui in langkhat him ? ” ti haw hi .
41002017	Jesuh in hi thu a zaak ten amuh tei lakah , “ Tidam ten sibawi kin haw ma hi , tinate bek in kin haw hi . Mi thiangthote pui tukin hung mang hi , misualte pui tukin hung ing hi , ” tin ti hi .
41002018	Veikhat Johan ii nungzuite le Farasi te ancang in a um haw laihtakin , Jesuh lakah hawh haw in , “ Johan nungzuite le Farasi ten ancang haw si , i ta na nungzui ten ancang haw ma him ? ” tin dong haw hi .
41002019	Jesuh in , “ Zihuaitu tangval pa khi a ngualcamte tuah langkhat in a um haw laihtakin a ngualcam ten ancang thei haw aa ni maw ? ” tin dong hi . Zihuai pa tuah a um langkhat sungzong cu ancang thei haw tuk ma hi .
41002020	Mahnaven zihuaitu pa khi a ngualcamte tuah a khen ni heng tuk laih hi . Mah hun ten amuh ten ancang leh haw tuk laih hi .
41002021	Kuamah in puansia khi puanthak in dah awng haw ma hi . A dah a hin , a dahnak puan thak in a puansia cu ngengsaw deuh in baltiik tuk hi .
41002022	Savun thawl lun sungah kuamah in cabit tui thak thun awng haw ma hi . A thunmi haw cabit tui in savun cu pokkehtiik tuk hi . Cabit tui thak cu savun thawl thak sungah thun daan hi , ” tin hilh hi .
41002023	Veikhat Sabbath ni in Jesuh le a nungzuite sangvut lo lai ah a hawh laihtak haw in a nungzui ten sangvut ngui zuut in ei haw hi .
41002024	Mahhangin Farasi ten Jesuh lakah , “ Zo in ! Sabbath ni in bawl daan ngawl ita bawl haw him ? ” tin dong haw hi .
41002025	Mahten Jesuh in , “ David le a ngualcam tei ngilkial laihtak aa a bawlmi haw khi sial awngma uh cim maw ?
41002026	Thiampi Abiathar khan laih in David le a ngualcam tei ngilkial eem in a um haw ten David cu Pathian biaknak inn sung tum in thiampi sialngawl kuamah ii eih daan ngawl a thiangtho cangho ei in a ngualcamte a piak thu sial awngma uh cim maw ?
41002027	Sabbath ni cu mihing ii ta tuk a bawl mi hi , Sabbath ni ii ta tuk in mihing bawl hi ma hi .
41002028	Mahtibang hangin Mihing Capa cu Sabbath Ukto pa hi , ” tin don hi .
41003001	Jesuh ii pumkhawm inn sungah a tum leh ten , mahlai munah cun khut langkhat thi pa um hi .
41003002	Mi ten Jesuh sualnak man nuam in , Sabbath ni in tinate damtiik na maw tih ! tin zo nim leng haw hi .
41003003	Jesuh in khut thi pa cu , “ A laizangah in dingin , ” tin ti hi .
41003004	A tih celh ten , “ Sabbath ni in phatnak bawl pha tuk maw siatnak bawl pha tuk him ? A nunnak pat tuk maw , that a zam tuk ibang phasaw him ? ” tin a dot ten kuamah in don thei ngawlin mengdeen haw hi .
41003005	Jesuh cu a thin uuk in a eelkiim mihing hempoh zo hi . Mite thinlian ngeh ahih haw taak cu Jesuh a lungsia in , a khut thi pa cu , “ Na baan zaak in ! ” ti hi . A baan a zaak bek ten a khut cu dam hilhial paih hi .
41003006	Pumkhawm inn pawlam a tuul cengbek haw ten thakhat in Farasi te le Herod ii mi pawl ten Jesuh that nuam in a humah sualnak zei in thusiam li haw hi .
41003007	Jesuh cu a nungzuite tuah tuipi lamah kiik leh haw in Galilee ngamsung aa mi honpi ten zui haw hi .
41003008	Judah ngam Jerusalem khua , Idumea khua , Jordan ngunngaal lam pawlte le , Tai-ar le Sidon ngamsung aa miten , Jesuh ii thu hempoh a zaak haw ten a lakah hawh haw hi .
41003009	Mi honpi ten amah a nawkvawk khaak theih haw tuk ngawlnak in , a nungzui te hawmkuang koih hamtiik hi .
41003010	Itahimtitale , Jesuh in mihing tampi a damtiik taakcu natnak a vei hempoh ten amah zen nuamin neek tutuh haw hi .
41003011	Khuasia vei mi pawl ten Jesuh a muh hawten , “ Pathian Capa ci , ” tin a kebul ah bok in auli haw hi .
41003012	Mahnaven Jesuh in kuamah ii amah a theih haw ngawlnak tukin nasiazet in kham hi .
41003013	Jesuh cu mual humah kaai to in a tensa mite sam hi . A sam mite cu a lakah hawh haw hi .
41003014	Mahten a umpih tuk le thu hilh aa khual a zintiik tukin ,
41003015	Khuasia hawlvawk zawhnak tuk huham nei tukin mi sawm le panih teng hi .
41003016	A nungzui sawm le panih tei min cu Simon ( Piter tin minthak a phuah mi pa ; )
41003017	Zebede ii capa Jeim le a nau Johan ; Jeim le a nau Johan tei unau nihte cu Jesuh in a min haw ‘ Boanerges ’ sa hi . ( Boanerges tih cu vanthuum capa tihnak hi . )
41003018	Andrew , Filip , Bartholomeo , Matthai Thomas , Alfias capa James , Thaddias , Kanaan mi Simon le ,
41003019	Amah zuaktu Juda Iskariot te hi haw hi .
41003020	Mahten Jesuh cu a inn ah pin hi . Mi tam leita a khop haw tak cu a nung zuitute le Jesuh cu an eih nak hun hei nei haw ma hi .
41003021	Mahmi thu a inn kuapih ten a theih haw ten , “ Jesuh a lung am zo hi , ” tin miten a tih si bok haw taak a mah cing khawi tuk in hawh haw hi .
41003022	Jerusalem khua pen a hung Daanthiam pawlten , “ Hi pan Belzabul nei hi , a man dawimangpa suangin khuasia hawlvawk hi , ” tin ti haw hi .
41003023	Jesuh in amuhte sam in thu tehkipnak tuah thu na hilh hi . “ Itibangin Satan in Satan lala hawlvawk thei tuk hiim ?
41003024	A khen , a lem dun ngawl mi ngam cu kho tuk ma hi .
41003025	A lem ngawl innkua khi lal tuk hi .
41003026	Satan in amah le amah do in a khen a hin ding zo ngawlin a Uknak ngam cu lal thongin ngei phat tuk ma hi .
41003027	“ A thangil ngaalpha pa khi man in a keen masa haw ngawl an , itibangin a inn sungah tum in a vante laaksak thei haw tuk him ?
41003028	Nangmu lakah thungangai in hilh ing hi . Mihingte izahta sual in le awnsia tian in a awn li haw hei in ngaihthiam hi haw tuk hi .
41003029	Mahnaven Hawvang a sonsiatute cu sualzahnak ngah thei him haw tuk ma hi .
41003030	( Itahimtitale , “ A sungah khuasia um hi , ” a tih haw hangin hi . )
41003031	Mahlaihtakin a naute le a nu cu hungin , inn pawleu lam ah dingin , mi pakhat Jesuh samtiik haw hi .
41003032	Jesuh kimkot aa a khung mi honpi ten , “ Na nu le na nau ten nangmah zei in , pawleu lamah um haw hi , ” tin a hilh haw ten ,
41003033	Jesuh in , “ Ka nu le ka naute cu a kuate him ? ” tin dong hi .
41003034	A kimkot aa a khungte zo kawkawi in , “ Hite hi ka nu le ka naute hi ;
41003035	Itahimtitale , vancung khua aa Pathian deihnak bangin a nungtute cu ka unau , ka celnu , ka nute hi haw tuk hi , ” tin ti hi .
41004001	Jesuh cu Galilee Tuipi mawkah thu zilh leh hi . A lakah a hungmi mihingte a tam leita hangin hawmkuang sungah tum in khung hi . Hawmkuang cu tuihum khuala thim ah um in mi honpite cu tuimawk tui umnak tian ding haw hi .
41004002	Jesuh in thu saantehnak tuah thu tampi zilh hi .
41004003	Jesuh in , “ Ngai un ! Veikhat laih in anci theh pa cu anci theh tukin lo ah hawh hi .
41004004	Anci a theh ten anci hekkhatte cu lam laiah cu in , vano ten khul khawng haw hi .
41004005	Anci hekkhatte cu suang lakah cu hi . Thakhatin poto naven ,
41004006	a zung matnak tuk lei a um ngawl taak cu ni suak in , ni a sat ten vuai ngawp in thi leh khawng haw ta hi .
41004007	Anci hekkhatte cu ling lakah cu in lingkung ten deep in a cang nei thei haw ma hi .
41004008	Anci hekkhatte cu lei ngampha munah cu in , phazet no khangto in a let sawmthum , a let sawmluk ; a let zakhat tian in ngah hi .
41004009	Zaaknak tuk beng a nei ten na za ta un , ” tin zilh hi .
41004010	Topa Jesuh amah nguakcang a um laihtakin a nungzui sawm le panih ten a thu saantehnak ii a khiaknak dong haw hi .
41004011	Jesuh in , “ Na theih awngngawl uh thumaan Pathian Uknak ngam thuthup na theihnak tuk uh cu thu piak zotoh hi . Mahnaven pawlam aa a um mitei lakah cun thu tehkipnak tuah bekin zilh na hi hi .
41004012	Mahhangin , “ Zo li haw tuk naven mu haw tuk ma hi . Ngai li haw tuk naven thei thei haw tuk ma hi . Itahimtitale , mu thei in a theithei haw ta cun Pathian lakah kikleh in ngaihthiam mi hi haw tuk naven , ” tin ti hi .
41004013	Hi thu tehkipnak hi thei ciang ma uh cim maw ? Hi na thei uh ta ngawl cun itibangin thu tehkipnak dangte thei thei tuk uh cim ? ” tin Jesuh in ti hi .
41004014	Anci theh pai a thehmi anci cu Pathian thu hi .
41004015	Lampi aa a cumi ancite cu Pathian thu a zaak bek haw ten Satan hungpaih in amu sung aa Pathian thu cu lonsak ta hi .
41004016	Mahbangbokin suang lak aa a cu mi ancite vang Pathian thu a zaakbek haw ten lungdam eem in sangpaih bok haw hi .
41004017	Mehnaven a mu sungah thukpi bun tum ngawl ahihtaak ngei kho ma hi . Mahhangin Pathian thu hang aa haksatnak le thuaknak a hen ten tha khat in let leh haw hi .
41004018	Mi hekkhat cu lingcam lak a cu mi an ci bang hi . Pathian thu cu thei haw ,
41004019	na ven hi leihum thinkhamnak , hauhsak nuamnak , a dang deihnak le makhelhnak ten deep in a khuh hangin a ngah ngah thei haw ma hi .
41004020	Lei ngampha mun aa a cumi ancite cu Pathian thu komno ngai in lungdamzet no saangin a let sawmthum , a let sawmluk , a let zakhat in ngah haw hi .
41004021	Jesuh in , “ Mei inn khi meivaaknak humah vaak ngawlin kho siinkhup in zaunak nuai aa koih tukin keng awng uh cim maw ?
41004022	A lang ngawl aa ipzawh imah um tuk ma hi .
41004023	A langtuk ngawl aa seel zawh imah um tuk ma hi . Zaaknak tuk beng a nei hempoh in za haw ta hen , ” tin ti hi .
41004024	Jesuh in , “ Na zaak uh mi thute komno in keem ta un . Midangte tehnak in na man mi khi Pathian in nangmah tehnak in mang leh bok tuk hi .
41004025	Itahimtitale a neite pebeet in a nei ngawl tei neel pen a neihcalam cawm in laksak tuk hi , ” tih hilh hi .
41004026	Jesuh in , “ Mahtibang thu hangin Vancung Uknak thu cu hibangin hi . Mi pakhat ii lolai aa anci theh tuah bangve hi .
41004027	Amah cu sun le zan in hihbu hi . A khatlawh ten a ancite cu po in khangto hi . Aman itibangin po in khang to hum tih thei ma hi .
41004028	Lei in ama thu in ancite po in nguitiik hi . A masabel in a kuung , mahcengten a ngui , mahceng bekten a nguisung ah a cang piangtiik hi .
41004029	Caang san ceng bekten a phio tuah in at hi . Itahimtitale caang ah hun zo toh hi , ” tin hilh hi .
41004030	Jesuh in , “ Vancung Uknak khi i tuah tehkim tuk hingngim ? I thu saantehnak tuah lak tuk hingngim ?
41004031	Ankam ci tuah bangve hi . Ankam ci cu leisung ciin hempoh anci lak pen a cang neubel anci hi .
41004032	Mahnaven ciin celh ten khangto in ankung hempoh lakpen a kung ngengbel in saizet hi . A kangkaak te ngeng pipi in ham lak aa vano ten a lim beel in , a sungah buseh in um haw hi , ” tin hilh hi .
41004033	Hitihbangin thu tehkipnak dadangte mangin amu lakah a theih theih tawp haw tuk tian in hilh hi .
41004034	Thu tehkipnak tel ngawlin thu hilh awng ma hi . Mahnaven a nungzuite tuah amuh bek a um haw ten i hempoh ciangzetin hilh hi .
41004035	Mah ni taaklam in Jesuh in a nungzui tei lakah , “ Ngaalkhat lamah hawh nung , ” a tih ten ,
41004036	mi honpite cu a nung lamah zam in hawmkuang sungah Jesuh tuah hawh haw hi . A dang hawmkuang tampi amu lakah umbok hi .
41004037	Tuipi hum a um laihtak haw in huihpi nasiazet in theu hi . Tuihualpi cawk in a hawmkuang haw cu sepvawk kawkawi in a sungah tui dim awn diak hi .
41004038	Jesuh cu hawmkuang tawlam khunnak humah hihbu leng hi . A nungzui ten phong haw in , “ Saya pa , ka lalthong uh hei in imah nopmawh kha ngawl bang um si ci , ” tin ti haw hi .
41004039	Jesuh cu tho in huihpi le tuipi cu , “ Daiden un , phia pahsuh un , ” tin a liat ten huihpi theu le tuihualpi cu cawlpaih hi .
41004040	Mahlaihtakin Jesuh in , “ Ita lau uh cim ? Ai ta upnak nei ngawl uh cim ? ” tin ti hi .
41004041	A nungzui ten lau em haw in , “ Hipa hi itibang mihing hi tuk hum ? huihpi le tuipi poh cawm in a thu mang thei cu ! ” tin pakhat le pakhat thukum li haw hi .
41005001	Jesuh le a nungzuite cu tuipi ngaal Gerasa mitei ngam ah heng haw hi .
41005002	Jesuh ii hawmkuang sungpen a tolh bek ten mithi khaan sungpen a tuul mi pan Jesuh cu muak hi . Ama sungah a dingdeihhuai khawsia ceeng hi . Amah cu mithi khaan lakah bial in um hi .
41005003	Kuamah in amah cu thiikkhau vawh thei haw ma hi .
41005004	Itahimtitale thiikkhau tuah keen in kol a bulh li haw tavangin thiikkhaute cu botcat lelem in a kolte kehtiik lelem hi , kuaman amah nehzo haw ma hi .
41005005	Asun azan in mithi khaan sung le mual humah um in a mah le mah suanghiam tuah at cop in ngingpi in haam ngungun in um hi .
41005006	Mahnaven Jesuh cu khawlapi pen hung li a muh ten thakhat taaingut in , a maai ah khukdin in bok in ,
41005007	“ A sangbel Pathian Capa Jesuh aw , kei neel ah na bawl tuk i nei cim ? Kei na bawlsiat ngawlnak tukin Pathian min suangin thupia in hi , ” tin ngingpin au hi .
41005008	Jesuh in , “ Dawi ngilo aw , mi pai sungpen tul ten ! ” tin thu pia hi .
41005009	Jesuh in na min kua cim ? tin a dot ten , “ Mahpa cun ka min cu ‘ honpi ’ hi , itahimtitale tam ngangai ung hi , ” tin don hi .
41005010	Mahlai ngam pen Jesuh ii hawlvawk ngawlnak tukin a lakah kuunli haw hi .
41005011	Mual humah vok honpi ta dawduam li in mu haw hi .
41005012	Khawsia ten , “ Kohte hilai vok tei sungah ka tum theihnak tuk un vok hon lakah hawh tiikin , ” tin ngen haw hi .
41005013	A ngetnak haw bangin Jesuh in thupia hi . Khawsiate cu tuul haw in vok sungah tum haw hi . A vok honpite cu thawngnih hawng hi haw hi . Tuipi hum aa liang sangpi pen peeksuk haw in tuipi sungah thi khawng belh haw hi .
41005014	Vok khaaltute cu khawsung le ngamsung hempoh ah tai kawkawi in a piangmi thute hilh in thangtiik haw hi .
41005015	Mite Jesuh lakah a hen haw ten Legion a nei khawsia polh mipa cu puan silh in , miciipbel bangin khungleng amuh haw ten lauzet haw hi .
41005016	Khawsia polhmi pa cu itibang damnak ngah him ? tih thu le vok honpi tei thu a mutu ten midangte hilh sawlawn haw hi .
41005017	Mahhangin Jesuh neel ah , “ Ka ngam sung uh ah um pahsun ; mundang lamah thawn le ci , ” tin kuun haw hi .
41005018	Jesuh hawmkuang sungah tum tuk a elh ten khawsia polhmi pan Jesuh amah zui tukin dong hi .
41005019	Mahnaven Jesuh in zuituk awi ngawlin , na inn ah piin in Topa i na hum aa nemcuamnak ngengpi a bawlnak thu le nangma hum aa hehpihnak a neihnak thute na hilh ten , ” tin ti hi .
41005020	Amah cu piin leh in Jesuh ii amah a hehpihnak thu hempohte cu Dekhapolis , ngamsung hempoh ah hilh in mi hempoh ten mangbangin lamdangsa haw hi .
41005021	Jesuh hawmkuang sungah khungin tuipi ngaal lamah hawh hi . Ngaalkhatlam tuimawk aa a um laihtak khin mi honpi a lakah hung haw in , a kimkot ah dim-uk in um haw hi .
41005022	Mahlaihtakin pumkhawm inn uktu Jairus cu Jesuh lakah hawh hi .
41005023	Jesuh a muh ten a kebul ah bok in , “ Ka canu thi awndiak toh hi , damin a nunleh theih nak tuk hungin a humah na kut suan le ci , dam tuk hi , ” tin ti hi .
41005024	Jesuh cu amah tuah hawh ngeelin mi tampi ten a nungzui in nawkdun phuphut haw hi .
41005025	Mahlaihtakin numei pakhat thi tuul nat kumsawm le kumnih vei numei pakhat um hi .
41005026	Anatnak cu sibawi tampi te bawltiik in a neih hempoh bo khawng zotoh naven , imah dam kha ngawlin luai seseem hi .
41005027	Mahtibang hangin aman Jesuh ii thu a theih ten , “ A puanceep no beek ka zen kha ahin dam bel tung , ” tin ngaisung hi .
41005028	Mihonpi tei nunglamno pen hawh dedeen in , Jesuh puanceep a mawkno cu zen ngah hi .
41005029	A zenkhaak bekten , a thitul cu cawl in kangpaih hi . A man ka sungaa natnak hi dam zotoh tih theih hi .
41005030	Jesuh in ama sungpen a hu le thawm a tuul lam a thei bek ten a nunglam heek in , “ Ka puan zentu akua him ? ” tin dong hi .
41005031	A nungzui ten mihing hizong nawkdun kha phuphut lih mu leng sici , a kua in ka puan zen hum tin ita dong theicim ? ” tin ti haw hi .
41005032	Mahtavangin Jesuh in amah zentu mu nuam in a eelkiim zo kawkawi hi .
41005033	Numei nun ka humah ii thu piang hum tih thei cawm in , lauzet in le a can tawtok in Jesuh mai-ah bokin a thu hempoh hilh khawng hi .
41005034	Mahhangin Jesuh in , “ Ka canu aw , na upnak in nang damtiik zo hi . Thinnop noin pin tenna , na tidam tahen , ” tin ti hi .
41005035	Jesuh ii thu son laihtakin Pumkhawmnak inn uktu Jairus inn pen mi hung in , “ Na canu thi zotoh hi , ita Saya pa noksak lengcim ? ” tin ti hi .
41005036	Mahnaven Jesuh in mah pai thu hilhnakte mang ngawlin , “ Lungmu tam pahsun , upnak bek nei in , ” tin Jairus lakah hilh hi .
41005037	Jesuh in amah cu midang kuamah zui phal ngawlin , Piter , Jeim le , James ii nau Johan te bek zuitiik hi .
41005038	Pumkhawmnak inn uktu pai in a hen haw ten mithawm lum leilui in mitampi kap li za haw hi .
41005039	Innsung a tum ten , aita tihbanghin kapli uh cim ? Numei nu cu thi mala hi , ahihbu hi , ” a tih ten mithi ngaalten nautat in nuihsan thong haw hi .
41005040	Mahhangin Jesuh in thi-ngaal hempohte cu hawlvawk in pawlam ah tuultiik hi . Jairus tei nupa le a pui mi pathum te tuah bek in numei nui umnak ah tum haw hi .
41005041	Jesuh in numei nu khut pen leen in , “ Talitha kumi , ” ti hi . Talitha kumi tihnopnak cu , “ Numei nu aw , tho in , ti ing hi , ” tihnak hi .
41005042	A tih celh bekten thakhat in numei nu cu dingto paih in lamciah thei paih hi . Mi hempoh ten lamdangsa in am dalh haw hi .
41005043	Hi thu piangte kuamai ii lakah sontuk ngawlin nasiazet kham hi . Mahcelh ten , “ Numei nu cu a eih tuk an napia un , ” tin hilh in zam hi .
41006001	Jesuh cu mahlai munpen thawn in a nungzui ten Jesuh ama suahnak ngam lamah hawhpih haw hi .
41006002	Sabbath ni in Jesuh in pumkhawmnak inn ah thu hilh hi . Mi tampi in a thu a zaak haw ten lamdangsa haw hi . “ Hipan hi thute ilai pen ngah hum ? Nalamdang hizat itibangin bawl thei him ? ” tin ti haw hi .
41006003	“ Amah cu Mary ii ca lettama hi ma ta maw , James , Josef , Juda le Simon tei u ta ngam maw ? A suahpih numei tevang hilaiah um bok haw hi , ” tili haw hi .
41006004	Hi miten Jesuh cu imah in sumsial haw ma hi . Mahhangin Jesuh in hitibangin amuhte thu hilh hi . “ Pathian kamsang pan a khua a tui , a phunpih le a innkua , tih sialngawl mundang ahcun upat co hi , ” ti hi .
41006005	Mahlai mun ah Jesuh in mi tina demlaih tei humah a khut suan in damnak a piak tih ngawl nalamdang imah bawl ma hi .
41006006	Amuh tei upngawlnak hangin Jesuh in lamdangsa ngangai hi . Mahcengten Jesuh cu a eelkiim khua dang lam ah Pathian thu hilh in vaak kawkawi hi .
41006007	Mahlaihtakin Jesuh in a nungzui sawm le panihte sam in a dingdeihhuai dawi ngilote hawlvawk zawhnak tukin huham neihtheihnak thu pia hi . Mahcelhten panih tek in vaaktiik hi .
41006008	“ Thiangkhut tih ngawl lam lak pen na man tuk uh a dang imah keng pahsuh un ; An donnak , angkidip , tangka , keng pahsuh un .
41006009	Kedam bulh un ; Angki silh thuah tuk keng pahsuh un .
41006010	A khua sung haw pen mun dang ah na thawn tian uh na tum masaknak tei inn ah na um leng un .
41006011	Munkhat pawpoh ah na thu hilh uh te ngai nuamngawlin a kiik haw ta le na tuul uh ten amuh tei humah phat ngawlnak thusia um tahen tihnak tukin na ke aa leivul te thing un . Mahmi cu amuh tei ca ngaallin piaknak hi tuk hi , ” tin thu pia hi .
41006012	A nungzuite hawh haw in sualsihnak thute hilh haw hi .
41006013	A sung haw aa khawsia a um mite hawlvawksak in mi tina tampite sathau tuah zuut in damtiik haw hi .
41006014	Jesuh cu a minthang hangin Herod kumpi pan a thu za hi . “ Baptizam petu Johan cu a thihnak pen tho leh zohi . Hi thu hangin ama sungah hu le thawm in na dek hi , ” tin miten son haw hi .
41006015	Mi khenkhat lam ten , “ Amah cu Elijah hi , ” tin son haw hi . Mahten a khenkhat lamten , “ Amah cu Pathian kamsang pa hi , taanglaih aa kamsang pakhat bang hi , ” tin ti haw hi .
41006016	Mahmi cu Herod kumpi pan a theih ten , “ A ngawng ka tansa Johan nungleh hi , ” tin ti hi .
41006017	Herod kumpi pan Johan cu mantiik in tu in thawng ah khum zotoh hi . Ita tihbanghin bawl him ti ahin , Herod in anau Filip ii zi Herodias cu lonsak in a huai hang hi .
41006018	Hi a nau ii zi Herodias a lonsaknak thu cu Johan in Herod ii lakah , “ Nanau Filip ii zi tuah na umkawm uh hi daan ma hi , ” tin a hilh meek hang in hi .
41006019	Mahtaak cu Herodias in Johan cu hua eem in that nuam hi . Mahnaven that thei ma hi .
41006020	Itahimtitale Herod in Johan cu thumaan a thiangtho mihing hi tin a theih taak cu lau eem in Johan cu hup lo hi . Herod in Johan ii amah thu a hilhte cu a zak sial ten a lungnop awng ma naven a thu hilhte cu ngainuam zet hi .
41006021	Lungdam ni Herod kumpi pa ama hin ni in , acozah bawi upate , ngaalbawi upate le Galilee ngamsung aa upate sam in puai bawl hi .
41006022	A puai bawl laihtak haw in Herodias ii canu cu hawh tum in laam cawm hi . Herod le a puaisimtu hempohte lungdamtiik hi . Mahhangin Herod in khanglai no lakah cun , “ Na deih pawpoh ngen in pia tung hi , ” ti hi .
41006023	“ Na deih pawpoh ngen in ka uk mi ngam a khen langkhat tian in pe tung hi , ” tin thutiam hi .
41006024	A khanglai no cu hawh tuul in a nui lakah , “ I bel ngen tuk hingngim ? ” tin dong hi . A nun , “ Baptizam petu Johan ii lu ngen in , ” tin hilh hi .
41006025	Khanglai no cu manlangin kumpi lakah hawh in a deihmi cu hilh hi . “ Baptizam petu Johan ii lu dalkuang sungah koih in pia in , ” tin ngen hi .
41006026	Kumpi pa cu thasia ngangai naven a thutiamsa hangin le a inn aa puaisim pawlte a zahcaak man in khanglai no ii thu cu nial ngam ma hi .
41006027	Kumpi pan Johan ii lu la tuk in thakhat in a ngaalkapte pakhat hawhtiik hi .
41006028	Ngaalkap pa cu hawh in thawnginn sungpen Johan ii lu a tan celhten dalkuang sungah koih in cawi in khanglai no cu pia hi . Khanglai no cun a nu pe sawlawn hi .
41006029	Johan ii nungzui pawlten hi thu a zaak haw ten a luang la tukin hung haw hi . A luangcu khaan sungah vui haw hi .
41006030	A nungzuite cu Jesuh lakah a hen leh haw ten a bawl hempohte haw le a thu hilhmi haw hempohte cu Jesuh lakah hilh leh haw hi .
41006031	Jesuh in , “ Hung un ngamvengnak ah hawh nung . Cawldam tukin demlaihno cawlhih nung , ” ti hi . Itahimtitale a hung lam , a hawhlam tih mihing tampi um leleng hangin an hei ei man haw ma hi .
41006032	Mahhangin hawmkuang sungah khungin hamlak mivengnak mun ah hawh haw hi .
41006033	Mahnaven mi tampi ten a hawh haw mu in hite hi ‘ Jesuh le a ngualte hi ’ tih a theih haw ten amu eel aa , khua hempoh pen mihingte cu a taai in hung haw in amuh saangin heng masa haw hi .
41006034	Jesuh in tuimawk a hen ten mi honpite cu mu in khaltu nei ngawl tuute bang tin hehpih eem in thu tampi hilh hi .
41006035	Taaklam nitum kuan ten a nungzui te cu Jesuh lak ah hawh haw in “ Hi laimun hi ngamveng hi , ni hei tum zo toh hi . hawh in a eih haw tuk an lei cawmtek haw leh pha tuk hi , ” tin Jesuh cu hilh haw hi .
41006036	Mahhangin hi te hi khawsung le lo lamah hawh in a cih haw tuk an lei cawm tek haw leh pha tule hi , ” tin Jesuh ur hilh hawhi .
41006037	Jesuh in , “ Amuh tei eih tuk an cu nangmu piak kuul tuk hi , ” tin don hi . A nungzui ten ngun tangka zanih man an lei tuk hawh in amuhte an pia tuk ung maw ? ” tin ti haw hi .
41006038	Mahten Jesuh in , “ Mahtale cangho i zong nei uh cim ? hawh in zo hem un , ” tin don hi . Hawh in a zoh haw ten , “ Cangho panga le ngasa panih um hi , ” tin hilh haw hi .
41006039	Mahcengten Jesuh in mi honpite cu a hon a hon in hamhing humah khungtiik hi .
41006040	A venghawng haw in zakhat hon um sawmnga hon um in khung haw hi .
41006041	Mahcengten Jesuh in cangho panga le ngasa panih cu la in van daakto in thungen hi . Thupha apiak celh ten cangho cu neuno teen bothem in sep tukin a nungzuite saan hi . Ngasa vang mi hempoh sem bok hi .
41006042	A venghawng haw in kham-uk in a eih celh haw ten ,
41006043	a kham baang haw cangho le ngasa cawm leh haw in bawm sawm le bawmnih ting hi .
41006044	Hi an eitu cu pano uhaam tiptep thawngnga kim haw hi .
41006045	Jesuh in mipite cu pintiik hi . A nungzuite vang hawmkuang sungah manlangzetin khungtiik hi . Mahten tuipi ngaalkhat Bethsaida khua lamah hawhhamtiik hi .
41006046	Jesuh amah cu mi honpite tuah a khehdun celh haw ten thungen tukin mualhum ah kaaito hi .
41006047	Taaklam nitum ceng diudeu ten Jesuh cu amah nguakcang in tuipi mawkah um hi . Mahten tuipi laizang aa hawmkuang um cu mu hi .
41006048	Huihpi in hawmkuang cu nunglam ah mut kiik hi . Mahhangin a nungzuite cu cimzet in a hawmkuang haw hotli in mu hi . Zing khuavak kuan nazi pathum le nazi paluk vengin Jesuh cu a nungzui tei lakah hawh tukin tuipi humah a ke in amuh makhelh in hawh hi .
41006049	Jesuh in a nungzuite cu makhelh tukin um naven a nungzui ten tuipi hum a hawhlih cu mu haw hi . Amun thila heng bawl in lauzet haw hi .
41006050	A venghawng haw in Jesuh cu mu haw hi . Mahnaven Jesuh in thakhatin otpih paih hi . “ Na lung uh dam ta un , keimah ing hi . Lau pahsuh un , ” tin don hi .
41006051	Amu neel hawmkuang sung aa Jesuh a kaaitoh bek ten huihpi theu ngawlin meng hi . Amuh ten a lungmu sung haw ah lamdangsa ngangai haw hi .
41006052	Itahimtitale a lungmu haw khoh leita in lungmu ngeng ahih haw taak cu a cangho eihnak haw thute hei ngaisung leh thei haw ma toh hi .
41006053	Tuipi ngaalkhat lam Kenesaret khua a hen haw ten a hawmkuang haw cu tui mawkah cawltiik haw hi .
41006054	Hawmkuang sung pen a tuul celh bek haw ten miten thakhat in thei paih haw hi .
41006055	Amu umnak khuakiim aa mite cu tai kawkawi haw in , Jesuh ii umnak a theih haw ten tina hempohte cu a zaunak kideen in puacih in Jesuh lakah hawhpih haw hi .
41006056	khaupi , khuaneu hampalak ti ngawlin a hennak mun hempoh aa natnak a neite le sumzuak tei siktuahnak mun lamlai ah koih in , a puanceep a zentiik tuk poh cawm in kuunli haw hi . A puanceep a tawng kha hempoh ten damnak ngah haw hi .
41007001	Nikhat ni in Jerusalem khua pen a hung Farasite le Daanthiam pawlkhatte cu Jesuh lakah hawh haw hi .
41007002	A nungzui hekkhat pawlte khut som ngawl in an a eih haw khi mu haw hi , an eih lai ngawl khut som tuk tih thu bangin a khut som haw ma ti nopnak hi .
41007003	Farasi pawl pepan in Judah mi hempoh ten taanglaih pupa tei daan zui in khutsom masa ngawlin an ei awng haw ma hi .
41007004	Dawl mun pen a pin haw hei ten tibual ngawlin an ei awng haw ma hi . Mahbek hei hi ngawlin daandang tampi khuat beel , kuang , som daan , tuibeel somdaante le dalkuang khazabeel le ihkhun somdaante zui in mang haw hi .
41007005	Mahtibang daan ahih hangin Farasi pawlte le Daanthiam pawlten , “ Ita taanglaih pupa tei thukhamte na nungzui ten zui ngawlin an ei haw him ? tin dong haw hi .
41007006	Kamsangpa Isaiah in , “ Noh mi ultting mi tihem pawlte aw , ” tin a thu hilhnak te hitih bangin ngan hi ; “ Hi mihing pawl ten a kam pawleu lambek haw in keimah upat haw hi . Mahnaven athin sung ngangai haw cu kei tuah kaangzet hi .
41007007	Phatnak neuno hei um ngawl aa a lolak in keimah bia haw hi . Itahimtitale mihing tei bawlcopmi daan cu , Pathian piakmi daan bang in zilh haw hi , ’ ti hi .
41007008	Noh ten Pathian thukhamte lawl in taanglaih mitei lak pen na ngahmi uh thukhamte zui uh ci , ” tin don hi .
41007009	“ Pathian thukham nial aa , taanglai thukham lui na let leng uh cu mawi hi , ti uh cim maw ?
41007010	Moses in nanu le napa upat un , nu le pai hum aa awn kha a hah ten thihnak daan thuak tahen ! ti hi .
41007011	Mah na ven nohten mi pakhat in a nu le pa bop theihnak nei leng na pi in “ hi cu Koban hi ” ( Koban ti cu Pathian ta tihnak hi ) a ti ta cun ,
41007012	Mahpa cu a nu le pa a bop tuk luat hi tin ngaisung hi uh ci .
41007013	Hihti bangin thu na hilhnak uh hin Pathian awnkam cu phiatkhawng uh ci , mahtihbangin na bawl uh mi tampi um hi , ” tin ti hi .
41007014	Mahlaihtakin Jesuh in mi honpite cu sam leh in , “ Na venghawng uh in ngai in thei ta un !
41007015	Mihing sungah tum in mi a setiik thei kuamah um ma hi .
41007016	Mahnaven mihing sungpen a tuulmi in amah siatiik thei hi , zaaknak beng a nei ten za haw ta hen , tin hilh hi .
41007017	Jesuh cu mi honpi tei lakpen thawn in , inn sungah a tum ten a nungzui ten a thu tehkipnakte donghaw hi .
41007018	Jesuh in , “ Nangmuhte hei in thei malaih uh cim maw ? Mihing sungah tum in misiatiik thei imah um ma hi , tih thei malaih uh cim maw ?
41007019	Itahimtitale mihing thin sungah tum ngawlin a pumpi sungah tumin pawlam ah tuul let hi . ( Hi thute cu an hempoh thiangtho hi , a tihnopnak hi . )
41007020	Mihing a nin tiiktu cu a sung pen a tuul mi khi hi .
41007021	A sung pen le a thinsung pen a pha ngawl ngaihsutnak tuul hi .
41007022	Ngukcaaknak , mi thahnak , mi zi hum a sualnak , duhhopnak , ngitlohnak , mizolnak , asiasuak deihnak , mi eennak , mi iiknak , ultungnak , tihsaknak , imah khenkhuai ngawl aa nun pawpoh nunnak ;
41007023	Hi ngitlohnak hempohte cu mi thin sung pen tuul in mi setiik thei hi , ” tin hilh hi .
41007024	Jesuh cu mahlai mun pen a thawn celh ten Tai-ar le Sidon ngam sungah hawh hi . Hilai pen kuamah ii theih tuk ngawlin innkhat ah tum deen naven ngelh thei cuang ma hi .
41007025	A canu ii sungah dingdeihhuai khawsia um ii nu cu Jesuh ii thu a theih bek ten a lakah hawh in a ke bul ah bok hi .
41007026	Hi nu cu ( Zentail nu hi ) , Siria ngam Fonisia peng pen suak hi . A canu ii sung aa khawsia hawlvawk sak tuk in kuun li hi .
41007027	Jesuh in , “ Ca ten an kham masa hih haw ta hen , catei eih tuk laksak in ui paih cu mawi ti uh cim maw ? ” a tih ten nupi nun ,
41007028	“ Hi ngai zuh hi , mahnaven Topa aw naupang tei cabuai nuai aa anthial a caaktiik haw te khi uico in khul mek bok poh si , ” tin don hi .
41007029	Jesuh in , “ Na tihnak bangin na inn ah piin leh ten , na canu ii sung pen khawsia cu tuul zotoh hi , ” tin ti hi .
41007030	Mahhangin nupi nu cu a inn ah piin leh hi . A inn a hen ten a canu ii sung aa khawsia cu tai zotoh in a canu cu zaunak hum ah zauleng in mu hi .
41007031	Tai-ar ngam pen thawn leleu in , Sidon khua tawn in khua sawm ngam a tihmi haw ‘ Dekhapolis ’ ngam kaltan in Galilee tuipi lamah hawh hi .
41007032	Mahlai mun ahcun a bengbul awn ngawi pa pakhat cu Jesuh lakah hawhpih haw in a hum ah khut suan tuk in kuun li haw hi .
41007033	Mahten Jesuh in bengbul awnngawi pa cu mi honpi neel pen tuul pih in mivengnak munah hawhpih hi . Jesuh in a khutzung in a bengsung tawhtum ceng ten a khut cilnop in a lei cu zen hi .
41007034	Mahten Jesuh cu daakto huisa in , “ Effatha , ” ti hi . Effatha tih cu , “ Vaak ta hen , ” tih nak hi .
41007035	A beng vaak leh paih in , a lei vang pheleh in baih no in awn leh thei hi .
41007036	Hi thute cu kuamah ii lakah son tuk ngawlin kham li naven , a kham nasia dedeuh ten , van nuai ah thang in son seseem haw hi .
41007037	Mi hempoh ten son theih ngawlin lamdangsazet haw hi . “ Zo in ! A man i ti tak in i zongza hempoh bawl thei him . Bengbulte thu za lehtiik thei sih in awn thei ngawlte awn lehtiik thei cu , ’ ti li haw hi .
41008001	Mi tampi khawmin , an eih tuk nei ngawlin a um laihtak haw in ;
41008002	Jesuh in a nungzuite samin , “ Hi mi honpi tei ca tukin ka ngaihsut ten heh pih zetin ing hi . Itahimtitale amuhte cu ka lakah ni thum um zo haw toh in an eih tuk nei haw ma hi .
41008003	Ngilkial in ka pintiik ahin , lam lakah tamsawl haw tuk hi . Mahbek sial ngawlin mi hekkhatte cu khawlapi pen hung haw hi , ” tin hilh hi .
41008004	“ Hitihbang ngam sung pen mihing hizong ii an eih tuk ilai ah zei tuk hung him , ” tin a nungzui ten dong haw hi .
41008005	Jesuh in , “ Cangho i zong nei uh cim ? ” tin a dot ten a nungzui ten , “ Cangho salih um hi , ” tin don haw hi .
41008006	Mahtaak cu Jesuh in mi honpite cu lei humah khungtiik hi . A khun ceng haw ten , cangho salih cu la in thungen in thupha pia hi . Thupha a piak celh ten cangho cu bothem in mi honpite sep tukin a nungzuite saan hi .
41008007	Ngasa vang demlaihno nei bok haw in thungen in thupha a piak celh ten a nungzuite saan in mi honpite semtiik hi .
41008008	A kham in a eih celh haw ten a khambaang haw te cawm leh haw in bawm salih kim hi .
41008009	A eitu cu mi thawngli laih ting haw hi .
41008010	Thakhatin Jesuh in mipite cu pintiik in amah cu a nungzuite tuah hawmkuang sungah khungin thawnbok haw in Dalmanutha ngam ah heng haw hi .
41008011	Mahlaihtakin Farasite cun Jesuh sual zei nuam in , “ Pathian ten mi na hih le hih ngawl vanhum pen thulamdang theihtupnak tukin lak le ci , ” tin ti haw hi .
41008012	Hi thudotnak hangin Jesuh cu a thin sung in huisa hi , “ Ita hi khang miten , thasiahhuai nalamdang lim lak tuk in ngen haw him ? A thu ngangai in hilh ing hi , hi khang mitei tukin lim imah lak tuk mang hi , ” tin ti hi .
41008013	Jesuh in amuhte cu zamin hawmkuang ah khungin tuipi ngaal lamah hawh hi .
41008014	A nungzui ten cangho kentuk phawkngil in hawmkuang sungah cangho pakhat bek nei haw hi .
41008015	Jesuh in , “ Ngai un ! Farasi te le Herod tei naman khi pha tak zetin ngaalling ta un , ” tin hilh hi .
41008016	Mahten a nungzui ten , “ Cangho nei ma si hung , ” tin pakhat le pakhat son li haw hi .
41008017	Jesuh in a thu son hawte a theih ten , “ Ita cangho nei ngawl thu meen poh sonli uh cim ? Tu tian imah ngaisung thei ngawlin um laih uh cimmaw ? Thu ngaihsut theihnak tukin na lungmu uh haksa eem laih uh cim maw ?
41008018	Mit nei si uh ci , mu thei ma uh cim ? beng nei si uh ci , za ma uh cimmaw ? Thei thei ma uh cim ?
41008019	Cangho panga tuah mi thawngnga an ka vaak ten na kham baang uh ii zong hum tih hei phawk leh matoh uh cim maw ? tin a tih ten a muh ten bawm sawm le bawmnih hi tin don haw hi .
41008020	Cangho salih mi ka vaak ten na khambaang uh bawm i zong cawm uh cim ? ” tin a dot ten , “ amuh ten bawm salih cawm ung , ” tin don haw hi .
41008021	Jesuh in , “ Noh ten imah thei thei malaih uh cim maw ? tin ti hi .
41008022	A nung ten Bethsaida khua ah heng haw in , mitcaw pa pakhat cu Jesuh lakah hunpih haw in , “ Zen poh in , ” tin kuunli haw hi .
41008023	Mahten Jesuh in mitcaw pa cu a khut pen leen in dai pawleu lamah hawhpih hi . A mit ah cilsiak in , a humah a khut nga in , “ Na muh theih um maw ? ” tin dong hi .
41008024	Mitcaw pan , zoto in , “ Mihingte thingkung thawnli bangin mu ing hi , ” tin ti hi .
41008025	Mahten Jesuh in a khut mitcaw pai humah nga leh saal in van zototiik hi . Mahbekten a mit vaak leh in a i a bang cangcianzet in mu leh thei hi .
41008026	Jesuh in , “ Na inn ah piindeen ten na khua sungah navaak pahsun , ” tin hilh hi .
41008027	Mahlai mun pen Jesuh le a nungzuite cu Sisaria ngam Filipi khua lamah a hawh laih haw in lampi pen Jesuh in , “ Kei hi a kua tin ti haw him ? ” tin a nungzui tei lakah dong hi .
41008028	Mi hekkhat ten , “ Baptizam petu Johan hi , ” ti haw hi ; A hekkhat ten , “ Elijah hi , ” ti haw tin a nungzui ten hilh haw hi .
41008029	Jesuh in a nungzuite dong leleu in , “ Nangmuh hihim in keimah hi akua him tih mi thei uh cim ? ” ti hi . Mahten Piter in , “ Nang cu Khrih hi ci , ” tin ti hi .
41008030	Jesuh in amah a kua hum tih mi kua ma lakah hilh tuk ngawlin a nungzuite nasiazet in kham hi .
41008031	Mahten Jesuh in , “ Mihing Capa in thuaknak tampi tawk tuk hi . Upate Thiampi upa te le Daanthiam pawl ten lawl haw tuk hi . Aman thahnak thuak in nithum lawi ten tho leh tuk hi , ” tin ti hi .
41008032	Mahmi thu cu a muh tei lakah celzet in hilh hi . Piter in Jesuh samin , mawhthuk hi .
41008033	Mahnaven Jesuh in a nungzuite zo thah in Piter lakah , “ Satan aw , ka neel pen taai in , ” tin a eelkiim zo kawkawi in Piter liat hi . “ Na ngaihsutnakte Pathian lak pen a hungmi hi ma hi . Mihing ngaihsutnak bek hi , ” tin Piter cu liat hi .
41008034	A nungten Jesuh in mi honpite le a nungzuite samin , “ Mihing pakhat pawpoh in ka nung a zui nuam ta le ama deihnak zam in a thinglamteh pua in zui ta hen .
41008035	Itahimtitale a nunnak a pan suak nuam ten a hawvang nunnak bo tuk hi . Mahnaven Keima thu hang le lungdamnak Thuthangpha hangin a nunnak a bo tiiktu cu nunpatnak ngah tuk hi .
41008036	Itahimtitale mi pakhat in vanhangnuai leihum hempoh a nei tavang in a hawvang nunnak a paaitiik ahin a nemcuamnak i mah um tuk ma hi .
41008037	A hawvang nunnak cu imah tuah in lei leh thei tuk ma hi .
41008038	Sualnak tuah a dim hi khang mitei lak pen keima thu zilhnak heihihen a zahcaakpihtu cu Mihing Capa in a pai minthannak tuah in le a mi thiangtho vancung mite tuah a tolh leh ni ten zahcaakpih leh bok tuk hi .
41009001	A thungaingai in hilh ing hi , “ Hilai aa a ding hekkhat ten Vancung Uknak hu le thawm tuah a hen laklawh tian thi haw tuk ma hi , ” tin Jesuh in ti hi .
41009002	Hi nung niluk lawi ten Jesuh in ama lakah Piter , Jeim le Johan cu mual sangpi humah kaitohpih in a muh bek a um haw ten Jesuh cu a mel theek hi .
41009003	A puan silhte cu leihum puan sawp thiamtawp te hei i thiantiik zawh tuk ngawl tian in , khaap susul in de mahtak hi .
41009004	Mahbek sial ngawlin Elijah le Moses vang lang in Jesuh tuah thu sonngel li in um haw hi .
41009005	Mahlaihtakin Piter in , “ Saya pa hilai mun hi ei mu umnak awh eem hi . Nangma tukin buuk pakhat , Moses ii tukin buuk pakhat , Elijah ii tukin buuk pakhat , buuk pathum sa tuk hung hi , ” tin ti hi .
41009006	Aita tibanghin ti haw him ti a hin lau leita in imah a ot tuk a theih haw ngawl hangin hi .
41009007	Mahlaihtakin amuhte cu , meingo pi in uap paih in , “ Hipa hi ka ihbel ka Capa hi , a thu na ngai ta un , ” tin meingo sung pen aw ngingtuul hi .
41009008	Mahceng bekten a eelkiim zo kawkawi haw naven , kuamah mu hawma hi . Jesuh bek um in mu haw hi .
41009009	Mual humpen a tolhsuk leh haw ten Jesuh in , “ Mihing Capa cu a thihnak pen a thawhleh laklawh hi na muh mi uh kuamah ii lakah son pahsuh un , ” tin nasiazet in kham hi .
41009010	Amuh ten Jesuh ii hi thu a hilhte phatakzet in a thin sungah vongleng haw hi . “ Thihnak pen tho leh ti mi hi a i tih nopnak nentim ? ” tin pakhat le pakhat dongdun li haw hi .
41009011	Mahhangin amun , “ Elijah hung masa tuk hi tin ita Daanthiam ten son haw him , ” tin dong haw hi . Mah ten Jesuh in ,
41009012	“ Elijah hung masa ngangai tuk zuh hi . Aman na hempoh bawl ham khawng tuk hi . ‘ Mihing Capa hei in nuncimnak le thakemnak tampi thuak tuk hi , ’ tin Lai Thiangtho sungah ngan zotoh hi .
41009013	Thungangai in Elijah cu hung masa zotoh hi . Lai Thiangtho sungaa a ngatsa bangin mihing ten ama hum aa a bawl nuam haw zah in bawl zo haw toh hi , ” tin hilh hi .
41009014	Jesuh cu a nungzuite tuah khawm tuah leh in mi honpi in amuh uumcih in , Daanthiam te tuah nialdun li in um haw hi .
41009015	Mi honpi ten Jesuh amuh haw ten lamdangsa in a muak tukin zuan susuih haw hi .
41009016	Jesuh in , “ Noh ten amuh te tuah a ii thu sonli uh cim ? ” tin a dot laitak in , mi honpi lakpen mipa pakhat in , ‘ Saya pa , ’
41009017	“ A sungah ngamhuai um , a awn thei ngawl ka capa nangma lakah hunpih ing hi .
41009018	Ka capa cu ngamhuai ii zelh nungsang a pumpi leiseh nakin a kam pen cilphuan kaai in a ha ngawi in khikthong in bawl hi . Na nungzui tei lakah a sung ngamhuai hawlvawk saktiik naveng in hawlvawk zo haw ma hi , ” tin hilh hi .
41009019	“ Upnak hei nei ngawl mite aw , ” tin Jesuh in a nungzuite liat hi . “ I tuk tian nangmuh tuah um kawm tuk hingngim ? Nohte tuah i can thuak lo tuk hing ngim ? Naupang pa cu ka lakah hunpih un , ” tin Jesuh in ti hi .
41009020	Naupang cu Jesuh ii lakah hawhpih haw in naupang pan Jesuh amuh bek ten thakhat in ngamhuai in naupang cu caihtiik hi . Ati hiing tiikin , a pumpi leisehnak mang in , taal li in , a kam cilphuan kaai in cat li in um hi .
41009021	Jesuh in , “ Hitihbang a nat sawng ican toh hum , ” tin dong hi . A pan , “ A neulaih in pan awng toh hi .
41009022	Ngamhuai in ka capa cu susia nuam in mei sungah hihen tui sungah hihen sualin khaal li hi . Na bawl thei ol ta le hehpihnak in bawl zazaal poh in , ” tin kuunli hi .
41009023	Jesuh in , “ Na bawl thei ta le ti ci mei ! A um mitei tukin na hempoh a hi thei ngawl um ma hi , ” tin don hi .
41009024	Naupang ii pan , “ Ken um ing hi , ka up ngawlnak pen hi bawm in , ” tin thakhat in au in ngen hi .
41009025	Mahlaihtakin mi honpi ten a zot susuih li haw Jesuh in amuh ten , “ Awn thei ngawl bengbul ngamhuai aw , ama sungpen tuulvut in . Tunung ten ama sung hihim ah tum leh toh pahsun , tin thupia ing hi , ” tin Jesuh in ngamhuai cu liat hi .
41009026	Ngamhuai in naupang pa cu nasiazet in a ti pumpi hiing tawtok in a bawl celh ten haam tutui in au in tuul hi . Naupang pa cu ngamhuai ii tuul celh ten mi thisa bangin a um taak cu mi tampi ten thi zotoh hi , ” tin ti haw hi .
41009027	Mahnaven Jesuh in naupang pa cu a khut pen leen in a phot toh ten dingto hi .
41009028	Jesuh cu inn sungah a hawh tum celh ten a nungzui ten , “ Ita koh ten ngamhuai hawlvawk zo ngawl kam ung , ” tin a dot kuh deen haw ten Jesuh in ,
41009029	“ Hitihbang natnak cu thungetnak ancannak tuah bekin hawlvawk zawh hi , ” tin don hi .
41009030	A umnak mun haw pen , Jesuh le a nungzuite cu thawn haw in Galilee ngam lam tawn in hawh haw hi . Jesuh in mitei ama umnak a theih haw tuk cu awi hihim ma hi .
41009031	Itahimtitale Mihing Capa cu mitei khut sungah pia in that haw tuk laih hi . Mahnaven nithum nung ten amah cu tholeh tuk hi , ” tin a nungzuite hilh hi .
41009032	A nungzui ten a thu hilhte cu thei haw ma naven a khiaknak a dot leh haw tuk cu ngam haw ma hi .
41009033	Kapernaum khua ah heng haw in Jesuh cu inn sungah hawh tum hi . Jesuh in , “ Lampi ah a i thueeldun li uh cim ? ” tin a nungzuite dong hi .
41009034	Mahnaven mengdeen in um haw hi . Itahimtitale amuh ten eimu lak pen akua ngengbel hung ngim ? tin lampi pen a eldun lih haw hang hi .
41009035	Jesuh cu khungin a nungzui sawm le panih te samin , “ Mi pakhat pawpoh in a masabel a nuam ta le a nungdawlbel suakin mi hempoh tei sila a suah masak kuul tuk hi , ” tin hilh hi .
41009036	Jesuh in naupangno pakhat la in amu laizang ah khun in a aang ah cawi hi .
41009037	“ Keima min hangin hitihbang naupangnote a cosang hempoh ten keimah vang cosang hi bok tuk hi . Keimah cosang hempoh ten keimah a tiiktu pa vang cosang haw tuk hi , ” tin ti hi .
41009038	Johan in , “ Saya pa , nangma min suangin khuasia a hawlvawk theitu mu nave ung in nangmah zuingawl mihing ahih taak cu kham ung hi , ” tin hilh hi .
41009039	Jesuh in , “ Kham pahsuh un . Itahimtitale keima min suang aa nalamdang a bawl theitu ten keimah son sia haw tuk ma hi .
41009040	Eimu lam tangte cu eimu mihingte haw hi .
41009041	Itahumtiahin keima mi nahih uh man in tui keukhat a piatu hempoh in laksawng ngah ngawl in um hihim haw tuk ma hi .
41009042	Jesuh in , “ llua hei hihen , hi tibang-naupang a upnak lampial tiiktu a um ta le a ngawng ah an ngawinak suang ngengpi khih in tuipi sungah khesuk a hin ama ca in pha saw tuk hi .
41009043	Na khutin nang a sualtiik ta le saat tan in . Khut kim nei aa , a mit awng ngawl meipi umnak hell sungah na tum saangin khut tawng in nunnak ngam sungah na tum a hin pha saw hi .
41009044	
41009045	Na ke in nang bah in a tutiik ta le saat tan in . Itahimtitale na ke him aa hell sung aa mei kaang na thuak saangin ke him ngawlin nunnak sungah na heng a hin phasaw tuk hi .
41009046	
41009047	Na mit in nang a sualtiik ta le kheek let in . Mit nih nei aa hell sung na tum saangin , mit khat nei in Pathian Uknak sungah na tum a hin phasaw tuk hi .
41009048	Hi a umnak hell sungpen a hawvang haw cu a thih ni um tuk ma hi . Mei alh hei a mit ni um tuk ma hi .
41009049	Itahumtiahin mi hempohte cu , biakpiaknak zehsa cu ci tuah thianthotiik ahih bang in thianthotiik khawng hi haw tuk hi .
41009050	Ci cu a phabel hi . Mahnaven ci in a alnak a paitiik ahin , a al leh theihnak tuk in a ii mang tuk uh cim ? Mahtibang hangin nangmu sungah ci neitek in pakhat le pakhat a lem no in um ta un , ” tin Jesuh in hilh hi .
41010001	Jesuh cu Kapernaum pen thawnin Jordan ngunngaal khat Judah ngam lamah hawh hi . A daansa bang leng in mi honpite cu Jesuh neel ah khawm leleu haw hi . Jesuh in amuhte cu thu hilh hi .
41010002	Angei um ngawlin Farasite hengpaih haw hi . Jesuh sual zei nuam in , “ Mi pakhat in a zi ama nuam a hin maaknak tukin a daan umni maw ? ” tin dong haw hi .
41010003	“ Moses in itibang thu pia him ? ” tin Jesuh in dongleh hi .
41010004	Farasi ten , “ A zi ama nuam mi in , a zi tuah a khehnak tuk thu le a maak nuamnak thu lai ah ngan in pia poh leh ma thei tuk hi , tin Moses in thu pia hi , ” tin ti haw hi .
41010005	Mahnaven Jesuh in , “ Moses in ita tihbangcun thupia hum ti ta le na lungmu uh khoh lei ta in hilh theih na hih uh ngawl hangin hi .
41010006	Lai Thiangtho tihnak bangin Pathian in van le lei a bawl penpan in pano le numei bawl bok hi .
41010007	Hih thu hangin pano in a nu le a pa zamin a zi zuan ta hen . Amu panih cu pumkhat suak haw ta hen .
41010008	Mahtihbang ahih hangin amuhte cu panih hi leh ngawl toh in pakhat hi zo haw toh hi .
41010009	Pathian ii khoptuah sa mi cu kuamah in khen haw pahsuh hen , ” tin ti hi .
41010010	Inn sungah a tum leh haw ten a nungzuitu ten mah thu cu dong haw hi .
41010011	Jesuh cun amu lakah , “ Mi pakhat in a nupi maa in nupi dang a nei ahitale a nupi ii hum pen numei dang tuah in sualnak bawl hi .
41010012	Mahtihbangbokin numei in a pasal zam in pano dang a nei ahitale pano dang tuah sualnak bawl hi , ” tin ti hi .
41010013	Mi hekkhat ten a cate haw khi Jesuh ii thupha piak tukin hawhpih haw hi . Mahnaven mah mite cu a nungzuitu ten liat haw hi .
41010014	Mah thu cu Jesuh in a theih ten a thin-uuk in a nungzui tei lak ah , “ Naupangte cu ka lakah hunpih un , kham pahsuh un ! Itahimtitale Vancung Uknak cu hitihbang naupang tei ca in hi .
41010015	A thungangai in hilh ing hi ; a kuakua heihihen naupang tei Vancung Uknak a saan haw bang khin a sang bok haw ma ta le Vancung Uknak ah cun tum thei haw tuk ma hi , ” tin ti hi .
41010016	Mahten naupangte cu pom in a hum haw ah a khut suan in thupha pia hi .
41010017	Jesuh cu khualzin a hawh lih laihtak in mi pakhat in a mah zuan hi . A khukdin vut in , “ Mipha Saya pa aw , kumkhua nunnak ka co theihnak tukin a i bawl kam nang ? ” tin dong hi .
41010018	Jesuh cun , “ Itakaw mipha saya pa na tih ? Pathian sial ngawl mipha kuamah um ma hi .
41010019	thukhamte khi thei leng ci , ” Mi that pahsun , nupa sualnak bawl pahsun , nguca pahsun , a maan ngawl mite sualnawh pahsun , mizol pahsun , na nu le na pa upat in , ” tin ti hi .
41010020	Mah pa cun , “ Saya pa , mah thukhamte cu ka naupangno laih penpan zui khawng zo ing hi , ” tin ti hi .
41010021	Mahmi pa cu Jesuh in itnak tuah zo cangcian in , “ Thil pakhat in sam laih ci . Hawh inna na neihmi hempoh zuakin tangka na ngah mi khi mizawng ca-ngahte pia in hi . Mahten vancung ah milian pa hi tuk ci , mahcengten keimah zui in hi , ” tin ti hi .
41010022	Mah thu a theih ten mahmi pa cu mi hausa ahih hangin thasia in tul ta hi .
41010023	Jesuh in a nungzuite cu zo pepel in , “ Milian tei caa in Vancung Uknak ” sung tum tuk cu itihzah in hak him ? ” tin ti hi .
41010024	Mahmi thu a theih haw ten nungzuitu ten cu lamdangsazet haw hi .
41010025	Milian pai Vancung Uknak sung a tum tuk saangin hiokua awng sung aa kalauk a tum tuk baih saw hi , ” tin ti hi .
41010026	Mahthu a theih haw ten nungzuitute cu lamdangsa seseem in , “ Mahtihbang ahitacun a kua kaw nunpatnak a ngah thei tuk ? ” tin pakhat le pakhat ti dun li haw hi .
41010027	Jesuh in a nungzuitute cu zo cangcian in , “ Hi thu cu mihing tei caa cun hi thei ma zuh hi . Mahnaven Pathian caa cun tih theih ngawl imamah um ma hi , ” tin ti hi .
41010028	Mahten Piter in , “ Mahbang ahitacun kohten i hempoh te zam in nangmah zui zotoh ung hi , ” tin ti hi .
41010029	Jesuh in , “ hi zuh hi , thungai in hilh ing hi : a kuakua hei in a inn hihen , a lo hihen , a unau hihen , a celnu hihen , a nu le a pa hihen , a cate hihen , keimah le Thuthangpha ii hangin pakhakhat a zamtute cu ,
41010030	tukhang hihim ah tam seseem in ngah tuk hi , a let zakhat in ngah tuk hi . Inn hihen , lo hihen , unau hihen , celnu hihen , nu hihen , cate hihen , a let zakhat in ngah tuk hi ; bawlsiatnak cu thuak tuk naven , a hengtuk laih khan ah kumkhua nunnak ngah tuk hi .
41010031	Mahnaven tu aa , dawltabelte cu masabel leh haw tuk hi , Masabelte cu dawltabel hi leh haw tuk hi , ” tin ti hi .
41010032	Jesuh le a nungzuitute cu Jerusalem lamah hawh haw hi . Jesuh cu a nungzui tei masuan ah hawh hi . A nungzuitute cu a thin haw nop ma hi . A nunglam haw pen a zuitu midangte vang thinsuzet haw hi . Nungzuitu sawm le panihte cu mundang deuh ah pui in a humah a heng tuk thute hilh leh hi .
41010033	Aman , “ Ngai hem un ! Jerusalem khua ah heng tuk hung aa mahlai ah Mihing Capa cu thiampi upate le Daanthiam tei khut ah piak hi tuk hi . Amuh ten that tukin thu soncat haw tuk aa mahnungten Gentail mitei khut ah hen hi tuk hi .
41010034	Ceekpan bawlnak in mang in cilsiak in vaat in that haw tuk hi . Mahnaven nithum lawi ten tho leh tuk hi , ” tin ti hi .
41010035	Mahten Zebedi capa Jeim le Johan cu Jesuh lakah hung haw in , “ Saya pa , thil pakhat na bawlsak tukin deih ung , ” tin kun haw hi .
41010036	Jesuh cun ; “ Ai bawlsak tuk kaw na deih uh ? ” tin dong hi .
41010037	“ A sunglawi mi na Uknak sung aa na bawi khunnak hum na khun ten na el ah in khungtiik bok in hi ; pakhat na taklam ah pakhat na veilam ah , ” tin ti haw hi .
41010038	Jesuh cun amuh tei lakah , “ I him ka nget uh tih thei ma uh ci . Ka in tuk mi thuaknak khuat khi in thei ni uh cim ? Baptizam ka laaknak bangkeek in la thei bok ni uh cim ? ” tin dong hi .
41010039	Amuh ten , “ In thei tuk ung ” tin don haw hi . Jesuh in amuh tei lakah , “ Ka in tuk khuat cu in thei kha men ngai tuk uh ci , ka baptizam laknak bangin la thei ngai men tuk uh ci .
41010040	Mahnaven ka taklam le ka veilam aa khung tuk , ten theihnak thu nei mang hi . Pathian in mahmi mun cu bawlsaksa mitei caa in pia tuk hi , ” tin ti hi .
41010041	Mahmi thu cu a dang nungzuitu sawmkhat ten a theih haw ten Jeim le Johan tei humah thin-uuk mahtak haw hi .
41010042	Mahhangin , “ Leihum ngam uktute cu a ukmi haw tei humah lalzet haw in a hotute cu thuneizet haw tih khi thei uh ci .
41010043	Mahnaven amu lakah cun hitihbang cun hi tuk ma hi . Noh tei lak pen a ngengbel a nuam a hitale nangmuh hempoh tei nadektu sal hi tuk hi .
41010044	Nangmu lak pen lupibel a nuam mi cu nangmu sal hi tuk hi .
41010045	Itahimtitale Mihing Capa hei hi midangte na dektiik tukin a hungmi hi ma hi ; mitei na dektu tuk in , mi tampi tan tukin le a nunnak pia tukin hung hi saw hi , ” tin ti hi .
41010046	Jesuh cu a nungzuitute le mi honpite tuah Jerikho khua ah heng haw hi . Mahten Jerikho khua pen a tul haw laihtak in Timia capa Bartimia a tih haw mitcaw khutdawh pa lampi el ah khung leng hi .
41010047	Nazereth mi Jesuh hi tih khi a theih ten , “ David capa Jesuh ! Kei hehpih zazal in hi , ” tin au hi .
41010048	Mi tampi ten , “ Mengdeen in um poh in , ” tin liat haw hi . Mahnaven meng cuang ngawl in “ David Capa hehpih zazal in hi , ” tin nging sesem in au hi .
41010049	Jesuh cu cawl hih in , “ Sam hem un , ” tin ti hi . Mitcaw pa cu sam haw in , “ Na lungdam in , nangmah sam hi , tho in , ” tin ti haw hi .
41010050	A puansilh laih cu duk vut in tai vingveng in Jesuh lakah cun heng hi .
41010051	“ A i bawlsak tuk kaw na deih ” tin Jesuh cun ti hi . Mitcaw pa cun , “ Saya pa , khua mu thei leh nuam ing hi , ” tin ti hi .
41010052	Jesuh cun , “ Hawhtenna na upnak in damtiik zo hi , ” tin ti hi . Thakhat in khua mu in Jesuh cu zui ta hi .
41011001	Jerusalem khua nai dedeuh li haw toh in Bethfage le Bethani khua el Olif mual ah heng haw hi . Jesuh in a nungzuitu panihte cu mai ah hawhhamtiik in ,
41011002	Amu lakah cun , “ Na mataan uh aa a ummi khua ah hawh ta un , na hen uh ten kuamah i khun awng laih ngawl mi laakno khau khihsa mu tuk uh ci . A khau duuk in hunpih un hi .
41011003	Mi pakhat in i ta duuk kam uh ci a titale , ‘ Topan kin hi ’ saan leh paih tuk poh hi ! tin ti un , ” tin ti hi .
41011004	Mahtihcun hawh haw in khuasung zin pi ah cun inn pakhat ii kongkal ah laakno pakhat khih leng cu mu haw hi , a khau a duh lih haw laihtak cun ,
41011005	mahlai ah a dingmi mi hekkhat ten , “ Ituk kaw laakno khau na duh lih uh ? ” tin ti haw hi .
41011006	Amuh ten Jesuh ii hilhsanak bang cun hilh in thakhat in hawhpih paih haw hi .
41011007	Jesuh lakah laakno cu hawhpih haw in laak humah a puan haw te a phah celh haw ten , Jesuh cu khung hi .
41011008	Mitampi ten a hawhnak haw tuk lampi ah a puan haw phah in ; mi hekkhat ten thingceh te la in phah bok haw hi .
41011009	A mataan ah a hawhtute le nunglam pen a zuitu ten , “ Pathian cu thangphat un ! Topai min in a hungmi pa cu Pathian in thupha pia ta hen !
41011010	A pu uh David kumpi pai Uknak a heng tukmi cu Pathian in thupha pia ta hen ! Pathian cu thangphat un ! ” tin au tawtok haw hi .
41011011	Jesuh cu Jerusalem ah tum in Biakinn sungah hawh in i hempoh zo kawkawi hi . Mahnaven khuanu toh hangin a nungzuitu sawm le panihte tuah Bethani khua ah hawh haw hi .
41011012	A zing ten Bethani khua pen kik leh haw hi . Mahlaitakin Jesuh cu a ngilkial hi .
41011013	Lam khualathimnak ah a ceh sai-bimbem mi theikung pakhat mu in a ngah um maw tih a zo tukin zuan hi . Mahnaven thei bul el a hen ten a ceh bek mu hi . Itahimtitale thei min hun hi ma hi .
41011014	Jesuh in , “ Kuamah in na ngah cu ei leh haw ma toh hen , ” tin theikung cu ti hi . A nungzuitu ten mah tin a ot cu za bok haw hi .
41011015	Jerusalem a hen haw ten Jesuh cu Biakinn ah hawh in thil a leitu le a zuaktute khi hawlvawk khawng hi . Tangka thektu tei cabuai le laileng zuaktu tei khunnakte vang linglet sak khawng hi
41011016	Mahten Biakinn tual a vanpua a vaak li tevang cu kham khawng hi .
41011017	Mipite cu hitihbangin hilh hi , “ Lai Thiangtho sungah Pathian in , ‘ Ka inn cu miphun hempoh tei caa in thungetnak inn tih hi tuk hi , ’ tih ngat in um hi . Mahnaven nohte cun nguca tei ngelhnak suangkua hol in bawl uh ci , ” tin ti hi .
41011018	Thiampi upate le Daanthiam ten mahthu a theih haw ten Jesuh thahtheihnak tuk lampi zei haw hi . Amuh ten Jesuh cu lau mahtak haw hi . Itahimtitale Jesuh ii thuzilh mi in mipi tei lungmu a sawh ngah leita hangin hi .
41011019	Taaklam ten Jesuh le a nungzuitute cu khuapi sung pen tul haw hi .
41011020	A zing ten zingtungin lampi a hawhlih haw laihtakin theikung cu mu haw hi .
41011021	Azik pen a zung tian thi khawng hi . Piter in phawk leh in Jesuh lakah , “ Zo hem in , Saya pa ! Na tammi theikung khi thi zo toh hi ! ” tin ti hi .
41011022	Jesuh in amu lakah in , “ Pathian muang un ! Thungangai in hilh ing hi . Kua heihihen a lungmu sungah muan helhnak nei ngawl in a tihnak bangin piang rori tuk tin a muang tatak ta cun , ‘ Hi mual hi thawn in tuiniim sungah caak hen , ati ahin caak tuk hi .
41011023	
41011024	Mahhangin hitin hilh ing hi . Thungen in na pakhakhat na nget uh ten ngah zotoh ing hi , tin um unna ngah tuk uh ci .
41011025	Mahten thungen tukin na din toh uh ten mi pakhakhat ihumah lungkim ngawlnak na neihmi uh khi ngaithiam un hi , mahten vancung aa a um na Pa uh in na sualnakte uh ngaithiam bok tuk hi , ” tin ti hi .
41011026	( Midang sualnak na ngaithiam uh ma ta cun vancung aa a um na pa uh in na sualnak uh te ngaithiam bok tuk ma hi ) .
41011027	Jesuh le a nungzuite cu Jerusalem ah heng leh haw hi . Jesuh cu Biakinn sungah a hawh lih laihtakin , Thiampi upa , Daanthiam pawl le upa dangte a lakah hung in ,
41011028	Jesuh cu , “ Itibang thuneihnak tuah in kaw hitihbang thilte hi na bawl ? A kua in kaw hitihbang thu neihnakte a pia ? ” tin dong haw hi .
41011029	Mahten Jesuh in , “ Thu pakhat dong hih tung hi , na don thei uh ahitale itihbang thuneihnak in kaw hitihbang thil hi ka bawl tih hilh tung hi .
41011030	Hilh hem un ; Johan ii baptizam a piak theihnak hi a koi lak pen kaw a ngah ? Pathian ak pen maw ? Mihing lak pen kaw ? ” tin ti hi .
41011031	Amuh le muh eldun in , “ I tin ti kam nung ? Pathian lak pen a ti uh a hin , ‘ Mahtihbang ahitale aita Johan cu sang ma uh cim ? ’ tin ti tuk hi .
41011032	‘ Mihing lak pen ’ a ti uh a hin , ‘ Mipite lauhuai sih si , aitahum ti an mipi ten Johan khi kamsang hi tih thei khawng zo haw toh si , ” tin ti haw hi
41011033	Mahhangin Jesuh lakah , “ Theima ung ” tin ti haw hi . Jesuh in amu lakah in , “ Kei hei in aitibang thu neihnak in hum hitihbang thil ka bawl , tih hilh bok tuk mang , ” tin ti hi .
41012001	Mahnungten Jesuh in amuh tei lakah thu tehkipnak tuah in thu hilh hi . “ Nidanglaih in mi pakhat um in Cabit huandum bawl hi . Seen uum in cabit suuknak tuk leikhuk co in ki hunnak tuk in buukzau sa hi . Mahcengten bunlawh a nuamtu tei lakah pia ta in amah cu khualzin tuk cun hawh ta hi .
41012002	Cabit ngah a thoih hun ten ama co tuk mi la tukin a umlawh pakhattiik hi .
41012003	Huan na dektute cun a umlawh pa cu man in a vahnek ceng haw ten a khut thacang in hah haw hi .
41012004	Mahten umlawh a dangtiik lehleu hi . Huan na dektute cun a lu pen vaat in mualpho le zakcazet in bawl haw hi .
41012005	Huanneitu pa cun umlawh dangtiik lehleu hi . Mahnaven amah cu that haw hi ; umlawh dang tampi vang mahbangleng cun bawl haw hi , mi hekkhatte vaat in mi hekkhat lam te cu that haw hi .
41012006	Tiik tukin a taanglaih mite cu huan neitu pai capa bek taang hi . A dawlbel ten huan bungtu tei lakah a capa cutiik in , “ Ka capa cu maizah deuh haw tuk , ” tin ti hi .
41012007	Mahnaven mah huan bungtu te cun , “ Hi pa hi huanneitu pai capa hi hung unna that tuk hung a thil hempoh eimu taa hi tuk hi , ” tin pakhat le pakhat ti dun li haw hi .
41012008	Mahticun a capa cu man in a thah nung haw ten a luang cu huan pualam ah vawk haw hi .
41012009	“ Mah thu cu huan neitu pan i tin bawl kam ni ? ” tin Jesuh cun dong hi . “ Huan neitu pa cu hung in huan bun lawhtute cu that khawng in a huan cu huan bunglawhtu tei lakah in pia tuk hi .
41012010	Lai Thiangtho in , “ Inn satu tei imah man pha ngawl tin a lawl haw mi suang cu a dang hempohte saangin man pha bel mi suang in suak zo hi .
41012011	Mahmi cu Topai bawlmi hi aa Itihzah in zoh mawi hum , tih ngatmi khi sial awng ma uh cim ? ” tin ti hi .
41012012	Judah mi upate cun mah tehkipnak cu amuh a tihsannak tih a theih haw hangin Jesuh mat tum haw hi . Mahnaven mipite a lau haw taakcu tul in Jesuh cu hawh san haw ta hi .
41012013	Farasi mi hekkhatte le Herod ii mihing hekkhatte khi thu dotnak tuah Jesuh awk ngah tukintiik haw hi .
41012014	Jesuh lakah a hen haw ten , “ Saya pa , nangcun miten itin ti haw tuk nantim tih hei ngaisung ngawl in thumaan son ci tih thei ung hi , Mi tei mitmai zo ngawl in mingeng , mineu , nauta deidannak lungmu nei ma ci . Pathian deihnak thu maan bek mi lakah in hilh ci . Mahhangin a ciangzet in hilh in hi . Rom kumpi lak aa siah piak mi hi a daan uh in phal maw phal ma hum ? Pe tuk ung maw pe tuk ma ung kaw ? ” tin dong haw hi .
41012015	Mahnaven a tihnak haw cu Jesuh in thei in , “ Itakaw thang in awktiik na tum uh ? Ngun tangka pia hem un zo nang , ” tin ti hi .
41012016	A lakhaw ten Jesuh in a hi hi a kuai mel le min kaw ? ” tin dong hi . Amuh ten Rom kumpi pai mel le min tin don haw hi .
41012017	Mahhangin Jesuh in , “ Kumpi pai ta cu kumpi pa pia un na , Pathian ta cu Pathian na pia un hi , ” tin ti hi . Mahtin a tih ten amthong khawng haw hi .
41012018	Mahten Sadusi mi hekkhat , thihnungten kuamah tholeh um tuk ma tih a sangtu pawlten , Jesuh lakah hung haw in ,
41012019	“ Saya pa , Moses in daan a ngatsak mi sungah , ‘ Mipa pakhat cu thi in canei ngawl in a nupi a zamta bang a hin , cano nei a suah leh theih nak tukin a thihsan mi a zi cu a nau in huai tuk ; tin um hi .
41012020	Veikhat laih in unau salih um haw hi ; upabel cun zi huai in ca nei ngawl in thi hi .
41012021	A panihnak pan mahmi nu cu huai in ca nei ngawl leng cun thi bok hi . Mahtihbang bok leng cun a pathumnak pa cun mahnu cu huai naven ca nei ngawl lengin thihsan lehleu hi .
41012022	A venghawng haw cun ca nei ngawlin thi khawng haw hi . A salih haw in mahnu cu huai haw na ven , ca nei ngawlin thikhawng haw hi . A dawlbel ten numei nu vang cu thi bok ta hi .
41012023	Mahhangin mithi tei thawhleh ni ten mah nu cu a kua ii zi bel in um kam ni ? A salih haw cun huai khawng sih haw ven , ” tin dong haw hi .
41012024	Jesuh in , “ Sual tatak uh ci maw ? Aita hitin khial thei kam hung tih thei uh cim ? Lai Thiangtho hihen , Pathian ii ngilnak hihen , na theih uh ngawl hangin hi .
41012025	Itahumtiahin mithite a thawhleh haw ta cun vancung mite bang haw tuk aa , huaidun tih um leh tuk ma toh hi .
41012026	Mithi thawhlehnak thu ah cun Moses ii laibu sung aa hampa kaang thu khi sial awng ma uh cim ? Mahlai pen Pathian in Moses lakah , “ Keimah cu Abraham ii Pathian , Isak ii Pathian , Jakob ii Pathian ing hi , ” tin ti hi .
41012027	Pathian cu a nungmi pawl tei Pathian hi aa a thi mitei Pathian hi ma hi . Mahhangin khial leita uh ci , ” tin ti hi .
41012028	Mahlaiah a thuson haw mi a thei boktu Daanthiam pakhat um hi . Jesuh in Sadusi tei thudot mi Daanthiam zet tih a theih ten Jesuh lakah hung in , “ A i thukham kaw thupi bel ? ” tin dong hi .
41012029	Jesuh in , “ A ngengbel mi thukham cu , Maw Israel mite , ngai un hi ,
41012030	Topa a Pathian uh bek hi Topa hi . Topa na Pathian uh cu na lungmu hempoh , na nunnak venghawng , na ngaihsutnak uh veng hawng , le na thaazaang venghawng tuah in it in hi .
41012031	Mahten a panihnak a thupi mi thukham cu , na inn neel te khi nangmah le nangmah na it bangin it in hi , ’ tih hi hi . Hi thukham panih te saangin a thupi saw mi thukham um leh matoh hi , ” tin ti hi .
41012032	Daanthiam pa cun Jesuh lakah , “ Saya pa , na tih mi cu pha ngangai hi . Na hilhnak bangin Topa bek hi Pathian hi aa , pathian dang um ma tih cu a maan ngangai mi hi .
41012033	Mahhangin mihing ten Pathian cu a lungmu hempoh , a ngaihsutnak hempoh le a ngil nak hempoh tuah it in , ama pumpi a ih bangin a inn neelte cu it bok tuk hi . Hi thukham panih zui cu meihaal biaknak piakte saangin thupi saw hi , ” tin ti hi .
41012034	Jesuh in cihthiamnak tuah don leh hi tih a theih ten a lakah , “ Nang cu Vancung Uknak tuah khawla dun ma ci , ” tin ti hi . Mahnung ten Jesuh cu kuamah in thudong leh ngam haw ma toh hi .
41012035	Jesuh in Biakinn sungah thu a zilh lih laihtak in hi tin thu pakhat dong hi . “ Aitin kaw Daanthiam pawlten Messiah cu David casuan hi tuk hi tin a tih theih haw ?
41012036	David cu Hawvang Thiangtho in hilh in , Topan ka Topai lakah , na ngaalte na ke nuai ah ka koih maceng , ka taklam ah khung in hi , ” tin ti hi .
41012037	David amah hei in Messiah cu , ‘ Topa ’ tin a sam ahitale aitinkaw David ii casuan ahih theih tuk ? ” tin ti hi . Mitampi ten Jesuh ii thu zilhmi cu lungdam aipuangzet in ngai haw hi .
41012038	Mahtihbangin thu a zilhten Jesuh in , “ Daanthiam te khi ngaallingzet un hi . A muhten puancualpi silh in vaak nuam in , mitamnak dawl tuan ah miten upatnak tuah nuksat haw na hen tih khi deih haw hi .
41012039	Pumkhawmnak ahcun khunnak phabelte ham in puai bawlnak mun ah mun phabelte teng haw hi .
41012040	Meivongte khi a miat zeinak in mangin , a inn haw te ngan khi lonsak haw hi . Mahten miten mu haw nahen tin ngei zezette in thu ngen haw hi . Daantatnak a tawh haw tuk mi cu midang tei tawh tuk mi saangin na sia saw tuk hi , ” tin ti hi .
41012041	Jesuh cu Biakinn ngun tangka koihnak el ahcun khung in mitei sum khiak ngun tangka a piak lih haw laih khi zo leng hi . Milian tampi ten ngun tangka tampi khia haw hi .
41012042	Mahten mizawngzet mi numei nu hungin pia nga hawng man mi ngun tangka paisa san no panih cu khia bok hi .
41012043	A nungzuite khi munkhat ah sam khawm in amu lakah cun , “ Thungangai in hilh ing hi , hi mizawngzet numei nun sumpi khiaknak kuang sungah midang hempohte saangin tam bel khia hi .
41012044	Itahimtitale midangte cu a neihmi haw sung pen a vaal mi khia haw hi . Mahnaven hi numei nu cun zawngzet naven a neihmi hempoh in khia hi ; ama pumcawmnak tuk in a man tuk mi hempoh pia khawng hi , ” tin ti hi .
41013001	Jesuh cu Biakinn pen a tul laihtakin a nungzuitu pakhat in , ‘ Saya pa , zo hem in ! Hi inn le suang tei ngengdaante hi maksan thong si ! ’ tin ti hi .
41013002	Jesuh in , “ Hi a maksan a lamdang mi inn hi mu ci . Hi suang ngengpite hi pakhat nohei a umnak keel ah a um haw ngawlnak tuk hun heng tuk aa , a venghawngin cimkhawng leh tuk lai hi , ” tin ti hi .
41013003	Jesuh cu , Biakinn ngaal Olif mualah khungin mahlaiah cun Piter , Johan le Andru te cu kuamah ii theih ngawlin hung kuh haw hi .
41013004	Mah hun cu ituk ten tuk kaw ? Hilh hem in ! mah hun hengpal tuk tih theih tupnak tukin a i melciknakte um tuk kaw ? tin dong haw hi .
41013005	Jesuh in amuh tei lakah , “ Ngaalling zet un ! Kuamah in zol ngah haw pahsuh hen . Mi tampi keima min in hung haw tuk aa ,
41013006	Keimah cu Jesuh toh ing hi , tin mi tampi zol ngah haw tuk hi . Lam naino ah ngaaldonak thawm le ngam khawlapi ah ngaaldo dun nak thawmvangte na theih uh ten thinsu in lau pahsuh un . Mahtihbangte cu heng tuk hi .
41013007	
41013008	Mahnaven hunbonak tuk hi ma laih hi . Ngam khat le ngam khat , uknak pakhat le pakhat dodun haw tuk , khua hempoh ah hiinhiing tuk aa , paamnak vang heng tuk hi . Mahbangte cu numei naunei tuk vonna pan bang hi .
41013009	“ Nangmuh hihim ngaalling un . Man haw tuk aa , zungah in hawhpih haw tuk hi . Pumkhawm innte pen vaat haw tuk hi ; keima hangin hotu le kumpi tei mai ah dingtiik haw tuk hi . Mahmi hun cu ka Thuthangpha na hilhnak uh hun hi tuk hi .
41013010	Mahnaven hun bo laih ngawl in thuthangpha cu mi phun hempoh tei lakah hilh hi tuk hi .
41013011	Mahten man in zungah a het haw ten ai tin heng ka don tuk tin , a laihngawl in thinsu pah suh uh . A hun a hen ten na hilh tuk uh mi cu theihtiik hi tuk uh ci . Itahimtitale na hilh tuk uh , na ot uh mi cu nangmu ot hi tuk ma hi ; Hawvang Thiangtho ii hilh mi hi tuk hi .
41013012	Unau le unau thihnak tian in zuakdun haw tuk hi . Mahbangbok leng cun pa ten a ca haw tei hum ah bawlbok haw tuk hi . Caten a nu le pate do in thihnak tian in hengtiik haw tuk hi .
41013013	Keimah hangin nohte cu mi hempoh in hua haw tuk hi . Mahnaven a dawlbel tian a thuak a nang theitu ten nunpatnak ngah haw tuk hi .
41013014	Mulzakhuai thilnawngkai a dinnak tuk ngawl munah a din khi mu tuk uh ci .
41013015	Inn kuulhuum aa a um ten a ken tuk mi thil la tuk in inn sungah tolh pahsuh hen ,
41013016	lo ah a um ten a puan la tukin inn ah pin pahsuh hen .
41013017	Numei naupaai le naukai nei numei tei caa cun haksa ngangai tuk hi .
41013018	Mahmi haksatnakte cu phalbi laihtak in a hen khak tuk ngawlnak in Pathian lakah thungen un hi .
41013019	Aitahimtitale hi thil a heng tuk mi hi Pathian ii leipi a piantiik penpan in tu tian a um awng ngawl mi haksatnak hi tuk hi . Mailam i tuk mah hei ten a heng leh awng tuk ngawl toh mi hi .
41013020	Topan mahmi ni cu comtiik zotoh hi . A comtiik ngawl bang ta ahin kuamah in thuak zo haw tuk ma hi . Mahnaven a tensa mitei caa cun mahmi ni cu comtiik tuk hi .
41013021	Mahhangin mi pakhakhat in , “ Zo hem un ! Hilai hah Khrih um , hilai khah Khrih um , ” tin a ti vang in sang pahsuh un hi .
41013022	Itahimtitale Messiah maan ngawl le naal kamsang tampi piang haw tuk hi . Pathian ii tensa mite nangawn zol theih tawp zol tukin thasiahhuai le nalamdang tampi bawl haw tuk hi .
41013023	ngaalling un ! A laihngawl in hilh ham khawng zotoh ing hi .
41013024	Mahmi haksatnak hun nung ten nithim tuk aa , hade vang vaak tuk ma hi .
41013025	Van pen aksite caak tuk aa , van aa a um huham hempoh te khi hing tuk hi .
41013026	Mahten Mihing Capa cu lang tuk aa vaaknak le sunloihnak tuah in meingo hum pen hung tuk hi .
41013027	Leihum mawkkhat lam pen mawk khat lam tian aa a ummi Pathian ii tensa mite cawmkhawm tukin lei ningli ah vancung mitetiik tuk hi .
41013028	“ Theikung pen ngaallinnak cung un , A kangte hing in , a zik kuhkum in , a ceh dawn note a tawt ten khuakhaal hun nai zo tih thei uh ci .
41013029	Mahtihbang thilte na muh uh ten hun nai zo , heng awndiak toh tih khi thei un hi .
41013030	Hilai aa a um mite a thih khawng haw laih ngawl in hi thil hempohte heng khawng tuk hi tih khi phawkngil pahsuh un .
41013031	Van le lei cu bo tuk naven ka awnkam cu bothong hihim tuk ma hi .
41013032	Mahnaven ituk ten mah ni le mah hun heng tuk tih cu kuamah in thei haw ma hi . Van mite hei in thei haw ma hi . Capa vangin thei ma hi .
41013033	Pa bek in thei hi . Ituk ten a hun heng tuk hum tih na theih uh ngawl hangin ngaalling le cingcai no in um un hi .
41013034	Ai tuah bangve hum ti a hin mi pakhat khualzin tuk tul in a umlawhte khi a nadeh haw tuk celzet le kimzet in thu pia ta in , kongka cingtu pa vang hihbu sung ngawlin , kongka a cing tiiktu inn neipa bang hi .
41013035	Inn neitu bawi cu ituk ten heng tuk tih na theih uh ngawl hangin ngaalling zetin um un hi . Zanlam heihithei , zanngil heihithei , khuavak laihngawl heihithei , nisuak zawng hei ten hihen hithei hi .
41013036	Ngaihsut khak ngawlpi in a heng ahitale hihbu thong in tawk ma hen .
41013037	Nohtei lakah ka hilhmi hi , mi hempoh tei lakah a hilh hitoh ing hi ; Ngaalling in um un , ” tin Jesuh in ti hi .
41014001	Kaltan Puai le naman tel ngawl cangho puai a kimnak tuk ninih bek in sam hi . Thiampi upa le Daanthiam pawl ten Jesuh khi a kuhno in man deen in thahtheihnak tuk lampi zei haw hi .
41014002	Mahnaven , “ Puai hun sung cun bawl tuk ma hung , mipite buai bengbungtiik kha hawkawn , ” tin ti haw hi .
41014003	Jesuh cu Bethani khua aa phaaknat a thuaktu Simon inn ahcun um in an a eih laihtakin numei nun alabaster thawl pakhat , a manhakzet mi zimui tui a dim cu cawi hi . Mahmi thawl cu sukeh in zimui tui cu Jesuh ii lu ah leih hi .
41014004	Mahlai aa a um mite cun thin-uuk in , “ Pamhei zet si maw ?
41014005	Zimui cu ngun tangka zathum hum in zuak in mah tangka cun mi ca-ngahte bawm ahin phasaw tuk ma maw ? ” tin pakhat le pakhat tidun in numei nu cu mawhsiat li haw hi .
41014006	Mahten Jesuh in , “ Imamah ti pahsuh un ! Ai ta dondak kha li uh cim ?
41014007	Mi ca-ngahte cu a kumkhua nangmu lakah um haw tuk poh hi , na nuam uh a hi tacun i tuk pawpoh hei ten bawm thei uh ci .
41014008	Mahnaven kei cu nohtei lakah um leleng tuk mang hi . Ama tihtheih tawk in bawl zotoh hi . Keimah phum tukin tuangtim ham zo hi .
41014009	Thungangai in hilh ing hi . Leihum hempoh , Thuthangpha a phuannak haw hempoh ah hi a bawlmi hi amah theihlengnak in son leleng haw tuk hi , ” tin ti hi .
41014010	Mahten nungzui sawm le panih lakpen pakhat Juda Iskariot cu
41014011	Jesuh zuaktuk in Thiampi upa tei lakah hawh hi . Amu lakah a otmi a theih haw ten a lunghaw damzet in tangka piak tukin thutiam haw hi . Mahten Juda cun Jesuh cu zuak ngah in amu khut sungah a hen theihnak tukin hun lemcaang bek caang hi .
41014012	Naman tel ngawl cangho puai , nikhatnak ni Kaltan Puai andonak tuk in Tuuno te a ngawh ni haw in nungzui ten , “ Ilai munah kaw Kaltan Puai taakeih ka tuangtip sak tuk uh na deih ? ” tin Jesuh cu dong haw hi .
41014013	Mahten Jesuh cun mi panihtiik in hitihbangin thucah hi . “ Khua sungah hawh ta unna , tuithawl tuah tui cawitu pa tawk tuk uh ci .
41014014	Amah cu zui unna , a tumnak inn neitu pai lakah , ‘ Saya pa le a nungzuite Kaltan Puai taakeih a eih khawmnak haw tuk inn khaan ilai khi hum tih dong un hi , ’ tin ti hi .
41014015	Mahten a mun humta khaan ngengpi lak haw tuk hi . I hempoh phano in le cangkim zetin tuangtipsa mi khaan hi tuk aa , mahlaiah cun taakeih eih khawmnak tukin bawl un , ” tin ti hi .
41014016	Nungzuite cu hawh in khua sung a hen haw ten Jesuh ii hilhhamsa bangin i hempoh a mansa khawng in mu haw hi . Mahlaiah cun Kaltan Puai taakeih cu bawl haw hi .
41014017	Taaklam ten Jesuh cu a nungzui sawm le panihte tuah heng haw hi .
41014018	Cabuai ah an a eih haw laihtak in , “ Thungangai in hilh ing hi . Nangmu lak pen keimah tuah an a ei langkhattu pan keimah zuak tuk hi , ” tin ti hi .
41014019	Nungzuitu te cu thinnop ngawlzet in pakhat nung pakhat , “ Na tih nuammi cu keimah poh hi kha ing maw ? ” tin dong tek haw hi .
41014020	Jesuh in , “ Nangmu sawm le panih lakah a tel bok mi ; keimah tuah kuang pakhat sung aa cangho a nimtu pa hi tuk hi .
41014021	Mihing Capa cu thihnak thuak tuk , tin Lai Thiangtho sungah a tih bangin thi tuk hi . Mahnaven Mihing Capa a zuaktu pai ca cun a lauhuai mullinghahzet hi . Mahpa cu piang ngawlin a um ta ahin ama caa in pha saw tuk ta naven , ” tin ti hi .
41014022	Taakeih a eih haw laih takin cangho la in thu a nget celhten bot kek in , a nungzui tei lakah pia hi . “ La un , hi hi , ka taksa hi , ” tin ti hi .
41014023	Mahnungten khuat la in Pathian lakah lungdamnak a sat ceng ten amu lakah pia in , a venghawng haw cun in haw hi .
41014024	“ Hi hi mi tampi tei caa in ka sungpen a luangtul mi ka thisan hi ;
41014025	Pathian thutepmi a kho tiiktu ka thisan hi . Thungangai in hilh ing hi . Vancung Uknak sung aa cabit thak ka in leh tian hi cabit hi in leh tuk ma toh ing hi , ” tin ti hi .
41014026	La a sak nung haw ten tul in Olif mual ah hawh haw hi .
41014027	Jesuh in amu lakah , “ Naveng hawng un keimah zam tuk uh ci ; itahimtitale Lai Thiangtho sungah , ‘ Pathian in tuukhaaltu cu that tuk aa , tuute cu vak keh khawng haw tuk hi , ” tin ngatsa in um hi .
41014028	Mahnaven thihnak pen ka thawhleh nung ten nangmu masuan Galilee ah hawh tung hi , ” tin ti hi .
41014029	Piter in , “ Midang ten a taaisan khawng haw vangin , kei cun taaisan hihim tuk mang hi , ” tin ti hi .
41014030	Jesuh in Piter cu , “ Thungangai in hilh ing hi ; tuzan ak veinih khuanglai ngawlin veithum tian , ‘ thei mang hi ’ tin nial tuk ci , ” tin ti hi .
41014031	Piter cun na sia seseem in , “ Nangmah tuah thi bok tuk ka hihei in mahtihbangcun awn hihim tuk mang hi , ” tin ti hi . Nungzuitu dangte vang cun mahbangbok leng in ti haw hi .
41014032	Gethsemane tihmi mun ah heng haw in Jesuh in a nungzui tei lakah , “ Ka thunget sung hilai ah um un hi , ” tin ti hi .
41014033	Piter , Jeim le Johan tei lakah
41014034	thinhaksa le thasiazet in , “ Ka lungsia leita in a keh tuk bangin um hi . Hilai ah um unna , hihbu ngawl in ngak un hi , ” tin ti hi .
41014035	A cangthei tuk ahitale mah haksatnak cu a tawk kha tuk ngawl in ngen hi . Mai lam ah dem laik hawh in lei ah bok in thu ngen hi .
41014036	Ka pa , Maw Ka pa ! Nangcaa cun i hempoh cang thei khawng hi . Hi thuaknak khuat hi ka lak pen la zazal in hi . Mahnaven kei deihnak bang hi ngawl in nangma deihnak bang hi ta hen , ” tin ti hi .
41014037	Mahten kik leh in nungzuitu pathum tei hihbu leng khi mu hi . Piter lakah , “ Simon hihbu leng cim ? Nazi pakhat sung no hei hihbu ngawl in um thei ma uh cim maw ? ” tin ti hi .
41014038	Mahten amu lakah cun , “ Hihbu ngawlin ngak unna , sualsohnak sungah caak tuk ngawlin thungen un hi . Na lungmu uh cun deih naven , taksa uh thanem hi , ” tin ti hi .
41014039	Jesuh cu hawh lehleu in a masa bangleng cun thungen leh hi .
41014040	Mahten kik lehleu in a nungzuite hihbu khawng khi mu hi . A mit haw hakto thei haw ma hi , i tin don tuk him tih hei thei haw ma hi .
41014041	A veithumnak a kih leh ten amuh tei lakah cun , “ Hihbu laih uh cim ? Cawlleng thei laih uh cim ? Tawk hen . A hun heng zotoh hi ! Zo un ! Mihing Capa cu misual tei khut ah piak hi zotoh hi ! Tho unna , hawh nung hi .
41014042	Zo un , keimah zuaktu pa khi heng zotoh hi ! ” tin ti hi .
41014043	Jesuh cu a ot lih laihtak in nungzui sawm le panih tei lakah a tel bokmi Juda cu heng hi . Juda tuah munkhat in thiampi upate , Daanthiamte le Judah upa pawl teitiik mi mi honpite cu ngaalnaam le tembeekte cawi in hung haw hi .
41014044	Mi zuaktu pa cun mipite cu melciknak pia zotoh in , “ Ka napmi pa cu na mat nuam uh mipa hi tuk hi . Amah cu man in phano in cing unna hawhpih ta un , ” tin ti hi .
41014045	Juda cun a hen bek ten Jesuh cu zuan in , “ Saya pa ” tin nam hi .
41014046	Mahtihcun Jesuh cu man in khimzet in keen haw hi .
41014047	Mahlaihtak in a el haw ah a ding mi pakhat cun a naam cu dawk in Thiampi Saang ii umlawh pai beng cu satvawk hi .
41014048	Mahten Jesuh in , “ Kei hi nguca ing maw naam le tembeek tuah na hun uh ?
41014049	A nisial in Biakinn ah thu ka zilh lihlaih khin kuamah in man ma si uh si . Hizuh hi , Lai Thiangtho sung aa thu cu a kim kuul hi , ” tin ti hi .
41014050	Mahten a nungzui hempoh ten zamsan khawng haw hi .
41014051	Tangval no pakhat puan pano silhmi pan Jesuh cu zui hi . Amah vang cu mat tum haw hi .
41014052	Mahnaven a puan cu zam in a thacang in taaivawk ta hi .
41014053	Jesuh cu Thiampi Saang pai inn ahcun pui haw in mahlai ah thiampi upate , upa dangte le , Daanthiamte tuah tawkdun khawm haw hi .
41014054	A khawlathim pen Piter in zui in Thiampi Saang ii inntual ah tum hi . Inntual aa ngaalviltu tei lakah cun khung in meiawi hi .
41014055	Thiampi upate le thukhentu khonsil upa ten Jesuh cu a that nuam in a sualnak zei li haw naven mu zo haw ma hi .
41014056	Mi tampi ten zol thu polcop in Jesuh sual nawn haw hi , mahnaven a thu haw cun thei ma hi .
41014057	Mahten mi hekkhatte dingto in ,
41014058	Hipan , “ Mihing sakmi hi Biakinn hi phia khawngtung aa , nithum nungten mihing bawlngawl mi Biakinn sa tung ’ a tih thei ung , ” tin Jesuh cu zolthu nawn haw hi .
41014059	Mahtibang ahita vangin a thu haw cun thei cuang ma hi .
41014060	A venghawng haw tei maiah Thiampi Saang cu ding to in , Jesuh cu thu dong hi . “ Sual a not haw hi thei ma cim ? ” tin ti hi .
41014061	Mahnaven Jesuh cu daiden no in um in kam khat no hei don ma hi . Mahten Thiampi Saang cun , “ Sunloihmi Pathian Capa aa cim maw ? ” tin dong lehleu hi .
41014062	Jesuh in , “ Hi ing hi , Mihing Capa cu Cungnungbel Pathian taklam ah khung in vancung meingo tuah a hun leh mu tuk uh ci , ” tin ti hi .
41014063	Mahten Thiampi Saang cun a puan botkeek in , “ Thu theitu a dang hei kul leh matoh hi .
41014064	Pathian a nautat zia cu thei khawng zotoh uh ci ! Itin ngaisung uh cim ? ” tin ti hi .
41014065	Mi hekkhat ten Jesuh cu cilsiak haw hi . Amit hup in vat haw hi . “ A vattu akua him ? hilh in , ” ti haw hi , mahte'n ngaalkap ten hawhpih in beng pepel haw hi .
41014066	Piter cu Thiampi Saang pai inn tual a um laih in Thiampi Saang ii umlawh nu pakhat cu hung hi .
41014067	Piter cu meiawi leng a muh ten cangcianzet no zo in , “ Nangmah vang Nazereth mi Jesuh tuah a um langkhat mi hi ci , ” tin ti hi .
41014068	Mahnaven Piter in phadeen in , “ Thei kha mang , na otmi cu a i thu him tih thei mang hi , ” tin ti hi . Mahtihcun kongkal lampi ahcun thawn hi . Mahbekten ak khuang hi .
41014069	Umlawh nu cun mu lehleu in a eel aa mitei lakah , “ Hipa vang amu lakah telmi bok pah cuh ! ” tin ti lehleu hi
41014070	Mahnaven Piter cun eel leleng hi , a ngei ngawl no in a eelkim aa ding pawlten Piter cu , “ Kei tel kha mang tin nial thei hihim tuk ma ci ; itahimtitale nangmah vang Galilee mi ci , ” tin ti haw hi .
41014071	Mahten Piter cun , “ Siatcam in thukam ing hi , ka hilhmi hi a maanmi hi . A maan ma ahitale Pathian in bawlsia hen . Na tih uh mi pa khi thei kha mang hi , ” tin ti hi .
41014072	Mahbekten a veinihnak ak khuang in Piter cu Jesuh in ak veinih a khuan laih ngawl in veithum tian , “ Theimang hi ” tin phadeen tuk ci a tihmi khi thei leh in nasiazet in kap hi .
41015001	Ziingtuung no in Thiampi upate cu upa dangte , Daanthiamte , le thukhentu khonsil upate tuah manlangzet in tawkdun in , thu ngaisung khawm haw hi . Jesuh cu taicin khau tuah khih in hawh pih haw hi . Mahten Pilat khut ahcun hen haw hi .
41015002	Pilat in , “ Judah kumpipa cim ? ” tin dong hi . Jesuh in , “ Na tihnak bang zuh ing hi , ” tin don hi .
41015003	Thiampi upa pawl ten Jesuh cu sual a phuphun in nawn haw hi .
41015004	Mahhangin Pilat in , “ Athu haw hi don tuk ma cim ? Sual a notnak haw hempohte hi ngai hem in , ” tin ti lehleu hi .
41015005	Jesuh cu a ot nuam leleng ngawl hangin Pilat cu amthong hi .
41015006	Kaltan Puai bawl sial in Pilat in thawngta mi lak pen mipi tei ngetmi cu a hahsak daan hi .
41015007	Mahlaihtak cun Barabbas a tih haw mithatpa ngaalthotiik theipa cu ngaalthotiik thei a dangte tuah in thawngah khia haw hi .
41015008	Mipite cu tul haw in kumsial a bawl awngsa leng haw bang cun thawngta suah tuk vang cu Pilat lakah dong haw hi .
41015009	Pilat in , “ Nohtei ca in Judah Kumpi pa hah hen tih deih aa uh cim maw ? ” tin dong hi .
41015010	Jesuh a lakah a hentiik nak haw cu Thiampi upa ten Jesuh a halhsiiknak haw hangin hi tih Pilat in ciangzet in thei hi .
41015011	Mahnaven Thiampi ten mipite cu Barabbas hah saw in tin Pilat lakah ngen tukin so haw hi .
41015012	Pilat cun dong lehleu in , “ Mah tih bang a hi tale Judah Kumpi pa na tihmi uh hi itin bawl tuk kaw na deih uh ? ” tin dong hi .
41015013	Amuh ten , “ Thinglamteh humah that in hi tin au haw hi . ”
41015014	“ Ai sualnak kaw a bawl ? ” tin Pilat cun dong lehleu hi . “ Thinglamteh ah that in hi ” tin nasia seseem in au haw hi .
41015015	Pilat in mipi tei lungdam tuk a deih man in amu caa cun Barabbas cu hah hi . Mahten Jesuh cu vattiik in thinglamteh ah that tukin amu khut ah pia hi .
41015016	Ngaalkap ten Jesuh cu mangki bawipai inn tual ah tumpih haw in , mipi dangte vang cu sam bok haw hi .
41015017	Jesuh cu puansan silhtiik in ling tuah bawlmi lukhu cu a lu ah khutiik haw hi .
41015018	Mahten salaam pia haw in , “ Judah Kumpipa a nun khua sauzal tahen , ” tin au haw hi .
41015019	A lu pen ngolh in vaat in , cilsiak in , khukdin in , a mai pen a luhaw kun haw hi .
41015020	Mahtihcun a zotsak celh haw teh puansan a silh tiikmi haw cu duuk leh in ama puan leng cu silh lehtiik haw hi . Mahten thinglamteh ah khet tukin hawhpih haw hi .
41015021	Lampi pen Simon a tihmi pa tawk haw hi . Amah cu khuano pen khuapi ah a hung mi pa hi , ngaalkap ten Jesuh ii thinglamteh cu puatiik lo haw hi . ( Simon cu Sairin khua mi Alexander le Rufus tei capa hi . )
41015022	Jesuh cu Golgotha tihmi mun ah hawhpih haw hi . ( Golgotha cu lu-nguh mun ) tihnak hi .
41015023	Mahlaiah cun cabit tui Marrh a tih haw sikha tuah cawhhelsa mi pia haw hi .
41015024	Mahnaven Jesuh cun in nuam ma hi . Mahnungten thinglamteh ah khen haw in a puan cu awngbali sawk in sem haw hi .
41015025	Mahtin a khet haw cu zinglam nazi kuah hi .
41015026	A sual not nak haw lai cu , “ Judah Kumpi pa , ” tihmi hi .
41015027	Amah tuah munkhat in nguca panih , a taklam ah pakhat , a veilam ah pakhat that cih bok haw hi .
41015028	( Lai Thiangtho in misual tei lakah amah cu telhcih haw hi , tihmi a kimnak tuk in hi . )
41015029	Mi vaaktuakte vang cun aancim tin thincim in a lu haw saat in zawnsak haw hi . “ Nangmah cu Biakinn phialet in nithum sung in a sa leh thei tuk pa hi sisi maw ?
41015030	Atu in thinglamteh hum pen tolh inna , nangmah le nangmah pan cop in hi ! ” tin ausan li haw hi .
41015031	Mahtihbangbok leng in Thiampi upate le Daanthiam pawlten Jesuh cu nuihsan in “ Midangte luan thei naven amah le mah luan cop thei ma hi , ” tin zawnsak haw hi .
41015032	Israel Kumpi pa Messiah cu thinglamteh hum pen atu rori in a tolh suk khi mu le hung mahtale sang tuk hung hi tin pakhat le pakhat ti dun li haw hi .
41015033	Sun laihtak in mah ngam buppi ah nazi pathum sung thimzingtung hi .
41015034	Taaklam nazi pathum ten Jesuh cu , “ Eloi , Eloi , Lama Sabakthani , ” tin nasia zet in au hi . Asullam cu ka Pathian , Ka Pathian , ita kei zamsan cim ? ” tih nak hi .
41015035	Mahlai aa a ummi hekkhat ten za haw in , “ Ngai hem un , Elijah sam hi ! ” tin ti haw hi .
41015036	Mi pakhat cu tai vingveng in puansia khi cabit tui sungah nim in pumpeng leekah a keen ceng ten Jesuh muk ah cun noih hi , “ Ngak hih hem un ! hinglamteh hum pen a khia suk tukin Elijah hung maw hung ma hum tih zo hih nung ? ” tin ti haw hi .
41015037	Jesuh cu nging pin a au celh ten thi suk ta hi .
41015038	Mahbekten Biakinn puanzaak cu a lu lam pen a taw lam tian khennih in bal kek hi .
41015039	Thinglamteh mai ah a dingtu ngaalbawi pan Jesuh ii thih khi a muh ten , “ Hipa hi Pathian Capa ngangai hi , ” tin ti hi .
41015040	Mahlai aa numei hekkhat pawlte cu Mary Magdalin , Jeim nau ta saw le Josef ii nu Mary le Salome te haw hi .
41015041	Jesuh tuah in Jerusalem ah a hengmi numei dang tampite vang um dalh bok haw hi .
41015042	Taaklam ten Arimathea khua mi Josef khi heng hi . Amah cu thukhentu khonsil upa lak pen upazet mi sungtel hi aa , Vancung Uknak a hengtukmi khi a ngakhel zet tupa hi . Mahni cu tuangtip ni hi . ( Sabbath ni heng laihngawl tawngkai ninga ni hi . ) Mahhangin Josef cu ngaalphazet in Pilat lakah tum in Jesuh ii luang khi ngen hi .
41015043	
41015044	Pilat in Jesuh cu thi zotoh tih a theih ten lamdangsa mahtak hi .
41015045	Ngaal bawipa cu sam in , “ Jesuh cu a thihnak ngei toh maw ? ” tin dong hi . Jesuh cu thi ciang zo tih ngaal bawipai lak pen a theih ten Pilat in Jesuh ii luang cu Josef latiik hi .
41015046	Josef cun puan neemno lei in Jesuh ii luang cu thinglamteh hum pen la suk in puanneem no in a tuam celhten suangpi kuat mi khan sungah cun phum hi . Mahten suang phengpi in khaan cu a khaak taa in zam hi .
41015047	Mary Magdalin le Josef nu Mary ten a eel pen zo bok haw in Jesuh luang a koihnak haw cu mu bok haw hi .
41016001	Sabbath ni ceng a zingten Mary Magdalin , James ii nu Mary le Salome cun Jesuh luang noih tukin zimui lei haw hi .
41016002	Nipi zing nisuak ten khaan ahcun hawh haw hi .
41016003	Lampi a hawh thah haw laih cun , “ A kua bel in khaan kongkhah suangpi nawm zo tuk kam hung ? ” tin pakhat le pakhat dongdun li haw hi . ( Mah suangpi cu suangpeek ngengpi hi ) Mahten a zo haw ten khaan kongkhah honsa in mu haw hi .
41016004	
41016005	Khaan sungah cun tum haw in tangval pakhat puanngo silh taklam siik ah a khung leng khi mu haw in lau mahtak haw hi .
41016006	Aman , “ Lau pahsuh un ! Thinglamteh ah a thah haw mi Nazereth Jesuh zei uh ci tih thei ing hi . Hilai ah um leh matoh tho leh zo hi . A koihnak haw mun hi zo un hi .
41016007	Tuin hawh ta unna a nungzuitu te le Piter cu ama hilh hamsa bang kek khin , ‘ nangmu masuan Galilee ah hawh in mahlai mun ah mu tuk uh ci , ’ tin hilh ta un , ” tin ti hi .
41016008	Mahten khaan pen thinsu le lauthah cun tul in taai haw hi . A lau leita haw taak kuamah lakah imah thu hei son haw ma hi .
41016009	Nipi ni in thihnak pen Jesuh a thawhleh nung ten a masabel in Mary Magdalin lakah in lang hi ; Mary Magdalin cu a sung pen khuasia salih a hawlvawk sakmi nu khi hi .
41016010	Mary Magdalin cu hawh in a ngualcamte cu hilh hi . Mah mite cu Jesuh a thih hangin lungsia khawngai in kap li haw hi .
41016011	“ Jesuh nungleh zo , mu ing hi , ” tin a hilhmi khi sang haw ma hi .
41016012	Mahnungten nungzuitu panih khuano lamah a hawh lih haw laih in phun dang in amu lakah lang hi .
41016013	Kik leh in midang tei lakah hilh haw hi . Mahnaven amuhte vang in sang haw ma hi .
41016014	A nungdawlbel Jesuh cu nungzuitu sawm le pakhatte an a eih laihtak haw in amu lakah lang hi . Upnak a neih haw ngawl hangin le amah a nungleh in a mutu tei son mite a up haw ngawl hangin liat hi .
41016015	Mahten amuh tei lakah , “ Leihum khua le ngam hempoh ah hawh ta unna , mi hempoh tei lakah lungdamnak Thuthangpha hilh ta un .
41016016	A kuakua heihihen um in baptizam-nak a ngahtu pawpoh cu nunpat hi haw tuk hi . Mahnaven a sangngawlte cu sual thaman thihnak thuak haw tuk hi .
41016017	A umtute cu nalamdang bawl theihnak huham piak hi haw tuk hi . Ka min in ngamhuai hawlvawk thei haw tuk hi ; awnthak in awn haw tuk hi .
41016018	Ngul a mat haw ten hihen , thihsi a in haw ten heihihen , imamah poisa haw tuk ma hi . Mina hum ah a khut haw te nga in minate vang damtiik haw tuk hi .
41016019	Topa Jesuh cu amu lakah thu a hilh ceng ten vancung ah laak toh in um hi . Mahten Pathian taklam ah khung hi .
41016020	Mahten nungzuitu te cu hawh in , ngam hempoh ah thu hilh haw hi . Topa cu amu lakah nadek in , nalamdang tampi a bawlmi haw in maan hi tih khi langtiik hi .
42001001	Ka ihmi Theofilas , Mi tampi ten ohtei laklawh aa a piangmi thute a pha thei tawp in ngan haw hi .
42001002	Hi thu a ngat haw ten a piangmi thu a tawpat penpan mit tuah a mutute le mahmi thu a hilhtu tei hilhnak bangkeekin a-ngatmi haw hi .
42001003	Mahhangin Bawipa aw , kei hei in hi thu te a tawpat pen pan ka dot cangcian nung ten nangma ca tukin pakhat nung pakhat ka ngan ahin pha tuk hi tin ngaisung ing hi .
42001004	A hilh hawmi thu le a zilh hawmi thute cangkim no in na theih ciang theihnak tukin hi lai hi kuat ing hi .
42001005	Herod cu Judea ngam kumpi bawi a deh laih in Abijah thiampi phun sung aa a telbokmi thiampi Zekhariah tih pa na um hi . A zi cu Aaron Elizabeth hi .
42001006	A panih haw in Pathian maiah nuncan pha in a nung mi hi haw hi . Topai piakmi daan le thute hempoh khi pha no in zui haw hi .
42001007	Elizabeth cu a ciing ahihnak bangin nau nei haw ma hi . A nupa haw in teekzet zo haw hi .
42001008	Veikhat in Zakhariah cu ni sial a nadeh huncaan kimin Pathian biakinn sungah thiampi na dek hi .
42001009	Thiampi pawl tei zuimi daan bangin biaklaandawh humah paaknamtui haaltu tuk ama caan a kim bangbokin Biakinn sungah tum hi .
42001010	Paaknamtui haal hun ten Biakinn pawleu lam aa a-um pawlte cu thungen haw hi .
42001011	Vancung mi pakhat cu a lakah lang in paaknamtui haalnak taklam ah ding hi .
42001012	Zekhariah in a muh ten a thinsu in lau hi .
42001013	Mahnaven vancung mi in , “ Zekhariah aw lau pahsun ! Pathian in na thungetnak cu sang zotoh hi . Na zi Elizabeth in capa hing tuk hi . Amin cu Johan tin sa tuk ci .
42001014	Na capa a hin ten na lungdamzet tuk ci . Midang tampi te vang lungdamzet bok haw tuk hi .
42001015	Amah cu Topai mai pen mi thawmngeng ngangai pakhat hi tuk hi . Cabit tui le a nguithei zu te in ngawlin , a nui pum sung hihim pen Hawvang Thiangtho tuah dim tuk hi .
42001016	Israel mi tampi te a Topa a Pathian haw ii lakah kik lehtiik tuk hi .
42001017	Topai mai aa a hawhhamtu kamtai pa hi tuk ama kamsangpa Elijah bangin thacak le thil tithei zet na hi tuk hi . Pa te le capa te khi lemduntiik leh tuk hi . Thu mangngawl mite cu mi dikcang tei ngaihsutnak lampi ah in pui leh tuk hi . Topai mihing te cu Topai ca in tuangtim mi mihing hi thei tukin bawl tuk hi , ” tin ti hi .
42001018	Zekhariah in Vancung mi ii lakah , “ Na hilh bangkeek in hi ngangai tuk hi tih cu itibangin thei tuk hing ngim ? Kei cu teekzet zotoh ing , ka zi vang teekzet bok zotoh hi ” tin don hi .
42001019	Mahticun Vancung mi in , “ Kei cu Gabriel ing hi . Pathian mai aa a ding leleng mi ing hi . Pathian in hi lungdamnak Thuthangpha nangmah hilh tukintiik hi .
42001020	Mahnaven ka thu hilhmi sang kha ma ci , na sang kha ngawl tavang cun a huncaan a kim ten ka hilhmi thu cu kim tuk hi ; Na san zawh ngawl hangin na lak aa ka thu hilh mi a hen kim laklawh awn thei tuk ma ci , ” tin ti hi .
42001021	Hi hun sung hempoh cu mi honpi ten Zekhariah cu ngakleng haw hi . Biakinn sungah ita tutian um leng nantim tin lamdangsamahtak haw hi .
42001022	Biakinn sung pen a tul ten awn thei ngawlin um a muh haw ten Biakinn sungah muhnak nei hi tih thei haw hi . Awnkam khat no hei awn thei ngawlin khut tuah in thuson hi .
42001023	Biakinn sungah nadeh a celh ten Zekhariah cu inn ah pin hi .
42001024	A nung ten a zi Elizabeth cu thacang ngawl in ha nga sung pikpek pualam tul ngawlin um hi .
42001025	Elizabeth in , “ A tawpnak in Topan kei bawm hi , mipi mai aa ka zahcaaknak seelsak hi ” tin ti hi .
42001026	Elizabeth ii naupaai a ha luknak ten Pathian in vancung mi Gabriel cu Galilee peng Nazareth khua ah hawhtiik hi .
42001027	Kumpi bawi David ii cikhaih Josef tuah huaidun tukin thawlthan sa khanglai nui lakah thu pakhat hilhtiik hi . Mah mi khanglai nui min cu Mary hi .
42001028	Vancung mi cu a lakah hungin , “ Na humah daihnak um ta hen ! Topa cu na lakah um hi . Thupha Muicu tampi pia zotoh hi , ” tin ti hi .
42001029	Vancung mi ii thu hilh a zakten Mary cu a thinkham mahtak hi . A i tihnak nantim tin lamdangsazet hi .
42001030	Vancung mi in , “ Mary , lau pahsun hi ! Pathian in na humah hehpihnak nei hi .
42001031	Naupaai tuk ci , capa hing tuk ci . A min Jesuh sa tuk ci .
42001032	Amah cu mi thawmlian hi tuk aa Cungnungbel Pathian Capa tin sammi hi tuk hi . Amah cu Pathian in a cikhaihtu David bangbokin Kumpi in bawl tuk hi .
42001033	Jakob casuan pawl tei humah kumkhua in kumpi hi tuk hi . A uknak cu bo awng tuk ma hi , ” tin ti hi .
42001034	Mary in vancung mi lakah , “ Kei cu khanglai him ing hi . Hibang thu cu itin hi thei tuk him ? ” tin ti hi .
42001035	Vancung mi in , “ Hawvang Thiangtho cu na humah heng tuk hi Pathian huham cu na humah heng tuk hi . Mahhangin hi a thiangthomi nau cu Pathian Capa tin sam hi tuk hi .
42001036	Na nungual Elizabeth khi na phawkleng in hi . Ca nei leh thei matoh tihmi khi hi naven tu in nau a pai sawng ha luk kim zotoh hi .
42001037	Itahimtitale Pathian ii bawl theih ngawl mi imamah um ma hi , ” tin ti hi .
42001038	Mary in , “ Kei cu Topai salnu ing hi , Na tihnakbang cun piang ta hen , ” tin don hi . Mah ceng ten Vancung mi cu hawh leh ta hi .
42001039	Mah nung bek ten Mary cu tuangtim in Judea ngam mualhum khua ah manlang in hawh hi .
42001040	Mahlai a hen ten Zekhariah ii inn ah tum in Elizabeth cu nuksat hi .
42001041	Mary ii aw Elizabeth in a zaak bek ten a pumsung aa nauno cu phia hi . Elizabeth cu Hawvang Thiangtho tuah dim hi .
42001042	Ngingzetin , “ Nang cu numei hempoh lak pen thupha muicu dong bel mi hi ci . Na hin tuk mi nau hei cu thupha muicu tuah dim mi nauno hi !
42001043	Itahim ka Topai nu in kei lak ngawpoh leng nuam ?
42001044	Itahimtitale na awn za in na nuksat bek ten ka pumsung aa nauno cu lungdamzetin dawk hi .
42001045	Topai thu nahum aa a heng tuk na zakmi heng ngangai tuk hi tin na muan ngam hi thupha um hi , ” tin ti hi .
42001046	Mary in , “ Ka thinsung ! in Topa thangphat hi .
42001047	Kei nunpantu Pathian sungah ka Hawvang a lungdam hi ;
42001048	Itahimtitale mi nauta a salnu kei phawk leleng hi . Tu penpan mi hempoh in thupha muicu cotu nu tin sam haw tuk hi .
42001049	Cungnungbel Pathian in kei ca in thil ngengpi bawl zotoh hi . Amin cu Thiangtho hi .
42001050	Khangkhat nung khangkhat , Amah a upat in maizahtu tei humah ; A hehpih itnak langtiik hi .
42001051	A baan thangil cu zaak in , Mi pualthau tei a ngaihsut tuptah haw te hempoh cu leengkektiik khawng hi .
42001052	Kumpi thacak dedeuh pawlte khi , a kumpi khunnak haw pen khesuk in , mi nautate khi dangto hi .
42001053	Ngilkial pawlte thilpha tuah in vaak hi , Milian pawlte khut thacang in kiktiik hi .
42001054	A pupa uh tei hum aa a thutiammi kimtiik hi . A sal Israel bawm tukin hung zo hi .
42001055	Abraham le a casuan tei humah , hehpihnak langtiik tukin phawk ngil hihim ma hi , ” tin ti hi .
42001056	Mary cu Elizabeth lakah ha thum laih a um nungten inn ah pin leh hi .
42001057	Elizabeth cu nau a hin tuk hun kim in capa hing hi .
42001058	A innneel le unau ten izahta Pathian a humah pha him tih thu a zaak haw ten lungdampih tek haw hi .
42001059	Nauno cu nipi khat a kim ten vunceep tan tukin hung haw hi . Naumin cu a pai min la in Zekhariah sa tukin um haw hi .
42001060	Mahnaven a nu in , “ Hi ma hi , A min cu Johan hi tuk hi , ” tin ti hi .
42001061	“ Nangmu unau sungah hi min a putu kuamah um cuang ma poh si uh ci ! ” tin ti haw hi .
42001062	A pa cu nau min a kua sa nuam cim tih khut piah in dong haw hi .
42001063	Zekhariah in lai ngatnak calung ngen hi . “ A min cu Johan hi ” tin ngan hi . Mahtecun mi hempoh in lamdangsa haw hi .
42001064	Mah celh bekten Zekhariah cu awn leh thei in Pathian pahcawi hi .
42001065	A innneel hawte cu thinsuzet haw hi . Hi thu cu Judea ngam mual khua hempoh ah thang khawng hi .
42001066	Hi thu a theitu hempoh in a lungmu sung tek haw ah , “ Hi nauno hi itabang mihing in cang tuklaih nantim , ” ti tek haw hi . Itahimtitale Topai huham cu nauno humah um hi tih cu ciang hi .
42001067	Johan ii pa Zekhariah cu Hawvang Thiangtho tuah dim in , hitihbangin Pathian thu phuang hi .
42001068	Israel tei Topa Pathian cu thangphat nung hi . A mihingte bawm tukin le luattiik tukin hung zotoh hi .
42001069	Ohtei ca in a ngilzetmi Pantu suaktiik zotoh hi , Amah cu a salpa David ii casuan hi .
42001070	Nidanglaih aa a kamsang tei lakah thutiam zotoh hi .
42001071	Eimuh huatu le a ngaal uh tei khut sung pen hum him tukin
42001072	A pu a pa uh tei lak ah , “ Hehpihnak nei tung aa , ka thutiam thiangtho phawkngil tuk mang hi , ” tin ti hi .
42001073	A pu uh Abraham ii lakah , “ na ngaal uh tei khut sung pen luan tung . Imah launak um ngawlin ka na dek tuk hi uh ci .
42001074	
42001075	Na nuncaak sung uh hempoh ka mai ah mi thiangtho hi tuk uh ci , ” tin thutiamnak bawl hi .
42001076	“ Ka cano aw , nangcu tun a sangbel Pathian ii kamsang tin sammi hi tuk ci . Nang cu tun Topai lampi sialhamtu tukin a mai ah hawhham tuk ci .
42001077	A mihing tei lakah a sualnak haw a ngaihthiamnak hangin nunpatmi hi haw tuk hi , ” tih thu hilhtu tukin hi .
42001078	A Pathian uh cu mi hehpih thei nunneem mi hi . Nunpatnak zingkhuavaak cu ohtei lakah vaaktiik tuk hi .
42001079	Thihnak limnuai a um pawl tei humah vanhum pen vaaknak heng suk tuk hi . Lemnak lampi ah hawh tiik tuk hi , ” tin ti hi .
42001080	Nauno cu a pumpi a Hawvang khangto in , ngilcang dedeuh hi . Israel tei lakah zapi theih in a pualaak laih ngawl sung cu phiilneel ngamkhing ah um hi .
42002001	Mah hun laihtak khin kumpi bawi Awkastas in ama uk Rom ngam sung hempoh mipum sialnak min caziin lakhawng tukin thu pia hi .
42002002	Hi a masabel mipum sialnak bawl laih in Kuirinias cu Siria ngam uktu hi .
42002003	Mahhangin akuaabang minsialnak ah min khum tek tukin amu suahnak mun tek zuan haw hi .
42002004	Josef cu Galilee ngam aa Nazareth khua pen David kumpi pai suahnak Judea ngam Bethlehem ah hawh hi . Josef cu David casuan ahih hangin mahlai khua cu zuan hi .
42002005	Mipum sialnak ah minkhum bok tukin a hammi Mary tuah hawhngeel haw hi . Mary cu naupaai hi .
42002006	Bethlehem khua ah a um haw laihtakin a nau a hin hun kim hi .
42002007	A ca tawntil capa cu hing hi . puan tuah tuam in khui ankuang sungah sial hi . Itahimtitale khualbuuk ah ngiahnak khaan co ngah haw ma hi .
42002008	Mahlai ngam sungah in tukhal hekkhatte cu hampa lakah zan cam in a tuute haw cing in um haw hi .
42002009	Topai vancung mi pakhat cu amuh tei lakah langin Topai sunloihnak cu amuh tei hum ah vaak in . mahten lau mahtak haw hi .
42002010	Mahnaven vancung miten , “ Lau pahsuh un ! Nohtei ca tukin lungdamnak Thuthangpha puak ing hi , mahmi Thuthangpha cu mi hempoh ca in lungdamnak ngengbel hi .
42002011	Tuzan rori in David khua sungah nangmuh pantu tuk Bawi Khrih hing zotoh hi .
42002012	Mahmi sialsiahnak cu hitihhin tuk hi : Nauno cu puan tuah tuam in khui an eihnak kuang sungah a sial haw mu tuk uh ci , ” tin ti hi .
42002013	Mah vancung mi tuah in a dang van ngaalkap honpi te thakhat in lang in Pathian thangphatnak la sa haw hi .
42002014	“ A sangbel van ah khin Pathian cu thangphat in um ta hen , A ihmi mihing tei umnak hilei humah lemnak , daihnak um ta hen , ” tin sa haw hi .
42002015	Vancung mite van ah a kih leh nung haw ten tuukhal ten , “ Bethlehem khua ah hawh in Topai hilhmicu zo ta nung , ” tin pakhat le pakhat sonli haw hi .
42002016	Mahten nawhkhahzet in hawh haw aa Mary le Josef le khui an eihnak kuang sungaa ahihbu mi nauno cu mu haw hi .
42002017	Tuukhal pawl ten nauno a muh bek haw ten vancung mitei nauno thu a hilhhammi amuh tei lakah hilh leh haw hi .
42002018	Tuukhal tei hilhmi thu a zatu hempoh ten lamdangsa mahtak haw hi .
42002019	Mary in hi thute phawk leleng in thuukzet in thu ngaisung hi .
42002020	Mahten tuukhalte cu kiikleh haw in a muhmi le a theihmi haw hangin Pathian pahcawinak lasa thah in pin haw hi . Vancung mitei hilhnak bangkeek in kim hi .
42002021	Nipi khat lawi , nau vunceep tan hun a kim ten amin Jesuh tin sa haw hi . Hi min cu a nui pai laihngawl in vancung mitei hilhhamsa mi min hi .
42002022	Moses thukham sung aa a um bangin Mary le Josef in thiantiiknak puai a bawl huncaan haw heng hi . Mahhangin nauno cu Jerusalem ah ap tukin hawhpih haw hi .
42002023	Topai thukham sungah , “ Capa masabel pawpoh cu Topai lakah na ap un hi , ” tin ngatmi um hi .
42002024	Mah i humah Topai daan sung aa a um bangin khulo kopkhat ahimatale laileng no panih tuah biakpiaknak nei tukin hawh haw hi .
42002025	Hilaihtakin Simeon a tihmi haw Pathian a kihcazet mi pa cu Jerusalem ah um hi . Hi pa in Israel mitei patnak a ngah haw tuk khi ngak leng hi . Hawvang Thiangtho ama lakah um in ,
42002026	“ Topai thutiam Khrih na muh laklawh thi tuk ma ci , ” tin Hawvang Thiangtho in a lakah thu phuang hi .
42002027	Hawvang ii lampuinak hangin Simeon cu biakinn sungah tum hi . Thukham sung aa a um bangin a kul le sapmi hempoh bawl tukin Jesuh cu anu apa ten biakinn sungah tumpih haw hi .
42002028	Simeon in nauno cu cawi in ,
42002029	“ Topa , tuni in na thutiammi kimtiik ci , na salpa cu a nunnak nitumtiik thei ci ,
42002030	Na mipatnak cu ka mit tuah mu ngangai zotoh ing hi ,
42002031	Mi hempoh mai aa na bawlsa na mi patnak cu ,
42002032	Gentail mitei lakah na lampi langtiiktu khuavaknak hi , na mihing Israel tei lakah sunlawi vangletnak hengtiiktu hi , ” tin Pathian pahcawi hi .
42002033	Simeon ii awnkam a zaak haw ten nauno nu le pa ten lamdangsa mahtak haw hi .
42002034	Simeon in thupha muicu a piak celh ten a nu Mary lakah , “ Hi nauno cu Israel miphun tampi tei lupnak tuk le mi tampi tei tundinnak tukin Pathian ii ten mi hi . Hipa cu mi tampi tei sonsiatmi le Pathian lak pen a hungsukmi melciknak hi tuk hi .
42002035	A lungmu sung haw aa thu-ip langtiiktu in cang tuk hi . Na lungmu cu khawngaih kahnak naamcem sut bangin sun tuk hi .
42002036	Numei kamsang Anna tihmi na um hi , amah cu meivong hi . Asher phun le nam Fanual canu hi . Kum salih sung bek pasal nei hi . Tuin amah cu kum sawmliat le kumli kim zotoh ahih bangin teekzet zotoh hi . Mahnaven biakinn cu zamthong awng ma hi . Asun azan in Pathian bia in an ngawl in thungen leleng hi .
42002037	
42002038	Hinu cu hilaihtak keek in na heng khabok hi , Pathian thangphat in Jerusalem luatnak tuk a ngaaktu mi hempoh lakah hi nauno ii thu cu hilh hi .
42002039	Josef le Mary cu Topai daan thukham bangin a kul le a sapmi hempoh a bawl celh haw ten Galilee ngam amu khua Nazareth ah kik leh haw hi .
42002040	Nauno cu khang tawto in cak dedeuh hi . Cihnak tuah dim in Pathian hehpih nak cu a humah um hi .
42002041	Jesuh ii nu le pa te cu kumsial in Kaltan Puai hun ten Jerusalem ah hawh meek haw hi .
42002042	Jesuh cu kumsawm le kumnih a kim ten a daansa bangin mah puainak ahcun hawhbok hi .
42002043	Puai ceng ten inn ah pin khawng haw naven naupang Jesuh cu Jerusalem ah taangnom hi . Mahnaven a nu le pa ten thei kha haw ma hi .
42002044	Mi honpi lakah umbok hengin sa haw hi . Sunnilui hawh haw in a unau le a ngualcam haw tei lakah zei pepel haw hi .
42002045	Mahnaven amuh haw ngawl ten amah zei tukin a nu le pa cu Jerusalem ah kik leh haw hi .
42002046	A nithumnak ten biakinn sungah mu haw hi . Mahlai ahcun Judah saya pawlte tuah khungkhawm in , a thute haw ngai in dongli bok in mu haw hi
42002047	Jesuh ii a thu don thiamzia le a cihzia a muh haw ten a theitu hempoh ten lamdangsazet haw hi .
42002048	A nu a pa ten a muh haw ten lamdangsazet in a nu in , “ Ka capa aw , ita hitibangin mi bawl cim ? Na pa tuah thinkhamzet in zeili ung hi ! tin ti hi .
42002049	Jesuh in , “ Ita zeili uh cim ? Ka pai inn ah ka um tuk thei ma uh cim ? tin don hi .
42002050	Mahnaven a thudon kiiknak cu a matlap thei zo haw ma hi .
42002051	Jesuh cu a nu le a pa tuah Nazareth ah kik leh in a thu haw ngai in um hi . A nun hi thu le late hempoh phawkngil ngawlin tiamteh leng hi .
42002052	Jesuh cu taksa pumpi le cipnak ah khangto in Pathian le mihing mai ah deih-awhzet in nung hi .
42003001	Rom kumpi Tiberius ii uknak kum sawm le kum nga a kim kum in Pontius Pilat cu Judea ngam uktu mang ki dek aa Herod cu Galilee ngam uktu hi . Anau Filip cu Iturea le Trakhonitis ngam uktu hi . Lisanias cu Abilene ngam uktu hi .
42003002	Annas le Kaiafas cu Thiampi Saang dek haw hi . Mahlaitak hawng in phiilneel ngamkhing lak aa um Zekhariah capa Johan ii lakah Pathian awnkam heng hi .
42003003	Mahhangin Johan cu Jordan ngun eelkim hempoh ah ziin kawkawi in , “ Na sualnak uh siik in Baptizam la un , Mahten Pathian inna sualnak uh ngaithiam tuk hi , ” tin phuang pepel hi .
42003004	Kamsangpa Isaiah in a laibu sungah , “ Mi pakhat cu phiilneel ngam khing lakpen Topai lampi khi lem unna , A hawhnak tuk lampi khi sial inna camtiik un
42003005	A niamnak hempoh dip unna , Mualsang mualniam hempoh na zawttiik un , Lam kiukawi te na nilh un A bingbo hempoh maamtiik un .
42003006	Miphun hempoh ten Pathian nunpatnak mu haw tuk hi ” ti in ngat in um hi .
42003007	Mi honpi te cu Baptizamnak la tukin Johan lakah a hun haw ten , Johan in , “ Noh ngul ngilo te ! A hengtukmi Pathian thin-uuknak pen luat thei tuk uh ci tin a kua in hilh him ?
42003008	Na sualnak na sik ngai uh tale deh le bawlnak ah in langtiik un hi . Abraham khi ka pu uh hi tin tili toh pahsuh un hi , ciangzet in hilh ing hi . Pathian in hi suang pi hei hi Abraham casuan te cangtiik thei hi .
42003009	Thingkungte a bul ah heipi koih ham zo hi . Ngahpha a ngah ngawl thingkungte phuk in meialh pi sungah vawkin um tuk hi , ” tin ti hi .
42003010	Mahten mi honpi ten , “ Mah ahitale itibang in um tuk ung ngim ? tin dong haw hi .
42003011	Johan in , “ Angki silhnih a nei ten silhkhat cu angki neingawl te pia haw ta hen , an a nei ten neingawl pawl te hoibok haw ta hen ” tin ti hi .
42003012	Siah khontu hekkhat te baptizam la tuk hung haw in “ Saya pa , koh i bawl tuk ung ngim ? tin donghaw hi ,
42003013	Johan in , “ Na khontuk uh zat sang tamsaw inna khon ta pahsuh un hi ” tin ti hi
42003014	Ngaalkap hekkhat te hei in , “ Koh aw a i bawl bok tuk ung kaw ? ” tin dong haw hi . Amuh tei lakah , “ Kuamah ii lakpen tangka la tutun pahsuh un hi . Thuman ngawlpi kuamah sual na nawn ta pahsuh un hi . Na thaman ngah uh zat humah na lungkim ta un hi ” tin ti hi .
42003015	Mi hempoh ten muansannak nei sesem haw in Johan cu Messiah poh hi nantih maw tin lamdangsa in ngaisung tek haw hi .
42003016	Mahhangin Johan in , “ Kei cun tui tuah in baptizam-nak pia ing hi . Mahnaven kei saangin a ngengsawmi pakhat hung tuk hi . Kei cu a kedam khau duuktu tuk hei taakmang hi . Amah cun Hawvang le meituah in baptizampia tuk hi .
42003017	A caang khepnak lawhphek cawi in caang te kheep tuk hi . A cang pha te beemsung khum in a sii pawl te cu a mit awngngawl meipisung ah haal khawng tuk hi , ” tin ti hi .
42003018	Johan in Thuthangpha cu mipi lakah a phuphun in phuang aa a nuncan ziaza haw kheel tukin sosuah pepel hi .
42003019	Mahnaven ngam uktu Herod in a naupa ii zi Herodias huai in thil phangawl dang tampi a bawl hang Johan in liat hi .
42003020	Herod cu a thin-uk in Johan khi thawng inn ah khum in thil pha ngawl bawl bet nawnawm hi .
42003021	Mi hempoh baptizam a laak celh haw ten Jesuh hei Baptizam la bok hi . A thunget laihtakin vankong hong in Hawvang Thiangtho cu khulo bangin a humah kumsuk hi .
42003022	Mahten vanpen aw ngiing in , “ Nangcu ka ihmi ka capa hi ci , na humah ka lungdamzet ing , ” tin ti hi .
42003023	Jesuh cu na a deh pat ten kum sawmthum hawng khi hi . Mipi ten Josef capa hi tin ngaisung haw hi . Josef cu Heli capa hi .
42003024	Heli cu Matthat capa hi . Matthat cu Levi capa hi . Levi cu Melkhi capa hi . Melkhi cu Jannai capa hi . Jannai cu Josef capa hi .
42003025	Josef cu Matthatias capa hi , Matthatias cu Amos capa hi . Amos cu Nahum capa hi . Nahum cu Esli capa hi . Esli cu Naggai capa hi .
42003026	Naggai cu Maath capa hi . Maath cu Mathathias capa hi , Mathathias cu Semein capa hi . Semein cu Jawsek capa hi . Jawsek cu Joda capa hi . Joda cu Joanan capa hi .
42003027	Joanan cu Rhesa capa hi . Rhesa cu Jerubabel capa hi . Jerubabel cu Shealtial capa hi . Shealtial cu Neri capa hi .
42003028	Neri cu Melkhi capa hi . Melkhi cu Addi capa hi . Addi cu Cosam capa hi . Cosam cu Elmadam capa hi . Elmadam cu Er capa hi .
42003029	Er cu Joshua capa hi . Joshua cu Eliezar capa hi . Eliezar cu Jorim capa hi . Jorim cu Matthat capa hi . Matthat cu Levi capa hi .
42003030	Levi cu Simeon capa hi . Simeon cu Judah capa hi . Judah cu Josef capa hi . Josef cu Jonam capa hi . Jonam cu Eliakim capa hi .
42003031	Eliakim cu Melea capa hi . Melea cu Menna capa hi . Menna cu Mattatha capa hi mattatha cu Nathan capa hi . Nathan capa hi . Nathan cu David capa hi .
42003032	David cu Jesse capa hi . Jesse cu Obed capa hi . Obed cu Boaz capa hi . Boaz cu Salmon capa hi . Salmon cu Nahshon capa hi .
42003033	Nahshon cu Amminadab capa hi . Amminadab cu Admin capa hi . Admin cu Arni capa hi . Arni cu Hezron capa hi . Hezron cu Perez capa hi .
42003034	Perez cu Judah capa hi . Judah cu Jakob capa hi . Jakob cu Isak capa hi . Isak cu Abraham capa hi . Abraham cu Terah capa hi . Terah cu Nahor capa hi .
42003035	Nahor cu Serug capa hi . Serug cu Reu capa hi . Reu cu Peleg capa hi . Peleg cu Eber capa hi . Eber cu Shel ah capa hi .
42003036	Shel ah cu Kainan capa hi . Kainan cu Arphaksad capa hi . Arphaksad cu Shem capa hi . Shem cu Noah capa hi . Noah cu Lamek capa hi .
42003037	Lamek cu Methusel ah capa hi . Methusel ah cu Enok capa hi . Enok cu Jared capa hi . Jared cu Mahalalel capa hi . Mahalalel cu Kenan capa hi .
42003038	Kenan cu Enok capa hi . Enok cu Seth capa hi . Seth cu Adam capa hi . Adam cu Pathian Capa hi
42004001	Jesuh cu Hawvang Thiangtho tuah dim in Jordan ngun pen a kih leh ten Hawvang in hampalak ah pui hi .
42004002	Mahlai mun ahcun ni sawmli sung Satan in sualso hi . Hi sung hempoh imah ei ngawlin a um hangin a ngilkial mahtak hi .
42004003	Satan in Jesuh lakah , “ Pathian Capa na hi ngangai tale hi suang hi cangho suaktiik in , ” tin ti hi .
42004004	Jesuh in , “ Lai Thiangtho sungah mihing nunnak cu an bek hi kha ma hi ti hi , ” tin don hi .
42004005	Satan in hawhpih leleu in mit phelep laklawh sungin leihum ngam hempoh lak hi .
42004006	Mahten , “ Hi leihum thuneihnak le hauhnak hempoh te nangmah pia tung hi . Keima ta hi ka piaknuammi lakah pia thei ing .
42004007	Ka maiah kuun in keimah na bia ahitale hite hempoh nangma ta hi tuk hi , ” tin ti hi .
42004008	Jesuh in , “ Lai Thiangtho sungah , Na Topa na Pathian bek bia inna , ama na bek dek in hi , ” tin ti hi . ” tin don le leu hi .
42004009	Mahten satan in Jesuh cu Jerusalem ah hawhpih in Jerusalem biakinn kuul humah khun hi . Mahten satan in “ Pathian Capa nahi ngai tale hilai pen dawksuk in hi .
42004010	Itahimtitale Lai Thiangtho sungah nangmah a cingkhawitu tuk Pathian in van mitetiik tuk hi .
42004011	Van miten a kut tuah in dom haw tuk aa na ke te suang tuah sawhdun kha tuk ma hi tin um hi , ” tin ti hi .
42004012	Mahnaven Jesuh in , “ Lai Thiangtho sungah na Topa na Pathian teh pahsun tin um hi , ” tin don hi .
42004013	Satan in hi sualsohnak te hempoh a celh ten hunkhat sung Jesuh cu zam hi .
42004014	Jesuh cu Galilee ah a kihleh ten Hawvang Thiangtho tuah dim in um hi . Mahlai ngam hempoh ah a min cu na thang khawng hi .
42004015	Pumkhawminn ah thu hilh in mi hempoh in pahcawi haw hi .
42004016	Jesuh cu a tuallennak Nazareth khua ah hawh in a daan bangin Sabbath ni ten Pumkhawmnak ah hawh in Lai Thiangtho sial tukin ding hi .
42004017	Mahten Isaiah laizial pi khi pia haw hi . Mah laibu pi cu keu in :
42004018	“ Topai Hawvang cu ka humah um hi . Itahimtitale mi ca-ngah tei lakah lungdamnak Thuthangpha hilh tukin sathau thihsak in kei cu teng zo hi . Saltaang mitei lakah luatnak thu hilh tukin le mitcaw tei khua muh leh theihnak tukin keimah cutiik hi . Bawlsiat thuakte luattiik tukin le
42004019	Topa in a mihing te a patnak tuk hun heng zotoh hi tih thu taangau tukin keimahtiik hi , ” tih thu ngatnak mun khi sial hi .
42004020	Jesuh in a sialmi laibu khi zial leh ta in a keemtu pai khut ah a sat celh ten khung hi . A pum khawmmi hempoh ten Jesuh cu mit phelep po ngawlin zo haw hi .
42004021	Mahten Jesuh in , “ Ka sialmi na theih uh bangin hi Lai Thiangtho sung aa ngatmi cu tuni hin kim ta hi , ” tin ti hi .
42004022	Mualneizet in a ot te khi a zaak haw ten a lungmu sung haw ah pomzet in thasiah mahtak haw hi . “ Hi pa hi Josef capa hi ma ta maw ? ” tin ti haw hi .
42004023	Jesuh in amuh tei lakah , “ Sibawi pa aw nangmah le nangmah damtiik duncop in hi , tih mi thupaucapnak khi mang in keimah ti tuk uh ci tih cu ciangzet in thei ing hi . Mah humah , ” Kapernaum khua aa na thil bawl thu ka zaakuh mite khi nangma khua ah bawlbok in hi ” tin ti nuam tuk uh ci .
42004024	Mahnaven ciangzet in hilh ing hi : Kamsang cu a piannak khua ah sunsak awng haw ma hi .
42004025	“ Ka hilhmi hi ngai un hi : Elijah khanlaih khin kumthum le alang sung nguah zu ngawlin ngampi paam tung hi . Mahlaihtak khin Israel ngam sungah meivong tampi um haw hi tih khi thu dik hi .
42004026	Mahnaven Elijah cu Israel mi pakhat lakah hei hawhtiik ngawlin Sidon peng Zarefath khua a meivong nui lak bek ah hawhtiik mi hi .
42004027	Kamsang Elisha khanlaih khin Israel ngamsung ummi tampi cu phaak haw hi . Mahnaven damnak ngahtu midang kuamah um ma hi . Syria mi Naaman bek dam hi , ” tin ti hi .
42004028	Hi thu Pumkhawmnak inn aa a pumkhawmtu ten a zak hawten thin-uk mahtak haw hi .
42004029	A venghawng haw in dingto tutup haw in Jesuh cu a khua haw pen dok tul vawk haw hi . A khua tohnak haw mualkuul tian kaai haw hi . Liang ah sawnvawk tum haw hi .
42004030	Mahnaven Jesuh cu mipi laklawh pen ama hawh nuamnak lamah hawh vawk tumta hi .
42004031	Jesuh cu Galilee peng Kapernaum khua ah hawh in Sabbath ni in thuzilhnak nei hi .
42004032	A thu zilh ten thuneizet in a zilh hangin mipi ten lamdangsamahtak haw hi .
42004033	Mahlaih Pumkhawmnak ahcun dawi ngilo i polhmi pa pakhat um hi . Hipa cun Jesuh lakah ,
42004034	“ Nazareth Jesuh , Itibangin , bawl tum cim ? Keimuh te siatsuah tukin hung cim maw ? A kua cim tih thei ing hi . Pathian Kamsang thiangtho hi ci , ” tin ti hi .
42004035	Jesuh in , “ Mengdeen in hi . Hi pai sung pen tul in hi , ” tin thu pia hi . Dawingilo in mahmi pa cu mipi maiah lumtiik in a humah imah siatnak bawl ngawl no'in tai tul hi .
42004036	Mahten mi hempoh te cu lamdangsa in pakhat le khat “ Hi pai awn hi lamdang mahtak . Thuneizet in le huham neizet in dawingilo te thu a piak ten taitul thong haw hi ” tin son li haw hi .
42004037	Jesuh ii thu cu mahlai ngam sung hempoh thangkeh paih hi .
42004038	Jesuh cu Pumkhawminn pen tul in Simon i inn ah hawh hi . Simon i sungnu cu khuasik nattun inna hi . Hi a nat thu cu Jesuh hilh haw hi .
42004039	Mahten Jesuh cu a ihkhun eel ah dingin mahnui nattun cu dam tukin thu pia hi . A natnak cu thakhat in dam hi . Thoto in mikhual te cu tuamhlawm hi .
42004040	Taaklam nitum ceng ten natnak phunkim thuaktu hempoh te a ngualcam haw ten Jesuh lakah hawhpih haw hi . Mina tei lu humah a khut nga in damtiik khawng hi .
42004041	Mi tampi tei sung pen dawingilo te hei taaitul haw in , “ Nang cu Pathian Capa hi ci , ” tin au haw hi . Mahnaven Jesuh in dawingilo te cu awn tuk ngawlin thu pia hi . Itahimtitale dawingilo ten amah cu Messiah hi tih khi thei haw hi .
42004042	Zinglam khuavak ten Jesuh cu hampa lakah hawh hi . Mi ten amah hehtin zei haw in a muh haw ten , “ Keimuh te hi zamthong ta pahsun hi , ” tin kuun haw hi .
42004043	Mahnaven amuh tei lakah , “ Pathian uknak Thuthangpha cu mun hempoh ah ka hilhtukmi hihim hi . Itahimtitale hi nadek tukin Pathian in keimah hah suk hi , ” tin ti hi .
42004044	Hitihcun Judea ngam sung hempoh aa Pumkhawmnak ah thu hilh pepel hi .
42005001	Veikhatlaih in Jesuh cu Genesaret tuipi mawkah ding in Pathian thu hilh aa a ngai nuam mi honpi te cu a eel neek tuk cuh dun tawtok haw hi .
42005002	Jesuh in tuimawk aa hawmkuang panih akhih leng haw mi khi mu hi . Ngasa suk vawktu te cu hawmkuang sung pen tul in a suuk haw som li haw hi .
42005003	Jesuh cu hawmkuang pakhat sungah tum hi . Mahmi hawmkuang cu Simon ii ta hi . Tuimawk pen a laizang ah , thawn tiikin mah hawmkuang sungah Jesuh cu khung in mihonpi te cu thu hilh hi .
42005004	A thu hilh celh ten Simon cu Jesuh in , “ Na hawmkuang tui thuuknak mun deuh ah khin inna , na ngualcam te tuah na suuk uh ngasa awk tukin vawk un hi , ” tin ti hi .
42005005	Simon in , “ Topa , zankhua hehtin vawkli heng nave ungin imah awk ung hi . Mahnaven vawk in hi nati tacun natihnak bangin vawk tuk ung hi , ” tin ti hi .
42005006	A suuk haw cu vawksuk haw in ngasa cu a suuk haw a dim in awk hi . A ngit leita hangin a suuk haw bal khawng awn hi .
42005007	Mahten hawmkuang dang sung aa a ngualcam te khi khut zaap in , “ Bawm un hi ” tin sam haw hi . Hung haw in a hawmkuang panih haw cun ngasa a dim in koih haw hi . A ngit leita hangin a hawmkuang haw cu nim awn hi .
42005008	Hi te a muh ten Simon cu a khuukdin in Jesuh lakah , “ Topa , ka neel pen tai ngawn in hi . Itahimtitale kei cu misual ing hi ” tin ti hi .
42005009	Amah le a ngualcam te cu ngasa tampi a awh haw hangin lamdangsamahtak haw hi .
42005010	Mahbangbokin a suuk vawkpih haw Zebedi capa Jeim le Johan hei in lamdang sazet bok haw hi . Jesuh in Simon cu , “ Lau pahsun , tu penpan mihing mantu hi tuk ci , ” tin ti hi .
42005011	A hawmkuang haw te tui mawkah dok in a thil haw te zam khawng in Jesuh ii nung zui haw hi .
42005012	Veikhatlaihin Jesuh cu phaaknat vei pa pakhat i umnak khua ah heng hi . Hi pan Jesuh a muh ten a maiah bok in , “ Topa na nuam ta cun thiangtiik thei ci , ” tin ngen hi .
42005013	Jesuh in a khutzaak in a zen cengten , “ Thiangtiik nuam ing hi , thiang in hi , ” tin ti hi . Thakhat in a natnak cu dam hi .
42005014	Jesuh in , “ Kuamah hilh kha pahsun hi . Mahnaven hawh vingveng ten na thiampi pan nangmah zo hen . Mahtecun dam hi ci tih khi mi hempoh i muhtheihnak tukin Moses dan bangin biakpiaknak na pia in hi , ” tin ti hi .
42005015	Mahnaven Jesuh ii thu cu mun hempoh ah thang nawnawm hi . Mitampi ten amah zuan dedeuh haw in a thu ngai haw hi . A natnak haw te vang damtiik hi .
42005016	Mundang ah a cang paak no hawh in thungen meek hi .
42005017	Veikhat in Jesuh ii thu hilh lih laihtak in Jerusalem khua le Judea ngam , Galilee ngam khua hempoh pen a hungmi Farasi le Daanthiam khenkhat te mahlai mun ahcun khung bok haw hi . Tina tei dam leh theihnak tuk Topai huham cu Jesuh humah um hi .
42005018	Khut ke thi pa cu mi hon khat ten a zauphah tuah zawng in Jesuh i maiah koih tukin inn sungah hawhpih tuk el haw hi .
42005019	Mahnaven mihing tam leita hangin a hawh tumnak haw tuk lampi tong ma hi . Mahhangin inn hum kaitohpih haw aa innkuul phelet in mihonpi lak , Jesuh i mai keek ah a zauphah tuah cun khesuk haw hi .
42005020	Muannak a neih zia haw khi Jesuh in a muh ten khut ke thi pai lakah , “ Unau pa aw , na sualnak te ngaihthiam hi zotoh hi , ” tin ti hi .
42005021	Daanthiam pawl le Farasi pawl ten , “ Pathian zotsaknak hibangngen awntu mihing cu a kua him ? Sual ngaithiam theitu cu Pathian pakhat bek hi si , ” tin pakhat le pa khat tidunli haw hi .
42005022	Jesuh in a ngaihsutnak haw a theih ten , “ Hitihbangin ita thu ngaisung uh cim ?
42005023	Na sualnak ngaihthiam hi zotoh hi tih maw , ahimatale tho in hawh in hi , ” tih tuk bang baih saw him ?
42005024	Mihing capa hin leihum ah sual ngaithiam theihnak thu nei hi tihthu nohtei lakah langtiik tung hi , ” tin ti hi . Khut ke thi pai lakah cun , “ Tho in , na zauphah la inna inn ah pin tan hi , ” tin ti hi .
42005025	Thakhat in khut ke thi pa cu mi honpi mai ahcun tho hi . A puantom cu la in Pathian thang phat thah in inn ah piin hi .
42005026	Mihonpi te cu lamdangsamahtak haw hi . Lauthahzet in Pathian cu pahcawi haw hi “ Tuni aa amuh uh te hi izah thasiahhuai thil him ? ” tin sonli haw hi .
42005027	Hi nung ten Jesuh cu hawh in siahkhontu Levi a tih haw pa , a zung sungah khungleng khi mu hi . Jesuh in a lakah “ Ka nung zui in hi , ” tin ti hi .
42005028	Levi cu i hempoh zam in Jesuh nung zui hi .
42005029	Levi in a inn ah an eih khawmnak nasiazet in Jesuh min in bawl hi . A sammi lakah siahkhonte le midang tam pi tel haw hi .
42005030	Farasi mi khenkhat le Daanthiam khenkhat amu pawlsung aa a telmi pawl te cu Jesuh nungzui tei humah phu celhculh haw hi . “ Ita siahkhontu le misual te tuah anmin tuimin kiil ten thei uh cim ? ” tin dong haw hi .
42005031	Jesuh in , “ Tidam miten sibawi kul haw ma hi . Tina pawl te bek in sibawi kul haw hi .
42005032	Midikcang te sam tukin hung kha mang hi . Misual te a sualnak haw sikkiktiik tukin hung ing hi , ” tin ti hi .
42005033	Khenkhat ten Jesuh lakah , “ Johan i nungzui pawl te cu ancang in thungen thei li haw hi . Farasi tei nungzui te hei in mahtihbangcun bawlbok haw hi . Mahnaven na nungzuitu pawl te cu eih le in lamah amu nawnuam in um haw hi , ” tin hilh haw hi .
42005034	Jesuh in , “ Mopuai simtu pawl te cu moneitu pa a mu lakah a um sung in an cangtiik thei tuk ma hi uh ci !
42005035	Mahnaven moneitu tangval pa cu amu lak pen laak hun heng tuk aa mahtecun an cang leh haw tuk hi , ” tin ti hi .
42005036	Jesuh in amuh tei lakah tehkipnak thu hibangin hilh hi . “ Angki sia dahnak tukin kuamah in puan thak botbal awng haw tuk ma hi . Botbal in a mang ahitacun a phuanthak cun puanlun cu dokkek in bal dedeuh thei hi .
42005037	Cabit tuithak khi savun thawl lun sungah kuamah in than awng haw ma hi . Itahimtitale cabit tui thak cun thawllun pokkehtiik tuk hi . Mahtecun cabit tui cu bua thong tuk a ma thawl vang cu siat lawh thong tuk hi .
42005038	Mah saangin cabit tuithak khi savun thawlthak sungah thun tuk saw mi hi .
42005039	Cabit tuilun a in celh haw ten cabit tuithak khi in leh nuam awng haw ma hi . A lun uuk saw hi tin ti haw hi , tih thu hilh hi .
42006001	Sabbath ni in Jesuh cu sangvut lo laiah in vak li hi . A nungzui ten sangvut nguui cu zut in a khutsung haw ah nuai in baak thathah haw hi .
42006002	Farasi mihek khat ten , “ Keimu daan in sabbath ni imah bawl tuk hi ma hi a tihmi noh ten ita bawl uh cim ? ” tin ti haw hi .
42006003	Jesuh in amuhtei lakah , “ David le a ngaalkap te khi a ngilkial haw takhin David in ibawl him tih thu khi sial awng ma uh cim ?
42006004	Pathian inn sungah tum in Pathian lakah piakmi an khi la in ei hi . A ngaalkap te vang pia bok hi . Hi an khi thiampi te sialngawl kuamah dang i eih daan hi ma hi , ” tin don hi .
42006005	Jesuh in , “ Mi Capa cu sabbath uktu Pa hi , ” tin ti hi .
42006006	Veikhat cu sabbath ni in Jesuh Pumkhawm sungah thu hilh hi . Mahlai ahcun khut taklam thi mi pakhat um hi .
42006007	Farasi te le Daanthiam pawl ten Jesuh i sual zei nuam in sabbath ni in mina damtiik ma na maw tin a eel neek no pen zo leng haw hi .
42006008	A ngaihsutnak haw te Jesuh in thei leng hi . Mahhangin mina pai lakah , “ Dinginna mai lamah hawh in hi , ” tin ti hi . Khut langkhat thi pa cu dingin mailam ah hawh hi .
42006009	Jesuh in amuh tei lakah , “ Thu pakhat dong tung hi . Eimu daan in sabbath ni aa bawlphalmi i him ? Mibop tuk maw , mi siatsuah tuk saw him ? Mi nunnak hum him tuk maw siatsuah tuk khi saw him ? ” tin dong hi .
42006010	Mahmi pawl tei mit hah pakhat nung pakhat a zohcik pepel celh ten khut langkhat thi pai lakah “ Nakhut zaak in hi , ” a tih ten zaakpaih in dam vawk ta hi .
42006011	Mahten a thin haw uuk zet in Jesuh siatsuah theihnak tuk thu buk vaikum haw hi .
42006012	Mahlaihtak in Jesuh cu thungen tukin mual humah kai in Pathian lakah zankhua thungen hi .
42006013	Zinglam khuavak ten a nungzui te samkhawm in mah sung pen mihing sawm le panih teng tum peeng hi . Mah te cu Nungzui te tin sam hi .
42006014	A min haw cu , Simon ( Piter ti hei in sam ) le a nau Andru Jeim le Johan , Filip le Bartholomeo ,
42006015	Matthai le Thomas , Alfias capa Jeim le Simon ( phun le nam tang tin sam mi )
42006016	Jeim capa Juda le Jesuh zuaklehtu pa Juda Iskariot te hi haw hi .
42006017	Jesuh cu nungzui te tuah mualhum pen a tolhsuk leh haw ten a zuitu tampi te tuah lawnlai ah ding haw hi . Mi tampi te mahlai munah hung haw in , Judea ngam hempoh pen heihihen , Jerusalem khua pen heihihen , tupi mawk aa um Tai-ar le Sidon khua pen heihihen , tampi heng haw hi .
42006018	Jesuh thu hilhmi ngainuam in le a natnak haw pen a dam nuam te hung haw hi . Hawvang siasuak tei bawlsiat a thuak mite vang damtiik hi .
42006019	Mi hempoh ten amah khi zen nuam haw hi . Itahimtitale a sung pen huham tul in a damtiik khawng hang hi .
42006020	Jesuh in a nungzui pawl te a zoh cangcian celh ten , “ Noh mizawngte aw mi muicu hi uh ci , Itahimtitale Pathian uknak ngam cu nangmu ta hi .
42006021	Tu aa a ngilkial mite aw mi muicu hi uh ci Itahimtitale navon uh vah tuk hi . Tu aa a kap mite aw mi muicu hi uh ci Itahimtitale nui leh tuk uh ci
42006022	Mi ten nangmuh hua aa , deidan in , mi capa hangin zawnsak in le a sonsia haw ahitale mi muicu hi uh ci Mahtibang ten thin nop no'n um unna , lungdam in laam un .
42006023	Itahimtitale nohtei ca tukin van humah laksawng ngengpi koihsa in um hi . Hitihbang cun a pu a pa haw pawl ten kamsang tei humah bawlzo haw toh hi .
42006024	Tu aa milian pawl te cu mi bawngsia hi uh ci . Itahimtitale nun nopnak ngah khawng zo tuk uh ci . Tamsiat nak co leh tuk uh ci .
42006025	Tu aa vonvah te aw hehpih huai uh ci . Itahimtitale ngilkial in um leh tuk uh ci Tu aa a nuili pawl te aw hehpihhuai uh ci . Itahimtitale lungkham in kap leh tuk uh ci . Mi hempoh in a pahcawi haw tale hehpihhuai uh ci .
42006026	Mi hempoh in a pahcawi haw ten , Kamsang manngawl te khi mahtin pahcawi zo haw toh hi .
42006027	Mahnaven ka thu a theitu mite aw , na ngaal uh te na it ta un hi . Nangmuh huatu tei ca in phatnak bawl un hi .
42006028	Nangmuh a tamlitu te khi thupha pia ta un , nangmuh bawlsiatu tei ca in thu na nget sak ta un hi .
42006029	Mi pa khatkhat inna bek langlam a beng tale a langlam hei dawh laih in , mi pakhakhat in na angki puata saw a la ahitale na angki sungsilh vang pebeet in hi .
42006030	Na thil a ngentu pakhakhat a umtale pia in hi . Na tangka a laksaktu lakah ngen kik pahsun hi .
42006031	Nangma hum aa mitei bawlsak tuk nadeih bangkeek khin mi humah na bawl in hi .
42006032	Nangmah a ittu te bek na it kik leh ahitacun ita thupha muicu co tukin muang kha li cim ? Misual te poh hei in amuh ittu te khi it bok haw laih hi .
42006033	Nangma hum aa phatnak a bawltu pawl tei hum bekah phatnak na bawl a hitacun ita thupha muicu co tuk muang li cim ? Misual pawl te hei in hitihbangin bawlbok haw hi .
42006034	Ngah kikleh tung hi tin na ngaihsut tei neel bekah na puukphal ahitacun ita thupha muicu ngah tukin muang li cim ? Misual te poh hei in ngah kikleh tuk ahitacun misual dang te khi puukphal bok haw hi .
42006035	Mahtibang kha ma hi ! Na ngaal te it un , amu humah phatnak bawl un ngah leh tung tin ngaihsutnak tuah sum puk pahsun , mahten laksawng tampi ngah tuk uh ci . Cungnungbel Pathian i ca te hi tuk uh ci . Itahimtitale amah cu misual le lungdamnak hei thei ngawl tei humah hei pha hi .
42006036	Na pa uh cu mi hehpih thiam ahih taak nohte vang mi hehpih na thiam ta un hi , ” tin ti hi .
42006037	Sonsiatmi nahih ngawlnak tukin mi sonsia pahsun hi . Midang tei humah thukhen pahsun , Mahahitale nang mu humah Pathian in thu khenbok tuk ma hi . Midang te na vawk ta pahsuh un hi , Pathian in nang vawkbok tuk ma hi . Midang te ngaidam inna Pathian in nangmah ngaidam bok tuk hi .
42006038	Midang te thil pia inna Pathian innang pia leh bok tuk hi . Tamzet in dimleet in nakhut sungah piak hi tuk hi . Na donzawh ngawl tian in buaksuk tuk hi . Midang humah natehnak lawh kho leleng khin Pathian inna humah tehnak in mang tuk hi , ” tin ti hi .
42006039	Mahten Jesuh in hi tehkipnak thu hilh hi : “ Mitcaw pakhat in a dang mitcaw pakhat cu itabangin lamhuai thei tuk him ? Lam a huai ahitacun a panih haw in hawkluam sungah caak haw tuk hi .
42006040	Tawngta cu a saya pa saangin thiam saw awng ma hi . Mahnaven tawngta cun a cunnak a celh ten a saya pa bangbok tuk hi .
42006041	Na mit sung aa thingkhal a ummi saw khi ngaisung ngawlin ita na unau i mitsung aa buak no khi zoli cim ?
42006042	Na unau i lakah “ Unau pa aw , na mitsung aa buak zohsak nang ” tin ita ti thei cim ? Nangma mitsung aa thingkhal hei mu ma ci . Noh nemlawt pawl ! A masabel inna mitsung aa thingkhal khi suah ta un na , mahnungten na unau uh i mitsung aa buak no khi pha no in mu tuk uh ci ” tin ti hi .
42006043	A phami thingkung in a sia ngah awng ma hi . Mahbangbok in a sia mi thingkung hei in apha ngah awng bok ma hi .
42006044	Thingkung hempoh cu a ngah pen theih theih hi . Lingkung hum pen thei min lo awng ma uh ci . Mahbangbokin valuk ling hum pen cabit ngah lo awng ma uh ci
42006045	Mipha in a lungmu sung ummi thil pha khi tuultiik hi . Miphangawl in a lungmu sung um mi thil pha ngawl khi tuultiik bok hi . Itahimtitale mihing cu a lungmu sung ummi khi a kam pen tul hi , ” tin ti hi .
42006046	Jesuh in , “ Topa , Topa tin sam sih aa , ita ka hilh mite dek sih ma uh cim ?
42006047	Kalakah hung in ka thu hilhmi ngai in a zuitu pawl cu itibang te haw him tih khi lak tung hi .
42006048	Mah mipa cu khuam kua thuukzet in co aa suangpi humah inn a satu bang khi hi . Tui khang in mahmi inn cu simli naven hiing zo ma hi . Itahimtitale khozetin sak mi inn hi .
42006049	Mahnaven ka thu hilhmi thei leng na keek aa a zuingawltu pa cu khuam pha no in phut ngawlin phiilneel hum men ah inn a satu pa bang hi . Tui khang in mahmi inn cu a sim ten thakhat in cim ta hi . Izahta lauhuai him ? ” tin ti hi .
42007001	Jesuh cu hi thu hempoh te a hilh ceng ten Kapernaum khua ah hawh hi .
42007002	Mahlai ahcun Rom ngaalbawi pakhat um hi . Mah ngaalbawi cun inn ceeng pakhat nei in it mahtak hi . Mahmi pa cu a tina in thi awndiak toh hi .
42007003	Hi ngaalbawi pa cun Jesuh ii thu le la a zaak ten a innceeng pa damnak tuk ngetsak tukin Judah upa te hawhtiik hi .
42007004	Jesuh lak a hen haw ten tihtakzet in ngen haw hi . “ Hipa hi na bop tukin taak ngangai hi .
42007005	Phun le nam it ngangaitu hi in amah hihim hin Pumkhawm inn pakhat sak sak hi , ” tin ti hi .
42007006	Mahhangin Jesuh in a nung haw zui hi . Mahlai inn a hen kuan haw ten ngaalbawi pa cun a ngualcam te hawhtiik in , “ Topa haksa em in hung nuam li pahsun hi .
42007007	Ka inn hi nang i tumnak tuk taak ma hi . Nangma lakah keimah hawh nang ka tih ten nangmah tawk tukin taak mang hi tin ngaisung ing hi . Mahhangin thupia poh inna ka inn ceeng cu dam tuk poh hi .
42007008	Keimah hei hi bawi upa khutnuai um mi ing hi . Keima kut nuaiah hei in ngaalkap tampi umbok haw hi . Ngaalkap pakhat cu “ hawh in ” ka tih ten hawh hi . A dang pa khat cu , “ hungin ” ka tih ten hung hi . Ka innceeng pawl te cu “ hi bawl in hi ” ka tih ten bawl haw hi , ” tin ti hi .
42007009	Hi thu Jesuh in a theih ten lamdangsa zet hi . A zuitu mihonpi tei lam heek in “ Thungangai in hilh ing hi . Israel mi lakah hei in hibang muankhonak nei tawk awng malaih ing hi , ” tin ti hi .
42007010	A hawhtiik mi pawl te cu ngaalbawi pai inn ah kiikleh haw in ngaalbawi pai innceeng pa cu na dam zotoh khi mu haw hi .
42007011	Mahnung a ngeingawl in Jesuh cu Nain khua ah hawh hi . Nungzui pawl le a dang tampi ten zuibok haw hi .
42007012	A khua dawng haw a hen ten mithi phum tuk mihonpi tul dudut tawk haw hi . A thitu cu meivong nui capa neihcalam hi in khawsung mitampi ten a nu cu zui haw hi .
42007013	Topan a nu a muh ten hehpih ngangai in , “ Kap toh pahsun , ” tin ti hi .
42007014	Mahten Jesuh cu hawh in , mithi kuang cu a khut in a zen ten mithi zawng pawl te cu ding haw hi . Jesuh in , “ Tangval pa , tho in ti ing hi , ” tin ti hi .
42007015	Mithi pa cu thoto in awn thei hi . Mahten Jesuh in a nui lakah hawhpih hi .
42007016	A venghawng haw in thinsu in Pathian thangphat haw hi . “ Eimu sungah kamsang ngengpi suak hi . A mihing te luan tukin Pathian hung zotoh hi , ” tin ti haw hi .
42007017	Jesuh ii thu le la cu mahmi ngam hempoh le a eel kim ngam sungah thang khawng hi .
42007018	Hi thu hempoh te cu nungzui ten Johan hilh haw hi . Mahten Johan in a laita te panih sam in , Topa nang cu , “ Johan i hung tuk hi a tihmi khi cim ?
42007019	Ahimatale a dang ngak hih tuk lai ung maw ? ” tih thu dong tukin hawhtiik hi .
42007020	Jesuh lak a hen haw ten , “ Johan i hung tuk hi a tihmi nangmah cim maw ? Ahimatale midang ngak hih tuk laih ung ngim ? tih thu dong tukin Johan intiik hi , ” tin ti haw hi .
42007021	Mahlaihtak in Jesuh in mi tampi a natnak haw le a dam ngawlnak haw a phuphun damtiik in dawingilo i khalhsiat te vang damtiik hi . Mitcaw tampite vang khua mu lehtiik hi .
42007022	Mahhangin Jesuh in Johan nungzuite cu “ Kikleh ta un na , na muhmi uh le na theihmi uh te hi Johan na hilh ta un hi . Mitcawten khua mu haw , kebai te pha no in vaak thei haw . Miphaakten damnak ngah haw hi . Bengbulte thu za leh in , mithite tho leh haw hi . Mi ca-ngah tei lakah lungdamnak Thuthangpha cu au in um zotoh hi .
42007023	Keima thu cungcang ah muanhelhnak a neingawltute cu muicu thupha cote hi haw hi , ” tin don hi .
42007024	Johan i tiikmi a nungzui tei kih leh nung ten Jesuh in Johan ii thu le la cu mipi mai ah hibanghin hilh hi . “ Hampalak ah Johan tawk nuam inna hawh uh laih khin i mu tukin hawh uh cim ?
42007025	A i mu nuam in hawh uh cim ? Van manpha silhmi zo nuam in maw ? Mahtibang van manpha silh aa nopzet in a umtute cu kumpi inn bek ah um haw hi .
42007026	Hilh hem un . Aii zo nuam in hawh uh cim ? Kamsangte zo nuam in maw ? Hi zuh hi , kamsang zo nuam in hawh ngai hi uh ci . Mahnaven na muh uh mi cu kamsang saangin nasiasaw hi
42007027	Itahimtitale Johan i thu Lai Thiangtho in hi bangin ti hi . “ Pathian in nangma ca lampi sialtu tukin na masuan ah ka kamtaitu pa hawhhamtiik tung hi , ” ti hi .
42007028	Ciangzet in hilh ing hi . Mihing i hinmi hempoh lakpen Johan saangin nasia saw kuamah um ma hi . Mahnaven Pathian uknak aa mi nautabel cu csang in ngeng saw hi , ” tin ti hi .
42007029	Siahkhonte penpan mi hempoh te cu Johan ii thu zilh te a zak haw ten Pathian min thangphat in Johan ii Baptizam-nak la haw hi .
42007030	Mahnaven Farasi le Daanthiam pawl ten amu ca Pathian ii tuptahmi cu nial in Johan ii baptizam-nak khi deih haw ma hi .
42007031	Mahten Jesuh in , “ Tu laih mihing te hi i tuah teh kim kam nang ? I tuah bang ve haw him ?
42007032	Vanzuaknak mun aa a khung naupang te bang haw hi . Naupang hon khat ten a dang naupang hon khat tei lakah “ Mopuai la saksak nave ungin lam nuam ma uh ci , Mithi la saksak nave ungin kap nuam sih ma uh ci , ” tin a tidun li mi naupang te bang keek haw hi .
42007033	Baptizam piatu Johan hunlaih khin an ngawlin le cabit tui in ngawlin um hi . Noh cun , “ A sungah dawingilo nei hi , ” tin ti uh ci .
42007034	Mi capa hung leh bokin a eih a in ten nohten , “ Hipa hi zo un hi ! An ngawpzet , cabittui vang ngawpzet , siahkhontu misual tei ngualcam hi , ’ ti uh ci .
42007035	Pathian cihnak thumaan ahihzia cu a pomtu pawl ten langtiik haw hi , ” tin ti hi .
42007036	Farasi mi pakhat in Jesuh cu taakeih ei ngel tukin sam hi . Jesuh cu hawh in an ei tuk cun khung hi .
42007037	Mah khua ah cun nunsual aa a nungmi numei pa khat um hi . Mahmi nu cun Jesuh Farasi pai inn ah an ei tuk hi tih thu khi a theih ten paknamtui thawl khat keng in ,
42007038	Jesuh nunglam ke bul ah dingin kap hi . Jesuh ii ke ah a hitui cak in kawt hi . A kekawt cu a sam tuah nawt in a nap celhten paknamtui leih hi .
42007039	Mahmi cu Farasi pan a muh ten a lungmu sungah , “ Hipa hi kamsangpa a hi ngangai tale amah zenlitu numei hi a kua him tih khi thei tuk hi . Izah tian nuncan sia suak in nung him tih khi thei tuk hi , ” tin ngaisung hi .
42007040	Jesuh in Simon lakah , “ Simon thu hilh nuam mi nei ing hi , ” tin ti hi . Simon in , “ Saya pa aw hilh in hi , ” tin ti hi .
42007041	Jesuh in , “ Tangka puuktu pai lak pen tangka putu mihing panih um haw hi . Pakhat in zanga pu hi . A dang pakhat in sawm nga pu hi .
42007042	A panih haw in loh zo haw ma hi . Mahhangin a panih haw in zah hi . Hi tei panih sungpen kua saw in sum puktu pa it saw deuh tuk him , ” tin ti hi .
42007043	Simon in , “ Tangka tam deuh a zaah mipa in it sawdeuh bel tuk tin ngaisung ing , ” tin don hi . Mahten Jesuh in , “ Maan ci , ” tin don hi .
42007044	Numei nui lam a heek celh ten Simon lakah , “ Hi numei nu hi mu cim ? Na inn sungah tum ing , mahnaven nangin ke somnak tuk tui pia ma hi ci . Mahvaven hi numei nun ka ke cu a hitui tuah som in a sam tuah nawt hi .
42007045	Nangcun a nam in muak ma ci . Mahnaven hinu cun ka hen bek ten tawp ngawl in ka ke nam hi .
42007046	Nangcun ka lu ah ka thih tuk Olif thau pe ma ci , mahven hinu in ka ke paknamtui leih hi .
42007047	Hilh tung hi . A mi itnak ngengpi a langtiikmi hin a sualnak tampi cu ngaihthiam hi zotoh hi , tih khi langtiik hi . Mahnaven a sualnak demno bek ngaihthiammite cun itnak demno bek langtiik bok haw hi , ” tin ti hi .
42007048	Jesuh in numei nui lakah , “ Na sualnakte cu ngaihthiam hi zotoh hi , ” tin ti hi .
42007049	An eihnak cabuai aa a khung midangte cun a lungmu sung haw ah , ” sualnak na-ngawn a ngaithiam thei himipa hi a kua him ? tin ti haw hi .
42007050	Mahnaven Jesuh in numei nu cu “ Na muannak in nangmah luansuak zotoh hi . Lungngam no inna inn ah pin in hi , ” tin ti hi .
42008001	Mahnungten Jesuh cu Pathian uknak Thuthangpha hilh in khuapi le khuaneu te ah zin kawkawi hi . Nungzui sawmlenih te vang tel bok haw hi .
42008002	Natnak a dadang a damtiik mi pawl le dawingilo i bawlsiat a dam tiikmi nu vang tel bok hi . A sung pen ngamhuai salih a hawlvawkmi Mary ( Magdalin tihhei in sam mi )
42008003	Herod zungah bawi nadek Khuza hi nupi Joanna , Susanna le a neihmi thil hempoh tuah Jesuh le nungzui te a bawmlitu numei pawl te hei tel bok haw hi .
42008004	Khuakhat nung khuakhat Jesuh lakah hung haw hi . Mi tampi a lak a hen haw ten Jesuh in tehkip thu hibangin hilh hi .
42008005	“ Veikhatlaih in mihing pakhat cu anci theh tukin hawh hi . Lo sungah anci a theh ten hekkhat te lampi tuan ah cuu in miten cilpeek haw hi . Hi mite cu vano ten khul khawng haw hi .
42008006	Hekkhat te cu suang humah cuu haw hi . Anci cu po naven leinom ngawl hangin ko khawng ta hi .
42008007	Anci hekkhat pawl te cu ling sungah cuu in ling tuah khangto ngeel haw in ling in deep khawng ta hi .
42008008	Hekkhat te cu leingam phanak munah cuu haw in po haw hi . Ngui haw aa a cang zakhat teen nei haw hi . Zaaknak tuk beng a nei hompoh ten thei ta un ” tin ti hi .
42008009	Hi tehkipnak thu ii a suallam cu ihim tin nungzui ten Jesuh cu dong haw hi .
42008010	Jesuh in , “ Pathian uknak thukuh theihtheihnak cu noh tei lakah piak hi zotoh hi . Mahnaven midang lakah cun tehkipnak tuah in hilh hi tuk hi . Mahhangin zo li haw tuk naven mu haw tuk ma hi . Ngai li haw tuk naven za haw tuk ma hi .
42008011	“ Hi tehkipnak ii a sullam cu hi tih-hin hi . Anci cu Pathian thu hi .
42008012	Lampi tuan aa a cuumi anci ii a sullam cu Pathian thu za haw naven Dawingilo hungin a muanngawlnak tuk le patmi ahih haw ngawlnak tukin a lungmu sung haw pen Pathian thu a laaksakmi pawl te khi hi .
42008013	Suanghum aa a cuumi anci ii sullam cu Pathian thu thei in lungdamzet in pom naven a lungmu sungah thuukzetin tum ngangai ma hi . Hun comno sung muang in sualsohnak a hen ten a tu leh te khi hi .
42008014	Ling lak aa a cuumi anci ii sullam cu Pathian thu cu zabok haw naven leihum thinkhamnak , hauhsaknak le taksa nopnak in khuh leh khawng in itukmah ten a ngah haw a min awng ngawl pawl te khi haw hi .
42008015	Lei ngamphanak aa a cuumi anci ii sullam cu Pathian thu cu zaa haw aa , lungmu pha le thu hilh sang in a tawp tian ngah nei in a pomtu pawl te khi haw hi . ” tin ti hi .
42008016	Mahten Jesuh in mei inn vaak aa kho khuhtu kuamah um awng ma hi . Ih khun nuaiah hei koih awng haw ma hi . Inn sungah mi a tum haw ten khuavak phano'n a muh theihnak haw tukin mei inn vaaknak humah koih haw hi .
42008017	“ Seelkuh deen mi thil hempoh cu lang leh khawng tuk aa khuhmi thil hempoh cu khuavaknak ah suah tul in mu lehkhawng leleng tuk hi .
42008018	Thu na ngaih uh ten ngaalling un hi . Itahimtitale thil a neitu cu piak beet hi tuk aa imah a nei ngawltu cu demlai nei ing tin a ngaihsutmi na ngawn hei laaksak in um tuk hi , ” tin ti hi .
42008019	Jesuh ii nu le anau te cu a lakah , hawh haw hi . Mahnaven mi a tamleita haw hangin tawk thei haw ma hi .
42008020	Mi pakhat in Jesuh lakah , “ Na nu le na nau te pualam ah nangmah tawknuam in ding leng haw , ” tin hilh haw hi .
42008021	Jesuh in mipi lakah , “ ka nu le ka nau te cu Pathian thu za aa a zui pawl te khi haw hi ” tin don hi .
42008022	Veikhat cu Jesuh le a nungzui te hawmkuang sungah tum haw hi . Mahten Jesuh in nungzui tei lakah , “ Tuipi ngaalkhat lamah hawh nung ” tin ti hi . Mahten hawh haw hi .
42008023	Hawmkuang tuah a hawhlih laihtak haw in Jesuh cu hihbu hi . Muanmawh khaakngawl in tuipi humah cun huih nasiazetin theu hi . Hawmkuang sungah tui tum in dim awndiak toh hi . Mahten nungzui te cu lauzet zo haw hi .
42008024	Nungzui ten Jesuh cu phong haw aa , “ Topa , Topa thikhawng awn toh ung hi , ” tin ti haw hi . Jesuh cu tho in huihsia le tuicawkpi te cu thupia hi . Huihsia cu cawl in imah thawmvang um lehngawl in dai diudeu hi .
42008025	Mahten a nungzui pawl te cu “ Na muannak uh ilai ah him ? tin dong hi . Mahnaven lamdangsa in lauzet haw hi . Mahten pakhat le pakhat , “ Hipa hi a kua him ? Huihsia le tuihualpi te thu pia aa a thu na ngai haw hi ” tin ti haw hi .
42008026	Jesuh le a nungzui pawl te cu hawmkuang tuah Galilee tuipi ngaalkhat Gerasa ngamah heng haw hi .
42008027	Jesuh cu tuimawk pen a tolh kuan ten dawingilo tei khalhsiatmi mi pakhat in tawk hi . Mahmi pa cu hun saupi inn ah um ngawlin le van hei silh ngawlin vaak pepel aa mithi phumnak suangkua sungah um saw hi .
42008028	Jesuh a muh ten ngingzetin au hi . Mahten Jesuh ke bul ah bok in , “ Jesuh , Cungnungbel Pathian Capa ! kei neel na bawl tuk i nei cim , ” kei hi bawlsia pahsun hi tin kuun ing hi , ” tin ti hi .
42008029	Ita hibangin tihim titale hipai sungaa dawingilo Jesuh in tuul tukin hawlvawk zotoh hi . Veitampi cu dawingilo in bawlsia meek hi . Mahtecun a khut le ke thiikkhau tuah keen cih in thawngah khum haw hi . Mahnaven a thiik-khau cu pelcat in dawingilo cun phiilneel ngamkhing ah hawlvawk leh cet hi .
42008030	Jesuh in , “ Na min a kua him ? ” tin dong hi . Mahpa cun , “ Kamin cu Honpi ing hi ” tin don hi . Itahimtitale ngamhuai tampi a sungah a um haw hang hi .
42008031	Ngamhuai pawl ten Jesuh cu , “ Taw nei ngawl Khuuk thuukpi sungah khiasuk pahsun hi tin ” ngen haw hi .
42008032	Mahlai mualmawk lamah vok honpi te ta dudut li haw hi . Mahten ngamhuai ten Jesuh lakah , “ Voktei sungah tumtiik zazal in hi ” tin ngen haw in a ngetnak haw bangin Jesuh in thupia hi .
42008033	Mahmi pai sung pen tuul in vok honpi sungah tum haw hi . Mah vok honpi cu langsangzet hum pen dawksuk tawtok in tuipi sungah caakhawng haw hi .
42008034	Mahmi vokhon a khaaltu pawl ten hitihbang cun thu um hi tih a muhbek haw ten manlangzetin taai in khuasung le lo lakah hithu than kawkawi haw hi .
42008035	Itabang thu nentim tih a zo tukin mi tampi hawh haw hi . Jesuh lak a hen haw ten a sungpen ngamhuai a tuulmi pa cu Jesuh ke bulah khungin van phano silh in lungmu cangkim no in um a muh haw ten laumahtak haw hi .
42008036	Itibangin dam him tihthu a theitu pawl ten a thu um daan hilh haw hi .
42008037	Mahlai ngamsung aa a ummi hempoh in lauzet haw hi . Mah hangin Jesuh cu mundang ah hawh tukin ngen haw hi . A ngetnak bangin Jesuh cu hawmkuang sungtum in hawh ta hi .
42008038	A sung pen ngamhuai tampi a hawlvawk sakmi pa cun , “ Nangma lakah hawhtiik bok in hi , ” tin ngen het hi .
42008039	Mahnaven Jesuh in “ Inn ah piin inna Pathian in nangma hum aa thil a bawlmi thu hilh ten hi , ” tin ti in piintiik hi . Mahmi pa cu khua sungah hawh in Jesuh i a hum aa a bawlmi thu te khi hilh het hi .
42008040	Jesuh cu tuipi ngaalkhat lam a hen ten mihonpi in muak haw hi . Itahimtitale ngeipi amah na ngak zo haw hi .
42008041	Mahten Jairus a tih haw pa cu heng hi . Jairus cu Pumkhawm inn uktu hi . Hipa cu Jesuh ke bul ah bokin a inn ah caam tukin ngen hi .
42008042	Itahimtitale a canu neih calam , kum sawm le kumnih nu cu a tina thi awndiak toh in um hi . Jesuh cu hawh in , a hawh laitak in mi hempoh in ilai tihkim pen zuan in zui dudut haw hi .
42008043	Mahtei lakpen numei nu pakhat kumsawm le kumnih sung thiluangnatnak veinu um kha bok hi . A neihnak hempoh bo khawngin sibawi tei lakah bawlli naven kuamah in damtiik thei haw ma hi .
42008044	Mihonpi sungah cun Jesuh nunglam pen zui in Jesuh ii puanceep no khi zenkuh hi . Mahten a thiluangnat cu thakhat in dam paih zeen hi .
42008045	Jesuh in , “ A kua him kei zen tu ? ” tin dong hi . Kuamah in zen ma ung hi tin don haw hi . Mahten Piter in , “ Na eelkiim ah mihonpi in kimkot in neek tutuh haw hi si , ” tin don hi .
42008046	Mahnaven Jesuh in , “ Mi pakhat in zen hi . Itahimtitale ka sung pen huham a tul khi thei ing hi , ” tin ti hi .
42008047	Numei nu cun ka zen lam thei ngah zotoh hi tin caan tawtok in hung hi . Mahten Jesuh kebul ahcun bok hi . Mahlai mipi tei mitmuh in ita Jesuh cu zen in itibangin thakhat in dam thei him tih thu phuang khawng hi .
42008048	Jesuh in “ Ka canu na muannak innang damtiik zo hi . Thanop no in piin ten hi , ” tin ti hi .
42008049	Mahtibang in Jesuh a ot lih laihtakin Jairus inn pen a kamtaitiik hawmi hengin Jairus lakah , “ Na canu thi zotoh hi . Saya pa cu noksakli ngawn pahsun hi ” tin ti hi .
42008050	Jesuh in hithu a theihbek ten Jairus lakah , “ Na thinsu pahsun hi . Muangkho inna , na canu cu damtuk poh hi , ” tin ti hi .
42008051	Jairus inn a hen ten Piter , Johan le Jeim le naupang nui nu le pa sialngawl inn sungah kuamah tumtiik ma hi .
42008052	Mahlaimun aa a um pawl te cu khawngai in kapli hawh hi . Jesuh in “ Kap pahsuh un hi . Hi naupang nu cu thi ma hi . hihbu hi , ” tin ti hi .
42008053	Naupang nu thi hi tih cu akuaabang theihmi ahihtak Jesuh i awn cu nuihsan dun hawhi .
42008054	Mahnaven Jesuh in a khut pen len in “ Ka canu tho in , ” tin ti hi .
42008055	Mahten nungleh in thakhat in thoto hi . “ A eih tuk an pia un , ” tin Jesuh in ti hi .
42008056	A nu le a pa te cun lamdangsa zet haw hi . Mahnaven Jesuh in hi thu te kuamah hilh tuk ngawlin thu pia hi .
42009001	Jesuh in Nungzui sawm le panih te cu munkhat ah sam in dawingilo hawlvawk theihnak le natnak a dadang damtiik theihnak huham pia hi .
42009002	Mahten Vancung Uknak thu hilh tuk le mina te damtiik tukin hawhtiik hi .
42009003	Amuh tei lakah , “ Khual nazin uh ten imamah keng pahsuh un hi . Thiangkhut heihihen , tawngpu heihihen an heihihen , tangka heihihen , angki silhthuah heihihen keng pahsuh un hi .
42009004	Na tul leh laklawh uh na camnak inn leng ah cam un hi ,
42009005	Nangmuh a kiik tei khua cu zamsan un na , mahlai khua ngaal-linpiaknak in na ke uh aa leivul khi na thing ta un hi , ” tin ti hi .
42009006	Nungzui te cu hawh in khuano sungah ziin pepel haw hi . Lungdamnak Thuthangpha hilh in khua hempoh ah tina te damtiik pepel haw hi .
42009007	Galilee ngam uktu Herod in mahtibang aa thupiang a zak ten a lungmu nokzet hi . Itahimtitale baptizam petu Johan nungleh hi tin mi tampi ten ti haw hi .
42009008	Midang ten , “ Elijah lang leh hi , ” tin ti haw . A dang pawlkhat ten nidanglaih aa kamsangpa pakhakhat nungleh hi , ” tin ti haw hi .
42009009	Herod in , “ Johan ii lu cu tantiik zotoh ing hi . Mahnaven tu aa a thu ka zaaklihmi pa hi a kua nantim ? ” tin ti hi . Mahhangin Jesuh a muh theihnak tuk khi hantiam leleng hi .
42009010	Nungzui te cu heng kikleh haw in a nadehnak haw hempoh te Jesuh hilh haw hi . Nungzui te cu pui in Bethsaida tih mi khua ah amuh nguakcang hawh haw hi .
42009011	Mahmi thu cu mipi ten a theih haw ten zui haw hi . Jesuh cun lungdam zetin sam in amuh tei lakah Pathian uknak thu te hilh hi . Damtiik tuk a kul hempoh te vang damtiik hi .
42009012	Nitum kuan ten nungzui sawm le pahih te a lakah hung haw in , “ Hilai mun hi ngamveng hi . Mahhangin mihonpi te hawhtiik inna , khua le lo lakah hawh haw tahen , an le caamnak tuk poh hei zei haw tahen , ” tin ti haw hi .
42009013	Mahnaven Jesuh in , “ A eih haw tuk an cu nangmun pia un hi , ” tin ti hi . Amuh ten , “ Ka neih uh hempoh khawm in cangho panga le ngasa pumnih bek hi . Mihonpi tei ca tukin an lei zo tuk ung maw ? tin ti haw hi .
42009014	( Mahlai mun ahcun pasal tiptep thawngnga laih um haw hi ) Jesuh in , “ Mipi te hi sawmnga kop , sawmnga kop ten in khungtiik un hi , ” tin nungzui te cu hilh hi .
42009015	A tihnak bangin nungzui ten a bawl celh haw ten
42009016	Jesuh cun cangho panga le ngasa pumnih cu la in vanlam zo in Pathian lakah lungdam thu a son ceng ten mipi te sem tukin nungzui tei khut ah pia hi .
42009017	A venghawng in a eih celh haw ten a khambaang haw a nungzui ten a khon leh haw ten kho sawm le kho nih ting hi .
42009018	Nikhat cu Jesuh amah nguakcang thu a nget laihtak in nungzui te a lakah hung haw hi . Mahten Jesuh in “ Mipi ten kei hi a kua tin ti haw him ? ” tin dong hi .
42009019	Amuh ten , “ Mi khenkhat in Baptizam petu Johan hi ti haw hi . Khenkhat ten Elijah hi ti haw . Pawlkhat leleu ten nidanglaih aa kamsangpa pakhakhat nung leh hi tin ti haw , ” tin don haw hi .
42009020	Jesuh in , “ Noh te aw , kei hi a kua tukin ngaisung uh cim , ” tin dong hi . Piter in , “ Nangcu Pathian ii Messiah ci , ” tin don hi .
42009021	Hi thu cu kuamah hilh tuk ngawlin Jesuh in thu pia hi .
42009022	Amuh tei lakah , “ Mihing capa cu nasiazet in thuak tuk hi . Upa te , thiampi te le Daanhilhtu saya pawl ten lawl haw tuk hi . Amah cu that haw tuk naven ni thum nung ten thawhlehtiik in um tuk hi , ” tin hilh hi .
42009023	A venghawng haw ii lak ah , “ Akua a bang heihihen kei a zui nuamtu cun kei ing tihnak khi zamsan in nisial a thinglamteh pua in zui haw tahen .
42009024	Itahimtitale a kua heihitahen ama nunnak humhim nuamtu cun a nunnak bosuah tuk hi . Mahnaven keimah min hangin a nunnak a bosuahtu cun a nunnak him tuk hi .
42009025	Mi pakhat in leihum hempoh hi co ngah in ama nunnak a bosuah a hin ihim a nemcuam ? I mamah nemcuam ma hi .
42009026	Mi pakhat in keimah le ka thu hilh mite a zahcaak pih ahitale mi capa vangin a sunloihnak , a pai sunloihnak le vancung mithiang tei sunloihnak tuah a hen ten zahcaak pih leh bok tuk hi .
42009027	Ciangzet in hilh ing hi . Hilai aa a dingleng hekkhat te Pathian uknak a muh haw laklawh a thi tuk ngawl mi um uh ci , ” tin tilh hi .
42009028	Hi thu te a hilh nung nipi khat ten Jesuh in Piter le Johan le Jeim sam in thungen tukin mualhum ah hawh pih hi .
42009029	A thunget lih laihtakin Jesuh cu a mel theek in a puan silh te de susul in ngo hi .
42009030	Thakhat in mihing panih hung haw aa otpih dun haw hi . Mah mitei panih cu Moses le Elijah hi .
42009031	Vancung sunloihnak tuah lang haw aa Jerusalem khua aa a thihnak hangin Pathian tuptah mi a cangkim nak tuk thu khi Jesuh tuah son khawm ten haw hi .
42009032	Piter le a ngualcam te cu hihbu cizetin na zauleng haw hi . Mahnaven khanglo to haw in Jesuh sunloihnak le Jesuh tuah mi panih dingleng khi mu haw hi .
42009033	Mahmi panih te Jesuh lak pen a tul kuan haw ten Piter in “ Topa hilai ah um tuk hi thilpha hi . Buuk pathum sa nung inna , nangta tuk pakhat , Moses ta tuk pakhat , Elijah ta tuk pakhat , ” tin ti hi . ( Aman ihum ka ot tih hei thei ngah ngangai ma hi . )
42009034	Mahtibang a tihlihlaih cun meingo zaam in amuh te cu khuh hi . Hitihbang cun meingo in a uap hangin a nungzui te cu lau mahtak haw hi .
42009035	Mahten meingo sungpen , “ Hipa hi ka ten mi ka capa hi , Athu na ngai ta un , ” tih mi aw thei haw hi .
42009036	Mahmi aw a thaam leh ceng ten Jesuh cu amah pakhat bek in ding leng hi . Hi thu ah nungzui te cu kuamah hilh ngawlin dapden no'in um haw hi .
42009037	A zingten Jesuh le a nungzui pathum te cu mual pen tolhsuk haw in mihonpi ten Jesuh khi muak haw hi .
42009038	Mihonpi sung pen mi pakhat in , “ Saya pa , ka capa neihcalam no zohsak bebel in hi , ” tin ngen hi .
42009039	Dawingilo i khalhsiat ten au bubuai in pumpi lei sehnak in a kam cilphuankai in , hah nuam awng hihim ma hi .
42009040	Dawingilo te hawlvawk tukin na nungzui te kuun li naveng in tithei cuang bok haw ma hi , ” tin au hi .
42009041	Jesuh in , “ Noh te izahtak in muannak nei ngawl mi le a misuaksual te hi uh cim ? Noh tei lakah ii tih tian um tuk hing ngim ? Itihtian in thuak hih tuk hing ngim ? tin ti hi . Mahmi pai lakah cun , “ Na capa cu hilai ah pui in hi , ” tin ti hi .
42009042	Naupang pa cu Jesuh lakah hawh tuk a hawh laihtak in dawingilo ten khaalsia haw aa a pumpi leisehnak leleu in hehtin caihhet leleu hi . Jesuh in dawingilo cu liat in naupang pa cu damtiik hi . Mahten naupang pa cu a pai lakah peleh hi .
42009043	Pathian thacahnak huham a muh haw ten mipi te cu lamdangsamahtak haw hi . Jesuh i bawlmi hempoh a muh hawten mipi te cu lamdangsa in le am zetin um haw hi . Mahtibangin a umlih haw laihtak in nungzui tei lakah ,
42009044	“ Thu pakhat hilh tung aa mahmi cu itukmahten phawk ngil ta pahsuh un hi . Mihing capa cu zuak in thu neitu khut ah piak in um tuk hi , ” tin ti hi .
42009045	Mahnaven nungzui ten a son nuam mi thei baan haw ma hi . A theihtheih haw ngawl nak tukin seelmi thu ahih hangin a theih haw ngawlnak khi na hi hi . Mahhangin thu cu a dong hei ngam haw ma hi .
42009046	Nungzui tute'n , “ Ohtei lakah in a kua ngengbel hung ngim ? tih thu eeldun haw hi .
42009047	A ngaihsut haw mi khi Jesuh in a theih ten naupang no pakhat pui in a eel ah dingtiik hi .
42009048	Mahten amuh tei lakah , “ Keima min in hi naupang tun inn a hontu cu keimah tun inn hontu hi . Keimah tun inn hontu cu keimah tiiktu tun inn hontu hi . Itahimtitale nangmu sung pen mi nauta bel khi a ngengbel mi hi , ” tin ti hi .
42009049	Johan in , “ Mi pakhat cu nangma min in dawingilo te hawlvawkli ka mu uh le khaam ung hi . Itahimtitale ei mu lakah a telmi hi kha ma hi , ” tin ti hi .
42009050	Jesuh in , “ Kham pahsuh un hi . Itahimtitale ei mu thu a nial ngawl mite cu ei muh bawmtu te haw hi , ” tin Johan le nungzui dang tei lakah hilh hi .
42009051	Jesuh cu van ah laak toh in a umnak tuk hun nai nawnawm toh hi . Mahhangin Jerusalem lam ah hawh tuk ngaisung cat in hawh hi .
42009052	A mai ah kamtaite hawh hamtiik in mahpawlte cun i hempoh tuangtim tukin samaria khua pakhat ah tum haw hi .
42009053	Mahnaven mahlai khua miten saanghaw ma hi . Itahimtitale Jerusalem ah hawhvawk tuk hi tih thu a theih haw hang hi .
42009054	Mahmi cu nungzuitu Johan le Jeim ten a theih haw ten Jesuh lakah , “ Topa hi te siatsuah khawng tukin vanhum pen mei-alh caaksuktiik a hin deih ma cim ? ” tin ti haw hi .
42009055	Mahten Jesuh cu amuh tei lamah heek in “ Itibang Hawvang ii ta hung him tih thei ma uh ci , Itahimtitale Mihing Capa cu mi nunnak siatsuah tukin hung mang hi . Humhim tukin hung saw ing hi tin ti hi .
42009056	Jesuh le nungzui te cu khua dang ah hawh haw ta hi .
42009057	Hibangin a hawh pepel laihtakin mi pakhat in Jesuh cu , “ Na hawhnak hempoh ah zui tung hi , ” tin ti hi .
42009058	Jesuh in , “ Cingne ten kua nei in , Vano ten bu nei haw in , mahnaven Mihing Capa cu lu ngaknak tuk mun hei nei zo ma hi , ” tin ti hi .
42009059	Mi pakhat lakah Jesuh in , “ Ka nungzui in , ” tin ti hi . Mahnaven mahmi pa cun , “ Topa hawhvut in ka pa phum hih ta nang , ” tin ti hi .
42009060	Jesuh in “ Mithi te cu mithi ten phum haw ta hen . Nang cu hung inna , Pathian Uknak thu phuang saw in hi , ” tin ti hi .
42009061	A dang pakhat in , “ Topa , nangmah zui tung . Mahnaven a masabel in ka innkua te otpih hih ta tunghi , ” tin ti hi .
42009062	Jesuh in a lakah , “ A kua heihitahen nunghek thah keuko in lobung te cu Pathian Uknakngam co tukin taak ma hi , ” tin ti hi .
42010001	Mahnungten Topa in a dang sawmsalih le panih teng in ama hawhnak tuk khua hempoh ah panih kopkhat tekin hawh hamtiik hi .
42010002	Amuh tei lakah , “ An laak tuk tampi naven a latu tuk mi demno bek um hi . Mahhangin an latu mihing tam sesem atiik theihnak tukin lo neitu lakah thungen un .
42010003	Hawh unna , cingne honpi lak aa tuno hah bangin note hah ing hi .
42010004	Na hawh uh ten tangka bawm heihihen , tawngpu heihihen kedam heihihen imah keng pahsuh un hi . Lampi ah na hawh uh ten otpih tukin dinghih ta pahsuh un hi .
42010005	Inn pa khakhat sung na tum uh ten a masabel in , ‘ Hi inn sungah lungdaihnak um tahen , ’ tin ti un hi .
42010006	Lungnopnak a deihtu ahitale lungnopnak na humah um zal tahen na tih uh mi awnkam cu amu humah um tahen . Mahtih ahimatale lungnopnak tih mi na awnkam uh cu nangmu lakah kiik leh tahen
42010007	Mahlai inn ahcun um unna , a piak haw mi pawpoh khi na ei ta un hi . Itahimtitale nadektu cun a nadeh man khi a eih kul hi . Inn pakhat pen a dang inn pakhat ah thawn kawkawi li ta pahsun hi .
42010008	Khua pakhat na hen uhten zintunnak a hon haw ahitale a piak haw mi pawpoh ei ta un hi .
42010009	Mahlai khuasung aa a tina te cu damtiik unna , mahlai khua mite cu , ‘ Vancung Uknak nai zotoh hi , ’ tih hilh un hi .
42010010	Mahnaven khua pakhat na hen uh ten zintunnak na mu uh ma ahitale khuasung lampi ah hawh ta unna ,
42010011	‘ Ka ke uh aa a kopmi na khua sung uh aa leivul te vang thiingvawk khawng ung hi . Mahnaven Pathian uknak cu nangmu lakah heng zo hi tih thei un , ’ tin ti ta un hi .
42010012	Thu ngangai in hilh ing hi . Thu khennak ni a hen ten mahtibang khua saangin Sodom khua tei lakah Pathian in hehpihnak nei saw tuk hi , ” tin ti hi .
42010013	“ Maw Khorazin khua , bawngsiazet hi uh ci . Maw Bethsaida khua , nang ca in lauhuaizet hi . Na sung aa thasiahhuai na ka deh te hi , Taiar khua le Sidon khua ah ka dek ta ahin mahlai khua sung miten a sihkiik haw laklehnak in thangkhau puan silh in vut aa a bual cih duncopnak haw ngeipi zo tuk toh hi .
42010014	Thu khennak ni a hen ten nang saangin Tai-ar le Sidon khua tei humah hehpihnak tam neisaw tuk hi .
42010015	Maw-nang , Kapernaum khua ! van khong in sang nave leng tih maw na nuam ? Hell khuuk sungah vawk in um tuk hi ci , ” tin ti hi .
42010016	Nungzui tei lakah , “ Nangmu thu a ngaitu pawlte cu ka thu ngaitu te hi haw hi . A nialtu te cu keimah nialtu te haw hi . Keimah a nialtu cu keimah tiiktu pa nial hi haw hi , ” tin ti hi .
42010017	Sawm salih le panih te cu lungdamzet in kiikleh haw aa , “ Topa na min in dawingilo te ka hawlvawk uh ten ka thu uh ngai haw hi , ” tin ti haw hi .
42010018	Mahten Jesuh in , “ Huaphalep bangin vanhum pen Satan caksuk mu ing hi .
42010019	Ngai un hi , Thuneihnak noh te pia ing , ngul humah le aikamcep humah hawh thei tuk uh ci . Ngaal na neh theihnak tuk uh in huham vang pia ing hi . Mahhangin imamah in siatsuah thei tuk ma hi .
42010020	Mahnaven dawingilo ten na thu uh a ngaih haw hangin na lung uh dam tapahsuh un . Mahsang in vanhum ah na min uh ngan in a ummi hi na lungdam saw un hi , ” tin ti hi .
42010021	Mahten Jesuh cu Hawvang Thiangtho in lungdamnak tuah dimtiik in , “ Maw ka pa lei le van ii Topa , miciip le mithiam tei lak pen na seelmi cu cihnak le thiamnak a neingawl mitei lakah langtiik zotoh nahih hangin na min thangphat ing hi . Hizuhhi ka pa himi hi nangma deihzawng hi .
42010022	Ka pa in i hempoh ka lakah pia zotoh hi . Capa hi a kua him tih cu Pa sialngawl kuamah in thei ma hi . Mahbangbokin , Pa hi a kua him tih vang Pa le Capa ii phuan mitei lakah sial ngawl kuamah in thei zo haw ma hi , ” tin ti hi .
42010023	Mahten Jesuh cu nungzui tei lam heek in amu zaak khop no in , “ Na muh uh mi thil hempoh te na muh uh hangin na mit uh bawngphazet hi .
42010024	Nohtei lakah hilh ing hi . Na thil muh te hi Kamsang le kumpi ten mu nuamzet haw naven mu ngah haw ma hi . Na zaak uh mi thu te za nuamzet haw naven za ngah haw ma hi , ” tin hilh hi .
42010025	Daanthiam pakhat pa cu Jesuh sual zei tukin Jesuh lakah hung hi . “ Saya pa kumkhua nunnak ka ngah theihnak tukin i bawl kam nang , ” tin dong hi .
42010026	Jesuh in , “ Lai Thiangtho in itin ti kaw ? A tihmi cu na pomdaan itibangin him ? ” tin dong kik hi .
42010027	Mahpa cun , “ Topa na Pathian cu na thinlung hempoh , na nunnak hempoh , tuah it inna , nangmah na it banginna innneel pa hei it in tin um hi , ” tin don hi .
42010028	Mahten Jesuh in , “ Na tihmi cu thungai hi . Hitihbang cun bawl in na nung tuk ci , ” tin don hi .
42010029	Mahnaven Daanthiam pa cun a mah le mah khi sualnak nei ngawl bangkeek in bawl duncopnak lungmu tuah in , “ Ka innneel cu a kua him , ” tin dong hi .
42010030	Mahten Jesuh in , “ Veikhat-laih in mi pakhat cu Jerusalem pen Jerikho ah a hawh laihtak in lampi ah damiah ten suam haw hi . A van hem poh lonsak khawng haw in thi awndiak in vatnek in zam haw hi .
42010031	Mahlaihtakin thiampi pakhat cu mah lampi na tawn ngelcel hi . Mahnaven mah mi pa cu amuh ten langlam ah tiden no in hawh tum sial ta hi .
42010032	Mahbangbok leng cun Levi mi pakhat heng kha bok hi . Mina pa cu a muh ten langlam mawk pen pial san ta hi .
42010033	Mahnaven Samaria mi pakhat cu mahlai lampi ahcun khual zin bok in hi mina pai eel a hen ten mina pa cu mu in hehpih mahtak hi .
42010034	Mina pa cu zuan in a meima cu situi le cabittui noih in phano ’ in bawl sak hi . Mahten a ken mi nganhing humah khungtiik in khualbuuk ah hawhpih hi . Mahlai pecun phazet no in tuamlawm hi .
42010035	A zingten ngun tangka cang nih suah in khual buuk ngaktu pa cu pia hi . Mahten khualbuuk ngaktu pai lakah , “ Hipa hi pha no in tuamlawm inna , ka kihleh ten hi pa na zohnak hangin na bomi hempoh keiman lohsak tung hi , ” tin ti hi .
42010036	Mahnungten Jesuh in , “ Hi pathum sungpen damiah tei matmi pai innneel a kua khi hi tuk him tih ngaisung cim ? ” tin dong hi .
42010037	Daan hilhtu Saya in , “ Amah a hehpih pa khi hi , ” tin donhi . Jesuh in , “ Hawh inna mahtibangcun bawlbok in hi , ” tin ti hi .
42010038	Jesuh le a nungzui te cu khualzin pepel in khua pakhat ah heng haw hi . Martha a tih haw mi numei nu in Jesuh cu a inn ah caamtiik hi .
42010039	Martha i naucu Mary hi . Mary cu Jesuh i thuhilh te ngai in a ke bul ah khung hi .
42010040	Martha cu nadeh tampi nei in a cawl ten Jesuh lakah , “ Topa , ka nau nu hi nadeh hempoh keimah a zam khawng hi poisa ma cim ? Hilh inna keimah bawm hen , ” tin ti hi .
42010041	Mahten Jesuh in , “ Martha ! Martha ! Nangcu thil tampi sahelh in le thinkham in lungmu nokzet hi ci .
42010042	Mahnaven a kul ngangai mi cu pakhat bek um hi . Mary in thil dik teng ngah zotoh hi , kuamah in lonsak leh thei haw tuk ma toh hi , ” tin ti hi .
42011001	Veikhatlaih in Jesuh cu mun pakhat ah thungen hi . A celh ten a nungzuitu sung pen pakhat in , “ Topa , Johan in a nungzui te thunget daan a hilh bangin koh te hi thunget daan hilh in hi , ” tin ti hi .
42011002	Jesuh in , “ Thu na nget uh ten hibangin ngen un hi . Kohtei Pa , Na min thiangtho cu upat hitahen Na uknak heng tahen
42011003	Nisial nunnak an pia in ,
42011004	Ka hum uh aa sualnak a bawltu te ka ngaihthiam uh bangin koh tei sualnak te ngaithiam in sualsohnak haksa pi hengtiik pahsun tin ti un hi , ” tin hilh hi .
42011005	Mahten Jesuh in a nungzui tei lakah , “ Sontehnak in nangmu sungah pakhat hin a ngualcam pai inn ah zanlaihtak in hawh in , ” Ngualcam pa aw cangho pathum puuk hih in ,
42011006	“ Ka ngualcam pa pakhat a khualziinnak pen ka inn ah heng hi . an piaktuk imah nei mang , ” tin ti hi .
42011007	Mahten sontehnak in a innsung pen a ngualcam pa cun , “ Kei noksak kha pahsun hi , kongkhaak zoto ing ka cate tuah hihbu zotoh ung hi , thil pia tukin tho nap leh ma toh ing , ” tin a tibang ta ahin ,
42011008	itibangin bawl tuk cim ? Thu ngai in hilh ing hi : a ngualcam na ihnak bangin tho inna ngetmi cu a pia paih zen ngawl hei in zakca ngawlin na ngen leleng ahitacun na ngetmi hempoh cu tho in pe tuk poh hi .
42011009	Mahhangin hibanghin nohte hilh ing hi : ngen un , ngah tuk uh ci , zei unna mu tuk uh ci , kiu un , hot in um tuk hi .
42011010	Itahimtitale a ngentu hempoh in ngah haw tuk hi . a zeitu hempoh ten mu haw tuk hi . A kiutu hempoh cu hotsak in um tuk hi .
42011011	Noh pa pawl te na ca uh ten ngasa a nget haw ten a kua in ngul pe tuk him ?
42011012	A himatale aktui a nget haw ten aikamcep a kua in pia tuk him ?
42011013	Nangmuh misual te poh nangawn in thilpha piak tuk na thei uh ta cun van aa a um na pa uh in a ngentu te cu Hawvang Thiangtho ita pia ngawlin um tuk him ? ” tin ti hi .
42011014	Jesuh in a awn thei ngawlmi pai lak pen ngamhuai pakhat hawlvawk hi . Ngamhuai i taitul cengten mahmi pa cu awn thei paih hi . Mipi ten lamdangsa haw hi .
42011015	Mahnaven mihek khat ten , “ Hite hawlvawk theihnak tuk hipai humah huham a piatu cu ngamhuai tei lupibel Belzabul hi , ” tin ti haw hi .
42011016	Midangten Jesuh thangsiah nuam haw hi . Mahhangin amah khi Pathian i tenmi hile hingawl theihnak tukin thasiah-huai na lamdang pakhat bawlin tin tiikhaw hi .
42011017	Mahnaven a ngaihsutnak haw khi Jesuh in a theih ten amu lakah , “ Ngam pa khakhat khen tampi ah khen kheek in khenkhat le khenkhat a dodun li mi ngam cu ngeiphat tuk ma hi . A lem dun ngawl mi innsang cu khen kheek keh khawng hi .
42011018	Mahbangleng bokin Satan uknak sung hei ah pawl tampi um in pawlkhat le pawlkhat a dodun li haw ahitacun mahmi Satan uknak cu itabangin ngei kho thei tuk him ? Belzabul in huham a piak hangin ngamhuai hawlvawk thei ci ti hi uh ci .
42011019	Mahtibangkek cun ngamhuai te ka hawlvawk thei ngaibang ahita ahinnang muh zuitu pawl ten a kua hangin ngam huai hawlvawk thei haw him ? Nangmuh zuitu te hihim in na khelhnak uh langtiik haw hi .
42011020	Belzabul hu le thawm tuah in dawingilo hawlvawk thei hi kha mang hi . Pathian hu le thawm tuah hawlvawk hi saw ing hi . Mahhangin Pathian Uknak cu nohtei lakah heng zotoh tih langtiik hi .
42011021	Mingilzet pakhat in hiamnam phun kim tuah in a inn a cin leng sungzong cu a thil te a kim in um hi .
42011022	Mahnaven amah sang ngil saw pakhat cu hungin amah cu a neh celhten a muanzetmi hiamnam te cu lonsak in a thil te vang semkeh khawng hi .
42011023	Keima lam tangngawltu cu keimah dotu hi . A khawmkhawm bawm ngawltu cu a theh kehtiik tu hi , ” tin ti hi .
42011024	“ Dawingilo pakhat cu mi pakhat sung pen a taitul ten colhnak tuk mun zei in hampalak ngamkhing tui umngawlnak munah vaak kawkawi hi . Colhnak mun a tawh ngawl ten , ” ka zam sansami ka inn ah kiikleh tung hi , ’ tin ngaisung hi .
42011025	Hitihbangin a kihleh ngangai ten a inn cu ciangzet le umnak awh zet in mu hi .
42011026	Mahnungten hawh in amah sang siasuak saw dawingilo salih te zawm in mahlai ahcun um haw hi . Mahhangin mah mi pa cu a dawltabel ten amasa saangin tampi sia saw in um hi , ” tin ti hi .
42011027	Jesuh in hithu a hilh celh ten mipi sungpen numei nu pakhat in , ” Nangmah hingtu le tuamlawm tu numei nui humah thupha um hi , ” tin au hi .
42011028	Mahnaven Jesuh in , “ Pathian thu zaa in a zuitu tei humah thupha um saw hi , ” tin ti hi .
42011029	Mi tampi in Jesuh cu zuan susuih haw aa Jesuh in , “ Tulaih khangthak te hi izahtak in sual haw him ? Thasiahhuai bawl tukin ngen haw naven Jonah ii thu sialngawl thasiahhuai dang imah hi bawlsak hi haw tuk ma hi .
42011030	Kamsang pa Jonah cu Nineveh mihing tei ca in melciknak hi . Mahbangbokin mihing capa cu tulaih khang tei ca in melciknak nalamdang hi bok tuk hi .
42011031	Thukhennak niten Sheba kumpi nu cu dingin tulaih khangthak te sual nawn tuk hi . Itahimtitale Sheba cu Solomon kumpi pai cihnak thu ngai tukin ngam khualapi pen hung hi . Mahnaven thungai in hilh ing hi . Solomon saangin ngengsaw hilaihah um hi .
42011032	Thukhennak Ni a hen ten Nineveh khua te ding haw tuk aa sual nawn leh haw tuk hi . Itahimtitale Jonah in amuh tei lakah thu a hilh ten a sualnak haw sikleh haw hi . Thu ngangai in hilh ing hi . Jonah sang ngeng saw hilaihah um hi .
42011033	“ Mei inn vaakin a seltu kuamah um awng ma hi . Kho khuhtu hei kuamah um awng ma hi . Mei-in vaaknak ah koih in inn sung a tumtu ten khua mu haw hi .
42011034	Na mit uh cu na taksa pumpi uh i ca in mei inn banghi , na mit uh a ciip ahitale nati pumpi hawngin vaak tuk hi . Mahnaven na mit uh a phangawl ahitacun na pumpi hawng in thimkhawng tuk hi .
42011035	Mahhangin nang mu sung aa vaaknak cu khuathim ahih khak tuk ngawlnak in ngaalling un hi .
42011036	A pumpi uh cu demno hei khuathim sungah um ngawlin a vaak khawng ahitacun mei inn in a vaaknak tuah na ti pumpi uh a vaaktiik khawng bangin vaak tatak tuk hi uh ci , ” tin ti hi .
42011037	Thu a hilh cengten Jesuh cu Farasi mi pakhat in an ei tukin sam hi . Mahhangin Jesuh cu hawh in an ei tuk cun khung hi .
42011038	Jesuh cu an a eih laih ngawlin a khut som ngawl khi Farasi mi pakhat in a muh ten lamdangsamahtak hi .
42011039	Mahten Topa in a lakah , “ Noh Farasi ten na khuat uh le pakaan te a pualam bek som ciang uh ci . Mahnaven na sunglam uhcu duhhamnak le phatngawlnak tuah in dim hi .
42011040	Misil pawl ! A pualam a bawltu Pathian in a sunglam hei bawl bok ma maw ?
42011041	Mahnaven na khuat uh le na pakaan sung aa a ummi cu mi ca-ngah te pia unna i hempoh cu noh ca in thiang tuk hi .
42011042	Farasi pawl noh ca in lauhuai mahtak hi . Lemmui le putinan ceh te sawm aa pakhat pe nave uh cin , thudik tuah thu khennak , Pathian itnak , hitibang thu te ah daithang uh ci . A dang te vang daithaang cuang ngawlin hite hei hi na bawl tuk uh mi hi .
42011043	Farasi te aw noh ca in lauhuai mahtak hi . Pumkhawmnak inn khunnak koihsa humah khung nuamzet uh ci . Sum zuaknak mun pen upat piak sisin cu sunsak lalaih uh ci .
42011044	Noh ca in i zahtak in lauhuai him ? Noh te cu melciknak hei um leh ngawl toh mi khaan , theihtup leh ngawl toh hangin ngual tei cilpeek lih mi khaan bangkeek hi uh ci , ” tin ti hi .
42011045	Mahten Daanthiam saya pakhat in , “ Saya pa , hibang te cu natih ten keimuh tian zawnsak ci , ” tin ti hi .
42011046	Jesuh in , “ Daanthiam saya pawl nangmu ca hei lauhuaizet hi . A puakzawh haw ngawlmi vanngit khi mitei zaang humah suanto uh ci . Noh in puakbawm tukin khutleek no hei suah nap ma hi uh ci .
42011047	Noh tei ca in izahtak in lauhuai him . Na pupa uh tei thah mi Kamsang tei ca in khaan a pha pha bawl uh ci .
42011048	Na pu le pa uh tei thil tih daan khi lungkimpih uh ci tih khi langtiik uh ci . Amuh ten Kamsang te that haw in noh ten khaan saksak uh ci .
42011049	Mahhangin Pathian cihnak cun , ‘ A muh tei lakah Kamsang te le kamtai te hawhtiik tung . A hek cu that haw tuk aa a hekkhat cu bawlsia haw tuk hi , ’ tin ti hi .
42011050	Mahhangin tulaih mihing pawl te cu lei pian pat penpan Kamsang te a thah haw hangin bawlsiat hihaw hi .
42011051	Abel athah haw mi penpan biaklaandawh le Mun thiangtho laklawh aa a thah haw mi Zachariah hangin daantatnak thuak haw tuk hi . Hizuhhi , ciangzet in hilh ing hi . Hite hangin tulaih khangthak ten bawlsiatnak thuak haw tuk hi .
42011052	Noh Daanthiam saya pawl , noh tei ca in lauhuai mahtak hi . Cihnak inn kongka tawh kem uh ci . Mahnaven nangmuh le tum nuam si ngawlin a tum nuam te kham sisih uh ci , ” tin ti hi .
42011053	Mahlaimun pen Jesuh cu a hawh ten Daanthiam saya te le Farasi pawl ten nasiazetin sonsia haw in thu tampi dong haw hi .
42011054	Pa khakhat a ot sualnak a nei tale ama awnkam lala in amah awk duncop tukin thu tampi a dotnak haw khi na hi hi .
42012001	Mihing cu athawng athawng in cilkha dun susuih in a tawhdunlih laihtakin Jesuh in a nungzui tei lakah hi tin hilh hi , “ Farasi tei naman khi na ngaalling ta un hi . Ka sonnuammi cu nemlot a tihemcop nak haw khi hi .
42012002	Ibang heihihen khuhmi pawpoh cu hon khawng in um tuk aa thu-ip hempoh phuankeh in um tuk hi .
42012003	Khuathim sung aa na son uh mi thuthup hempoh khi sun ni cang cai ah mi hempoh theih khawng hi tuk aa inn khahkhup in na sonkuh uh mi thu te vang innkuul hum pen au in um tuk hi , ” tin ti hi .
42012004	Jesuh in , “ Ngual te aw , noh tei lakah hilh ing hi . Taksa pumpi bek that thei aa mah sang a nasia saw dang a bawl thei ngawl te cu lau kha ta pahsuh un hi .
42012005	A kua saw lau tuk him tih hilh tung hi . A thah celh ten Hell khuk sung aa a khiaktheihnak thu neitu Pathian khi lau saw un . Ka hilhmi hi sang un hi . Amah hi na lau tuk uh mi hi .
42012006	Kawllit pannih cu pianih in zuak haw ma maw ? Mahnaven Pathian in pakhat no hei phawkngil ma hi .
42012007	Nu lu hum uh aa samzang no tian in sialkhawng hi . Mahhangin thinnau ta pahsuh un hi . Kawllit tampi saangin sunglawi saw leleng uh ci .
42012008	“ Noh te hilh ing hi . Akua abang hihen mi mai ah keima ta ahihnak a phuangngamtu cu mihing capa in Pathian vancung mitei mai ah mahtibang keek in bawl lehbok tuk hi .
42012009	Mahnaven mi mai pen kei a nialtu cu mi capa in Pathian i vancung mitei mai pen nial lehbok tung hi .
42012010	Kua heihitahen Mihing Capa a sonsiatu cu ngaihthiam hi tuk hi . Mahnaven Hawvang a sonsia tu cu ngaithiam hi tuk ma hi .
42012011	Biakinn ah heihihen , ngam uktu a himatale hotu bawi mai ah heihihen , tazacuai tukin a pui haw ten itabangin awn tung him ti in thinkham ta pahsuh un hi .
42012012	Itahimtitale mah hun ten na ot tuk uh mi Hawvang Thiangtho in hilh tuk hi , ” tin ti hi .
42012013	Mihonpi sungpen mi pakhat in , “ Saya pa , ka pai ro ka co tukmi keimah sembok tukin ka u lakah hilh sak in , ” tin Jesuh lakah ti hi .
42012014	Mahten Jesuh in , “ Ngualcam pa aw , noh laklawh a thu khentu tukin le na ro thil semsaktu tukin a kua in kei hum ah thu pia him ? ” tin don hi .
42012015	Mahten mipi lakah in , “ Duhhamnak namkim lak pen ngaalling un , cingcaizet in um un hi . Itahimtitale mi pakhat ii nunnak tatak cu izahta in milian heihihen , a nunnak cu a thil neih mi humah um ma hi , ” tin ti hi .
42012016	Mahnungten Jesuh in hi tehkipnak thu hilh hi . “ Veikhatlaih in milian pakhat um hi . A ngam sung pen an tamzet suak hi .
42012017	Mahten a lungmu sung no in , “ Ka lo sungsuak an koihnak tuk nei leh ma toh ing . I ka bawl ahin pha tuk him ?
42012018	Hitin bawl tung ; ‘ Ka an koihnak inn te phia tung aa ngengdeuh in sa tung hi . Mahlai ahcun ka an le ka thil hempoh koih tung hi .
42012019	Mahten keimah le keimah cu-mi bawngpha pa ! kum tampi sung aa na kin tukmi thilpha nei zotoh ci . Na nuam bangin nung hawhuah in , ei in hi , in in hi , mahtihcun nopzetin nung in hi tin ti dun cop tung , ’ tin ngaisung hi .
42012020	Mahnaven Pathian in a lakah , ‘ Misil pa ! Tuni taak rori in na nunnak bo tuk hi . Mahten nangma ca inna khawlsami thil hempoh hi akua in co tuk him ? ti hi , ” tin hilh hi .
42012021	Mah humah Jesuh in , “ Amu ca tuk cun vankhong in lianzet haw naven Pathian i mit muhnak pen a lian ngawl mi cu hi mi pa tuah bang ve haw hi , ” tin ti hi .
42012022	Mahnungten Jesuh in nungzui tei lakah , “ Mahhangin na eih tuk uh mi an thu ah heihihen na silh tuk uh mi puan thu ah heihihen thinkham in umli pahsuh un hi-tin noh te hilh ing hi .
42012023	Itahimtitale nunnak cu an saangin thupi saw hi
42012024	Va-aak khi zo un hi . Amuh ten anci ciing awng haw ma hi . An hei cawm awng haw ma hi . An buuk le beem hei nei haw ma hi . Mahnaven Pathian in vaak hi . Note cu vano te saangin a let tampi sunglawi saw hi uh ci .
42012025	Nangmu sungpen a kua in eih in le silhceen thu a thinkhamnak hangin a nunnak sautiik theicuangtu a kua um him ?
42012026	Hizahta thil neuno nangawn bawl thei ma nahiuhtacun ita thil dadang thu ah thinkham nuamli uh cim ?
42012027	Ngamsung aa paakno tekhi itibangin khang haw him tih khi zo un hi . Na dek haw ma hi . Nikcen puansilh zei haw ma hi . Mahnaven thu ngai in hilh ing hi . Solomon kumpi pa nangawn a let le hauhnak hempoh tuah hipaak mawi pakhat zat vanmawi nei ma hi .
42012028	Tuni cun um naven zing ten a um leh tuk ngawl mi meisung aa a heng tuk mi hampa hempoh hei khi Pathian in mahtibang tuam ahitacun , noh te cu vantuah in thuam sisin tuk ma maw i him ? Na muannak uh dem leita hi .
42012029	Ei tuk le in tuk thu bek ngaisung in thinkham leleng ta pahsuh un hi .
42012030	( Itahimtitale Pathian thu zui ngawl pawl tei ngaihsut leleng mi thu hi ) Na pa uh in hibang thil te kul uh ci tih cu thei hi .
42012031	Mah saangin na Pa uh ii uknak thu khi sahelh in zei saw un hi . Mahten thildang te cu a man pia leh tuk hi , ” tin ti hi .
42012032	“ Tuuhon no te aw , na thinkham pahsuh un hi . Itahimtitale noh tei lak aa Vancung Uknak piak cu na Pa uh ii lung dam mi hi .
42012033	Na neih uh mi thil hempoh zuak khawng unna na ngah uhmi tangka cu mi ca-ngah te sem khawng ta un . Asia thei ngawlmi tangka bawm noh tei ca in ngaisung unna vancung ah na tangka uh te khawl un hi . Mahlai mun ahcun nguca ten tok kha thei tuk mahi . Sal eek hei kai thei tuk ngawl ahih hangin ituk mahten paithong tuk mahi .
42012034	Itahimtitale na tangka umnak uh ah na lungmu uhvang umbok tuk hi ” tin ti hi .
42012035	“ Itibang thil a heng hei in a ngaallingsa in um unna , na mei-in uh vaak in a mansa leleng in um un hi .
42012036	Zihuainak puai pen a hung leh tuk mi a bawipa haw a ngaak tu innceeng pawl bangin ngaallingzet in um un hi A bawipa cu piin in kongka a khen ten thakhat in kong hon haw tuk hi .
42012037	A bawipa haw a kihleh ten a hakmi le ngaallinnak a nei mi innceeng te cu izahtakin lungdamhuai him ? Thungai in hilh ing hi . Mansa hilhial in a-um nung ten an ei tukin khungtiik tuk aa amah hihim in tuamlawm tuk hi .
42012038	Zan laitak in a kihleh hun ah heihihen , mahsang khua nu saw aa a kihleh hun ah heihihen ngaal ling leleng aa a ummi pawl te cu izahtakin lungdamhuai him ?
42012039	Mahten hi thu hi phawkngil ta pahsun un hi . Inn neitu pa in nguca tei hennak tuk khi a thei ham ahitacun a inn sung a tum theih ngawlnak tukin nasia zet in cing tuk hi .
42012040	Mahbangbokin nohte vang a ngaallingsa in um un hi . Itahimtitale hung tuk hi tin a muan mawh khak haw ngawl laihtakin Mihing Capa cu heng tuk hi , ” tin ti hi .
42012041	Piter in , “ Topa hi tehkipnak thu hi keimu ca maw , mihonpi caa him ? ” tin dong hi .
42012042	Topa in , “ Muanhuai le a ciip mi innceeng pa cu a kua him ? A muanhuai le a cipmi innceeng pa cu a bawipan a innpi cingtu tukin le a dang nadektu te a hun le caan bang noin amu co tuk an eih tui in semtu tukin a koih tuk mi khi hi .
42012043	A bawipai hen leh hun ten a inn aa na dek li-in a muh mi innceeng pai humah thu pha um hi .
42012044	Thungai in hilh ing hi . Hi innceeng pa hi a bawipan a na hempoh cingtu in koih tuk hi .
42012045	Mahnaven hi innceeng pa hin , bawipa cu ngei tuk laih hi , ’ tin innceeng dang , numei heihhihen pano heihihen vaat kawkawi in ei le in tuah kham in lum kawkawi thongli ahitacun ,
42012046	A bawipa hung tuk hi tih a phawhkhak ngawl laihtakin a bawipa cu hung tuk hi . A bawipa in hawlvawk tuk aa thu ngai ngawl le muanhuai ngawl mite tuah bawlsiat thuah tuk hi .
42012047	A bawipa deihzawng thei leng naven ngaalling ham kha cuang saap ngawl le a bawipai deihzawng aa dek ngawltu cu vei tamzet vah tawk tuk hi .
42012048	Mahnaven a bawipai deihnak theihngawlnak hang in vah taak tian thil a bawl kha tu cu vei demnobek vahtawk tuk hi . Tampi a ngahtu lak pen tampi nget leh hi tuk hi . Mahbang bok in tampi a piakmi lak pan tampi ngen leh haw tuk hi .
42012049	Leihum ah hin mei alhtiiktu tukin heng ing hi . Tu in alh toh leh deih ing hi .
42012050	Baptizam laak tuk pakhat nei ing hi . Mah mi ka laak laih ngawl sung cu ka lungmu cawlzet ing hi .
42012051	Leihum ah in lemdunnak puak suk hi tin ngaisung uhcim ? Himahi , lemdunnak hisaw ngawlin khen kheeknak puak hi saw ing hi .
42012052	Tu penpan in inn sungsang mihing panga a um te cu khen kheek haw tuk aa pathum kopkhat , panih kop khat in khen haw tuk hi .
42012053	Dodun haw tuk aa , Pa in a capa tuah , a capa in a pa tuah , a nu in a canu tuah , a canu in a nu tuah , mo le teek nu , a teek nu le a mo ticun dodun haw tuk hi , ” tin ti hi .
42012054	Jesuh in mihonpi tei lakah , “ Nitumnak lam pen meingo a thim ten , ‘ Nguahzu tuk hi , ’ na tih uh bangin zu ngangai hi .
42012055	Hanglam huih a theu ten ‘ Khuasa tuk hi ’ na tih uh bangin sa ngangai hi .
42012056	Noh nemlottihem pawl te aw lei le van zo in hun le caan thei thei uh ci . Mahahitale ita tulaih khang thu um zia thei thei ngawl uh cim ? ” tin ti hi .
42012057	“ Ita dikcangnak cu khenkhuai cawm thei ma uh cim ?
42012058	Mi pakhat in nangmah tazacuai in zung ah a henpih ahitale zung a henpih ngah laihngawlin amah tuah lemnak bawl tukin hantiam in hi . Mah a hingawltacun thu khentu mai tian ah nang henpih tuk hi . Thukhentu pa in palik khut ah ap tuk hi . Mahtacun thawng ah khiak in um tuk hi ci .
42012059	Ciangzet in hilh ing hi . Na kuan tuk mi a dawlbel piakhat tian na kuankhawng laklawh mah lai mun ahcun um tuk ci , ” tin ti hi .
42013001	Mahten mi hekkhat ten Jesuh lakah , Galilee mitei Pathian lak aa Biakpiaknak a bawl haw laih in Pilat i thah mitei thu khi hilh haw hi .
42013002	Jesuh in amuh tei lakah ; Galilee mite mahtibang in thah ahih haw hang in a dang Galilee mite saangin sual saw haw hi tin ngaisung uh cim ?
42013003	Hi ma hi ciangzet in hilh ing hi . Na sualnak uh sik leh in na nundaan uh na kheel cuang ma uh ahitale amuh bangin thi khawng bok tuk uh ci .
42013004	Siloam aa inn saangpi a tuu laih in mihing sawm le riat a delhhup thu khi itibangin ngaisung uh cim ? Mahtibangin a thih haw hang Jerusalem aa a ummi midang te saangin sual saw haw hi tih khi langtiik hi tin ngaisung uh cim ?
42013005	Hikha hihim mahi . ciangzet hilh inghi Na sualnak uh sik in na umdaan uh na kheel uh ma tale amuh bangin thi khawng leleng tuk uh ci , “ tin ti hi .
42013006	Jesuh in amuh tei lakah tehkip thu hibangin hilh hi . “ Nidanglaihin mi pakhat in a huan sungah theipi kung pakhat phut hi . A ngah le ngah ngawl vehlehcet in a ngah mu awng ma hi .
42013007	Mahhangin huan cingtu pai lakah , ‘ Ngaisung in hi . Kumthum sung pikpek hi theikung a ngah le ngah ngawl veh leleng navengin a ngah mu awng mang hi . A kung hi phuuk ngawn in hi . Ita leingampha eili tuk him ? ’ tin ti hi .
42013008	Mahnaven huan cingtu pa in , ‘ Topa kumkhat sung no cu zo hih in hi . A kimkot in lei ceek nang inna leidawm leih teh hih nang .
42013009	Mahten mai kum a ngah tale lungdamhuai hi tukhi . A ngah ma ahitale phuuktiik leh poh in hi , ’ tin hilh hi . ” tin ti hi .
42013010	Veikhat cu Sabbath ni in Pumkhawminn ah Jesuh in thu hilh hi .
42013011	Mahlai ah dawingilo ii khalhsiatmi numei pakhat um hi . Mah dawingilo cun kum sawm le kum riat sung ngol in bawl hi . A eel te kawntiik ngah khawngin camzet no in ding thei ma hi .
42013012	Mahmi nu cu Jesuh in a muh ten , “ Maw numei nu aw na natnak pen luat zotoh hi ci , ” tin au hi .
42013013	A humah khut a suan ten mina nu cu thakhat in camzet no'n ding leh thei in Pathian pahcawi hi .
42013014	Pumkhawminn cingtu upa pakhat cu sabbath ni in Jesuh in mina a damtiik tak a thin-uuk mahtak in , mipi lakah , “ Nadehnak tukin niluk um hi . Hi niluk sungah hung unna damduntiik un hi Sabbath ni ahcun hi ma hen , ” tin ti hi .
42013015	Mahten Topan , “ No nemlottihem mite aw , akua heihihen Sabbath ni in na khui uh le na cipuh uh te a khau duk in a inn hawpen tui in-nak ah hawhpih khawng hi uh ci .
42013016	Tu in hilaiah hin Abraham casuan sung pen Satan ii kum sawm le kum riat sung a het cip mi um hi . Himihi Satan bawlsiatnak sungpen Sabbath ni in luattiik tukmi hi ma maw ? ” tin ti hi .
42013017	Athu don lehnak in a ngaal te cu zakcazet in bawl hi . Mipi te cu thil lamdang tampi a bawl hangin lungdamzet haw hi .
42013018	Jesuh in , “ Pathian Uknak cu ituah bangve him ? Ituah teh kim kam nang ?
42013019	Mi pakhat in ankam ci la in a lo sungah a theh mi tuah bangve hi . A thehmi cu po hi . Khangto in thingkung suak hi . A kangkaak zumah vano ten bu sa haw hi , ” tin hilh hi .
42013020	Jesuh in “ Pathian Uknak cu ituah bangve him ? Numei pakhat in naman demno khi la in
42013021	sangvut khokhat sungah sawh in a sangvut cu thotiik khawng hi . Mahmi naman tuah cun bangve hi , ” tin ti hi .
42013022	Jesuh cu Jerusalem lam zuan in a hawhlaih khin khua pakhat nung pakhat pal pepel in thu hilh thah papel hi .
42013023	Mi Pakhat in , “ Topa patnak a ngahtu tuk hi mihing demno bek tuk maw ? ” tin thu dong hi . Jesuh in hi tihin don hi .
42013024	“ A ciikmi kongka pekhin tum tuk hantiam un hi . Itahimtitale mi tampi ten mahlai sung tum tuk cu hantiam li haw naven ti thei haw tuk ma hi .
42013025	Inn neitu bawi cu tho in kongka cu khaak tuk hi . Mahten pualam ah dingin kongka cu kiu in , ‘ Topa kong hon zazal in hi , ’ nati uh hei in , ‘ Ilaipen hung uh cim tih hei thei mang hi , ’ tin don tuk hi .
42013026	Mahten no ten ‘ Nangmah tuah anmin tuimin ei ngel si hung ! Ka khuasung uh ah hei in thu na hilhlih khi ! tin ti tuk uh ci .
42013027	Mahnaven , ‘ Ilai pan hunguh cim tih hei thei kha mang hi Noh-mipha ngawl pawl te , ka neel pen tai khawng un tin ti memeek tuk hi .
42013028	Noh te cu a pualam ah vawk in um tuk uh ci aa , Abraham le Isak le Jakob le kamsang hempoh te cu Pathian Uknak sungah mu tuk uhci , Mahtacun kap le au in haa ngawi leh tuk uh ci .
42013029	Nisuahnak lam le nitumnak lam pen heihhihen , saklam le hanglam pen heihihen , mi hung haw tuk aa Pathian Uknak puai ah khung khawm haw tuk hi .
42013030	Mahhuntacun tu aa a nungdawl bel pawl te cu masa bel hi haw tuk hi . Tu aa a masabel pawl te cu nungdawlbel leh haw tuk hi , ” tin ti hi .
42013031	Mahlaihtakin Farasi mi hekkhat te Jesuh lakah hungin “ Herod in nangmah that nuam hi . Mahhangin hilai munpen tai in mundang ah hawh in hi , ” tin ti haw hi .
42013032	Mahten Jesuh in , “ Hawh ta unna mahmi cingne pai lakah cun , ‘ Tuni le zingten ngamhuai te hawlvawk tung a ma mina te damtiik tung hi . A nithumnak ni ten ka nadeh ceng tung hi , ’ tin ti hi , tin hilh ta un hi .
42013033	Mahnaven tuni , zing le zinglawi cu hawh pepel hih tung hi . Jerusalem khuasung sialngawl mun dangah kamsang pakhakhat a thih tuk cu daan hi ma hi .
42013034	Maw Jerusalem , Jerusalem ! Kamsang te that uh ci . Nangma lak aa Pathian tiikmi pawl te khi suangtuah sep hum uh ci . Akpi in ano te a hanuai ah a uap bangin na mihing te vei tampi ka khut in hup nuam na vengin phal awng ma ci .
42013035	Mahhangin na Biakinn uh cu munlop in cang tuk hi . Ciangzet in hilh ing hi . ‘ Topai min in a hung mitei humah thupha um hi , ’ ti in na hilh theih uh caan a hen laklawh ka mel mu tuk ma toh uh ci , ” tin ti hi .
42014001	Sabbath ni veikhat , Jesuh cu Farasi mi lak pen hotu bok pakhat i inn ah an zuan tukin hawh hi . Mipi ten phazet no in zo leleng haw hi .
42014002	Mi pakhat , a khut le ke te bum khawng pa Jesuh lakah hung hi .
42014003	Jesuh in Daanthiam pawl le Farasi te khi , “ A daan uh in Sabbath ni in mina damtiik tuk hi phal maw phal ma him , ” tin dong hi .
42014004	Mahnaven amuh te cu imah awn haw ma hi . Jesuh in mina pa cu pui in a damtiik ceng ten hawh lehtiik hi .
42014005	Mahten Jesuh in , “ Nangmu sungah mi pakhat cu a capa maw , a khui maw Sabbath ni in tuikhuk sungah a cak ngelcel ahin Sabbath ni ahih hangin manlangzetin suah ngawlin maw na um tuk uh ? ” tih dong hi .
42014006	Hi thu ah imamah don thei haw ma hi .
42014007	An eituk a sammi hekkhat te khunnak phabel a ten lih haw khi Jesuh in a muh hangin hi thutehkipnak hi a venghawng haw lakah hilh hi .
42014008	“ Mopuainak munah a sam haw tale khunnak phabel khi na cuh tapah uh un hi . Nangmah saangin mi upa sawte sam haw hei hi kha thei hi .
42014009	Mahten nohte a samtu inn teek pa na lakah hung in , ‘ Na khunnak hi kian in hi , ’ ti tuk a ma nangcu mun niam bel aa na khun lehten na zakca leita tuk hi ci .
42014010	Mah saangin a sam haw ten a niambel mun ah khung inna a samtu innteek pa hung in , ‘ ngual aw , khunnak pha deuh ah hin khung in hi ; tin ti tuk hi . Mahten sammi mihonpi maiah mitmai pha ngah tuk hi ci .
42014011	Itahimtitale mah le mah a uangkho duncoptu cu mi nauta cangtiik tuk hi . Lungmu niamkhiattu cu maison comi upa in cangtiik tuk hi , ” tin ti hi .
42014012	Mahten Jesuh in innteek pai lakah “ Zing eih hihen , taakeih hihen ei-teen tukin mi na sam ten na ngualcam te , na unau te ahimatale na sangngam te inn neel milianzet te khi sam ta pahsun hi . Itahimtitale himi pawl ten nangmah khi samleh theibok haw tuk hi . Nathil bawlmi khi lohleh thei haw tuk hi .
42014013	Mahnaven an navaak ten ca-ngah haksa te , kebai le mitcaw pawl te khi sam in hi .
42014014	Hi pawl ten samleh thei haw tuk ngawl ahih hangin nangcu thupha muicu dong tuk ci . Mipha tei thihnak pan a thawhleh haw ten Pathian in nangmah lulleh tuk hi , ” tin ti hi .
42014015	Hi thu cu an eihnak cabuai aa a khungbokmi pakhat in a theih ten Jesuh lakah , “ Vancung Uknak sung anvaaknak puai aa tel pawl tei humah thupha um hi ” tin ti hi .
42014016	Jesuh in himi pai lakah , “ Nidanglaihin mi pakhat um hi . Himi pa hin anvaaknak puai ngengzet bawlin mihing tamzet sam hi .
42014017	An-eih hunten a samsami pawl tei lakah a innceeng te hawhtiik in , ‘ Hungtoh un hi . Na hempoh a mansa in um hi , ’ tin ti hi .
42014018	Mahnaven pakhat nung pakhat , ‘ Man mang hi , ’ tin otlam zei tek haw hi . Pakhat pacu , ‘ Lo ciing khat lei ing . Mahmi ka zoh ta kul hi . Ngaithiam hih in , ’ tin innceeng pa cu ti hi .
42014019	A dang pakhat in , ‘ Khuicang kopnga lei ing . Tu in a pha le phangawl teh-hihnang , ngaithiam hih poh in hi , ’ tin tibok hi .
42014020	A dang pakhat in , ‘ Tu naino in zihuai ngelcel ing hi . Mahhangin hung thei tuk mang , ’ ti leleu hi .
42014021	Innceeng pacu kiikleh in hi thu te hempoh cu a bawipa lakah hilh khawng hi . A bawipa cu a thin-uk in a innceeng pai lakah , ‘ Manlangzet in hawh ten na , khuasung lampi le inn laklawh lampi aa mi ca-ngah , mi haksa kutzawng kezawng , mitcaw , kebai te pui in hi , ’ tin ti hi .
42014022	A ngeingawl no in a innceeng pacun , bawipa na thupiak mi bangin bawlkhawng zotoh naveng in umnak tampi tong laih hi , ’ tin hilh hi .
42014023	Mahhangin a Topa cun , ‘ Khuakhat le khuakhat laklawh aa lampi ngeng le neu hempoh ah hawh inna ka inn dim khawng laklawh mihing hunpih in hi .
42014024	Ciangzet in hilh ing hi . Ka samsami pawl sung pen kuamah in ka taakeih vaaknak an tep haw ma hen , ’ “ tin ti hi , ” tih thu hilh hi .
42014025	Veikhat , mi tampi ten Jesuh a zui pepel haw laih in amu lamah Jesuh heek kik in ,
42014026	“ Akua heihihen ka lakah hungin a nu le a pa , a zi le a canote a sangngam le a ceelnute le amah le amah nangawn keimah saangin a it duncop sawte cu ka nungzuitu hi thei tuk ma hi .
42014027	A kua heihitahen ama thinglamteh pua in ka nung a zui ngawltu cu ka nung zuitu hi thei kha tuk ma hi .
42014028	Nangmu sungpen pakhakhat in innpi satuk a tumtah ahitale a masabel in phazet no in khung ciamciam in a saknak tuk a kulzat tangka a kim in a neih le neih ngawl khi tuat khawng ma maw ?
42014029	Mahtibangin a tuat masa khawng ngawl ahitacun a nadeh tukmi cu a pat ngah ceng ten saceng ngawlin hantaang tuk hi . Mahtacun a mutu hempoh in nuihsan haw tuk hi .
42014030	Panbok heng naven ceng thei ta bo ’ tin ti haw tuk hi .
42014031	Ngaalkap thawngsawm nei kumpi pakhat cu kumpi dang pakhat ngaalkap thawngsawmnih neimi in do tukin hung hi Doleh a tumbok ahitale a masabel in khung ciamciam hih ta in hipa dozawhnak tuk thazaang a neih le neih ngawl a ngaihsut masak kul hi .
42014032	Dotheihnak thazaang a nei matale mahmi kumpi pa khualapi a umlaih in lemdunnak bawl tukin kamtai a hah kul tuk hi .
42014033	Mahbangbokin noh te vang naneih uh mi hempoh na zamsan uh ngawl tacun kei nungzuitu hi thei tuk ma uh ci , ” tin Jesuh in ti hi .
42014034	“ Ci cu phazet hi . Mahnaven a alnak a bo tale altiikleh theihnak lampi um matoh hi .
42014035	Leipha tiiktu tuk hei in nemcuam ngawl mi le eekdawm tuk hei in nemcuam ngawlmi vawkthong tuk toh khi hi . Mahhangin zaaknak tuk bang a nei hempoh in thei ta un , ” tin Jesuh in ti hi .
42015001	Veikhatlaih in siahkhon te le misual te tin a lawl haw mi le a deidat haw pawl te cu Jesuh ii thuhilhnak ngai tukin a lakah hawh haw hi .
42015002	Mahten Farasi te le Daanthiam pawl te cu phu celhculh in , “ Hi pa in deidat misual te phial in amu lakah an ngen ei hi , ” tin ti haw hi .
42015003	Mahhangin Jesuh in hi a nuailam aa , tehkipnak thu hilh hi .
42015004	“ Sontehnak in nangmu sungpen mi pakhat in tuuzakhat nei aa , tuu pakhat a paai bang ta ahin itin bawl tuk him ? Tu sawmkua le pakua khi a tatnak haw ah zam hih in apaaimi tu pakhat amuh leh laklawh zei het tuk hi .
42015005	A muh leh ten a lungdam leita , a ko humah pua in ,
42015006	inn ah piin pih hi . Mahten a ngualcam le a inn neel te samkhawm in , ‘ A paaimi ka tuuno muleh ing . Ka lungdam leita hi . Mahhangin lungdam in puaibawl tuk hung hi , ’ tin ti hi .
42015007	Mahbangbokin sual sihkik a kuul ngawl mipha sawmkua le pakua saangin sual sikkik misual pakhat humah vanhum pen lungdamnak tam saw tuk hi , ” tin ti hi .
42015008	“ Mah ahimatale , numei pakhat in tangka cang sawm nei in mahsungpen cang khat a paai ahin ihim a bawl tuk ? Meiinn vaak in a inn cu buak phiah tuah phiat in a muhleh laklawh ningnawi hempoh khetkhawng in zei tuk hi .
42015009	A muhleh ten a ngualcam le innneel te samkhawm in , ‘ ka paihtiik mi tangka mu leh zotoh ing . Mahhangin lungdam in puai bawl tuk hung hi , ’ tin ti hi .
42015010	Mahbangbokin sual sihkiknak a neimi misual pakhat humah Pathian ii vancung mite a lungdam zet haw hi , ” tin ti hi .
42015011	Jesuh in hitihin hilh hi : “ Veikhatlaihin mihing pakhat um aa capa panih nei hi .
42015012	A nauta saw in a pai lakah , ‘ Pa , ka co tuk mi ro te tu-in pia in hi , ’ tin ti hi . Mahhangin apa haw cun a ro te cu khen in a capa panih te sem hi .
42015013	A ngei ngawlin capa nauta saw cun a comi ro te cu zuak khawng in a ngah mi tangka tuah in inn pen tai hi . Ngam khualapi ah hawh in tangka cu deih bangin mang huahuah hi .
42015014	A neih mi hempoh cu mang khawng limlem hi . Mahceng ten a taainak ngam ahcun paampi tung in . Mah mi pa cu imamah neileh matoh hi .
42015015	Mahhangin mahlai ngam aa pakhat pai lakah a nadehsak tukin hawh hi . Mahmi pa cun a vok te khaltu tukin a lo-ah hawhtiik hi .
42015016	Voktei eihmi behawng te khi vonvah ukin ei bok nuam naven kuamah in eih tuk imamah pia haw ma hi .
42015017	A dawlbel ten a lungciip in , ‘ Ka pai innceeng te hei in eih celhngawlin an nei haw . Mahnaven kei cu hilai pen eihtuk hei nei ngawlin a thi tuk toh bek in um thong ing .
42015018	Dingin ka pai lakah hawh tung . Mahten , ‘ Pa , nangma mai le Pathian mai ah sual zotoh ing .
42015019	Capa ! tinna sam tukin taak leh ma toh ing hi . Mahhanginna nadektu na sal tukin koih zaza in hi , tin ti tung , ’ tin ngaisung hi .
42015020	Mahhangiin a pai lakah hawh tukin tul hi . Lam khualapi aa a hunlih khi inn pen a pa in mu hi . Hehpih mahtak in taitul in a capa cu kawi in nam hi .
42015021	A capa cun , ‘ Pa nangma mai le Pathian mai ah sual leita ing , ka capa tin na sam tuk hei taak leh ma toh ing hi , ’ tin ti hi .
42015022	Mahnaven a pacun a innceeng te sam in , ‘ Manlang in hung un . Nikcen puansilh phabel la unna silhtiik un . A khut ah khutbut bun un , a ke ah kedam na damtiik un ,
42015023	Mahten khui no a thau bel khi ngo un na lungdamnak puai bawl tuk hunghi .
42015024	Itahimtitale ka capa cu thizo naven nungleh hi . A paaisa hi naven muhleh in um hi , ’ tin ti hi . Mahtibang cun lungdam puai bawl haw hi .
42015025	Mahlaihtakin capa upa saw cu lo hawhnak pen a piin inn eel a hen ten lasak aw le laam aw za hi .
42015026	Mahhangin innceeng te pakhat sam in , ‘ Ibawlli haw him ? , ’ tin dong hi .
42015027	Innceeng pa cun , ‘ Nanaupa himdam noin hengkikleh zotoh hi . Mahhangin lungdamnak in na pan khuino thau ngawh hi ” tin hilh hi .
42015028	A capa upa saw cu a thin-uk leita in innsung hei tum nuam ma hi . Mahhangin a pa tuul in , inn sungah tum tukin leem hi .
42015029	Mahnaven a capa cun , ‘ Ngaisung him po in hi , kum hizongsung pikpek innceeng te bangin na nadehsak ing hi . Na thu veikhat nohei eel awng mang hi . Tu in kei i pia cim ? Ka ngualcam te tuah ngualnop puai bawlnak tuk keel pakhat no hei pe awng ma ci .
42015030	Mahnnaven hi na capa hi numei phangawl te phialnak in na thil te hempoh thehkhek khawng hi . Mahnaven na lakah a kihleh ten khuithau ngawh ci , ” tin a pa cu ti hi .
42015031	A pacun , ‘ Ka capa , nangcu keima lakah um leleng ci , ka neihmi thil hempoh hi nangma ta poh hi .
42015032	Mahnaven nanau pa hi thi zotoh mi nungleh hi . Paithong zotoh naven tu in muleh hunghi . Mahhangin lungdam le aipuang in puai bawl taak hihim hi , ’ tin tihi , ” tin Jesuh in hilh hi .
42016001	Jesuh in a nungzui tei lakah , “ Veikhatlaihin milian pakhat umhi . Mah milian pa cun a tangka keemtu tuk na dektu pakhat nei hi . Hi nadek pa cun tangka deih bangin thehkhek hi tin a bawipa lakah hilh haw hi .
42016002	Mahhangin a lakah sam in , ‘ Na thu ka zaakmi hi itibang him ? Ka tangka na kepnak caziin kimno in pia in hi . Itahimtitale ka tangka keemtu hithei leh tuk ma toh ci , ’ tin ti hi .
42016003	Mahten a na dek pa cun , ‘ Ka bawipa ka nadehnak pen kei hawlvawk nuam hi . Ibawlta kam nang ? Leiceek tuk ti ahin naap leh ma toh ing . Mithil ngen in um nang ti a hin ka zakca sih hi .
42016004	Mahnaven tucun ka bawl tuk thei zotoh ing , ka nadeh a bo ten amu inn aa um a phaltu ngualcam pha ka neih kul tuk hi , ’ tin a lungmu sung in ngaisung hi .
42016005	Mahhangin a bawipa lak aa leiba neitu hempoh sam khawm hi . Pakhatnak pa cu , ‘ Ka bawipa lakah izong ba cim ? ’ tin dong hi .
42016006	Mahpa cun , ‘ Olif thau pung zakhat , ’ tin don hi . Sumkeemtu pa cun , ‘ Hi na caziin hituk hi : khunginna pung sawmnga tin ngan in hi , ’ tin ti hi .
42016007	Mahten a dang pakhat pa cu , ‘ Nang aw izat ba cim ? ’ tin dong hi . Mahmi pa cun , ‘ Sangvut dip thawngkhat , ’ tin don hi .
42016008	Hi miciip ngawl sumkem pa cu hitibang in cipthiamzet in na a deh hangin a bawipa paakzet hi . Itahimtitale hi leihum mi pawl te cu amu thu le la vaihawmnak lamah cun khuavak mihing te saangin ciip saw hi .
42016009	Mahten Jesuh in , “ Mahtibang ahih hangin hi tih hin hilh ing hi . Leihum thil tuah in ngualcam na bawl un , itahimtitale leihum thil a bo ten kumkhua a kho mi inn nop ah tum tuk uh ci .
42016010	Thil neuno hum aa a muanhuaimi cu thil ngengpi humah muantaak hi tuk hi . Thil neuno humaa a muanhuai ngawlmi cu thil ngengpi humah muanhuai hi tuk ma hi .
42016011	Leihum thil na vaihawmnak uh na-ngawn ah muanhuai nahi uh ma tacun let le hauhnak tatak cu noh tei lakah itabangin piakin um thei tuk him ?
42016012	Midang tei humah na-ngawn muanhuai leh ngawl toh nahi uh ta cun nangmu co tuk cu akua in pia tuk him ?
42016013	Mi pakhat cu bawi panih i sal hi thei ma hi . Pakhat hua in pakhat it tuk hi . pakhat lakah muanhuai in nungtuk aa pakhat saw cu nautat tuk hi . Pathian i na le tangka hi na cu dekngel thei tuk ma uh ci , ” tin ti hi .
42016014	Hi thu te Farasi ten a theih haw ten tangka deihpawl ahih haw bangin Jesuh cu nuihsan thong haw hi .
42016015	Jesuh in amuh tei lakah , “ Mipi mai ahcun midik cang bel in lang duncoptiik hi uh ci . Mahnaven Pathian cun na lungmu uhte thei khawng hi . Itahimtitale mihing in man neizet aa a ngaihsutmi cu Pathian muhnak pen imamah ma hi .
42016016	Moses ii Daan le kamsang tei laingat te cu Baptizam piatu Johan khan tian ca bek hi . Johan penpan in Pathian Uknak Thuthangpha cu phuan in um hi . Mahlai ahcun mi hempoh heh tin luh tum haw hi .
42016017	Mahnaven Daan sung aa laimal a neubel na-ngawn a bo tuk saangin van le lei bo khawng tuk baih saw hi .
42016018	Kuaheihitahen a zii ma in numei dang a huaitu cu nu le pa sualnak bawl hi . Mah ihumah makmi huaitu vang cu nu le pa sualnak bawl hi , ” tin ti hi .
42016019	Veikhatlaih in milianzet pakhat um hi . Nisial in Van man phapha silh in nopzetin nung hi .
42016020	Mahlaihtakin Lazaras tih mi mizawng , mi ca-ngahzet pakhat um bok hi . Lazaras cu a ti pumpi ciing in meima dim-uk hi .
42016021	Milianpai an eihnak cabuai nuai aa anthial caak te khul tukin milian pai kongka bulah heng thei meek hi . Uico te hungin a meima liahsak theizet haw hi .
42016022	Nikhat ni in mi ca-ngah pa cu thi hi . Mahten vancung miten Abraham ii aang sungah hen haw hi . Milian pa vang cu thi bok in phum haw hi .
42016023	Mahten Hell sungah caak in thuak hakzet in thuak hi . Mahlaitakin humlam zoto in humlam sangzetnak munah khin Abraham le a eel aa Lazaras khi mu to hi .
42016024	Mahtan milianpan , ‘ Pa Abraham kei hehpih zal in hi . Lazaras khitiik in a khutzung tui ah nim hen na , ka lei ah caaksuk hen . Itahimtitale kei cu hi meipi sungah hin ka thuak haksa leita hi , ’ tin ti hi .
42016025	Mahnaven Abraham in , ‘ Ka capa aw , ngaisung in hi . Na nunlaih khin thilpha hempoh ngah kim zotoh ci . Lazaras in thilpha ngawl hempoh khi co hi . Mahnaven tucun amah cu hilai ah hin nunnop in um hi . Nang cu tu in a thuak hi ci .
42016026	Mah sialngawlin a laklawh uh ah luam thuukpi um hi . Mahhangin hilai pen nangma lakah a hawh nuam te kuamah hawh thei ma hi . Mahbangbokin nangma umnak pen koh umnak ah vang a hungnuam tampi um naven hung thei haw ma hi , ’ tin ti hi .
42016027	Mahten milian pa in , ‘ Mahahitale , maw ka pa Abraham , ka pai inn ah Lazaras hawhtiik zazal in hi .
42016028	Mahlai ah unau panga nei ing , amuh beek hilai thuaknak mun ah a hen haw ngawlnak tukin ngaallinnak pia ta hen tin hehpih kuun ing hi , ’ tin ti hi .
42016029	Abraham cun , ‘ Na unau te ngaallinnak piatu tuk Moses le Kamsang te um haw hi . A hilh haw thu te ngai haw hen , ’ tin ti hi .
42016030	Milianpa cun , ‘ Ka pa Abraham aw , hitihbek cun tawk malaih hi . Mi pakhat thihnak pen tho in amuh tei lakah a heng ahita cun a nun sualnak haw kheel haw tuk hi , ’ tin ti hi .
42016031	Mahnaven Abraham cun , ‘ Moses le Kamsang tei thu ngai nuam haw ngawl ahitacun mi pakhat thihnak pan a tho leh hei in sang nuam haw tuk ma hi , ’ tin ti hi , ” tih thu Jesuh in hilh hi .
42017001	Jesuh in a nungzui tei lakah , “ Sualnak sung aa caktiik tu ’ cu a umngawl theih ngawl mi hi . Mahnaven hi caknak a um tiiktu cu a humah lauhuaizet hi .
42017002	Hi naupang pakhakhat a sualtiik saangin a ngawng ah cang rialnak suang tum pi khaih in tuipi thuanthum sungah vawk a hin ama ca pha saw tuk hi .
42017003	Mahhangin thil na bawlmi uh humah ngaalling un hi . Na unau in thil a ti sual ahitale thu hilh in hi . A sikkik ahitale ngaidam in hi .
42017004	Nikhat sungin na humah veisalih tian a sual hei in na lakah hungin , sualngai ing hi , sikleh mahtak ing hi ati ahitale ngai dam in hi , ” ti hi .
42017005	Nungzui pawl ten , “ ka muannak uh hi khang tawtotiik in hi , ” tin a Topa haw cu ti haw hi .
42017006	A Topa haw cun , “ Noh ten ankam ci tia muannak na nei uh tacun hi pulung kung hi , ” Na bul bong inna , tuipi thuanthum sungah phut un in tin ti thei tuk uh ci . Mahten natihnak uh bangin piang tuk hi .
42017007	“ Sontehnak in nangmu sungah pakhakhat in um lawh pakhat nei in mah umlawh pa cu leilet ahi matale tuukhal bang a hita ahin , inn a piinten manlang in an ei nawnawm in hi ti ni uh cim ?
42017008	Ti tuk ma uh ci ! Mah saangin , ‘ Ka taak eih tuk bawl sak in hi . Mahten navan silh inna ka an eih sung keimah cingleng in hi . Mahceng ten nang cu ei pheng tuk lai ci , ” tin ti saw tuk ci .
42017009	Umlawh ten , ‘ Hi dek in hi , ’ tin thupiak mi a bawl khawng hangin pahnak awnkam cotaak ung hi tin ngaihsut tuk hi sapma hi-hizuh ma maw ?
42017010	Mahbang leleng in , nangmu humah vang hi bok hi . Bawl un ’ tin a tih haw mi na bawl khawng uh ten , ’ ‘ Koh cu a nemcuam ngawlmi nadektu ung hi . Ka nadeh tuk uh a dektu hibek poh ung hi , ’ tin ti un hi , ” tin hilh hi .
42017011	Jesuh cu Jerusalem lam zuan in a hawh ten Samaria le Galilee ngamngi pal vawk thathah hi .
42017012	Khua pakhat a hen ten mahlai khua aa miphaak sawmkhat ten tawk haw hi . Lam khualathim ah ding haw in ,
42017013	“ Maw Jesuh , Topa keimuh hehpih in hi , ” tin au haw hi .
42017014	Jesuh in a muh ten amuh tei lakah , “ Hawh ta unna thiampi ten zo ciang haw ta hen , ” tin ti hi . Amuh te cu a hawhlih laitak haw in dam haw hi .
42017015	Amu sungaa pakhat in , a dam zotoh khi a muh cop ten kikleh in aw ngingzet in Pathian thangphat hi .
42017016	Makhat in Jesuh ke bul leiah bok in Jesuh lakah lungdam thu hilh hi . Mahpa cu Samaria mi pa hi .
42017017	Jesuh in , “ Damnak cotu cu mihing sawmkhat hi . A dang kua te ilai ah haw him ?
42017018	Ita hi ngamdangmi pakhat bek hi Pathian lakah lungdam thu hilh tukin hung him ? ” tin ti hi .
42017019	Mahten Jesuh in , “ Tho in hawh ten hi , Na muannak in nang damtiik zo hi , ” tin ti hi .
42017020	Farasi mi hekkhat ten , “ Itukten Pathian Uknak heng tuk him ? ” tin Jesuh cu dong haw hi . Jesuh in ” Pathian uknak cu mitmuh in hung ma hi .
42017021	Kuamah in “ Zo un hi , hilaihah um hi ! Mahlai khah um hi ’ tin ti haw tuk ma hi . Itahimti tale Pathian Uknak cu nangmu sungah um hi , ” tin ti hi .
42017022	Mahten nungzui tei lakah , ‘ Mihing Capa i hun caan nikhat beek muta le hung tin na thuduh saam huncaan uh heng tuk hi . Mahnaven mu tuk matoh uh ci .
42017023	Noh tei lakah , ‘ Zo un ! Hilai ah um hi . Zo un hilaih khah um hi , ’ tin a titu um tuk hi . Mahnaven a zo tukin hawh tapahsuh un hi .
42017024	Huaphalep in van langlam mawk pen langlam mawk tian in a vaak khawng bangbok in Mihing Capa i ni khua ten hi bok tuk hi .
42017025	Mahnaven masabel in amah in thuaknak nasiazet tawk tuk hi . Mahten amah cu tulaih mihing ten pom haw tuk ma hi .
42017026	Noah khanlaih a thil um daan bangkhin Mihing Capa khan ah vangin piang tuk hi .
42017027	Noah cu tangphawlawng sungah tum in , tuihautung in a venghawng haw in a thihkhawng haw laklawh ei in , in in , zihuai pasal nei in um haw hi .
42017028	Lot khanlaih aa thil um daan bangbok khin hi tuk hi . Akuaabang zu in , sa ei in um haw hi . Thil lei in thil zuak haw tuk hi . Anci ciing in inn sa haw hi .
42017029	Lot in Sodom a taisan ni in van pen mei le kaat cu nguah bang in zusuk in mi hempoh thi khawng haw hi .
42017030	Mihing Capa a langleh ni tan mahtihbangbokin hi tuk hi .
42017031	Mahmi ni tacun inn kuul hum aa a ummi in innsung aa thil la tukin tolh haw pah suh hen . Mahbanglengin lo aa a ummi in inn ah piin pahsuh hen .
42017032	Lot nupi khi phawklaih uh cim ?
42017033	Akua abang ama nunnak a humhimtu cu a nunnak sung tuk hi . Mahnaven a nunnak a bosuahtu cun a nunnak hum him ngah tuk hi .
42017034	Thungai in hilh ing hi . Mahni huncaan ta cun ihkhun pakhat humah mihing panih zaungel haw tuk hi . Mahsung pen pakhat zam in pakhat la tuk hi .
42017035	Numei panih an huandun haw tuk hi . Pakhat saw la tuk aa pakhat saw taang tuk hi , ” tin ti hi .
42017036	Mi panih lo hawh ngel haw tukin , mahsung pen pakhat cu la in pakhat cu zam tuk hi , ” tin ti hi .
42017037	Nungzui tecun , “ Topa ilai ah him ? ” tin dong haw hi . Jesuh in , “ miluang umnak mun ah mulukolh hulawm hawtuk hi , ” tin ti hi .
42018001	Jesuh in a nungzuitu te cu lungmu kiam ngawlin thungen leleng un hi tih thu a hilh nuamnak in tehkipthu pakhat hilh hi .
42018002	Amuh tei lakah , “ Khua pakhat ah Pathian laungawl le mihing hei a maizah ngawltu thukhentu pa pakhat um hi .
42018003	Mahlai khua ah meivong nu pakhat um hi , meivong nu cun , ‘ Keimah langpangtu tuah thu ka neih uh ten keimah bawm zal in hi , ’ tin tu le tu hung in ngen hi .
42018004	Thukhentu cun thu sonsak nuam ngawlin hun ngeipi sung um hi . Mahnaven a dawltabel ten , ‘ Pathian lau ngawlin mihing hei maizah ngawl mi hi na vengin ,
42018005	hi meivong nu hin keimah a buaitiik leleng hangin athu sonsak ngawn tung hi . Ka son sakma ahitale tu le tu hungin dawlbel ten keimah lehlam lungmu cawltiik tuk hi , ’ tin ngaisung hi , ” tin hilh hi .
42018006	Mahten Topa cun amuh tei lakah , “ Hi miciip ngawl thukhentu pai awnkam cu thei hi uh ci .
42018007	Mahtibang ahitacun Pathian bopnak ngen in a sun a zan aulitu a mihing tei thukhen sak ngawlin um tuk maw ihim ? Amuh te bawm tukin a zuancuumli tuk maw ihim ?
42018008	Ciangzet no in hilh ing hi . Manlangzet in a phuba laksak tuk hi . Mahnaven Mihing Capa a hun suk ten upnak neitu mu na ve ni maw , ” tin ti hi .
42018009	Jesuh in hi tehkipnak cu kei hi ciipzet ing hi tin a ngaisung duncop mi le midang hempoh a zawnsaktu pawl tei lakah a hilhmi hi .
42018010	“ Veikhat cu mihing panih biakinn ah thungen tukin hawh haw hi . Pakhat cu Farasi mi hi , pakhat cu siahkhontu hi .
42018011	Farasi pa cu a khualathim deuh ah amah nguakcang dingin hitihin thungen hi , ‘ Pathian aw kei cu midang te bangin duhhamli mang hi . Zolthu vang son awng mang , nu le pa sualnak vang ka bawl awng ngawl hang in nangmah thangphat ing hi . Hilai aa siahkhontu pa bang ka hih ngawl hang in na humah lungdam ing hi .
42018012	Ni-pi khat ah veinih ancang leleng ing , ka ngahmi hempoh sung pen sehsawm pia leleng ing hi , ” tin ngen hi .
42018013	Mahnaven siahkhontu cu khualathim ah khin dingin van heidaak ngam ngawlin a awm cum in , ‘ Maw Pathian kei hehpih zal in hi . kei cu misual , mikhial ing hi , ’ tin ti hi .
42018014	Ciangzet in hilh ing hi . Farasi pa hi ngawlin siahkhontu pa saw khi inn ah a pin haw ten sual ngaihthiam in um hi . Itahimtitale akua abang mah le mah a ultung cop tu cu nuainep in um tuk hi . Mahnaven amah le mah a niamkhiat mi cu pahcawi in um tuk hi , ” tin ti hi .
42018015	Mi hekkhat ten a cano haw tei humah Jesuh in a khut suan leh tih deihnak in Jesuh lakah a cano haw te hawhpih haw hi . Mahtibangin a bawl haw cu nungzui ten amuh haw ten liat haw hi .
42018016	Mahnaven Jesuh in naupang te cu sam in , “ Naupang te ka lakah hung haw tahen : khaam pahsuh unhi . Itahimtitale Pathian Uknak cu hitibang mitei ta hi .
42018017	Hi thu hi phano in ciing un hi . Akua abang naupang bangin Pathian Uknak a sangngawltu cu mahlai Uknak sungah tumthei awng haw tuk ma hi , ” tin ti hi .
42018018	Judea mi hotu pakhat in Jesuh cu , “ Mipha Saya pa aw , kumkhua nunnak ka co theihnak tukin ibawl kam nang ? ” tin dong hi .
42018019	Jesuh in , “ Ita mipha tin sam cim ? Pathian pakhat sialngawl mipha dang kuamah um ma hi .
42018020	thukham te thei ngawl cim maw ? Nulepa sualnak bawl pahsun , laithat pahsun , nguca pahsun , zol thu son pahsun , nanu napa upat in hi , ” tih te khi hi tin ti hi .
42018021	Mah mipa cun , “ Ka naupang laih penpan hi thukham pawlte cu ka zui khawng sami hi , ” tin don hi .
42018022	Hithu Jesuh in a theih ten a lakah , “ Thil pakhat na bawl tukin samlaih hi . Na neihmi hempoh zuak in na ngahmi tangka cu mi ca-ngah te sem in hi . Mahte cun vanhum ah sum le paai nei tuk hi ci . Mahcelhten hunginna ka nung zui in hi , ” tin ti hi .
42018023	Mahnaven hithu a theih ten a khuangaizet hi . Itahimtitale amah cu milianzet hi .
42018024	Jesuh in a thinnop ngawl khi a muh ten hitih hin hilh hi , “ Milian tei ca in Pathian Uknak sung a tum tuk haw cu izah ta haksa him ?
42018025	Milian pakhat Pathian Uknak sung a tum saangin kalauk pakhat hio kua sung a tum tuk khi baih saw hi , ” tin ti hi .
42018026	Mahmi cu mipi ten a theih haw ten , “ Mahtibang ahitacun patnak cu akua in ngah thei tuk him ? ” tin dong haw hi .
42018027	Jesuh in , “ Mihing tei lakpen a cang thei ngawl mi cu Pathian lak pen cang thei hi , ” tin ti hi .
42018028	Mahten Piter in , “ zo in hi , ka innsang uh zamin nangmah zui ung hi ” tin ti hi .
42018029	Jesuh in “ Hi zuh hi , na tihmi cu dik hi . Ciangzet in hilh ing hi . Akua abang , a innheihihen , a zii heihihen , a unau heihihen , a nulepa heihihen , a ca nau heihihen , Pathian uknak hangin zamsan ahi tale ,
42018030	tu aa a nunsung hihim in a lettampi in ngah tuk hi . A hung tuk laih mi sungah kumkhua nunnak ngah tuk hi , ” tin hilh hi .
42018031	Jesuh in a nungzui sawm le panih te cu mundang no ah hawhpih in amuh tei lakah , “ Ngai un hi , Jerusalem ah hawh tuk hung . Mihing Capa ii thu kamsang tei hilh hammi hempoh khi kim tuk hi .
42018032	Gentail tei khut ah henpih haw tuk hi . Amuh ten ceekpan bawlnak in mang haw tuk hi . Zawnsak in cilsiak haw tuk hi .
42018033	Vat haw tuk hi . A dawlbel ten that haw tuk hi . Mahnaven nithum nungten tholeh tuk hi .
42018034	Mahnaven hi thu te cu a nungzui ten thei zo haw ma hi . A son nuam mi , a sullam cu amu lak pen sel in a um hang a otmi ii sullam thei haw ma hi .
42018035	Jesuh cu Jerikho khua ah hawh in , a hen kuan haw ten mitcaw pakhat lampi eel ah khutdawhngen in khung hi .
42018036	A eel pen mi tampi a hawhvawk haw awthawm a zaak ten itibang thu him ? tin dong hi .
42018037	Amuh ten , “ Nazareth mi Jesuh hunghi , ” tin don haw hi .
42018038	Mahmi pacun , “ Maw David Capa Jesuh kei hehpih zal in hi , ” tin hehtin au het hi .
42018039	Mailam um mihonpi ten mengdeen in hi tin liat haw hi . Mahnaven mitcaw pa cun , “ David Capa kei hehpih zal in hi , ” tin au nawnawm hi .
42018040	Mahhangin Jesuh cu dingin , “ Mitcaw pa khi hilaiah pui un , ” tin thu pia hi . A neel a hen ten Jesuh in ,
42018041	“ Ibawlsak tuk deih cim ? ” tin dong hi . Topa , khuamu leh thei leng naum ing hi ” tin ti hi .
42018042	Jesuh in , “ Mahahitale khawmu in hi , ” Na muannak in nang damtiik zotoh hi , ” tin ti hi .
42018043	Thakhat in khuamu thei in Jesuh khi zui in Pathian thangphat pepel hi . Hithu mi zapi in amuh haw ten a venghawng haw in Pathian pahcawi haw hi .
42019001	Jesuh cu Jerikho khua a hen ten khua sungah vak pepel hi .
42019002	Mahlai munah siahkhontu upa pakhat , milian , Zakia tihmi pa umhi .
42019003	Jesuh khi a kua him tih mu nuamzet hi . Mahnaven amah cu mi comno hi , mahbek sialngawlin mi tam leita hangin mu ngah thei hihim ma hi .
42019004	Mahhangin mipi mai ah taai in mahlai lam aa a hawh pepel tu Jesuh munuam leita in theikung humah kai hi .
42019005	Jesuh mahlai mun a hen ten a hum lam zo in , “ Zakia , manlangin tolh in hi . Tuni na inn ah caam tung hi , ” tin ti hi .
42019006	Zakia cu manlangzet in tolh hi . Lungdamzet in Jesuh cu a inn ah caamtiik hi .
42019007	Mahmi a mutu hempoh cu phu celhculh in , “ Hipa , misual pai inn ah caam si , ” tin ti haw hi .
42019008	Zakia cu dingin Topai lakah , “ Topa , ngai hih in hi . ka neihmi a lang cu mi ca-ngah te pia tung hi . Mahten ka zol mi a um tale a letli in lohleh tung , ” tin ti hi .
42019009	Jesuh in a lakah , “ Tu ni hipai inn ah patnak heng zotoh hi . Itahimtitale hipa vang hi Abraham ii casuan hi bok hi .
42019010	Mihing Capa cu a paaimi zei tukin le luan tukin hung hi , ” tin ti hi .
42019011	Mahtibangin a hilhmi a ngaitu mipi lakah Jesuh in tehkip tangthu pakhat hilh hi . Amah cu Jerusalem heng awn toh in mipi cun Pathian Uknak vang hengawndiak toh hi tin ngaisung haw hi .
42019012	Mahhangin hitihin hilh hi : “ Veikhatlaih in bawi pakhat um hi . Amah cu ngam khualapi ah hawh in kumpi ah a suah nung ten piin kiik tum hi .
42019013	Mahticun a hawhlaih ngawlin a neel um sawmkhat te sam hi . Mah te cu sui tangka cang khat teen pia in , ” Hi tuah in sumbawl unhi . Izat ngah thei na uh cim ? Zo teh hih nung , ” tin ti hi .
42019014	A ngam sung mihing ten mah a bawipa haw cu hawzet hawhi Mahhangin , ‘ Hipa hi koh tei kumpi pa tukin deih ma ung hi , ’ tih thu hilh leh tukin kamtai hah haw hi .
42019015	Mahmi pa cu kumpi a can nung ten piin leh hi . A hen bek ten , a na dek te sum izat ngah haw him tih khi a theinuamzet hangin , a nadektu sawmkhat te cu sam hi .
42019016	Pakhat pa hungin , ‘ Topa sui tangka cang khat na piakmi tuah sui tangka a meet sawmkhat ngah ing ’ tin ti hi .
42019017	A bawipa in , ‘ Phahi . Nangcu nadektu pha hi ci . Thil neuno humpen muantak na hih hangin khuapi sawmkhat uktu in koih tung hi , ’ tin ti hi .
42019018	Panihnak pa hungin , ‘ Topa sui tangka cang khat na piakmi tuah a meet cang nga ngah ing , ’ tin ti hi .
42019019	Mahmi pacu , ‘ Khuapi panga uktu in koih tung hi , ’ tin ti hi .
42019020	A dang nadektu pakhat hungin , ‘ Topa , hilaihah na sui tangka cu um hi . Puan no tuah cuun in koih ing .
42019021	Nangcu mi ticikcek thei nahih hangin lau in koih ing hi . Nangma ta ngawl te la thawthong in , anci na pawi ngawl mite vang cawm thawthong thei hi ci , ’ tin ti hi .
42019022	Mahten a bawipan , ‘ Nang nadektu pha ngawl nangmah vawknak tuk nangma awnkamcang lala mang tung hi . Mi ticikcek ka hihzia thei ci . Keima tangawl vang la in ka theihngawl ka pawingawl mite ka cop leh vang thei ci .
42019023	Mahahitale itakaw ka tangka cu tangka koihnak inn ah nakoih ngawl ? Na koih ta ahin ka hun kikleh ten a khang tuah ngah tung hi , ” tin ti hi .
42019024	Mahten mahlai aa a dingmi pawl tei lakah , ‘ A sui tangka cu la un na sui tangka sawmkhat a neitu nadektu i lakah na pia un hi , ’ tin ti hi .
42019025	Mahnaven amuh ten , ‘ Bawipa amah cu cang sawm nei zotoh hi si , ’ tin ti haw hi .
42019026	A Bawipa hawcun , ‘ Ciangzet in hilh ing hi . Thil a nei mitei lakah a dang piak beet hi tuk hi . Mahnaven thil a neingawltu lak pen a neih calam demno na-ngawn laksak hi tuk hi .
42019027	Ka ngaal te keimah kumpi tukin a deihngawl pawl te cu hilai ah hunpih unna , ka mitmuh in that un , ‘ tin a kumpi bawipa in ti hi , ” tin Jesuh in hilh hi .
42019028	Jesuh cu hithu a hilh cengten amu mai Jerusalem lam ah hawh hi .
42019029	Mahten Olif mual aa Bethfage le Bethani khua el a hen ten mailam ah nungzui panih te hawh hamtiik in ,
42019030	Hitihin thucah hi , “ Na mailam uh aa khua ah khin hawh ta un na , kuamah i khun awng ngawl mi laakno khau khih mi mu tuk uh ci . A khauduuk unna , hilai ah kaaiun hi .
42019031	Mahten a kua pawpoh in ita duuk uh cim tin a dong haw ahitale , ‘ Topa kin hi , ’ tin don unhi , ” tin hilh hi .
42019032	Hawh haw aa Jesuh i hilhnak bangkeek in i hempoh cu mu haw hi .
42019033	Laakno khau a duhlih hawlaih in a neitu ten “ Ita duuk uh cim ? ” tin dong haw hi .
42019034	Amuh ten , “ Topan kin hi , ” tin don haw hi .
42019035	Mahten laakno cu Jesuh lakah hawhpih haw in , laakno humah cun a puan haw phah in Jesuh khungtiik haw hi .
42019036	Laak hum khung in hawh haw aa a hawhnak lampi ahcun mipi ten a puan haw phah pepel haw hi .
42019037	Olif mual hum pan a tolhsuknak mun a hen ten nungzuitu mipi ten Pathian thangphat haw in thil lamdang bawl hempoh a muh haw hangin lungdam in au haw hi .
42019038	Topai min in a hung Kumpi pai humah Pathian muicu um tahen ! Vanah daihnak um tahen na , Pathian lakah sunlawinak um tahen , ” tin au haw hi .
42019039	Mahten mihonpi lak aa a um Farasi khenkhat ten Jesuh cu , “ Saya pa , na nungzuitu te hi umdeen haw hen , hilh in hi , ” tin ti haw hi .
42019040	Jesuh in , “ Ciangzet in hilh ing hi . Hi te a umdeen haw ahitale hi suang ten au haw tuk hi , ” tin ti hi .
42019041	Jerusalem cu neek dedeuh haw in khuapi cu a muh ten Jesuh cu kap hi .
42019042	“ Tuni hin daihnak lemnak ca in a kulmi ihim tih nathei ahin maw ! Mahnaven mu le na mu thei uh si ngawl !
42019043	Itahimtitale nangmuh zo le tuamlawmtu na theih uhngawl hangin na ngaal ten na eelkim pen kiilcih in ningli pen umcip haw tuk hi .
42019044	Nangmah heihihen na kulhtian mi sung a um na mihing te heihihen , that khawng hawtuk hi . Nangmah pan tukin Pathian i hunsuk hun natheih ngawl hangin a thuahdun in a taang mi suang pakhat hei um tuk ma hi , ” tin ti hi .
42019045	Mahten Jesuh cu Biakinn sungah hawh in thilzuaktu pawl te khi hawlvawk khawng hi .
42019046	“ Lai Thiangtho sungah Pathian in , ‘ Ka Biakinn cu thungetnak inn tin sam hi tuk hi , ’ ti hi . Mahnaven noh cun nguca tei ngelhnak kua suaktiik hi uh ci , ” tin liat hi .
42019047	Nisial in Biakinn sungah Jesuh in thu hilh hi . Thiampi upa pawl , Daanthiam pawl le hotu ten Jesuh cu that nuam haw hi .
42019048	Mahnaven a thah theih haw nak tuk lampi zei thei haw ma hi . Itahimtitale mi hempoh in a thu hilhmi ngai nuam mahtak haw hi .
42020001	Nikhat cu Jesuh Biakinn sungah thu hilh in Thuthangpha a phuanlih laihtak in thiampi upa pawl , Daan thiampawl le khuasung upa pawl a lakah hung in ,
42020002	“ Hilh in hi . Akua i thu tuah in hibang thil te bawl cim ? Akua in thupia him ? ” tin dong haw hi .
42020003	Jesuh in , “ Thu pakhat dong hih tung hi . Hilh un hi .
42020004	Johan i baptizam piak theihnak thu a neihmi hi Pathian lak pan hengmi maw , mihing lak pen him ? ” tin ti hi .
42020005	Amuh ten , “ Itinkaw a hilh tuk uh ? Pathian lak pen a ngahmi hi tin don ahin amah hin , ’ mahahitale itakaw Johan i thu na pom ngawl uh tin ti tuk hi .
42020006	Mahnaven , ‘ Mihing lak pen a ngahmi hi , ” tin don nung ti a hin mipi ten ohte suang in sep haw tuk hi , itahimtitale Johan cu Kamsang hi tin um in muang haw si , ’ tin amuh le muh nial dun het haw hi .
42020007	Mahhangin amuh ten , “ Akua i lak pen ngah him tih thei ma ung hi , ” tin don haw hi .
42020008	Mahten Jesuh in , “ Kei vang in hi thil bawl theinak , hi akua i lakpan ngah ing him tih thu noh te hilh bok tuk mang , ” tin don bok hi .
42020009	Jesuh in hi tehkipnak thu mipi lakah hilh hi . “ Veikhat laihin mi pakhat in cabit huan bawl hi . A cabit huan cu a nadek te saaptiik hi . Amah cu khualzin in ngeipi cam hi .
42020010	Cabit ngah lawh hun a hen ten a huan saaptu tei lakah lo sapman la tukin a sal pakhattiik hi , Mahnaven huan nadektu ten lo neitu i tiikmi salpa cu vatnek in khut thacang in piintiik haw hi .
42020011	Mahhangin a dang a sal pakhat hawhtiik leleu hi . Mahpa vang cu nadektu ten vaat in zakcazetin a bawl nung haw ten thacang in pintiik leleu haw hi .
42020012	Mah nungten a pathumnak hawh tiikleleu hi . Hi pacu nadektu ten a humah khut ngasual haw in huan pualam ah vawk haw hi .
42020013	Mahten cabit huanneitu pan , “ Itin ti kam nang ? Ka capa ihbelmi hawhtiik nangin maisong buang haw tuk hi , ’ tin ngaisung hi .
42020014	Mahnaven nadektu ten a capa amuh haw ten pakhat le pakhat , ‘ Hipa hi huanneitu ii capa ngangai hi , that nungin na mahtan hi huan hi eimu ta in cang tuk hi , ’ tin ti haw hi .
42020015	Mahhangin huan pawlam ah in vawk in that haw hi . Mahtibang ahih hangin huan nadektu tei humah huanneitu in ihim a bawl tuk ?
42020016	Amah hungin huan nadektu te a thah celh ten nadektu dang tei lakah a huan cu saaptiik tuk hi , ” tin ti hi . Hithu mi hempoh in a theih haw ten , “ Hitihcun ti hihim tuk ma hi , ” tin ti haw hi .
42020017	Jesuh in a zoh cangcian cengten amuh tei lakah , “ Lai Thiangtho sungah , ‘ Inn satu ten , nemcuam ma ti in a vawk haw mi suang cu khan tian tawphah suang ah cang zotoh hi , ’ tin ngatmi khi a sonnuammi i him ?
42020018	A kua heihihen mahmi suang hum a caakkhatu te cu keh bilhbelh haw tuk hi . Mahmi suang ii khiakngahmi cu noi dihdiah haw tuk hi , ” tin ti hi .
42020019	Daanthiam pawl le thiampi upa pawlten mahmun hihim pacun mat tum haw hi Itahimtitale a hum aa tehkipnak hi amuh te otsan in a hilhmi khi-thei haw hi . Mahnaven mipi te lau sih bok haw hi .
42020020	Mahhangin a mat theih haw nak tukin huncaan lemcaang zei haw hi . Khenkhat te cu Jesuh muh in mipha bangin um heem in Jesuh zokuhtu tukin nawhthuh pia haw hi . Mah tei lakah in , ‘ Miphazet no bangin um unna Jesuh hi Rom acozah thuneitu mangki bawipai neel ah henpih theihnak tukin thudong unna , ama kam lala khi thangsiahnak in mang unna amah le mah awk dun cop tukinna zuam un hi , ’ tin hilh haw hi .
42020021	Zokuhtu pawlten Jesuh lakah , “ Saya pa , mi maison nei po ngawlin camzetin Pathian lam dik cu lam dik ahihnak bangin zilh hici , tih cu thei ung hi .
42020022	Mahnaven thu pakhat hilh hih in hi . Rom kumpi pai lak aa siah piakmi hi a daan uh hin phal maw phal ma him ? ” tin dong haw hi .
42020023	Mahnaven Jesuh in a ngian haw khi thei in amuhtei lakah ,
42020024	“ Na tangka cang uh lak hem un ! A koi mel le min cuang him ? ” tin dong hi .
42020025	Amuh ten , ‘ kumpi pai mel le min cuang hi , ’ tin don haw hi . Mahten Jesuh in , “ Hizuh hi , kumpi pai ta cu kumpi pa pia un , Pathian taa cu Pathian pia un hi , ” tin ti hi .
42020026	Mahtecun mipi mai ah Jesuh i kam pen sual man thei haw ma hi . A thu don daan te thasiahzet in dai diudeu in um haw hi .
42020027	Mihing thihnak pen thawhlehnak umtuk ma hi a titu sadusi mi hekkhat te cu Jesuh lakah hawh in ,
42020028	“ Saya pa aw , Moses in ohtei ca in hibanghin daanthu ngan hi , “ Mi pakhat cu cacawi man ngawlin a zi a thihsan ahitale a unau pakhat in mahmi a zi cu huai tuk aa a neih hawmi ca cu mithi pai cano tin ngaihsut hi tuk hi , ” tin ti hi .
42020029	Veikhat laih in unau salih um haw hi . Upa bel cu zi nei naven ca nei man ngawlin thi hi ,
42020030	Panihnak pan mahmi nu cu huai naven ca-cawi ngawlin thi leleu hi .
42020031	A pathumnak pa vangin huai leleu in cacawi man ngawlin thihsan leleu hi . A u nau haw salih in mahmi nucu huai haw naven ca-cawi ngawlin thi khawng haw hi .
42020032	A dawlbelnak ten mahmi numei nu vang cu thi leleu bok hi .
42020033	Hibangcun ahihtak a thisa pawl te thawhleh hun a hen ten mahmi nu cu a kuabel i zi tuk him ? A salih haw in huai khawng haw hi , ” tin dong haw hi .
42020034	Jesuh in amuh tei lakah , “ Tuhun cun numei le pano cu huai dun haw hi .
42020035	Mahnaven thihnak pen thawhtiik leh tuk in a taak mite le a heng tuk laih mi huncaan aa nungtukin a taak pawl te cu huai dun leh haw tuk ma toh hi .
42020036	Vancung mi bang haw tuk aa thi haw tuk ma hi . Thihnak pen a thawhleh zotoh haw hangin amuh te cu Pathian cano te hi haw hi .
42020037	Mahten Moses in a thi mitei thawhlehnak tuk khi ciangzet in langtiik zotoh hi . Bulbuk caamkaang thu a hilhnak zawn ah khin Topa cu ” Abraham ii Pathian Isak ii Pathian , Zakop ii Pathian , ’ tin langtiik zotoh hi .
42020038	Pathian cu a thi mitei Pathian hi kha ma hi . A nung mitei Pathian hi , Itahimtitale mi hempoh cu Pathian sungah in nung khawng haw hi , ” tin hilh hi .
42020039	Daanthiam khenkhat te cun “ Saya pa , na thu hilh cianglehnak phazet hi , ” tin ti haw hi .
42020040	Mahhangin Jesuh cu thu dong ngam leh haw ma toh hi ,
42020041	Jesuh in , “ Messiah cu David casuan hi tin itin tih theih tuk him ?
42020042	Itahimtitale David amah hihim in Saam Lai Thiangtho sungah : “ Topa in ka Topa lakah Na ngaalte hempoh na ke nuai-ah
42020043	Ke nuai sihpek tukin ka koih laklawh ka taklam ah khung in hi , ” tin ti hi .
42020044	David in , “ Topa , ” tin ati tacun itinhim Messiah cu David casuan hithei tuk him ? ” tin ti hi .
42020045	Mi hempoh ten a thu hilh a ngaih haw laihtakin Jesuh in a nungzui tei lakah
42020046	“ Daanthiam pawl te khi na ngaalling un hi . Amuh te cu a angki cualpi haw tuah vak kawkawi khi satheimahtak haw hi . Van zuaknak tuan ah khin upatnak tuah nuksat piak khi nuam haw hi . Pumkhawminn le puai bawlnak munah khunnak pha bel teng leleng haw hi .
42020047	Meivong te zawnsak in a inn haw tian lonsak haw hi . Mahnaven mi mai pen sauzet in thu ngen hawhi . A tawh haw tuk mi cawhkuan cu nasia cuang tuk hi , ” tin ti hi .
42021001	Jesuh in a eelkim te zo in milian tei Biakinn aa tangka kuang sung sumpi a khiak lih haw mu hi .
42021002	Mahten meivong ca-ngahzet pakhat in sum pianih no a khiak te khi mu hi .
42021003	Jesuh in , “ Thu nga ngai hilh ing hi . Hi meivong nu in midang te saangin tamsaw pia hi .
42021004	Itahimtitale midang te cu a neihmi haw sungpen a vaal khi pia haw hi . Mahnaven hi meivong nu cun a zawngzet vangin a nunnak tukin a neihmi zat a venghawng in pia hi , ” tin ti hi .
42021005	Nungzui hekkhat ten Jerusalem Biakinn , suang mawizezet tianmi , a mawizia le Pathian lak aa biakpiaknak an a piak haw mi thu te sonli haw hi .
42021006	Jesuh in , “ Hihi mu teen hi uh ci . Mahnaven suang te cu pakhat no hei amu umnak keel leng ah um leh ngawl toh in vawkkhawng caan heng tuk hi , ” tin ti hi .
42021007	Amuh ten Jesuh khi hitihhin dong haw hi . “ Saya pa , mahmi cu ituk ten tuk him ? Mahten , a hun heng zotoh hi tih theihtheihnak tukin itibang melciknak um tuk him ? ” tin dong haw hi .
42021008	Jesuh in , “ Ngaal-ling un hi . Zoltheih in um ta pahsuh un hi . Keima min pu in mi tampi hung haw tuk hi . Mahten , ‘ Keimah hi amah ing hi tin le , a hunkim zotoh hi , ’ tin ti haw tuk hi . Mahnaven zui kha ta pahsuh un hi .
42021009	Ngaaldonak thu le buainak thu te na theih uh ten lau ta pahsuh un hi . Hitibang thu te cu heng masa tuk hi . Mahnaven a tawpnak hun nai hi tihnak hikhama hi .
42021010	Ngamkhat le ngamkhat dodun haw tuk hi . Acozah pakhat in a dang acozah pakhat sim tuk hi .
42021011	Leihum ah a lauhuai hinhing , paam , le natsia namkim khua hempoh ah heng tuk hi . Na lamdang le a lauhuai van pen lang haw tuk hi .
42021012	Mahtihbang thil a hen laih ngawlin noh te cu mat tawk in bawlsiatnak thuak tuk uh ci . Pumkhawm inn ah nathu uh te son tukin le thawng khiak tukin midang tei kut ah piakin umtuk hi uh ci . Keima min hangin kumpi bawi le uktu bawi tei maiah tulpih haw tuk hi .
42021013	Mahmi cu nohtei ca Thuthangpha phuannak caan pha hi tuk hi .
42021014	Itibangin hupdun kam nung tin a laih ngawlin na thinkham pahsun un .
42021015	Itahimtitale awn kamthiamnak le cihnak nasiazet in pia tung aa na awn uh a don thei tuk pakhat hei um haw tuk ma hi .
42021016	Na nu napa , na u nanau uh na sangngam uh le na ngualcam uh ten nangmuh zuak haw tuk hi . Thah a tawktu ngen um tuk uh ci .
42021017	Keimah hangin mi hempoh in hua haw tuk hi .
42021018	Mahnaven na lu hum uh aa sam zangkhat no hei zuk tuk ma hi .
42021019	Khozet in na ding uh ta le nunpatnak ngah tuk uh ci , ” tin ti hi
42021020	Jesuh in , “ Ngaalkap ten Jerusalem kiilcih khawng na muh uh ten a ngei ngawlin sia tuk hi tih khi na thei ta un hi .
42021021	Mahten Judea aa a-um ten mual humah taai un , khuapi sung a um ten khuapi zamsan ta un hi . Ngamsung aa um pawl ten khuapi sung zuan tukin kik pahsuh un hi .
42021022	Itahimtitale hihi cu , ‘ Bawlsiat cawhkuannak Ni , ’ hituk hi . Mahhang in Lai Thiangtho ii a hilh sa te hempoh a kimnak hun hi tuk hi .
42021023	Mahmi hun cu numei naupaai te le naukai neitei ca in izahtak in haksat mullinghuai tuk nen tim ! Hi leihum ah hin siatlal haksatnak heng tuk aa Pathian daantatnak cu mihing tei humah heng tuk hi .
42021024	Hekkhat te cu naamsau in thi haw tuk hi . Hekkhat te cu ngam tih kim ah sal in kai kawkawi haw tukin Jerusalem cu Pathian thei ngawl pawl ten a hun haw a kim ma ceng a ke nuaiah cilpeek haw tuk hi , ” tin hilh hi .
42021025	Jesuh in , “ Ni le hade , aksi tei humah khin thil lamdangzet um tuk hi . Leihum buppi ah vansannak um tuk hi . Tuipi nging thawm le tui hualpi khangte khi lau haw tuk hi .
42021026	Leihum buppi aa a heng tuk thu te a ngaihsut haw ten mi tampi cu thinsu lungmit in lumhaw tuk hi . Itahimtitale van aa a cahnak huham te cu a ping le pang ah thehkeh khawng haw tuk hi .
42021027	Mahtan Mihing Capa cu meingo humah sunloihnak le a nasiazetmi huham tuah in lang tuk hi .
42021028	Hitihbang thu te a hen pepel ten dingin hum lam zo un hi . Itahimtitale na nunpatnak ni uh nai zotoh hi , ” tin ti hi .
42021029	Mahten Jesuh in hi tehkipnak thu hilh hi . “ Theikung ah heihihen thingkung dang thu ah heihihen ngaisung teh un hi .
42021030	A ceh tawt tuk a pat ten khuakhal hun nai zotoh hi , tih khi thei cawm uh ci .
42021031	Mahbangbok in a hum aa thu te a kim ten Pathian Uknak cu nai zotoh hi tih na thei un hi .
42021032	A tu aa a nung mite a thih khawng haw laih ngawlin hi thil te hengkim khawng tuk hi tih khi phawk ngil pahsun un hi .
42021033	Van le lei cu bothong leh tuk laih hi . Mahnaven ka thu cu bothong thei tuk ma hi , ” tin ti hi .
42021034	Jesuh in , “ Ngaalling in um un hi . Puai bawl in zu in sa ei in heihihen , nun khuasaknak helh kam na um ta pahsuh un hi . Mahtibang na um sual uh tale phawk khak uh ngawlin mah mi Ni cu heng tuk hi ,
42021035	Thang bangin hi awk tuk hi . Itahimtitale mahmi Ni cu Leihum mi hempoh tei humah heng tuk hi .
42021036	Ngaallingzet in um unna a heng tuk mi thil hempoh him dam no in na pahsuak theihnak tuk uh in le Mihing Capa i mai ah na din theihnak tuk uh in tawpngawl in thungen un , ” tin ti hi .
42021037	Mah hun hawng cun Jesuh in biakinn ah thu hilh hi . Taaklam ten tul in Olif mual ah caam thei meek hi .
42021038	Mi hempoh te cu ama thu hilh ngai nuam in biakinn ah zingtung no-in hawh haw hi .
42022001	Kaltan Puai a tih haw , naman telngawl cangho puai heng awn diak toh hi .
42022002	Thiampi upa te le Daanthiam pawl cu mipi a lau haw hangin Jesuh thahkuh deen theihnak tuk lampi zeili haw hi .
42022003	Mahten nungzui sawm le panih sung aa a telbok , Iskariot tin a sam haw mi Juda ii sungah Satan tum hi .
42022004	Mahhangin Juda cu hawh in Jesuh khi amu lakah a zuak theihnak tuk thu thiampi upa te le Biakinn cingtu bawi te tuah son ngel haw hi .
42022005	Amuh te vang lungdamzetin tangka piak tuk lungkim tek haw hi .
42022006	Juda vang a lungkimzet in mipi tei theih ngawl no in itibangin Jesuh amuh tei khutsung hen thei tuk hing ngim tin huncaan lemcaang ngak hi .
42022007	Naman tel ngawl cangho puai bawlni hengin Kaltan Puainak tuk tuuno ngawh hun kim hi .
42022008	Jesuh in Piter le Johan hawhtiik in phazet no in thu cah ham hi . “ Hawh ta unna Kaltan Puai an eih tuk tuangtim ta un , ” tin ti hi .
42022009	Amuh ten , “ Ilaibel ah bawl ahin deihsak bel cim ? ” tin dong haw hi .
42022010	Jesuh in , “ Khuapi sung natum uh ten tuibing tuah tui cawi mipa tawk tuk uh ci . Mah pa khi a tumnak inn tian na zui ta un hi .
42022011	Mahten mah inn neitu pai lakah in , ‘ keimah le ka nungzui tei Kaltan Puai takeih eihnak tuk innkhan cu ibangbel hi him ? ’ tin dong un hi .
42022012	Humta khaan ah khaan ngengpi pakhat khunnak le cabuai kimzet no in a koih haw mi khaan khi zotiik tuk hi . Mahlai ahcun ihempoh na tuangtim un hi , ” tin ti hi .
42022013	Hawh haw aa Jesuh i hilhnak bangkeek in i hempoh khi mu haw hi . Mahlai ahcun Kaltan Puai taak eih tuangtim haw hi .
42022014	A hun akim ten Jesuh cu nungzui tei lak cabuai ah khung hi .
42022015	Amuh tei lakah in , “ Hi kaltan taak-eih hi haksatnak ka thuak laih ngawlin noh te tuah eihngel tuk hi ka nuamzetmi hi .
42022016	Itahimtitale ciangzet in hilh ing hi . Pathian Uknak sungah hi an hi a sullam ngangai ihim tih a langleh laklawh ei leh tuk matoh ing hi , ” tin ti hi .
42022017	Mahten Jesuh in khuathai khi la in Pathian neel ah lungdam thu a hilh celh ten , ‘ Hihi la unna sem un .
42022018	Ciangzet in noh te hilh ing hi . Pathian Uknak a hen laklawh hi cabit hi in leh tuk matoh ing hi , ” tin ti hi .
42022019	Mahten cangho khi la in Pathian lakah lungdam thu a hilh celh ten bothem in nungzui te pia hi . “ Hihi nohtei ca tukin ka piakmi ka taksa hi . Keimah na phawh lelengnak tuk uh in bawl un hi , ” tin ti hi .
42022020	Matibang leleng cun taak eih a eih celh haw ten khuathai cu la in , “ Hi khuathai cu noh tei ca a luangmi ka thisan tuah khetcih mi Pathian thukham thak hi .
42022021	Mahnaven zo un hi . Keimah zuaktu tuk cu tu-hin hi cabuai ah hin keimah tuah um ngel ung hi .
42022022	Pathian laiteeksa bangin Mihing Capa thi tuk hi . Mahnaven Mihing Capa zuaktu pai ca in i zahta lauhuai him , ” tin ti hi .
42022023	Mahtibang thil a bawltu tuk cu a kuakam hung kaw tin amuh le muh dong un li haw hi .
42022024	Nungzuitu sungpen a kua ngengbel in ngaihsut tuk him tih thu eel dunnak suak hi .
42022025	Jesuh in amuh tei takah , “ Gentail kumpi ten mipi khi thu neizetin uk hi . Mah uktu bawi ten amuh le muh ‘ Mizapi tei phatnak bawltu ung , ’ hi tin ti cop un haw hi .
42022026	Mahnaven nohte cu mahtibang hi kha tuk ma uh ci . Nangmu lakpen upabel cu nautabel bangin um tuk aa hotu bel cu umlawh bangin umtuk hi .
42022027	Akua ngeng saw him ? A khung in an eitu maw an piatu ? A khungin an eitu khi ngeng saw ma maw ? Mahnaven kei cu noh tei lakah an piatu bangin um ing hi .
42022028	Haksatnak ka thuak sung hempoh keimah umpihtu cu nangmuh hi uh ci
42022029	Ka pa in uk theihnak thu a piak bangin kei hei in uk theihnak thupia bok tung hi .
42022030	Ka uknak sung aa ka cabuai ah in-ei bok tuk uh ci . Israel miphun sawm le panih te uktu tukin bawi khunnak ah khung tuk uh ci , ” tin ti hi .
42022031	Jesuh in , “ Simon , Simon , ngai in hi . Lobung pa in ancang le a si vai a khen bangin Satan in nohtei lakah a pha le a pha ngawl deidan tukin le na venghawng uh in a sawmsiat theihnak tuk thu ngah zo hi .
42022032	Mahnaven Simon , na muannak a bo tuk ngawlnak in nang ma ca thungen ing hi . Mahten keima lam na heek kik leh ten na unau te khi thapia in hi , ” tin ti hi .
42022033	Piter in , “ Topa nangmah tuah thawngkhung ngel tukin le thi ngel tukin a ngaallingsa in um ing hi , ” tin ti hi .
42022034	Jesuh in , “ Piter thu nga ngai hilh ing hi . Tuzan ten ak veikhat a khuan laih ngawlin keimah vei thum phadeen tuk ci , ” tin ti hi .
42022035	Mahten Jesuh in a nungzui te khi , tangka bawm , tawngphu le kedam te keng ngawlin ka hawhtiik laikhin i tiingsamnak nei uh cim ? “ tin dong hi . Amuh ten , “ A tiingsammi imah um ma hi , ” tin ti haw hi .
42022036	Jesuh in , “ Mahnaven tucun tangka bawm a nei miten tangka bawm keng un hi . Tawngpu a neimi in tawngpu keng un , namsau a neingawlmi in angki cualpi zuak in namsau pakhat lei hen .
42022037	Itahimtitale thu nga ngai in hilh ing hi . Lai Thiangtho sungah amah cu misual lakah telh cih hi tuk hi , ti in keima thu a tihmi khi kim tuk hi . Itahimtitale keima thu ngan mi hempoh te khi kim pepel zotoh hi , ” tin ti hi .
42022038	Nungzui ten “ Topa , zo hem in hi . Hilai hah namsau panih um hi , ” tin ti haw hi . Jesuh in , “ Tawk zo hi , ” tin ti hi .
42022039	Jesuh cu khuapi sung pen tul in hawh meeknak Olif mual humah hawh hi . Nungzui tevang hawh bok haw hi .
42022040	Mahlai mual a hen ten amuh tei lakah , “ Sualsonak sungah natum tuk uh ngawlnak in thungen un hi , ” tin ti hi .
42022041	Mahten suangseh batnak tuk fang khualanak ah hawh in khukdin in thungen hi .
42022042	“ Pa aw na lungkim mi ahitacun thuaknak khuat-hai hi khinsak zaal in hi . Mahnaven keima deihnak bang hi ngawlin nangma deihnak bang hitahen , ” tin ti hi .
42022043	Vanpen vancung mi langsuk in thacahnak pia hi .
42022044	A lungmu cawl mahtak in um naven teima dedeuh in thu ngen hi . A khua-uum cu thisan bangin caak hi .
42022045	A thungetnak pen dingin a nungzui tei lakah a kihleh ten a venghawng haw in ahih bu in mu hi . Lungmu haksa in cawl mahtak haw hi .
42022046	Amuh tei lakah “ Ita hihbu leng uh cim ? Sualsonak sung tel kha tuk ngawlin tho in thungen un hi ” tin ti hi .
42022047	Jesuh cu a otlih laihtak in nungzui sawm le panih lak pen pakhat pa Juda ii pui mi mihonpi te khi heng haw hi . Juda cu Jesuh nam tukin neek hi
42022048	Mahnaven Jesuh in “ Juda aw , Mihing Capa hi napnak tuah in maw na zuak ? ” tin ti hi .
42022049	Jesuh lak aa a-um nungzui ten ipiang tuk him tih khi a muh ten Jesuh lakah Topa , ka ngaalnam uh hi mang ni ung maw ? tin dong haw hi .
42022050	Mahten amu sungpen mi pakhat in Thiampi Sang i salpai taklam beng sah vawk sak hi .
42022051	Mahnaven Jesuh in “ Tawkhen ” tin ti in a tuahmawh mipai beng cu zen in damtiik hi .
42022052	Mahten Jesuh in amah man tukin a hung mi thiampi upa le biakinn cingtu te le khua upa tei lakah “ kei hi nguca ing maw ihim , naamsau le tembeek tuah na hun uh ?
42022053	Nisial Biakinn ah nangmu lakah umleng na veng in man awng ma si uh ci . Mahnaven tu-in khua thim huham a ngil laihtak ahih taak nohtei nadeh caan hi ” tin ti hi .
42022054	Jesuh cu man in Thiampi Sang i inn ah hawhpih haw hi . Piter in a khualathim pen zui hi .
42022055	Inntual laizang ah in meipual seh in meiawitu tei lakah Piter vang khung bok hi .
42022056	Umlawh numei pakhat in Piter khi mei eel ah mei awi in khung leng bok a muh ten pha no in zo cik in , “ Hi pa hi , Jesuh lakah a telmi bok hi ” tin ti hi .
42022057	Mahnaven Piter in “ Numei nu , hipa hi akua him tih hei thei kha mang hi . ” tin don hi .
42022058	Demlaih no ngei ten pano pakhat in mu leleu bok in “ Nang vang tel bok ci ” tin ti hi . Mahnaven Piter in “ Mi pa aw kei tel kha mang hi ” tin don hi .
42022059	Mah nung nazi pakhat bang ngei nung ten midang pakhat in “ Hipa hi Jesuh lakah tel bok hi , tih cu up ngawl thei mi hi ma hi . Itahimtitale amah hi Galilee mi bok hi ” tin ciangzet in ti hi .
42022060	Mahnaven Piter in “ Maw mi pa-aw ihim nason tih hei thei mang hi ” tin ti leleu hi . Mahtibang a otlih laitak in ak khuang hi .
42022061	Topa cu heek kik leh in , Piter zo hi . Ak khuang laih ngawl in veithum tiang thei kha mang tin phadeen tuk ci ” a tihmi khi phawk leh hi .
42022062	Piter cu pualam tul in thasiazet in ngingzetin kap hi .
42022063	Jesuh cu a cingtu ten zawnsak in vat haw hi .
42022064	Amai puan in keen haw aa , “ Akua him nangmah vattu ? Hilh in hi ” tin ti haw hi .
42022065	Mahten zotsaknak awnkam tampi awn haw hi .
42022066	A zing khuavak ten upa pawl , thiampi upa pawl , le Daanthiam te tawk dun khawm haw aa Jesuh cu Khawnsel maiah henpih haw hi .
42022067	Amuh ten “ Messiah hi cim maw ? hilh in hi ” tin dong hawhi Jesuh in ” ka hilh hei in sang tuk ma uh ci ,
42022068	Thu ka dong hei-in don nuam tuk ma uh ci
42022069	Mahnaven tu penpan in Mihing Capa cu Cungnungbel Pathian huham i taklam ah khuntiik in um tuk hi ” tin ti hi .
42022070	A venghawng haw in “ Mahahitale Pathian Capa cim maw ihim ? tin ti haw hi . Jesuh in “ Natihnak uh bangin hi ing hi ” tin ti hi .
42022071	Amuh ten , “ Theihpihtu dang kul leh matoh hung hi . Ama awn kam hihim thei zotoh hung hi ” tin ti haw hi .
42023001	A venghawng haw in hawh in Jesuh cu Pilat mai ah kai haw hi .
42023002	Mahlai pan sual nawn haw in , “ Hipa hin ka mihing uh te lampui sual ahih hangin man ung hi . Rom kumpi pai lakah siah pia toh pahsuh un hi tin ti hi . Mahihum-ah amah le mah khi Messiah tih mi kumpi pa ing hi tin ti hi , ” ti-in zuak haw hi .
42023003	Pilat in , “ Judah Kumpi pa cim ? ” tin dong hi . Jesuh in , “ Natihnak bangcun hi ing hi , ” tin don hi .
42023004	Mahten Pilat in thiampi upa le mihonpi tei lakah cun , “ Hipa hi a sualnak mu mang hi , ” tin ti hi .
42023005	Mahnaven a nasia sesem in , “ Ama thu hilhnak hangin Judea peng hempoh ah buainak tuah dim in Galilee pen a patmi tun hilaih ah heng toh hi , ” tin ti haw hi .
42023006	Pilat in mahmi thu a theih ten , “ Hipa hi Galilee mi maw ? ” tin dong hi .
42023007	Jesuh cu Herod uknak ngamsung mi hi tih khi Pilat in a theih ten Herod lakah Jesuh cu kuat hi . Herod cu Jerusalem khua sungah na um ngelcel hi .
42023008	Herod in Jesuh khi a muh ten a lungdamzet hi . Itahimtitale Jesuh ii thu cu a zaak leleng mi hi aa a muhnuamnak khi ngeizet zotoh hi , Jesuh ii thasiahhuai a nadehnak te a mu nuamzet leleng mi hi .
42023009	Mahhangin Herod in Jesuh cu thu tampi dong hi . Mahnaven Jesuh in kam khat no hei don ma hi .
42023010	Thiampi upa pawl le Daanthiam pawl cu mailam ah tul in Jesuh khi nasiazet in sual nawn haw hi .
42023011	Herod le a ngaalkap ten Jesuh cu ceekpan bawlnak in mang haw hi . Zawnsakzet haw hi . Puanmawizet silhtiik in Pilat lakah kuat kikleh haw hi .
42023012	Mahticun Herod le Pilat cu ngualcam pha in suak hawhi Mahlaih ngawl cun ngaal un zet haw hi .
42023013	Pilat in thiampi upa te , lampuitu upa te le mipi te cu sam khawm in
42023014	Amuh tei lakah , “ Hipa hi kei lakah hunpih in mi tampi lampui khial hi tin ti uh ci , Mahnaven hilaiah nangmu mitmuh cikcek in thu umdaan dong kan ing aa sual hi natih uh mi a sualnak imah mu mang hi .
42023015	Herod vangin a sualnak a muh ngawlhang hilai-ah henkik leh hi . Thihnak taak in a bawlmi sualnak imah um ma hi
42023016	Mahhangin vaat nangin mah cengten hah tung , ” tin ti hi .
42023017	Kaltan Puai bawlsial ten amuh tei caa Pilat in thawngta pakhat leleng hah meek hi .
42023018	Pilat awn a theih haw ten mipi ten , “ Thatin hi ! Barnabas cu hah in hi ” tin au haw hi .
42023019	( Barnabas cu khuapi sungah ngaaltho in buainaka suahpih hangin le mi that ahih hang thawngsung khum mi hi )
42023020	Pilat in Jesuh khi a luattiik nuam hangin mipi lakah thu hilh leh hi .
42023021	Mahnaven mipi ten Thinglamteh humah that in hi . Thinglamteh humah that in hi ” tin au memeek haw hi .
42023022	Pilat in “ I sualnak bawl him ? Thihnak tak in a bawlmi sualnak mu hihim mang hi . Mahhangin vaat nangin mah celh ten hah tung hi ” tin veithum tian hilh thuah hi .
42023023	Mahnaven aw neih tawpin au haw aa , Jesuh cu thah tuk hihim hi-tin au sesem haw hi . A tawpnak te cun a aunak haw cun neh hi .
42023024	Mahhangin a ngetnak haw bangin Pilat in Jesuh cu thah tukin khen cat hi .
42023025	Mihonpi tei luattiik tukin a deih haw mi , ngaaltho thubuainak hang le mithahnak hangin thawng khung pa cu Pilat in hah hi . Mahten mihonpi ten amu deih bang a bawl haw tukin Jesuh cu amu khut ah pia hi .
42023026	Mahticun Jesuh cu hawhpih pepel haw in lampi ah Sairin mi Simon , amu khua lampen Jerusalem lam hawh li tawk haw hi . Mahmi pa cu man in Thinglamteh puatiik in Jesuh nung panzuitiik haw hi .
42023027	Mihonpi ten zui dudut haw hi . Mahlak ahcun numei hekkhat tel bok haw in khuangai in Jesuh cu kahnimli haw hi .
42023028	Jesuh in mahte cu nung heek in , “ Jerusalem numei te aw keima ca tukin kap nuam li pahsuh un hi . Nangmuh le na cano te uh ii ca in kap saw un hi .
42023029	Itahimtitale , “ Nucing te , Naupang nei awng ngawl numei te , nauhing awng ngawl numei te , nauno nawipia awng po ngawl mi numei tei caa-in izahta bawngpha uh cim ” tinnak hun heng leh tuk hi .
42023030	Mahhun ten amuh ten , maw mualsang te aw keimuh hi delh in hi . Maw mualbawk te aw koh dip in hi ’ tin au haw tuk hi .
42023031	Itahimtitale a hingmi thingkung na-ngawn hitibangin bawl ahitacun a ko mi thingkung cu iti bangin bawlhaw tuk him ? ” tin ti hi .
42023032	Mahten Jesuh tuah thahkawm tuk mi ngilo panih hawhpih bok haw hi .
42023033	“ Lu-nguh ” tih mi mun a hen hawten thinglamteh humah Jesuh khencih haw hi . Misual panih te vang khencih bok haw hi . Misual pakhat cu a vei lam ah , pakhat cu a taklam ah taak haw hi .
42023034	Jesuh in , “ Pa-aw , a sualnak haw ngaidam in hi . Itahimtitale amuh ten i bawl kam ung tih thei cop haw ma hi ” tin au hi . Mahten Jesuh i puancual cu awngbali sawk in semkeh haw hi .
42023035	Mihonpi te cu a zo in ding leng haw hi . Mahlaitakin Juda upa pawl ten Jesuh cu , “ Midang cu luan thei hi . Mahnaven Pathian ten mi Messiah a hi ngai tale amah le mah hei pan cop hen ” tin ti him le zotsak nuihsan ceem in au haw hi .
42023036	Ngaalkap te hei in zawnsak salawn bok haw hi . A lakah hawh in cabit tui pia thah in ,
42023037	“ Juda kumpi pa na hi ngai tale nangmah le nangmah pan cop in hi , tin ti haw hi .
42023038	Alu humah “ Hipa hi Juda kumpi pa hi ” tin ngatmi laai khi taak cih haw hi .
42023039	Mahlai aa a khetcih haw mi misual panih lakpen a pakhat saw mi in Jesuh khi nautat bok in ” Nang Messiah hi mata cim ? Nangmah le keimuh te hi pan in hi ” tin ti hi .
42023040	Mahnaven a dang pakhat in liat in “ Pathian lau ma cim ? Hilai ah in a venghawng uh in bangteen in thu khen cih mi hung hi .
42023041	Mahnaven oh panih cu eimu dehnak bangin a thuak tuk uh a phu hi . Mahnaven hipa hi imah sualnak nei ma hi ” tin ti hi .
42023042	Mahten Jesuh lakah hibangin ti hi “ Maw Topa na Uknak ngam tundin in kumpi bawi na hih ten kei hi phawk ngil ta pahsun hi ” tin ti hi .
42023043	Jesuh in a lakah “ Thu kam ing hi . Tuni-in keimah tuah Paradis ah um ngel tuk hung hi ” tin ti hi .
42023044	Hihun laihtak cu sun laihtak nazi sawm le panih hawng khi hi , taaklam nazi pathum tian leihum buppi thimzing tung hi . Ni i vaaknak bo hi . Biakinn sung puanzaak khi mun nih in bal keek hi .
42023045	Mahten Jesuh in , “ Pa aw , ka nunnak na khut sungah ap ing hi ” tin ngingzet in au in catsuk hi .
42023046	Hi thu umzia te a mutu ngaalkap bawi pakhat in , Pathian thangphat thah in , “ Hipa hi mipha hihim hi ” tin ti hi .
42023047	Mahmi cu ngaalbawi pan a muh ten Pathian thangphat hi . “ Hi pa hi sualnak nei ngawl mipha hi ” tin ti hi .
42023048	A zo tukin a hung mihonpi ten hithu um daan a muh haw ten thin-na in awm cuum in piin kik haw hi .
42023049	Galilee ngam pan amah zui in a hung numei te le Topai mel theih te cu khualathim ah ding in zo leng bok haw hi .
42023050	Mahlaih ahcun Juda ngam sung um Arimatia khua mi Josef tih mi pa pakhat na um hi . Hipa hi mipha le upat taak mi hi aa Pathian Uknak heng tuk a ngak hel mi pa hi . Amahhi thukhentu khawnsial pakhat hi bok hi . Mahnaven a thu laitan mi haw a lungkim ngawltu pakhat hi .
42023051	
42023052	Himi pan Pilat lakah hawh ngut in Jesuh ii luang cu vui tukin ngen hi .
42023053	Mahten Jesuh ii luang cu thinglamteh humpen lasuk in puanneem no tuah a tuam celh ten suangkua aluat haw mi khaan khuuk sungah vui hi . Mahmi khan cu man laih ngawl mi khaan khuuk a thak hi .
42023054	Hi ni cu ninga ni khi hi . Sabbath ni pan awn toh hi .
42023055	Galilee pen Jesuh zuitu numei pawl ten Josef cu zui pepel haw hi . Mahhangin khaankhuuk vangmu haw hi , Jesuh ii luang cu itibangin koih in um him tih vang mu khawng bok haw hi .
42023056	Mahcelhten inn ah piin haw in a luangnoih tuk paknamtui le sathau te tuangtim haw hi . Sabbath ni cun thukham bangin cawl um haw hi .
42024001	Sabbath ni ceng a zingtung no nipi ni in numei pawl te cu a ngaallinsa haw mi paknamtui le sathau kengin khaan veh haw hi .
42024002	Khaan kongkhah suangpeek pi honsa in um leng khi mu haw hi .
42024003	Tumvawkngut haw naven Topa Jesuh ii luang cu mu haw ma hi .
42024004	Mahlaihah am sialsual in a dinleng haw laihtakin a eel haw ah puanngo silh mi panih ding leng mu haw hi .
42024005	Numei te cu a lauleita in leiah bok thong haw hi . Mahlaih takin a eel haw aa a ding panih ten , “ Ita mithi lakah a nungmi zei li uh cim ?
42024006	Hilaiah hin um leh ma toh hi . Tho leh zotoh hi . Galilee a um laih in a hilh mithu khi phawk leh matoh uh cim ?
42024007	‘ Mihing Capa cu misual tei khut ah piak in um tuk hi . Thinglamteh humah khencih in , nithum nung ten , tho kik leh tuk hi , ’ tih a hilh awng khi , ” tin ti haw hi .
42024008	Mahten numei pawlten ama thucah sa mite khi phawk kik leh sal in ,
42024009	khaan pen kikleh haw hi . Hi thu hempoh te cu nungzuitu sawm le pakhat le a dang tei lakah hilh haw hi .
42024010	Mah numei te cu Mary Magdalin , Johan le Jeim ii nu Mary te haw hi . Hi mite le amu neel um numei dang ten hi thu hempoh te cu nungzui tei lakah hilh haw hi .
42024011	Mahnaven hi numei tei son mi thu cu phuahcop thu hibel tuk tin ngaisung in sangkha haw ma hi .
42024012	Mahnaven Piter dingvut in khaan ah taingut hi . A kuun in khansung a zoh ten a cunnak puan bek mu hi . Thil dang imamah um ma hi . Hi thu cu lamdangsazet in innlam ah kik leh hi .
42024013	Mahmi ni leleng cun amu sungpen mihing panih te Jerusalem pen peng salih hawng khuala mi Emmaus khua ah hawh haw hi .
42024014	A panih haw cun hibang a piangmi thu te sonngel li haw hi .
42024015	A sonngel lih laihtak haw in Jesuh cu amuh neek in hawh langkhat hi .
42024016	Panih te cun mu haw naven thei ciang leh haw ma toh hi .
42024017	Mahten amu lakah hibangin ti hi , “ A hawh thathah inna son ngel lih uh mi i thu him ? Ita mitmai thim in thasia uh cim ? ” tin dong hi .
42024018	Mahten a pakhat saw pa in , “ Jerusalem heng mikhual lak pen nangmah pakhat bek cim nungno aa a piang mi thu a thei kha ngawl ” tin ti hi .
42024019	Mahten , “ I thula him , ” tin dong hi . “ Nazareth mi Jesuh cungcang a piangmi thu ee ” tin don haw hi , ” Hi pa cu Kamsang hi aa Pathian le mi hempoh mai ah a thil tih le a thu hilhnak lam ah hu le thawm tuah dim hi . tin ngaihsut mi hi .
42024020	Ka thiampi upa te le ngam uktu pawl ten thinglamteh humah khencih haw hi .
42024021	Amah cu Israel mite luatnak piatu tuk hi tin ka muansan uh mi pa hi , Mahi humah tu in hibang aa a um sawng a nithumnak hi .
42024022	Keimu ngualcam numei khenkhat te vang khaanmual ah khuamano in hawh haw naven ,
42024023	A luang a muh leh haw ngawl ten Jesuh cu tho leh zo hi tin a hilhtu vancung mitei thu khi keimuh hilh haw hi . Mahten lamdangsamahtak ung hi .
42024024	Keimu sungpen khenkhat te khaanmual ah taaingut in zo haw aa numei tei son bangkeek cun tawk ngangai haw hi . Jesuh cu na um leh matoh ngai hi , ” tin hilh bet haw hi .
42024025	Mahten Jesuh in a muh tei lakah , “ Ita sil nantih uh cim ? Kamsang tei hilh ham thu te muang thei him ma si uh ci ?
42024026	Messiah in hi te hempoh thuak in thangphatnak ah a hen tuk khi a kul ngangai mi hi ma maw ihim ?
42024027	Mahten Jesuh in a muh tei lakah , Moses ii laibu hempoh penpan Kamsang tei a ma thu le la a ngat haw mi hempoh khi hilh ciang hi .
42024028	A hawhnak haw tuk khua a hen kuan haw ten Jesuh cu hawhvawk tuk bangkeek in um hem hi .
42024029	Mahnaven panih ten , “ Nitum awntoh , khuathim tuk hi . Keimu lakah cam bok in hi , ” tin heen haw hi . Mahten Jesuh cu amuh te tuah caam bok tuk cun inn sungah tum hi .
42024030	Amu lakah an kuangkil in khung bok aa cangho la in thu pha a piak celh ten botthem in a panih haw cun pia hi .
42024031	Mahten amit haw vaak in a mel thei ciang haw ta hi . Mahnaven Jesuh cu a mit muh haw in thaam leh ta hi .
42024032	Panih te cu pakhat le pakhat , “ Lampi pen eimuh a otpih laih le Lai Thiangtho thu cimuh a hilh cian laih khin a lungmu uh meialh bangkeek in kaang zuh si mei ? ” tin son ngel li haw hi .
42024033	Thakhat in ding haw in Jerusalem ah kiik leh haw hi . Nungzui sawm le pakhat te cu a dang mihon te tuah um khawm ten leng khi mu haw hi .
42024034	“ Topa cu tho leh zotoh ngangai hi . Simon lakah hei langkik zotoh hi , ” tin son leilui haw hi .
42024035	Mahten panih te hei-in lampi a hawhli haw laih in a piangmi thu la le cangho a bawh them ten Topa hi tih ciang zet no in a theih nak haw thu te a ngualcam haw tei lak ah hilh ciang bok haw hi .
42024036	Hi thu a son lih haw laih tak keek in Topa cu amuh tei lakah ding suk lokin , “ Noh tei lakah daih nak um tahen , ” tin ti hi .
42024037	Thi la heng baulin thinsu mahtak haw hi .
42024038	Mah na ven a muh tei lakah , “ Ita lau li uh cim ? Ita na lungmu sung uh muan helhnak nei uh cim ?
42024039	ka khut ka ke te zo un hi . Keimah ngangai ing hi . Zoteh him peu un hi . Mahbek ten thei pheng tuk uh ci . Thila um taksa le nguh nei ma hi Mah-naven kei un nei ing hi , ” tin ti hi .
42024040	Mahtin a tih celh tan a khut a ke te khi lak ci ang hi .
42024041	Mah naven sang zo thaw tho how ma laih hi . Lungdam le am zetin um haw hi . Mah ten , “ Hi lai ah in an eih tuk awi uh cim ? ” tin donghi .
42024042	Ngasa huan minsa pakhat pia hau in
42024043	amuh pimpem haw in la in ci lehawn hi .
42024044	A muh tei lakah , “ Moses thukham sung le kamsang hempoh tei laingatmi hempoh le Saam lai ba sung aa keima thula a mgat ha mi hempoh te khi cangkim khang tuk hi tin noh tei lak ah ka um laih in lea hilh mi thu te uhi a hite hi toh hi , ” tin ti hi .
42024045	Mahten Lai Thiangtho lui sung aa thu te a theih theih haw nak tuk in a lungmo haw honsak in amuh tei lak ah ,
42024046	“ Angat haw mi cu hibangin hi . Messiah in thuak tuk aa a thih nung nithum lawi ten tho leh tuk hi .
42024047	Mahten Jerusalem penpan in miphun hempoh lakah ama min in sual ngai thiamnak thu le sihkiknak thu cu tangau in um tuk hi .
42024048	Nohten hi thu hempoh te a theih pihtu hi uh ci .
42024049	Mah ten keimah hi , in ka Pa ii tiamsa mi uh noh tei humah puak tung hi . Mahnaven humlam hu le thawm thacah nak na hum uh ah a hen lak lawh Jerusalem pan na ngak ta un hi , ” tin ti tu .
42024050	Mahten amuh te cu Bethani khua tian hengin mah lai pen a khut dangto in thupha mui cu piata hi .
42024051	Mahtibangin thupha maicu a piak laih in amu lakpen khen in van ah cawitoh in am hi .
42024052	Amah khi bia haw aa mah celh ten Jerusalem ah lungdam nak sonzawh ngawl tuah kik leh haw hi .
42024053	Mahtibangin a hun le caan haw hempoh cu Biakinn sungah lungdam piaknak in mang haw hi .
43001001	Leipi seemsuah ahih laih ngawlin Thu cu um zo hi . Mah Thu cu Pathian tuah umkawm in mah Thu cu Pathian na hi hi .
43001002	A pattung in mah Thu cu Pathian tuah um zotoh hi .
43001003	Ama sung pen Pathian in i hempoh bawl hi ; bawlmi naa hempoh sung pen amah tel ngawlin bawlmi pakhat no hei um ma hi .
43001004	Mah Thu cu nunnak tawpatnak hi aa mah nunnak cun mihing lakah vaaknak hengtiik hi .
43001005	Vaaknak cu khuathim sungah vaak in khuathim in mittiik zo ma hi .
43001006	Pathian in a kamtai Johan hah in ,
43001007	Johan cu mitei lakah mah vaaknak thu hilh tukin hung hi . A hilhmi hempoh a theih haw tukin le a san haw tukin hung hi .
43001008	Amah cu mah vaaknak cu hi ma hi ; vaaknak thu hilh tukin a hungmi hi saw hi .
43001009	Mah vaaknak cu vaaknak ngangai hi . Mahvaaknak cu leihum ah hungin mi hempoh a vaak tiiktu vaaknak hi .
43001010	Mah Thu cu leihum ah um in ama sung pen Pathian in leihum hi bawl naven leihum in amah cu thei ma hi .
43001011	Ama ngam sungah hungnaven , a mihing ten sang haw ma hi .
43001012	Mi hekkhat in saangin um haw hi ; mahhangin Pathian cate hih theihnak thu pia hi .
43001013	Pathian cate ahihnak haw cu leihum daan , mihing ii hin mi hihnak tuah hi ma hi ; Pathian amah tatak khi a Pa haw hi .
43001014	Mah Thu cu mihing in cang in eimu lakah um hi ; hehpihnak le thutak tuah dim hi . A sunloihnak mu hung aa a Pan a Capa neihcalam lak aa a piak mi sunloihnak hi .
43001015	Johan in mah pai thu cu hibangin na hilh hi : “ Amah cu keima nung ten hung hi ; mahnaven amah cu kei saangin ngeng saw hi , itahimtitale amah cu ka suah laih ngawlin um zotoh hi tin ka hilh mi khi ama thu ka hilhmi hi , ” tin ti hi .
43001016	A cangkim zet mi a hehpihnak tuah ohte cu muicu pia zo aa a muicu cu pakhat nung pakhat pia hi .
43001017	Pathian ii daan cu Moses lak pen pia hi ; mahnaven hehpihnak le thutak cu Jesuh Khrih sung pen hung hi .
43001018	Kua mah in Pathian cu mu awng ma hi . A Pai Capa neihcalam , a aang sung aa a pommi , Pathian a hi mi in langtiik zo hi
43001019	Jerusalem aa Judah lampui tu ten thiampi hekkhatte le Levi mite cu Johan lakah in hah haw in , “ Nang hi a kua cim ? ” tin dong haw hi .
43001020	Johan cun a thu dot haw mi cu im ngawl in don in , “ Kei cu Messiah hi mang hi , ” tin ciang zet in mipi theih in hilh hi .
43001021	Amun , “ A hitale a kua cim ? Elijah hi cim maw ? ” tin dong haw hi . Johan in , “ Hi mang hi , ” tin ti hi . Amun , “ Kamsang hi cim maw ? ” tin ti leleu haw in , “ Hi mang hi , ” tin ti leleng hi .
43001022	Amun , “ Mah a hitale a kua cim , hilh hem in , Na thu don mi hi keimuh tiiktu tei lakah ka hilh leh uh kul hi . A kua ing tin ticop cim ? ” tin dong haw hi .
43001023	Johan in Kamsang Isaiah ii hilhmi la leh in : “ Kei cu Topai hawhnak tuk lampi camtiik un , ” tin phillawn pen a aumi aw khi ing hi , ” tin ti hi .
43001024	Farasi tei hahmi kamtai ten ,
43001025	Johan cu thu dong leh haw in , “ Messiah le hi ma ci , Elijah le Kamsang hei na hi ma ta le , ita Baptizam pia cim ? ” tin ti haw hi .
43001026	Johan in , “ Kei cun tui tuah baptizam pia ing , hinaven na lak uh ah na theih uh laih ngawl mi , mi pakhat um hi .
43001027	Amah cu ka nung ah hung laih hi ; mahnaven kei cu a kedam khau duktu tuk hei in taak mang hi , ” tih ti hi .
43001028	Hiti bang in a dotdunnak haw mun cu Johan in a Baptizamnak Jordan ngun pen ni tulnak lam aa a um mi Bethani khua ah hi .
43001029	A zing ten Johan in Jesuh a lak aa a hun lih laih cu mu in , “ Leihum sualnak a hawhpihtu Pathian Tuuno khi zo un !
43001030	Ka nung ah mi pakhat hung hi , mahnaven kei saangin ngeng saw hi , itahimtitale ka suah laih ngawlin amah cu um zotoh hi , ’ tin a thu le la ka hilh lih mi pa cu amah hi hi .
43001031	Amah hi a kua hi tuk him tih thei mang . Mahnaven amah hi Israel mitei a theihnak haw tuk in tui tuah baptizam ka piak lihnak cu na hihi , ” tin ti hi .
43001032	Johan in tettikhan in , “ Hawvang cu vancung pen khulo bangin kumsuk in a hum ah a kop khi mu ing hi .
43001033	Amah cu a kua him tih thei mang , mahnaven tui tuah baptizam pia tukin kei a hahtu Pathian in a Hawvang heng tuk aa mi pakhat humah a kop khi mu tuk ci ; mahpa cu Hawvang Thiangtho tuah baptizam piatu na hi tuk hi , ” tin hilh hi .
43001034	Mah pa cu mu ngah zo ing . Thu ngangai in hilh ing : Amah cu Pathian Capa hi , ” tin ti hi .
43001035	A zing ten Johan le a nungzuitu panih cu mah laih mun ah ding leh haw in ,
43001036	Jesuh a hawh khi amuh haw ten , “ Pathian Tuuno khi zo un , ” tin Johan in ti hi .
43001037	Mahtibangin a tih mi cu a nungzui panih ten thei in Jesuh lak ah cun hawh bok haw hi .
43001038	Jesuh cu a nunglam heek leh in a nung a zui haw khi a muh ten , “ Ikaw na zei uh ? tin dong hi . Amun , “ Rabbi , i lai ah kaw na um ? ” tin don haw hi . ( Rabbi tih cu Saya pa tihnak hi )
43001039	Jesuh in , “ Hung unna zo un , ” tin ti hi . ( Mah a tih hun cu taaklam nazi palihawng hi ) Hawh haw in a umnak cu mu haw in mahni cu a lak ah cun caam haw hi .
43001040	Mah mi panih lak pen pakhat cu Simon Piter ii nau Andru hi .
43001041	Thakhat in a u Simon cu zei in amuh ten , “ Messiah cu mu zo ing , ” tin ti hi . ( Messiah tih cu Khrih tihnak hi )
43001042	Mahten Simon cu Jesuh lakah hawhpih hi . Jesuh in amah cu zo in , “ Na min cu Johan capa Simon hi ci ; mahnaven Sefas tin sam hi tuk toh ci , ” ti hi . ( Sefas tih cu Piter tih tuah bang ve in a tih nuam mi cu ‘ suangpi ’ tihnak hi )
43001043	A zing ten Jesuh cu Galilee ah hawh tum hi . Filip cu mu in a lakah , “ Kei hi zui in , ” tin ti hi .
43001044	( Filip cu Bethsaida khua mi hi aa Andru le Piter tei umnak khua hi bok hi )
43001045	Filip in Nathanel tawk in a lakah , “ Moses ii Daan bu sungah a thula a ngat mite Kamsang te vangin a thula a ngat haw mi pa cu tawk zo ung . Amah cu Josef capa Jesuh , Nazareth khua mi hi . ” tin ti hi .
43001046	Nathanel in , “ Nazaret khua pen thilpha tul thei aa ni maw ? ” tin ti hi . Filip in , “ Zo inna ! ” tin ti hi .
43001047	Jesuh in Nathanel a hung khi a muh ten , “ Israel mi tatak hi zo hem un ! A lungmu sungah i mah zol thu hihim um ma , ” tin ti hi .
43001048	Nathanel in , “ Itinkaw kei na theih ? ” tin dong hi . Jesuh in , “ Filip in a sam laih ngawl thei pi kung nuai aa na khun laih khin mu ing , ” tin ti hi .
43001049	Nathanel in , “ Saya pa , nang cu Pathian Capa hi ci ! Israel Kumpi ci , ” tin ti hi .
43001050	Jesuh in , “ Theipi kung nuai aa na khun laih mu ing ka tih hangin kei sang ci mei ? Hi saangin thupi saw tampi mu tuk laih ci , ” tin ti hi .
43001051	Mahten a venghawng haw lakah , “ Thu dik hilh ing hi . Vancung khi hong tuk aa Mihing Capa hum ah in Pathian ii vancung mi a tolh le a kai khi mu tuk uh ci , ” tin ti hi .
43002001	Ninih nung ten Galilee peng Kana khua ah mopuai na um hi . Jesuh ii nu vang mahlai ah cun um bok in ,
43002002	Jesuh le a nungzui te vang sam hok haw hi .
43002003	A sapit tui haw a bo ten a nu'n Jesuh lakah , “ Sapit tui nei leh haw ma toh , ” tin hilh hi .
43002004	Mahten Jesuh in , “ Ka nu aw , hi bawl in , hi khi bawl in tin na tih tuk hi mang hi ; ka hunkim malaih hi , ” tin ti hi .
43002005	A nu cun umlawh tei lakah , “ A hilh hempoh bawl un , ” ti hi .
43002006	Mahlai mun ah Judah daan a ummi bangin a khut somnak haw tuk tuibeel ngengpi bel luk koih haw hi . Beel khat ah galan sawmnih pen sawmthum tian na vaa hi .
43002007	Jesuh in umlawh tei lak ah , “ Hi beel te hi tui a dim in than un , ” ti hi . Beel a leet tian in than haw in ,
43002008	a lakhaw ah in , “ Beel sung aa tui cu suak unna puai bawl nak a vaihawm tupai lakah na pia un , ” tin ti hi . Tui cu pia haw hi .
43002009	Mah tui cu sapit tui ah cang in mahmi cu tep hi . Ilai pen hi sapit tui heng him tih cu thei ma hi ; ( tui a suaktu umlawhte cun na thei haw hi . ) Mahhangin moneitupa cu sam in ,
43002010	a lak ah in , “ A kuakua hei in sapit phabel cu amasabel in pia meek haw hi , mi tampi a kham deuh haw nung ten sapit thawthong pawl pe thei meek haw hi ; hinaven nang cu sapit a uukbel cu a tawp tian in pia thei ci , ” tin ti hi .
43002011	Jesuh in hi nalamdang masabel hi Galilee peng Kana khua ah bawl hi . Mahlai ah a sunloihnak langtiik in a nungzui ten sang haw hi .
43002012	Mahnungten Jesuh le a nu , a nau le a nungzuitu te cu Kapernaum khua ah hawh haw in mahlaih ah nidawmlaih sung caam haw hi .
43002013	Kaltan puai hunkim awntoh in Jesuh cu Jerusalem ah hawh hi .
43002014	Biakinn a hen ten mahlaih mun ah cun khui le tuu le laileng a zuaktute le tangka thektute cabuai ah a khun haw khi mu hi .
43002015	Mahhangin khau cu ngolh ai in hual in , tuu hihen , khui hihen a zuakmi haw te cu vat in Biakinn sung pen hawlvawk khawng hi ; sum theektu tei cabuaite vang linglet khawng in a sum nawi haw te cu thehkeh khawng hi .
43002016	Laileng a zuaktu te cu : “ Hilai pen na laileng uhte cu taipih khawng un ! Ka Pai inn cu na dawl bawlnak ah mang toh pahsuh un ! ” tin thu pia hi .
43002017	Mahten a nungzuitu ten , “ Maw Pathian , na inn ka letsannak cu ka lungmu sungah mei-alh bangin sa hi , ” tin Lai Thiangtho ii a tihmi phawk leh haw hi .
43002018	Judah hotu te cu hung haw in , “ Hitibang naa bawl theih nak thu nei ing tih langtiik nak in ii nalamdang kaw na lak tuk ? ” tin dong haw hi .
43002019	Jesuh in , “ Hi Biakinn hi phelet unna nithum sungin sakik leh thei tung , ” tin ti hi .
43002020	Amuh ten , “ Nithum sungin saleh thei ngai aa ni cim maw ? Hi Biakinn saknak in kumsawmli le kumluk ngei haw hi , ” tin ti haw hi .
43002021	Hinaven Jesuh ii hilhmi Biakinn cu ama taksa pumpi a tih nuammi na hi hi .
43002022	Mahhangin Jesuh thihnak pen a thawh leh ten a nungzui ten ama taksa pumpi thu hilh hi tih cu thei leh haw in Lai Thiangtho hilhmi le Jesuh hilhmi cu sang haw hi .
43002023	Jesuh cu Kaltan Puai sung Jerusalem khua sungah a um laih in mi tampi ten nalamdang a bawl mite a muh haw hang in amah cu sang hawhi .
43002024	Hinaven , Jesuh in a lungmu venghawng in sang ma hi , itahimtitale mihing cu itibang haw him tih cu thei khawng hi .
43002025	A thu hawte cu midang tei hilh kul ma hi , itahimtitale a lungmu haw itibang him tih cu aman thei khawng hi .
43003001	Judah hotu pakhat , amin Nikodemas a tihmi haw na um hi ; amah cu Farasi mi hi .
43003002	Zan khat cu Jesuh lakah hawh in Jesuh cu , ‘ Rabbi ’ nang cu Pathian ii hah mi saya hi ci , tih thei ung . Nalamdang na bawl mite hi Pathian telngawl cun kuaman bawl thei haw tuk mahi , ” tin ti hi .
43003003	Jesuh in , “ Thu ngangai in hilh ing : kua hei hi tahen hin leh ahi matale Pathian Uknak mu thei haw tuk ma hi , ” tin ti hi .
43003004	Nikodemas in , “ Itinkaw pasal cang cu a hin kik leh theih tuk ? A nui pum sungah tum in veinih hin cu hi thei tuk ma hi , ” tin don hi .
43003005	Jesuh in , “ Thu ngangai in hilh ing hi : kua hei hitahen tui le Hawvang tuah hinkik ahimatale Pathian Uknak sungah tum thei tuk ma hi .
43003006	Mihing cu taksa lam pen a nu le a pai hin mi hi ; hinaven Hawvang lam pen Hawvang ii hin mi hi .
43003007	Hinleh kul ci ka tih mi hi lamdangsa pahsun .
43003008	Huih cu a nuam mun pawpoh ah theu hi ; a thawm thei ci , hinaven ilai pen hungin ilai lam ah hawh tuk him tih cu thei ma ci . Hawvang ii hinmi vang mahbang cun hi bok hi , ” tin ti hi .
43003009	Nikodemas in , “ Itinkaw mahtibang ahih theih tuk ? ” tin dong hi .
43003010	Jesuh in , “ Nang cu Israel mi lak pen zilhtu saya pakhat hi ci , hihei thei zo ma cim ?
43003011	Thu dik hilh ing : koh cu ka theih uh mi hilh ung , ka muh mi uh theitiik ung ; hinaven a kua hei in ka thu hilh uh mi pom nuam ma uh ci .
43003012	Hi leihum thu le la hilh na veng in sang ma ci , mahtin a hitale itin kaw vancung thula ka hilh ten na san theih tuk ?
43003013	Vancung pen a tolh suk mi Mihing Capa sial ngawl kuamah vancung ah a kaitu um haw ma hi , ” tin ti hi .
43003014	“ Moses in phillawn pen ngolh humah dalngul a khai bangin Mihing Capa vang khai hi bok tuk hi ;
43003015	mahtihcun amah a sangtu hempoh cu kumkhua nunnak ngah haw tuk hi .
43003016	Ita him ti tale Pathian in leihum hi a ih leita hangin a Capa neihcalam pia in amah a sangtu hempoh cu thi ngawlin kumkhua nunnak nei haw tuk hi .
43003017	Itahimtitale Pathian in a Capa a hah ten leihum thukhentu tukin hah ma hi . Leihum Pantu tukin hah hi .
43003018	Akua hei hi ta hen Capa a sang tu cu thukhennak thuak tuk ma hi , hinaven a sang ngawltu cu Pathian ii Capa neihcalam a san ngawl hangin thukhennak thuak zo hi .
43003019	Thukhennak tihmi cu hi tin hi : leihum ah in vaaknak heng hi , hinaven miten vaaknak saangin thimnak deih saw haw hi ; itahim titale a bawl mi haw a pha ngawl hang in hi .
43003020	Akua hei in thil pha ngawl a bawltu in vaaknak cu hua in vaaknak sung hei ah hung tuk ma hi , itahimtitale a pha ngawl a bawl mite lang suak kawn tih lauthawng hi .
43003021	Hinaven a manmi a bawltu cu vaaknak sungah hung in a bawl mi cu Pathian deihmi zui in a bawl mi hi tih cu mah vaaknak in langtiik hi , ” tin ti hi .
43003022	Mah nungten Jesuh cu a nungzuitu te tuah Judah peng ah hawh haw in mahlai ahcun amuhte tuah hun demno sung um in baptizam te pia hi .
43003023	Johan vang Aenon tihmi , Salim pen a khawla ngawl mun ah tui nipnak pia bok hi , itahimtitale mahlai ah cun tui tampi na um hi . Mitampi a lakah hung haw in baptizam pia hi .
43003024	( Hi thu hi Johan thawng a khiak haw laih ngawlin a piang mi thu hi . )
43003025	Johan nungzuitu hekkhatte le Judah mi pakhat pa cu thian thoh tiiknak thu ah in thu eeldun haw hi .
43003026	Mahhangin Johan lakah hawh haw in , “ Saya pa Jordan ngun pen nitulnak lam aa nangmah tuah a ummi pa khi thei laih cim ? A thu na son meek lih mi pa khi ? Tu in baptizam pia li bokin mitampi a lakah hawh haw hi , ” tin ti haw hi .
43003027	Johan in , “ Pathian piakmi tih ngawl cun kuamah in imah co mi nei thei haw tuk ma hi .
43003028	Keimah rori in , “ Kei cu Messiah hi mang ; a mai aa a heng ham mi ing hi . ” tin ka hilh mi a theitu cu nangmuhte uh ci .
43003029	Huaimi mothak ca huaitu tangvalpai ta hi ; hinaven zihuai tu tangvalpai ngualcam , a ding in a aw thawm a ngaitu pa cu , tangvalpai aw a theih ten a lungdamnak cu cangkim hi .
43003030	Amah cu khangto tuk aa kei cu niamsuk tung , ” tin ti hi .
43003031	Humlam pen a hungmi cu mi hempoh saangin ngengsaw hi . Leihum pen a hungmi cu Leihum i taa na hi aa leihum thu hilh hi ; hinaven vancung pen a hungmi cu i hempoh ii hum ah in um hi .
43003032	Aman a muhmi le a theih mi thute hilh naven kuaman a thu cu pom haw ma hi .
43003033	Hinaven kuahei in a thu hilh mi a pomtu cu mahtibangin a pom hangin Pathian cu dik hi tih khohtiik hi .
43003034	Pathian ii hahmi cu Pathian in a Hawvang cangkim nak a piak hangin Pathian ii thu cu phuang hi .
43003035	A Pan a Capa cu it in ihempoh a khut sungah pia hi .
43003036	Capa a sangtu cu kumkhua nunnak nei hi ; Capa ii thu a eeltu cu nunnak nei ngawl in Pathian ii bawlsiatnak a hum ah um tuk hi .
43004001	Jesuh cu Johan sang in nungzuitu tam saw nei in baptizam vang tam saw in pia hi tih Farasi ten thei haw hi .
43004002	( A ngangai ti ta cun Jesuh aman kuamah baptizam pia ma hi ; a nungzuitute bek in pia haw hi . )
43004003	Mahtibangin a son leilui lih haw cu Jesuh in a theih ten Judah ngam pen tul in Galilee ah kikleh hi .
43004004	A kik thah in Samaria ngam pal vawk hi .
43004005	Samaria ngam aa a hawhlaih in Saikhar a tih haw mi khua pakhat ah heng hi . Mah Saikhar khua cu Jakob in a capa Josef lak ah a piakmi lo pen khuala ma hi .
43004006	Mahlaih ah cun Jakob tuikhuk um hi . Jesuh cu a khual zinnak a cawl lei ta hang in mah tuikhuk eel ah cun khung hi . A hun cu sun hawng pawl hi
43004007	Samaria numei nu pakhat cu tuicawi tuk in hungin Jesuh in a lakah , “ In tuk tui pia in , ” tin ngen hi .
43004008	( A nungzuitute cu an leituk in khuasung ah hawh haw hi . )
43004009	Mah numei nu cun , “ Nang cu Judah mi hi ci aa kei cu Samaria mi ing hi ; itinkaw tui in tuk na nget theih ? ” tin ti hi ; ( Judah mite in Samaria mitei man mi naa te mang nuam haw ma hi ) .
43004010	Jesuh in , “ Pathian in a piakmi hi a ii him , tih le tui a ngentu hi a kuahim tih na thei a hin amah saw hi ngen tuk ci aa aman nunnak tui pia tuk naven ! ” tin ti hi .
43004011	Mah numei nu cun , “ Topa , bingkhai le neima ci , man tuikhuk le thuk zet sih hi . Ilai pen kaw mah tui cu na in tuk ?
43004012	Ka pu uh Jakob in hi tuikhuk cu pia hi , a mah le a capate hihen , a tuu hon le a khui honte hihen , hih tuikhuk pen tui ngah haw hi . Jakob saangin ngengsaw ing tin ngaisung duncop cim ? ” tin dong hi .
43004013	Jesuh in , “ Hi tui a intu cu a dang haw dumleh tuk hi .
43004014	Hinaven ka piakmi tui a intu cu a dang haw dum leh tuk ma toh hi . Keima piak tuk mitui cu a sungah ciktui in cang tuk aa mahmi cun nunnak tui le kumkhua nunnak pia tuk hi , ” tin ti hi .
43004015	Numei nu in , “ Saya pa , mah tui cu pia in ! Mahtihcun ka dangdum leh tuk ma in toh hilai ah tui cawi tuk vangin ka hunkul tuk ma toh hi , ” tin ti hi .
43004016	Jesuh in , “ Na hawh inna pasal sam in hung leh in , ” tin ti hi .
43004017	Aman , “ Pasal nei mang hi , ” tin don hi . Jesuh in , “ Pasal nei mang na tih mi cu thu maan hilh hi ci .
43004018	Pano panga pasal zotoh ci , tu na umpih mi pa cu na pasal ngangai hi ma hi . Thumaan hilh ci , ” tin ti hi .
43004019	Numei nu in , “ Saya pa , kamsang hi ci tih thei ing .
43004020	Koh Samaria mi ka pu ka pa uh ten hi mualhum ah in Pathian bia haw hi ; hinaven noh Judah-te cun Pathian cu Jerusalem ah biak tuk hi , ti uh ci , ” tin ti hi .
43004021	Jesuh in a lak ah , “ Numei nu , ka hilhmi hi sang in : Miten Pathian cu hi mual ah hihen , Jerusalem hei ah hihen a biak haw ngawl hun heng tuk hi .
43004022	Noh Samaria ten na biakmi uh thei ngangai ma uh ci ; hinaven koh Judah mite cun ka biak mi uh thei ung , itahim titale Judah mitei lak pen patnak heng hi .
43004023	Hinaven Pathian Hawvang ngilnak hangin Pathian a bia tatak ten Pa cu Hawvang le thudik tuah a biak haw hun heng tuk hi ; mah hun cu tun hungzo hi . Mahtibang in biak tuk cu Pathian in a deihmi hi .
43004024	Pathian cu Hawvang hi aa a biatu ten Hawvang le thutak tuah bia haw tuk hi , ” tin ti hi .
43004025	Numei nu in a lak ah , “ Messiah cu hungtuk aa , a hun ten ihempoh aman hilh leh tuk hi , ” tin ti hi .
43004026	Jesuh in , “ Na lak aa a awnli tu hi mahpa cu hi ing hi , ” tin ti hi .
43004027	Mahlaihtak in Jesuh nungzuitute cu kikleh haw in numei nu tuah a otpih dun lih haw cu a muh haw ten lamdangsa mah tak haw hi . Hinaven kuaman mah nu cu , “ Ikaw na deih ? ” tin dong haw ma hi . Jesuh vang cu , “ Ita hi nu otpih cim ? ” tin dong bok haw ma hi .
43004028	Mahten numei nu cu a tuithawl zam in khua sungah a hawh nung ten mipi tei lak ah ,
43004029	“ Tumasuan aa na ka bawlmi hempoh a hilh theitu pa hi zohem un ! Amah hi Messiah hi nan tih maw ? ” tin ti hi .
43004030	Mahtihcun khuasung pen tul haw in Jesuh lakah in hawh haw hi .
43004031	Mahlaih in nungzuitu ten Jesuh cu , “ Saya pa , an ei in ” tintiik haw hi .
43004032	Aman , “ Na theihuh ngawlmi an eih tuk nei ing , ” tin ti hi .
43004033	Mahten a nungzuitu te cun , “ Pa khakhat in an pia haw hi nantih maw , ” tin pakhat le pakhat dongdun haw hi .
43004034	Jesuh in a lak haw ah , “ Kei ka an cu kei a hahtu pai deihnak bawl le nadeh atiik mi bawl khawng hi hi .
43004035	Tehkipnak in , ‘ Ha li nungten an cop hun , ’ tin ti uh ci . Hinaven thu ngangai in hilh ing hi : lo sung khi zo hem un ! Ante thak zo toh hi , mahhangin ankung cophun heng zo hi .
43004036	An a cawmtu pa cu a thaman piak hi aa an cu kumkhua a nunnak tukin cawm hi . Mahtihcun anci a cingtu le an a cawmtu langkhat in lungdam khawm haw tuk hi .
43004037	Itahimtitale thu santehnak in , ‘ Mi pakhat in cing in ; a dang pakhat in at hi , ’ tih mi cu maan zet hi .
43004038	Nadeh awng uh ngawl mi lo sungah cang at tuk in nohte hah ing hi . Mahlaih mun mi dang tei a dehnak sa haw pen midang tei dehnak hangin a miat ngah uh ci , ” tin ti hi .
43004039	Numei nu in , “ Ka bawlsa mi hempoh hilh leh khawng tin a tih hang in mah khua sungaa a ummi Samaria mi tampi in Jesuh cu sang haw hi .
43004040	A lak ah Samaria mite hung haw in , “ Keimu lakah caam hih in hi , ” tin zawm haw in ninih caam hi
43004041	Jesuh ii thu hilhmi thei haw in mi tam dedeuh in sang haw hi .
43004042	Mahten numei nui lak ah in , “ Tu cu nangma thu hilh mi hang hi ngawl in keimuh rori in a thu hilh mi thei ung aa sang ung hi ; amah hi leihum Pantu hi tatak hi tih vang thei ung hi , ” tin ti haw hi .
43004043	Mahlaih ah cun ninih a caam nungten Jesuh cu tul in Galilee ah hawh hi .
43004044	Itahimtitale amah rori in , “ Kamsang cu ama umnak ngam ah upatnak co ma hi , ” tin ti hi .
43004045	Galilee ah a hen ten mahlaih aa mipi ten muak haw hi , Itahimtitale Jerusalem khua Kaltan Puai ah hawh in mah puai sung aa a na bawlmi hempoh amuh zo haw toh hangin hi .
43004046	Mahten Jesuh cu tui sapit in a suah tiiknak Galilee peng Kana khua ah hawh leh hi . Mah laih ah acozah bawi pakhat um in a capa pakhat Kapernaum khua ah na hi .
43004047	Jesuh cu Judah ngam pen Galilee ah heng hi tih a theih ten a lak ah cun hawh in , Kapernaum khua ah hawh in a thi awndiak toh a capa damtiik tuk in hehpih ngen hi .
43004048	Jesuh in , “ Na lamdang le thasiah huainate na muh uh tih ngawl cu kua man sang tuk ma uh ci , ” tin ti hi .
43004049	Mah bawipa cun , “ Saya pa , ka capa a thih laih ngawlin hung zazaal in , ” tin ngen hi .
43004050	Jesuh in a lak ah in , “ Hawh inna , na capa cu nung tuk hi , ” tin ti hi . Mah pa cun Jesuh ii awn cu sang in hawh hi .
43004051	A hawhnak lampi pen a umlawh ten muak haw in , “ Na capa cu nung tuk hi , ” tin ti haw hi .
43004052	Aman , “ Itiik hun in kaw ka capa cu a damdeuh ? ” tin a dot ten amun , “ Zan taak taaklam nazi pakhat ten a nattun cawl hi , ” tin ti haw hi .
43004053	Mah hun cu Jesuh in , “ Na capa nung tuk hi , ” tin a tih hun keek khin na hihi tih a pan thei leh hi . Mahtih cun amah le a innsang veng hawng in sang haw hi .
43004054	Hi hi Jesuh Judah ngam pen Galilee ah a hun nung a veinihnak nalamdang a bawlmi hi .
43005001	Mahnungten Jesuh cu Jerusalem ah Judah biaknak puai pakhat um in mahlaih ah in hawh hi .
43005002	Jerusalem khua ah in Tuu Kongka tihmi um in mah Kongka eel ah in tuiting pakhat um hi . Mah tuiting mawk ahcun deubuuk panga zaakmi na um hi . Mah tuiting cu Hebru awn in Bethzatha tin ti haw hi .
43005003	Mah deubuuk zaakmi sungah in mina tampi zau teptup haw hi . A hekkhat cu mitcaw , a hekkhat cu kebai , a hekkhat cu kut le ke zawng mite hi haw hi .
43005004	( Hun khakhat ten Topai vancung mi tolhsuk in tui cu phiatiik meek hi . ) Mah tui a phia bek ten tuiting sungaa a dawk masa bel cu a natnak haw pen damnak ngah meek haw hi . Mahhang in minate cu mah tui a phia tuk cu ngak haw hi
43005005	Mahlaih mun ah cun mi pakhat kum sawmthum le kum liat sung a na mipa um hi .
43005006	Mahlaih mun ah a zau leleng cu Jesuh in mu in kum ngeipi na zotoh tih vang thei hi . Mahhangin Jesuh in , “ Dam nuam cim ? ” tin dong hi .
43005007	Mah pa cun , “ Topa , tui a phia ten tuiting sungah a nimtu tuk kuamah um haw ma hi . Tuiting sungah tolh tuk ka tih laih tak in midang ten makhelh leleng thong haw hi , ” tin ti hi .
43005008	Jesuh in , “ Tho inna na zauphah la in hawh in , ” tin ti hi .
43005009	Thakhatin mah pa cu nadam hi ; a zauphah cu la in hawh hi . Mahni cu Sabbath ni hi .
43005010	Mahhangin Judah huaitu pawl ten damnak a ngahtu pa cu , “ Tu ni hi Sabbath ni hi , na zauphah na hawhpihmi hi a Daan uh in deihma hi , ” tin ti haw hi .
43005011	Aman , “ Keimah a damtiiktu pan na zauphah la inna hawhin ti si ! ” tin ti hi .
43005012	Amuh ten , “ Mahtibangin a titu cu akuakaw ? ” tin dong haw hi .
43005013	Hinaven damnak a ngah tupa cun Jesuh cu a kua him tih thei ma hi , itahim titale mahlai ahcun mi honpi um haw in a lak haw pen Jesuh cu na hawh zo hi .
43005014	A nung ten mah pa cu Jesuh in biakinn sungah tawkin “ Zo un ! Tucun damzo ci . Mahhangin na sual toh pah sun . Mahmatale na humah thil phangawl heng dedeuh tuk hi , ” tin ti hi .
43005015	Mahten mah pa cu hawh in Judah lampuitu tei lakah , “ Kei a dam tiiktu cu Jesuh hi , ” tin hilh hi .
43005016	Sabbath ni in mi a damtiik hangin Jesuh cu langpang haw hi .
43005017	Jesuh in a lak haw ah , “ Ka Pa cu nadek leleng ahih hangin keivang ka deh kul bok hi , ” tin ti hi .
43005018	Mahtibangin a tih hangin Judah lampuitu te cu a thin haw tok in a mah thah tum dedeuh haw hi . Sabbath dan palcat bek hi ngawlin Pathian cu ka Pa hi a tih hangin Pathian bangin a mah le mah bawlcop hi tin ngaisung haw hi .
43005019	Mahhangin Jesuh in a lak haw ah , “ Thungai in hilh ing hi ; Capa in a mah no in ii mah bawl theima hi . A Pai bawl a muhmite bek bawl hi . Pa'i bawlmi khi Capa hei in bawl bok hi .
43005020	Itahimtitale Pa'n a Capa cu it in a bawlmi hempohte lak khawng hi . Hi saangin bawltuk a nasia saw mi lak hih tuk aa , lamdang sa leh tuk uh ci .
43005021	Pa in mithi tho tiikin nunnak a piak bangin Capa hei in nunnak a deihtu lakah in pia bok hi .
43005022	Pa in a koi hum hei ah in thukhennak bawlma hi . Capa lakah thukhen theihnak pia zo hi .
43005023	Mahhangin Pa a upattu hempoh in Capa vang upat bok hawtuk hi . Kua hei hihen Capa a upat ngawltu cu a hahtu a Pa vang upat bok hawma hi .
43005024	Thungangai in hilh ing hi ; kua hei hihen ka otmi thei in kei a hahtu a sang ahitale kumkhua nunnak nei hi . Thukhennak tawk tukma hi . Mahticun thihnak pen nunnakah tumzo hi .
43005025	Thungangai in hilh ing hi ; mithi ten Pathian Capa ii aw thei hawtuk aa a theitu hempoh ten nunnak a ngah haw hun heng tuk in tu in hengli zo hi .
43005026	Pa amah rori khi nunnak bulpi hi . Mahhangin Capa vang nunnak bulpi in bawlzo hi .
43005027	Mahten Capa cu Mihing Capa ahih hangin thukhennak thu pia hi .
43005028	Hibang ahih hangin lamdangsa pahsun . Mithi hempoh ten a aw cu thei in ,
43005029	a khaansung haw pen a tulnak haw hun heng tuk hi ; thilpha a bawltute cu tholeh hawtuk aa nung hawtuk hi ; mahten thilphangawl a bawltute cu tholeh bok hawtuk naven lawlmi hi hawtuk hi , ” tin ti hi .
43005030	Jesuh in , “ Keima thu in i mah bawlthei mang hi . Thukhennak ka bawl a hitale Pathian ii hilhmi bangin bawl ing ; mahhangin ka thukhennak cu dik hi . Itahim titale ka deih mi bawltuk tum mang . Kei a hahtu ii deihmi bek bawl tum ing hi .
43005031	Keiman keima thubek ka hilh tacun ka thuhilhmi cu a maan ngangai hi tih theih tuk ma hi .
43005032	Hinaven keima ai in keima thuhilhtu tuk midang pakhat um in ka thu a hilhmi cu man hi tih thei ing hi .
43005033	Johan lakah na kamtai uh te hah uh ci , a man thumaan hilh hi .
43005034	Hibangin ka tih ten theihpihtu mihing neih kul ing ka tihnak hi ma hi . Patnak na ngahtheihnak tuk uh in ka hilhmi hi .
43005035	Johan cu alh in a vaakmi mei inn bang hi aa , a vaaknak cu hun comno sung bek pahcawi uh ci .
43005036	Hinaven keima ai in ka thu la tettikhantu um in Johan ii tettikhan mi saangin ngeng saw hi ; mahmi cu Pa ii piak ka bawl mite hi . Mah ka bawlmi in Pa ii kei a hahnak thu langtiik hi .
43005037	Mahten kei a hahtu ka Pa hei in ka thu cu mite theitiik hi ; a aw thei awngma uh ci . Amel vang mu awngma uh ci ;
43005038	Mahten a thu hilhmi vang na lungmu sung uh ah koihma uh ci , itahimtitale a hahmi sangma uh ci .
43005039	Lai Thiangtho sialin cung uh ci ; mahbangin na cunnak uh cu hi Lai Thiangtho sungah in kumkhua nunnak mutuk ung tin na ngaihsut uh hang hi . Hi Lai Thiangtho cu a veng hawngin keima thu a hilhtu hi .
43005040	Hinaven nunnak ngah tukin ka lakah hung nuam cuangma uh ci .
43005041	Mihing tei lak pen pahcoihnak ngah tukin zei mang .
43005042	Hinaven itabang uh cim tih thei ing aa , na lungmu sung uh ah in Pathian itnak ii mah umma hi .
43005043	Ka Pa ii thuneihnak tuah hung navengin saang nuamma uh ci . Hinaven mi pakhat ama thuneihnak tuah in hungin amah saw cu pom uh ci .
43005044	Pakhat le pakhat lak pan pahcoih tuk nuamzet uh ci . Hinaven a mah bek Pathian ummi lakpen pahcoihnak ngahtuk tumma uh ci . Mahtin a hi tale i tin kaw kei na san theih tuk uh ?
43005045	Hinaven kei hi Pathian lakah nangmuh mawhsiattu hitukin ngaisung pah sun . A humah muansannak na neihzet uh mi Moses hihim khi nangmuh mawhsiattu na hi tuk hi .
43005046	Moses khi sang ngangai na hi uh ta a hin keimah vang hi sang bok tuk hi uh ci . Itahim titale Moses in keima thu ngan hi .
43005047	Hinaven ama ngatmi na san uh ngawl hangin ka hilhmi hi i tin him na san theih tuk uh ? ” tin ti hi .
43006001	Mahnungten Jesuh cu Galilee Tuitingpi ngaalkhat lam ah hawh hi . . ( Mah Tuitingpi cu Tiberius tih hei in sam haw hi . )
43006002	Mihonpi ten amah cu zui haw hi . Itahimtitale minaa te damtiik in , thasiahhuai nalamdang a bawl mite khi mu zo haw toh hi .
43006003	Jesuh cu mual hum ah kaito in a nungzui te tuah khungkhawm haw hi .
43006004	Judah tei Kaltan Puai cu naizet zotoh hi .
43006005	Jesuh cu a elkimte zo kawkawi in , mihon tampi ten amah zuanli khi mu hi . Mahten Filip lakah , “ Hi mihonpi tei eih tukin ilai ah an lei kam nung ? ” tin dong hi .
43006006	( Mahtibangin a dotmi cu Filip lungmu a zonak thongpoh hi , a ngangai cu itin bawm kam nang tih cu ama in thei leng hi . )
43006007	Filip cun , “ Mi hizong ngaitak cu demno teen a ei haw hei in tangka zanih vaal man cangho lei kul tuk hi , ” tin don hi .
43006008	Mahten nungzuitu a dang Simon Piter ii naupa Andru in ,
43006009	“ Hilaiah naupang pakhat in cangho panga le ngasa panih nei hi . Mahnaven mihing hizong caa cun imah tingcak tuk ma hi , ” tin ti hi .
43006010	Mahten Jesuh in , “ Mihonpite khi hungtiik un , ” tin ti hi . ( Mahlai mun ah hampa tampi um hi . ) Mahten mihonpite cu khung haw in , a venghawng haw in thawngnga laih kim hi .
43006011	Jesuh in cangho cu la in Pathian lakah lungdamnak thu a hilh cengten , a khungkhawm mihonpite cu sem hi . Mahbangbokin ngasa cu sem leleu in a venghawng haw cun kham-uk in ei haw hi .
43006012	A khamkhawng ceng haw ten Jesuh in nungzuite cu , “ An khambaangte khi cawmleh khawng unna , thialkhatno hei thamthongtiik tuk ma hung hi , ” tin ti hi .
43006013	A tihbangcun nungzui ten cawm leh haw in cangho panga le ngasa panih a eih khambaang haw cu kho sawm le kho nih kim hi .
43006014	Mahlai aa a um mihonpi ten , mahtibangin Jesuh ii thasiahhuai nalamdang a bawlte a muh haw ten , “ Hipa hi , hi leihum ah hungtuk Kamsang a tih haw mi hi toh hi , ” tin ti haw hi .
43006015	Mihonpi ten Jesuh cu a nuamvang nuam ngawlvang in kumpi bawi dektiik nuam haw hi . Mahnaven hibangin a lungtup hawmi cu Jesuh in a theihten amah nguakcangno in mualhum ah hawh leh hi .
43006016	Taaklam ten nungzuite cu Galilee tuitingpi lam ah hawh suk haw hi .
43006017	Hawmkuang sungah khung haw in Kapernaum khua lam zuanin hawh haw hi . Khuathim li toh naven Jesuh cu amu lakah hung cuang ma laih hi .
43006018	Huihsia nasiazet theu in , tuihualpi khanglet dalh hi .
43006019	Nungzuite cu pengthum pengli laih , hawmkuang cu hotli haw hi . Mahten Jesuh cu tuipi humah amulam zuan in a hungli khi a muh haw ten lau mahtak haw hi .
43006020	Mahten Jesuh in , “ Lau pahsuh un keimah ing hi , ” tin ti hi .
43006021	Nungzui ten Jesuh cu hawmkuang sungah khungtiik haw hi . A ngeingawl no in a hen nuamnak haw mun ah heng paih haw hi .
43006022	A zingten tuipi ngaalkhat lam aa mihonpi ten tui mawkah hawmkuang pakhat um leng khi mu haw hi . Nungzui tei hawh laih khin Jesuh tel kha ngawlin amuh nguakcangno hawh haw tih thu vang thei haw hi .
43006023	Mahlaihtakin Topa Pathian lakah lungdamnak thu a hilh ceng ten cangho a eihnak haw mun ah Tiberius lampen a hengmi hawmkuang dadangte vang cawl bok haw hi .
43006024	Mi hempoh ten mahlaiah Jesuh vang , nungzuite vang um leh haw matoh tih a theih haw ten , hawmkuang khungin Kapernaum lamah Jesuh cu zei haw hi .
43006025	Ngaalkhat lamah Jesuh cu tawk haw in , “ Saya pa , ituklaihin hilai heng cim ? ” tin dong haw hi .
43006026	Mahten Jesuh in , “ Thu ngangai in hilh ing hi . Nohten thasiahhuai nalamdang ka dehnak hangin keimah zei hi kha saw ngawlin , vonvah uk in an na eih uh hang keimah zei hi saw uh ci .
43006027	Hi a sia leh theimi an ca in naadek ta pahsuh un hi . Kumkhua a phaatmi nunnak an ca dek sawn un hi . Mahmi an cu Mihing Capa in nohte pia tuk hi . Itahimtitale Pa Pathian in a humah lungkimnak tacik khen zohtoh hi .
43006028	Mahten mihonpi ten , “ Pathian in deh tuk a deihsakmi ka deh tuk uh a i um kam ni ? ” tin dong haw hi .
43006029	Mahten Jesuh in , “ A tiikmi pa khi um un hi . Mahmi cu Pathian ii nohte a dehtiik nuammi nadeh hi , ” tin don hi .
43006030	Mihonpi ten , “ Mahahitale nangmah ka up theihnak tuk uh in , nalamdang thasiahhuai i bawl kam ni ci ?
43006031	Lai Thiangtho sungah , ‘ Eih tuk cangho van pen pia suk hi , ’ tin a tihbangin ka pu pa uh ten phiilneel ngamkhing sung pen manaate ei ngangai haw hi , ” tin ti haw hi .
43006032	Jesuh in , “ Thu ngangai in hilh ing hi . Moses ii piakmi cu vanhum cangho hi kha ma hi . Vanhum cangho ngangai a piatu cu ka Pa bek hi .
43006033	Pathian ii piakmi cangho cu vanhum pen hungin leihum ah nunnak a piatu pa khi hi , ” tin ti hi .
43006034	Mahten , “ Topa mahmi cangho cu kohte pia leleng in hi , ” tin ngen haw hi .
43006035	Jesuh in , “ Keimah cu mahmi nunnak cangho ing hi . Keima lakah a hung mite cu i tuk mahten a ngilkial leh haw tuk ma toh hi . Keima a umtute cu i tuk man ten dangdum leh haw tuk matoh hi .
43006036	Mahnaven ka hilhsa bangin nohten kei cu mu zotoh nave uhcin um nuam ma uh ci .
43006037	Ka pa ii keimah a paikmi pawpoh cu kua heihihen ka lakah hung haw tuk hi . Keima lakah a hungmi pawpoh cu pakhat no hei kiik tuk mang hi .
43006038	Itahimtitale kei cu keima deihnak bang dek tukin hung hi ngawlin , keimah a tiiktu pai deihnak bang dek tukin van pen a hungsukmi ing hi .
43006039	Keimah a tiiktu pai deihnak cu ni nungdawlbel ni ten pakhat no hei paithong ngawlin nunnak ah thawhkiktiik theihnak tukin hi .
43006040	Itahimtitale Capa mu in a um ngangaitu hempohte kumkhua nunnak a ngah haw tuk khi ka pai deihnak hi , mahten ni dawlbel ni ten nunnak ah thokiktiik leh tung hi , ” tin ti hi .
43006041	Jesuh in , “ Kei cu vanhum pen a hungsukmi cangho ing hi , ” a tih ten Judahte cu phu celculh haw hi .
43006042	Judahte cun , “ Hipa hi Josef capa hi ma ta maw ? A pa thei ung , a nu vang thei ung . A i ta vanhum pen a hungsukmi cangho ing hi ! tin ti thei hum ? ” tin tili haw hi .
43006043	Jesuh in , “ Phu celculh li pahsuh un hi !
43006044	Keimah a tiiktu pa in keima lakah heng tukin a huupsak ma ta cun ka lakah hung thei haw tuk ma hi ; Mahten amuhte cu ni dawlbel ni ten nunnak ah thotiik tung hi .
43006045	Kamsang tei laibu sungah , ‘ Mi hempohte cu Pathian in hilh tuklai hi , ’ tin um hi . Pai thu za in a zuitu te cu keima lakah hung haw hi .
43006046	Mahtibangin tih ten a kuakua heihihen pa mutu um haw tihnak hi khama hi . Pathian lak pen a hungmi pa bek khin Pa mu awng hi .
43006047	Thu ngangai in hilh ing hi . A um a sangtu cun kumkhua nunnak nei hi .
43006048	Kei cu nunnak cangho ing hi .
43006049	Na pu na pa uh ten phiilneel ngamkhing pen manaa khi ei haw naven thi leleng haw hi .
43006050	Mahnaven vancung pen a hungsukmi cangho a eitute cu thi haw tuk ma hi .
43006051	Vancung pen a hungsukmi nunnak cangho cu keimah ing hi . Hi cangho a eitu pawpoh cu kumkhua in nung haw tuk hi . Ka piakmi cangho cu ka taksa hi hitoh hi . Ita pia hingngim titale leihum mitei nunnak tukin hi .
43006052	Hi thu hin Judah tei sungah thin-uukzet in thu nialnak piang pantiik hi . ” Hi pa hin itibangin a taksa cu eih tukin ohte a pia thei tuk him ? ” tin ti haw hi .
43006053	Jesuh in amuh tei lakah , “ Thu ngangai in hilh ing hi . Mihing Capa ii taksa ei ngawl le thisan a in ngawlmi hempohte cu a sung haw ah nunnak nei haw tuk ma hi .
43006054	Ka taksa ei in ka thi a in tute cu kumkhua nunnak nei in nidawlbel ni ten nunnak ah tho lehtiik tung hi .
43006055	Itahimtitale an ngangai cu ka taksa hi , in tuk ngangai cu ka thi hi hi .
43006056	Ka taksa ei in ka thi a intute cu keima sungah nung haw in keihei amu sungah nung bok ing hi .
43006057	A nungmi Pa in keimahtiik in , ka nunnak hi amah hangin nung ing hi . Mahbangbok in keimah taksa a eitu cu keima hangin nungbok haw tuk hi .
43006058	Hihi van pen a hungsukmi cangho hi . Hi cangho cu na pu na pa uh tei eihmi tuah bang ve kha ma hi , na pu na pate uh cu ei haw naven thi leng haw hi . Mahnaven hi cangho a eitu cu kumkhua in nung haw tuk hi , ” tin Jesuh in ti hi .
43006059	Hi thu cu Jesuh in Kapernaum khua Pumkhawminn pen a zilhlaih in a hilhmi hi .
43006060	Hi thu cu a nungzui ten a theih haw ten , “ A thu zilhnak haksa leita a kua in pom thei tuk him ? ” tin ti haw hi .
43006061	Kuamah in hilh kha po ma naven a nungzui tei phuklih cu Jesuh in a lungmu sungno in thei hi . Mahhangin , “ Hi thu hin na lungmu uh haksatiik in nungkik nuamli bang um si uh ci ?
43006062	Tehkipnak in Mihing Capa hi a umnak sa-awng ah a kaito leh khi na mu uh bang ahin , itin ti kam ni uh ci ?
43006063	Nunnak piatu cu Pathian ii Huavang Thiangtho hi . Mihing tei cah le ngilnak cu i mamah ma hi . Nohte ka hilhmi thu hi Hawvang le nunnak hi .
43006064	Mahnaven mi hekkhat ten um ma uh ci , ” tin Jesuh in ti hi . ( Jesuh in a pattung himpo in amah um ngawltu umtuk aa a kua in kei zuak tuk him tih thei ham leng hi . )
43006065	Jesuh in a awn cu bet lehleu in , “ Hitibangcun ahih hangin hi . Ka Pan amu ca in lam a honsak ma ta cun kua mamah ka lakah heng thei haw tuk ma hi . ” tin ti hi .
43006066	Hi thu hangin a nungzuitu mi tampite cu nungheek in amah zui ngam leh haw matoh hi .
43006067	Mahten Jesuh in nungzui sawm le panih tei lakah , “ Noh aw taisan bok ni uh cim ? ” tin dong hi .
43006068	Simon Piter in , “ Topa a koi lakah kaw ka hawh cuang tuk uh ? Nang cu kumkhua nunnak thu neitu hi toh si ci ?
43006069	Tu in nang cu Pathian lak pen a hung Mithiang pakhat hi ci tih cu umzet ung hi , ” tin ti hi .
43006070	Jesuh in , “ Noh sawm le panihte hi keimah rori in teng hi mang maw ai him ? Mahnaven pakhat cu dawi ngilo na hi hi , ” tin don hi .
43006071	Jesuh cun Simon Iskariot ii capa Juda Iskariot khi a tih nuamnak hi . Itahimtitale Juda Iskariot cu nungzui sawm le panih ah tel bok naven amah zuak lehtu tuk khi na hi hi .
43007001	Mahcengten Jesuh cu Galilee ngam lamah zin hi . Judah ngam lam cu zin nuam ma hi . Itahimtitale mahlai mun aa a um Judah ten amah that nuam haw hi .
43007002	Judah tei Biakbuuk Puai cu naizet toh hi .
43007003	Mahhangin Jesuh cu a nauten , “ Hilai pen Judah ngam ah hawh tenna na thil bawlnak le na nadehnakte na nungzui ten mubok haw ta hen .
43007004	Mi ten keimah mu bok haw nahen a ti nuam ten a nadehnak haw seelcip awng haw ma hi . Hibang dekli na hih ten lei buppi in na nadehnak thei bok haw ta hen , ” tin ti haw hi .
43007005	( A suahpihte ngangcang hei in amah um kha haw ma hi . )
43007006	Jesuh in , “ Ka hun heng malaih hi . Nohte cu man hilhial leleng uh ci .
43007007	Nohte cu leihumpi hin hua thei ma hi . Mahnaven kei cu hua hi . Itahimtitale na thil bawl dan uh pha ma hi tin ka hilh leleng hang hi .
43007008	Puainak ah hawh ta un hi . Kei ong cu hawh tuk mang . Ka huncaan kim malaih hi , ” tin ti hi .
43007009	Jesuh cu Galilee ngam ah umhih hi .
43007010	A nau tei hawh ceng ten Jesuh cu puainak ah hawh leh bok hi . Mahnaven lang liauluau pi hawh ngawlin hawh kuh deen hi .
43007011	Judah upa pawl ten puainak ah zei haw in , “ Ilai ah um him ? ” tin dong haw hi .
43007012	Jesuh ii thu cu mi zapi ten son kuh huhum li haw hi . Hekkhat ten , “ Mipha hi , ” tin ti haw . Hekkhat ten , “ Pha ma , mizol kawkawi thong hi , ” tin ti haw hi .
43007013	Mahnaven a thu cu kuamah in taangzaakzet in son ngam haw ma hi . Itahimtitale Judah upate a lau haw hang hi .
43007014	Hi puai a celh kuan haw ten Jesuh cu Biakinn ah hawh in thu zilhnak nei hi .
43007015	Judah upa pawl ten lamdangsa in , “ Hipa hi tawng le kaai awng ma si ; Itibangin hi zaza theithei nantim ? ” tin ti haw hi .
43007016	Mahten Jesuh in , “ Tu aa nohte ka zilhmi hi keima zilh thong thu hi ngawlin keimah a hahsuktu Pathian lakpen a hengmi thu hi .
43007017	Pathian ii deihnak a bawl nuam ngangai pawl ten ka zilhmi thu pawl te hi Pathian lak pen a hengmi ngangai maw , keima lungmu thong him tih cu khenkhuai thiam haw tuk poh hi .
43007018	Mai deih zawng in mi a zilh thei pawl cu ngual tei pahcoih le thangphat tuk zei mite hi haw hi . Mahnaven a tiiktu ii minthannak tuk bek a deihtu cu thu maan son hi . A sungah zol thu um ma hi .
43007019	Moses in nohte thukham pia hi ma ta maw ? Mahnaven kuamah in zui ma hi uh ci . I ta keimah lehlam that tukin ngaisungli uh cim ? ” tin Jesuh in ti hi .
43007020	Mi hempoh ten , “ Na sungah ngamhuai um hi bel tuk hei ! A kua nge him nang that tuk sawmtu ? ” tin don haw hi .
43007021	Jesuh in , “ Thasiahhuai nalamdang pakhat ka deh ten lamdangsa khawng uh ci .
43007022	Moses in na canau uhte a vunceep haw tan tuk uh ci tin a hilh hangin tan hun a kim ten sabbath ni tuah a dengdun tavang in tan memeek uh ci . ( A pan masabeltu cu Moses hi kha ngawl in na pupa uhte khi hi saw hi . )
43007023	Moses daan palcat ngawlnak tuk tin Sabbath ni in na capa uhte vunceep na tan uh ta cun Sabbath ni in mina pakhat ka dam tiiknak hum ah ita thin-uuk uh cim ?
43007024	A pualam zohnak tuah bekin thukhen pahsuh un hi . Thudik ahihnak zo in khen uh hi , ” tin ti hi .
43007025	Mahtecun Jerusalem khua aa mi hekkhat pawlte cun , “ Thah tukin a zohlih hawmi hi pa hi maw ?
43007026	Zo un ! Langtaakzet in mipi maiah thuson li hi . Mahnaven kuamah in dodal po haw ma hi . Lampuitu upa pawl ten , hipa hi Messiah hi tih a theih ciang tatak haw hang hi nantih maw ?
43007027	Messiah a hen ngangai ten ilai lam pen hung tuk him tih kuamah in thei tuk ma hi . Mahnaven hipa cu ilai pen heng hum tih cu thei khawng ung hi .
43007028	Jesuh in mahtibang thu a zilhlih laitak in ngingzet in , ” Keimah hi thei ngangai uh cim ? Keima thu in a hung hi kha mang hi . Mahnaven Keimah a tiiktu cu up tukin a tak ngangai mi hi . Nohten keimah a tiiktu pa cu thei ma uh ci .
43007029	Kei cun thei ing hi . Itahimtitale ama lak pen hung ing aa , a tiiksuktu cu amah hi , ” tin ngingzet in au hi .
43007030	Mahten amah cu man nuam haw hi . Mahnaven kuamah in a humah khut ha thei haw ma hi . Itahimtitale a hun caan kim ma laih hi .
43007031	Mahnaven mihonpi sung pen mi tampi ten amah um haw in , “ Messiah i hen ngai ten hipa saangin thasiahhuai nalamdang tamsaw bawl thei a ni maw ? ” tin ti haw hi .
43007032	Farasi ten mihonpi tei hitibangin thu a son kuh huhum lih a zaak haw ten amuh le thiampi upate tuah Jesuh man tukin biakinn cingtu palik hekkhattetiik haw hi .
43007033	Mahten Jesuh in , “ Demlaih sung cu nangmu lakah um hih tung hi . Mah nungten keimah tiiktu pai lakah hawh tung hi .
43007034	Keimah zeili tuk nave uhcin tawk tuk ma uh ci . Itahimtitale ka umnak tuk mun ah nohte hawh thei tuk ma uh ci ? ” tin ti hi .
43007035	Mahhangin Judah upa pawlte cu pakhat le pakhat , “ Tawk theih ngawlnak mun ilai hawh tum nan him ? A hawhnak theihtheih tuk uh ngawlnak mun ilai tawk kek ahkhin hawh tum hi nantim ? Judah tei umnak khuapi pa khakhat ah hawh in , Grik mite zilh nuam hi nantih maw ? ” tin ti haw hi .
43007036	Hitihhin ti haw laih hi , “ Keimah zei tuk nave uhcin tawk tuk ma uh ci . Ka umnak tuk munah nohte hawh kha thei tuk ma uh ci , ” tin ti hi . “ A i matlap nantim ? ” tin ti haw hi .
43007037	Puainak ni dawltabel cu a thupibel ni hi . Mahnicun Jesuh in awn ngingzet in , “ Akua abang dang a dum mite ka neel ah hungin in un .
43007038	Lai Thiangtho sungah , ‘ Keimah a umtu hempoh tei sung pen nunnak ciktui put tuk hi ’ tin a tihmi bang khin hi tuk hi , ’ tin ti hi .
43007039	Jesuh hilh nuammi cu Hawvang Thiangtho thu hi . Mahmi Hawvang Thiangtho cu amah umtu hempoh tei ngahtukmi hi . Hi hunlaih khin Hawvang Thiangtho cu piak in um ma laih hi . Itahimtitale Jesuh cu sunloihnak tuah thawhtiik hi ma laih hi .
43007040	Hi thu a theih haw ten pawlkhat ten , “ Hipa cu Kamsang ngangai hi , ” tin ti haw hi .
43007041	A dang ten , “ Messiah hi ” tin ti haw . Mahnaven a dang pawlkhatte cun , “ Messiah cu Galilee ngam lam pen piang tuk ma hi .
43007042	Lai Thiangtho in , ‘ Messiah cu David casuante hi tuk aa David khua Bethlehem ah hing tuk hi ’ tin ti si , ” tin ti haw hi .
43007043	Amah i hangin mihonpi sungah khendunnak piang hi .
43007044	Pawlkhat ten man nuam haw . Mahnaven a humah khutha haw ma hi .
43007045	Biakinn cingtu palikte cu kiik leh haw in , thiampi upa le Farasi ten , “ Ita amah hunpih ma uh cim ? ” tin a dot haw ten ,
43007046	“ Hi pa bangin kuamah in thuphuang awng haw ma hi , ” tin don haw hi .
43007047	Mahten Farasi ten , “ Nangmuhte vang zol cih ngah zo bang um si ? ” tin dong haw hi .
43007048	Farasi pawl ten , “ Judah upa pawl heihihen , Farasi pawlte heihihen , amah um in a umtu pakhat beek na theih uh um maw ?
43007049	Mipite cu Moses ii thukham a theih haw ngawl hangin , Pathian ii tamsiat thuak haw hi , ” tin ti haw hi .
43007050	Farasi mi Nikodemas in ,
43007051	“ Eimu daan ahcun , kuamah in ama thu a theih masak laih uh ngawl le , a bawlmi amuh uh laih ngawl cun , khial hi , tin ti thei tuk ma hung hi , ” tin ti hi . Nikodemas cu Jesuh lakah a leeng awngtu pa khi hi .
43007052	Maten , amuh ten , “ Pha hi . Nang hei Galilee lammi bok cim ? Lai Thiangtho sial him po in hi . Galilee lam pen Kamsang hihim piangtuk ma hi , tih thu thei tuk ci , ” tin don haw hi .
43008001	Mi hempohte cu inn ah pin haw hi . Mahnaven Jesuh cu Olif mual humah hawh hi .
43008002	A zing ten zingtung no in Biakinn ah hawh leh hi . Mahtecun mihonpi ten amah cu kim pimpem haw in , Jesuh cu khung in thu hilh pan hi .
43008003	Daanthiam sayate le Farasi pawl ten numei pakhat pano dang tuah a suallih haw laihtakin a mat hawmi nu hunpih haw in mi tampi mai ah dingtiik haw hi .
43008004	Jesuh lakah hi tin ti haw hi , “ Saya pa , hinu hi pano tuah a suallih haw laihtak keek in matmi hi .
43008005	Moses ii piakmi keimu daan bang ahitacun himi nu cu suang tuah sehhuptukmi hi . Nang itin ngaisung cim ? ” tin dong haw hi .
43008006	Hitihbangin thu a dothemlih haw cu a humah sual zei nuam in a thangsiah kuh nim haw hi . Mahnaven Jesuh cu khung in a khut in lei ah lai ngan hi .
43008007	Thu a dotzom pikpek haw taak cu Jesuh cu daakto leh in , “ Nangmu sung pen sualnak a bawl awng hihim ngawlmi in suang tuah in sep masabel hen , ” tin ti hi .
43008008	Mahcengten kun leh in lei ah lai ngan lehleu hi .
43008009	Hi thu a theih haw ten pakhat nung pakhat nungkik pepel in taai thetheuh haw hi . Upa deuh pawlte tai kuh pan masabel haw hi .
43008010	Mahten Jesuh cu daakto leh in , “ Numei nu aw , ilai hawh khawng haw ta kaw ? ” tin dong hi .
43008011	Numei nu cun , “ Topa , pakhat no hei um haw ma hi , ” tin don hi . Mahten Jesuh in , “ Kei hei in nang thukhen sak tuk mang hi . Hawhten na sual leh toh pahsun , ” tin ti hi .
43008012	Jesuh in amuh tei lakah , “ Kei cu leihum vaaknak ing hi , Akuakua heihihen keimah a zuitute cu nunnak khuavak nei haw tuk aa khuathim sungah vaakvaai haw tuk ma hi , ” tin ti hi .
43008013	Farasi ten , “ Nangma thu lala son duncopli sisi . Na sonmi imah a matlap um ma hi , ” tin ti haw hi .
43008014	Jesuh in don leh in , “ Hikha ma hi . Keima thu lala ka son copli vangin ka sonmi thu cu dik hi . Itahimtitale ilai pen hung in , ilai ah hawh tuk hing ngim tihvang thei thei ing hi . Nohte cun ilai pen hung ing aa , ilai lamah hawh tuk hing ngim tih hei thei ma uh ci .
43008015	Nohten mihing daan zui in thukhen uh ci . Kei in kuamah i hum ah thukhen mang hi .
43008016	Mahnaven thu ka khen tuk bang ahin ka thukhennak cu thuman hi tuk hi . Itahimtitale hi thu ah keimah nguakcang hi mang hi . Kei a tiiksuktu ka Pa cu keimah tuah um kawm ung hi .
43008017	Nangmu thukham sungah mihing tetti panih a thu haw a cun tale a son hawmi cu thuman hi tin ngat in um hi .
43008018	Tulaihtak in kei ca in ka tetti cu keimah hitoh ing hi . Ka tetti a dang cu keimah a tiiktu ka pa khi hi , ” tin ti hi .
43008019	Amuhten , “ Na Pa cu ilai ah kaw a um ? ” tin dong haw hi . Jesuh in , “ Keimah hei thei ma uh ci , Ka Pa hei thei ma uh ci . Keimah hi na thei uh bang ta a hin ka Pa heithei bok tuk nave uh cin , ” tin don hi .
43008020	Jesuh ii thu a hilhnak mun cu , Biakinn sung a sumpi koihnak mun ahkhin hi . Ama hun a kim laih ngawl hangin kuamah in man haw ma hi .
43008021	Jesuh in hitin ti lehleu hi , “ Kei cu hawh tung hi , Kei cu zeituk uh ci , mahnaven na sualnak sung uh ah thi tuk uh ci . Ka hawhnak tuk mun ah hawh thei tukma uh ci , ” tin ti hi .
43008022	Mahhangin Judah miten , “ Ka hawhnak tuk mun ah hawh thei tuk ma uh ci , a tihmi khi amah le mah poh thatcop nuam hi nantih maw ? ” tin ti haw hi .
43008023	Mahten Jesuh in , “ Nohte cu nuailam pen hung uh ci . Mahnaven kei cu humlam pen hung ing hi . Nohte cu hi leihum mi hi uhci . Kei cu hi lei mi hi kha mang hi .
43008024	Mahhangin na sualnak uh ah thi tuk uh ci tin ti ing hi . Mahten keimah cu Keimah ing hi ka tihmi na sang uh ma tale na sualnak sung uh ah thi ngangai tuk uh ci , ” tin ti hi .
43008025	Mahten amuh ten , “ Nang hi a kua nge cim ? ” tin dong haw hi . Jesuh in , “ A pattung in ka hilh lelengmi khi ing hi .
43008026	Nangmu lakah thuson tuk le thuhilh tuk tampi nei ing hi . Keimah a tiiktu cu thuman hi aa , leihum ah amah lak pen ka zakmi thute bek hilh ing hi , ” tin don hi .
43008027	Jesuh ii a pai thu a hilh mite cu amuh ten thei zo haw ma hi .
43008028	Mahhangin Jesuh in amuh tei lakah , “ Mihing Capa na taaktoh uh ten a kua him tih thei tuk uh ci aa , keima thu in i mah bawl ngawl , Pa ii hilhnak bang bek in thuson ka hih lam thei tuk uh ci .
43008029	Keimah a tiiktu Pa hei cu keima lakah um hi . Ama deihnak bangin na ka deh hangin keimah nguakcang zamthong ma hi , ” tin ti hi .
43008030	Hitibangin a thu zilh a zatu mi tampi ten amah um haw hi .
43008031	Amah a umtu Judah mitei lakah Jesuh in , “ Nohte ka thuhilhnak na zui uh tale ka nungzuitu taktak hi tuk uh ci .
43008032	Thutak thei tuk uh ci a ma , mahmi thutak cun nohte suakcatiik tuk hi , ” tin ti hi .
43008033	Amuhten , “ Kohte Abraham casuante hi ung hi . Kuamah ii sila in um awng ma ung hi , mahhangin suakca tuk hi uh ci na tihmi a i matlap hum ? ” tin dong haw hi .
43008034	Jesuh in , “ Thu ngangai in hilh ing hi . A sual pawpoh cu sualnak ii sila hi .
43008035	Sila ten a umnak haw tei innsang ah um leleng haw ma hi . Mahnaven capa ngangai ong cu um leleng hi .
43008036	Capa in nohte a suakcatiik tacun a suakca ngangai mi hi tuk toh uh ci .
43008037	Abraham ii casuante na hih uh cu thei leng ing hi . Mahnaven ka thu hilhnakte na pom nuam uh ngawl hangin keimah that tukin sawmli uh ci .
43008038	Kei cu ka Pai laksami thute bek phuang ing hi . Mahnaven nohte cun na pa uh tei hilhsa bek bawl uh ci , ” tin ti hi .
43008039	Amuhten , “ Ka pa uh cu Abraham khi hi , ” tin don haw hi . Mahten Jesuh in , “ Abraham ii casuan ngangai na hi uh tacun ama bawlmi khi bawl bok tuk hi uh ci .
43008040	Hilh tukin ka tuptah lelengmi cu Pathian lak pen ka theihmi thutak khi hi . Mahnaven keimah lehlam thah tum uh ci . Abraham cun mahtibangin bawl awng ma hi .
43008041	Nohte cu napa uh tei bawlmi khi bawl bok uh ci , ” tin don hi . Mahten amuhten , “ Kohte cu casawn hi kha ma ung hi . Kohten Pa pakhat nei ung aa , Pathian amah hihim khi hi , ” tin don haw hi .
43008042	Jesuh in , “ Pathian cu na pa ngangai uh a hi tacun keimah it tuk uh ci . Itahimtitale kei cu Pathian lak pen hungin tu in hilai ah um ing hi . Keima thu in hungcawm mang hi . Keimah tiiktu pai thu in hung ing hi .
43008043	Ita ka hilhmi thu hi thei zo ma uh cim ? Ka thu phuanmi na ngaih uh ngawl hangin hi .
43008044	Nohte cu na pa uh Satan ca hi uh ci . Na bawl nuam uhmi hei cu nangmu deihnak khi hi . Amah cu a pattung himpo in laithat hi . Thutak khi itiikmah in leen awng ma hi . Itahimtitale a sungah thudik um ma hi . Zolthu a son ten a bawllih sa meek bawl leh saal khi hi poh hi . Itahimtitale amah cu zolthu son theimi hi aa , zolthu hempoh ii pa hi .
43008045	Kei cun thutak phuang ing hi . Mahhangin sang ma uh ci .
43008046	Nangmu lak ahhin ka sualnak a mutu kua um uh cim ? Thu ngangai in hilh ing hi . Ita sang nuam ma uh cim ?
43008047	Pathian lak pen a hungmi cun Pathian ii thu cu ngai hi . Mahnaven nohte cu Pathian lakpen a hengmi na hih uh ngawl hangin a thu ngai nuam ma uh ci , ” tin ti hi .
43008048	Judah miten , “ Nang cu Samaria mi hi ci . Na sungah khuasia tum hi ka tih uhmi khi thu ngangai si mei ? ” tin ti haw hi .
43008049	Jesuh in , “ Khuasia hei nei mang hi . Kei cu ka Pa khi upat ing hi . Mahnaven nohte cun keimah zawnsak uh ci .
43008050	Kei cun keimah le keimah sunloihnak zei kha mang hi . Mahnaven a zeisaktu pakhat um hi . A thukhen ten keima lam ah tang hi .
43008051	Thu ngangai in hilh ing hi . Ka thu zuitu te cu ituk mahten thi haw tuk ma hi , ” tin ti hi .
43008052	Judah ten , “ Tu ong cun khuasia nei ci tih a ciangzet in thei ung hi . Abraham cu thi zotoh hi . Kamsang pawl te hempoh vang thi khawng zo haw toh hi . Mahnaven nang cun , ‘ Ka thu a zuitu cu ituk mahten thi tuk ma hi , ’ tin ti ci .
43008053	Ka pa uh Abraham cu thi zotoh hi . Mahbangngai ahitacun Abraham saangin ngeng saw ing tin maw na ngaihsut ? Mahten Kamsang hempote vang thi khawng zo haw toh hi . Nang a kua heng in um kam ? ” tin ti haw hi .
43008054	Jesuh in , “ Keimah pahcawicop ka hi tacun keimah le keimah pahcawicopnak cu imah man nei tuk ma hi . Keimah a pahcawitu cu ka Pa khi hi . Mahmi cu ka Pathian hi na tih uhmi khi hi .
43008055	Nohten itukmah in thei awng ma uh ci . Mahnaven kei cun thei ing hi . Theimang ka ti a hin nangmuh bangin zolthu son hibok tung hi . Mahnaven amah cu thei ngangai ing aa , a thu vang mang ing hi .
43008056	Na pu uh Abraham in keima ni le hun a muh tuk khi ngakhelzet hi . Amuh ngangai ten lungdamzet hi , ” tin don hi .
43008057	Judah miten , “ Kum sawmnga hei kim laih ngawl ngen itibangin Abraham cu mu kha thei cim ? ” tin ti haw hi .
43008058	Jesuh in , “ Thungai in hilh ing hi . Abraham pian laih ngawlin kei um zotoh ing hi , ” tin don hi .
43008059	A sehnak haw tuk suang khul haw hi . Mahnaven Jesuh cu Biakinn pen tul in ngelh vawk hi .
43009001	Jesuh cu lampi ah a hawhlih laitak in pianpih mitcawpa pakhat mu hi .
43009002	A nungzui ten Jesuh lakah , “ Saya pa , a nui pum sung pen mitcawsa in a piannak hi a kua sualnak him ? Ama sualnak hang maw , a nu le pai sualnak hang him ? ” tin dong haw hi .
43009003	Jesuh in , “ A mitcawtnak cu a ma sualnak hang hei hi ma , a nu le pai sualnak hang hei hi ma , Pathian thil titheihnak huham a lang theihnak tukin hi .
43009004	Sun khuavak sungzong cu keimah a tiiktu pai na khi ka deh leleng tukmi hi . Kuamah ii nadeh theih ngawl caan hengli toh hi .
43009005	Leihum aa ka um laih hin leihum mitei ca vaaknak ing hi , ” tin don hi .
43009006	Hi thu a son cengten Jesuh cu leiah a cil sia in leiciak demlaino a bawl celh ten mahmi leiciak no cu la in mitcawpa mit ah noih hi .
43009007	A noih ceng ten , “ Hawhtenna , Siloam tuiting ah na mai phiat in hi , ” tin ti hi . ( ‘ Siloam ’ tih cu ‘ tiik ’ tihnak hi . ) Mitcaw pa cu Jesuh ii tiiknak bangin a mai phiat ceng ten khuamu ciangin kik leh hi .
43009008	A inn neel te le a veidawhlih laih a mu awngtu ten , “ A khung in veidawhli pa khi hi ma maw ? ” tin ti haw hi .
43009009	Hekkhat ten , “ Mah zuh hi , ” tin ti haw hi . Hekkhat ten , “ Amah hi kha ma hi . Mahmi pa tuah khin bangve haw ngai hi , ” tin ti haw hi . Mahten mahmi pa cun , “ Keimah zuh ing hi , ” tin don hi .
43009010	Amuh ten , “ Itabangin na mit khuamu leh thei cim ? ” tin dong haw hi .
43009011	Mahmi pa cun , “ Mi pakhat a min Jesuh a tih hawmi pan lei ciak la in ka mit ah noih hi . A noih cengten , ‘ Hawhtenna Siloam tuiting ah na mai phiat ten hi , ’ tintiik hi . A tiiknak bang hawh in ka mai ka phiat bek ten ka mit hak thei in khua mu ing hi , ” tin don hi .
43009012	Amuh ten , “ Tun amah ilai ah him ? ” tin a dot haw ten , “ Thei mang , ” tin don hi .
43009013	Mitcaw awng pa cu Farasi tei lakah hawh pih haw hi .
43009014	Jesuh ii leiciak bawl in mi a dam tiiknak ni cu Sabbath ni hi .
43009015	Farasi pawl ten , “ Itibangin na mit khuamu thei kam ? ” tin dong leleu haw hi . Mahmi pa cun , “ Leiciak demlaih la in ka mit ah noih hi . Mahcengten mai phiattiik in mai ka phiat le ka mit khuamu ing hi , ” tin ti hi .
43009016	Farasi hekkhat pawl ten , “ Himi thil bawltu pa cu Pathian lakpen a hungmi hi kha tuk ma hi . Itahimtitale Sabbath thukham daan palcat hi , ” tin ti haw hi . Mahnaven hekkhat pawl ten , “ Mah ahi ahin mi sualmi cu itibangin hibang nalamdang bawl thei tuk him ? ” tin ti bok haw hi . Mahhangin amu sung lala ah khendunnak piang hi .
43009017	Mahhangin mah pa cu Farasi ten veikhat dong thuah lehleu haw hi , “ Na mit a damtiiktu hi a kua tukin ngaisung cim ? ” tin dong haw hi . “ Amah cu Kamsang hi , ” tin don hi .
43009018	Mahnaven Judah upa pawl ten amah cu a mitcaw naven tucun khuamu leh ta hi tih cu sang thei haw ma hi . Mahhangin mah pai nu le pa cu sam in ,
43009019	“ Hi pa hi na capa ngangai hi maw ? Mitcawsa in hinmi ti si uh si . Tu in khuamu thei si , ” tin dong haw hi .
43009020	A nu le pa te cun , “ Amah hi ka ca ngangai uh hi , tih cu thei ung hi . A mitcawsa in hing tul hi tihvang cu thei ung hi .
43009021	Mahnaven tu in iti bangin khuamu leh thei him , tih le kua in a mit vaaktiik leh him tih cu thei ma ung hi . Amah upa zo a hi taak amah dong un hi . A man son thei khawng tuk hi , ” tin don haw hi .
43009022	A nu le pa ten ita hitibangcun don haw himtitale , Judah upa pawl ten Jesuh cu Messiah hi tin a titu pawpoh cu biaknak inn pen hawlvawk tuk hung hi tin lungkimnak a neih sa haw mi a lau haw hangin hi .
43009023	Mahhangin , “ Upa zotoh hi . Amah dong un , ” a tihnak haw cu na hi hi .
43009024	Mitcawsa in hinmi pa cu sam leleu haw in , “ Thudik thumaan hilh tung hi , tin Pathian mai ah thukam in hi . Itahimtitale Jesuh khi misual tih thei ung hi , ” tin ti haw hi .
43009025	Mitcawsa in hinmi pa cun , “ Misual ahih le hih ngawl thei mang . Mahnaven ka theihmi pakhat cu kei mitcaw awng ing hi . Mahnaven tucun ka mit khuamu ing hi , ” tin don hi .
43009026	“ Itibangin bawl him ? ” tin dong leleu haw hi .
43009027	“ Hilh zotohsing , na ngaih nuam uh ngawl cu e ! Ita thei nuam leleu nge uh cim ? Nangmuh vang ama nungzui nuam bok uh cim maw ? ” tin don hi .
43009028	Mahten amah cu vapzaan in , “ Nangmah saw sisi a nungzuitu ! Koh cu Moses nungzui si ung .
43009029	Pathian in Moses lakah thu hilh tih thei ung . Mahnaven hipa khi cu ilai lam pen hung him tih thei ma ung hi , ” tin don haw hi .
43009030	Mahmi pa cun , “ Izahta lamdang him ! Ilai pen hunghim tih na theih uh ngawl na pi , ka mitvaaktiik hi .
43009031	Pathian in misual tei thu cu ngai kha ma hi . Mahnaven amah a upattu le ama deihnak a bawltu tei thu ngai hi tih cu thei hung hi .
43009032	Lei pianpat pen pan mitcawsa in hinmi khi a kuamah in vaak lehtiik tih thu thei awng ma hung hi .
43009033	Hipa hi Pathian lak pen a hungmi a hi ma tacun hitih bangte bawl thei tukma hi , ” tin don hi .
43009034	Mahten amuh ten , “ Nang sualnak tuah a dim aa hinmi sualnak tuah a khangtomi in koh ngen thuhilh tukin ngaisung ! ” tin Pumkhawminn pen hawl vawk haw hi .
43009035	Jesuh in mahtibangin a hawlvawk haw cu thei hi . Amah cu Jesuh in mu in , “ Mihing Capa cu um cim ? ” tin dong hi .
43009036	Mahpa cun , “ Topa aw mahmi pa cu a kua him tih hilh in hi , amah ka up theihnak tukin , ” tin don hi .
43009037	Jesuh in . “ Amah cu mu zotoh ci . Tu aa nangmah tuah otpih dunli mi pa khi hi , ” tin don hi .
43009038	Mahten mahpa cun Jesuh ii maiah khukdin in , “ Topa um ing hi , ” tin don hi .
43009039	Jesuh in , “ Hi leihum ah thu kheh tuk in hung ing . Mitcaw te khuamutiik tukin le khua mute mit cawtiik tukin , ” tin ti hi .
43009040	Hitibangin tihlih laihtak cun a eel a um Farasi hekkhat ten mahmi thu cu a zaak haw ten , “ Mah a hitale keimuhte vang na mit uh caw hi tin na tih nuamnak ven maw ? ” tin dong haw hi .
43009041	Jesuh in , “ Na mit uh a caw ta ahin sual tuk ma uh ci . Mahnaven noh ten , ‘ khua mu leng ung hi ’ na tih uh taak na sualnak uh taangleng laih hi , ” tin don hi .
43010001	Jesuh in , “ Thu ngangai in hilh ing hi , Tuu inn sungah tuu kongka pen tum ngawlin kongka dang pen a tummi cu nguca le damiah hi .
43010002	A kongka pen a tumtu cu a cingkhawitu tuukhal hi .
43010003	Kongka cingtu cun kongka cu hon in , tuu pawl ten a aw khi thei haw hi . A tuu te cu amu min tek in sam in pualam ah tulpih hi .
43010004	A venghawng in a kaihsuah tul cengten a mailam ah hawh ham in , tuu ten a aw a theih haw hang a nungzui haw hi .
43010005	Midang cu zui nuam kha haw ma hi . Itahimtitale a aw thei haw ma hi , ” tin ti hi .
43010006	Jesuh in tehkipnak tuah thu hilh naven amuhten itihnak him tih thei haw ma hi .
43010007	Mahhangin Jesuh in hitin hilh lehleu hi , “ Thu ngangai in hilh ing hi . Keimah cu tuu tei tumnak kongka ing hi .
43010008	Ka masuan aa a hungmi hempoh cu nguca le damiah ahih haw hangin tuu ten a aw ngai nuam haw ma hi .
43010009	Kei cu kongkapi ing hi . Keimah tawn in a hawhtu pawpoh cu luatnak ngah tuk hi . Tumtuak tultuak in ham hingdimdem mu haw tuk hi .
43010010	Ngucate cun ngu tuk , that tukin , le siatsuah tuk bek in hung haw hi . Mahnaven kei cu nunnak cangkim a neihtheih hawnak tukin hung ing hi .
43010011	Kei cu tuukhal pha ing hi . Tuukhal pha cun a tuu tei ca in a nunnak pia ngam hi .
43010012	Cialcop tuukhal pa cu tuukhal ngangai ahih ngawlnak hang le neitu ngai ahih ngawl tak cingne te hungli a muh ten tai masabel in , tuu te zamsan hi . Mahten tuu te cu cingne ten man in hilkeek khawng hi .
43010013	Cialcopmi cu cialcop ahih hangin le tuu tei ca a ngaihsut ngawl hangin taai thong hi .
43010014	Tuukhal pha cu keimah ing hi . Pa khi ka theih bangin Pa hei in keimah thei bok hi . Mah hangbokin ka tuu ten keimah thei haw in keimah hei in ka tuute thei bok ing hi . Mahhangin amu ca tukin ka nunnak pia ngam ing hi .
43010015	
43010016	Hi tuuhon sungah a tel kha ngawl tuu dang hei nei ing hi . Amuhte vang hunpih hihim bok tung hi . Ka aw khi thei haw tuk aa tuukhal pakhat i ang sungah tuu hon khat suak haw tuk hi .
43010017	Ka pan kei a ihnak cu ka nunnak ka piak ngam hangin hi . Hibangin ka phalnak cu ka co kik leh theih tuk hangin hi .
43010018	Ka nunnak cu kuamah in laaksak thei haw tuk ma hi . Keimah ka phalnak bangin ka piakmi hi . Piaknak tuk thu hei nei ing a , laak leh theihnak thu hei nei ing hi . Mahmi cu ka pan bawlhen tin thu a piakmi khi hi , ” tin ti hi .
43010019	Hih thu hangin Judah mitei sungah khendunnak um leleu hi .
43010020	Mi tampi ten , “ Ngamhuai nei hi , sil zotoh hi , ita a thu ngaili uh cim ? ” tin ti haw hi .
43010021	Mahnaven hekhat ten , “ Ngamhuai a neimi in hitibangin thu son thei tuk ma hi . Itihnak in khuasia a neimi pan mitcawmi khuamutiik thei tuk him ? ” tin ti seem bok haw hi .
43010022	Jerusalem khua Biakinn apnak puai bawl laitak haw hi . Hi hun cu phalbi hun hi .
43010023	Jesuh cu Biakinn sung aa Solomon maaisaap a tihmi haw ahcun vak kawkawili hi . Mahlaitak in ,
43010024	Judah ten kimvut in , “ Kohte hi ituk tian thinkham le lungkham pia tuk cim ? A ciang in son in hi . Messiah hi ngangai cim ? ” tin ti haw hi .
43010025	Mahten Jesuh in , “ Nohte hilh zotoh navengin sang muam ma uh ci . Ka Pa ii thu a piaknak hangin ka bawlmi thil te khin keima hilh kul ngawlin langtiik haw poh hi .
43010026	Mahnaven nohte cu ka tuu na hih uh ngawl hangin sang ma uh ci .
43010027	Ka tuu ten ka aw khi ngai haw hi , amuh te vang thei ing aa , amuh hei in keimah zui haw hi .
43010028	Amuhte cu kumkhua nunnak pia ing hi . Ituk mahten thi leh haw tuk ma toh hi . Amuh te vang ka kut sung pen kuamah in lonsak thei haw tuk ma hi .
43010029	Keima lakah a piatu ka Pa cu i hempoh saangin ngengsaw hi . Mahhangin ka Pai cinkhawinak sungpen kuamah in lonsak thei haw tuk ma hi .
43010030	Ka Pa le kei cu pumkhat sakhat ung hi , ” tin ti hi .
43010031	Mahten Judah ten Jesuh a sehnak haw tukin suang khul leleu haw hi .
43010032	Mahten Jesuh in , “ Ka Pai tiikmi thilpha tamzet nohtei mai ah bawl ing hi . Hi thilte sung pen i hang bel in kei suang tuah sep nuamli bel uh cim ? ” tin ti hi .
43010033	Judah ten , “ Suang tuah ka seh nuamnak uh cu thilpha na bawl hangin hi kha ma hi . Pathian na siatson hang hi . Nang cu mihing men thong poh ci . Mahnaven nangmah le mah Pathian bangin son dun cop ci , ” tin don haw hi .
43010034	Jesuh in , “ Nangmu Daan thukham laibu sungah , ‘ Nohte cu pathiante hi uh ci , ’ tin ngat in um hi .
43010035	Lai Thiangtho ii hilhmi cu kumkhua thudik hi leleng hi tih cu thei ung hi . Mahten pathian ii a thu a hilhmi mihingte cu ‘ Pathian ’ tin sam hi .
43010036	Kei cu ka Pa ii a tenmi le leihum ah a hahsukmi ing hi . Mahtihbang a hi hangin itakaw keimah hi Pathian ii capa ing ka tihnak hangin Pathian zawnsak ci , natih theihnak uh ?
43010037	Ka Pai deihmi thilte ka bawl ngawl tacun sang nuam pahsuh un !
43010038	Mahnaven ka bawl a hitale keimah na sang nuam uh ngawl vangin ka bawlmi beek hi na sang uh an mawi hi ; mahticun Pa cu ka sungah um in , Pai sungah kei um ing , tih na theih lelengnak tuk uh in hi , ” tin ti hi .
43010039	Mahten man awn leleu haw naven amu khut sung pen Jesuh suak ngah hi .
43010040	Jesuh cu Jordan ngun ngaalkhat lam Johan ii baptizam a piaknak muh lam ah hawh in mahlai ah caam hi .
43010041	Mi tampite cu ama lakah hung haw hi , “ Johan in thasiahhuai i mamah bawl ma hi , mahnaven hi pai thu a sonmi hempoh cu man khawng hi , ” tin ti haw hi .
43010042	Mahlai mun pen mi tampi ten Jesuh cu sang haw hi .
43011001	Bethani khua aa a um Lazaras cu a ti naa hi . Bethani cu Mary le a u Martha tei umnak khua hi .
43011002	( Mahmi Mary cu Topai ke zimui tui in a samtuah nawttu khi hi . A tinaa mi Lazaras cu a ningpa hi . )
43011003	Hi unau panih ten hitihhin Jesuh lakah thu dong haw hi , “ Topa na ihmi na ngualcam pa tinaa hi , ” tin cah haw hi .
43011004	Mah thu Jesuh in a theih ten , “ Lazaras i nat a tawpnak cu thihnak hi kha tukma hi . Hi hangin Pathian Capa sunloihnak a langnak tuk hi , ” tin ti hi .
43011005	Jesuh cun Martha , le a naunu le Lazaras khi itzet hi .
43011006	Lazaras a tinaa hi tih thu thei leng napiin a ma umnak mun ahkhin ninih caam bet laih hi .
43011007	Mahcengten a nungzui tei lakah , “ Judah ngam ah hawh kik leh nung , ” tin ti hi .
43011008	A nungzui ten , “ Saya pa , nungno khin Judah mipi ten suang tuah sep nuamli haw toh si . Mahlai mun ah maw na hawh leh tuk , ” tin ti haw hi .
43011009	Jesuh in , “ Nikhat sungah nazi sawm le panih hi ma ta maw ? Mahhangin mi pakhat sun ni cang cai a hawhtu cu bah awngtuk ma hi . Itahimtitale hi leihum khuavaknak khi mu hi .
43011010	Mahnaven zanlam in a vaaktaabang ahin bah tuk hi . Itahimtitale mahmi pai sungah khuavaknak um ma hi , ” tin a tih cengten bet leh in ,
43011011	“ A ngualcam uh Lazaras cu hihbu zotoh hi . Mahnaven hawh in phong tung hi , ” tin ti hi .
43011012	A nungzuitu ten , “ Ahihbu tacun dam tuk hi , ” tin ti haw hi .
43011013	Jesuh i sonnuammi cu Lazaras cu thi zotoh hi , a tihnopnak hi . Mahnaven nungzuitu ten ahihbu thong ngai in sa haw hi .
43011014	Mahhangin Jesuh in ciangzet in , “ Lazaras cu thi zo hi ,
43011015	Mahnaven ama lak aa ka um ngawl cu nangma ca in pha saw hi . Itahimtitale sang thei saw deuh tuk hi uh ci . Tu in ama lakah hawh ta nung , ” tin ti hi .
43011016	Caphil a tih haw Thomas in , “ Ama lakah thi bok tukin oh hei hawhbok ta nung , ” tin ti hi .
43011017	Jesuh cu mahlai mun a hen ten Lazaras cu a phum sawng haw nili kim leh zotoh hi .
43011018	Bethani cu Jerusalem pen pengnih kim deuh ngawl ahih hangin
43011019	Judah mi tampi te cu Mary le Martha tei a ningpa haw ahihtak tohpih leh tukin hung haw hi .
43011020	Jesuh hungli hi tih thu Martha in a theih ten lampi ah a muak tukin hawh hi . Mary cu inn ah um hi .
43011021	Martha in Jesuh cu , “ Topa aw , nangmah hilai ah na um bang ta a hin ka ningpa thi tuk ma hi .
43011022	Mahnaven a tu hei in na ngetmi pawpoh cu Pathian in pia tuk hi tih khi thei ing hi , ” tin ti hi .
43011023	Jesuh in , “ Na ningpa cu tholeh tuk hi , ” tin ti hi .
43011024	Mahtecun Martha cun , “ Hizuh hi , ni dawlbel ni ten tho leh tuk tih cu thei ing hi , ” tin don hi .
43011025	Jesuh in Martha cu , “ Kei cu thawhlehnak le nunnak ing hi . Keimah um in a sangtu cu a thihei in nung tuk hi .
43011026	A kuakua heihihen keima sungah a nungtu te le a um a sangtute cu ituk mahten thi haw tuk ma toh hi . Hi thu hi um cim ? ” tin ti hi .
43011027	Martha in , “ Hizuh hi , um ing hi Topa , Nang cu Pathian Capa Messiah , leihum ah a hungtukmi hi ci tin um ing hi , ” tin ti hi .
43011028	Martha in hi thu a son ceng ten a nau Mary cu sam kuh deen hi , “ Saya pa hilaiah hung zotoh hi , Nangmah hei cianli hi , ” tin hilh hi .
43011029	Hi thu Mary in a theih ten Jesuh tawk tukin manlangzet in haw hi .
43011030	( Jesuh cu khuasung heng malai hi . Martha ii muaknak mun ahkhin na um lenglai hi . )
43011031	Mary a tohpihtu Judah mi pawl ten Mary dingvut in manlangzet in a tul ten a nungzui tul paih bok haw hi . Khan ah kap tukin hawh hi tuk hi tin ngaisung haw hi .
43011032	Jesuh ii umnak a hen ten Mary cu a kebul ah bok in , “ Topa , hilai ah na um ta a hin ka ningpa thi tukma ta hi , ” tin ti hi .
43011033	Jesuh cu Mary le a zuitu Judah tei kah amuhten a lungzul in khuangai pih zet hi .
43011034	“ Ilai ah phum uh cim ? ” tin dong hi . Amuh ten , “ Topa hungin zo in , ” tin ti haw hi .
43011035	Jesuh cu kap hi .
43011036	Mahten Judah ten , “ Izahtakin it him , zo un hi , ” tin ti haw hi .
43011037	Mahnaven hekkhatte , “ Mitcaw na ngawn a mit khuamutiik thei hi si , Lazaras hei cu thi ngawlin umtiik thei ma maw ai him ? ” tin ti haw hi .
43011038	Jesuh cu a lungmu sukha mahtak leleu in khaanmual ah hawh hi . Khan cu suangkua hawmpi na hi aa suangpeek tuah khahcihmi na hi hi .
43011039	Jesuh in , “ Suangpeek hi thawn un hi , ” tin ti hi . Mithi pai celnu Martha cun , “ Topa uih leita tuk toh hi . Ka phum sawng uh nili ngei zotoh hi , ” tin ti hi .
43011040	Jesuh in Martha cu , “ Na um tacun Pathian ii sunloihnak mu tuk hi ci , tin ti ma tang maw ai him ? ” tin ti hi .
43011041	Suangpeek cu thawn haw in , mahten Jesuh cu vandaak in , “ Pa aw , ka thu na theihpih hangin lungdam ing hi .
43011042	Ka thu theihpih leleng ci tih cu thei ing hi . Mahnaven hi ka tihmi hi cu hilai aa a ummi pawl tei ca in hi .
43011043	Mahtin a tih ceng ten , “ Lazaras aw , tul in hi , ” tin ngingzet in au hi .
43011044	Mithi pa cu a khut le a ke miluang cuunnak puan le a mai khuhnak puanpi tuah cun tul hi . Mahten Jesuh in , “ Duuk unna hawh tahen , ” tin ti hi .
43011045	Mary tohpih tukin a hungmi Judah mi tampite cu Jesuh ii hitibangin naa a dehnak a muh haw ten Jesuh um haw hi .
43011046	Mahnaven mi hekkhat ten Farasi tei lakah hawh in Jesuh ii thasiahhuai nalamdang bawl mite cu hilh haw hi .
43011047	Mahhangin thiampi upate le Farasite cu Khonsilte tuah tawk dun khawm in , “ Itin bawl kam nung ? Hipai nalamdang a bawl pepel lih te hi zo hem un !
43011048	Hibanghin a hahthong uh tacun mi hempoh ten amah um haw tuk hi . Mahbek sialngawlin Rom thu neitu pawl ten ngaimawh in a Biakinn pi uh le a ngam buppi uh hi siatsuah haw tuk hi , ” tin ti haw hi .
43011049	Mahkum aa amu sung pen Thiampi Saang , a min Kaiafas a tih hawmi pa'n , “ Imah thei ma uh ci . ”
43011050	A miphun le nam uh hi , a pongpi a siat saangin , eimu miphun le nam caa in mi pakhat a thih tuk pha saw hi tih thei ma uh cim ? ” tin ti hi .
43011051	Thu ngangai in hi thu hi a mah thinthawh in a sonmi thu hi kha sap ma hi . Hi kum khi ama Thiampi Saang ahihnak bangin Jesuh cu Judah mitei ca in thi tuk hi tih thu a hilhnak khi hi .
43011052	Amu Judah mitei caa bek hei hi ngawlin Pathian canau a khen khek hempoh munkhat ah khoptuahnak tuk ah hei khin a thihnak khi hi tuk hi tih thu a hilh hamnak khi hi .
43011053	Mahni pen pan in Judah upa pawl ten Jesuh thihnak tuk thu ngeh vaihawm haw hi .
43011054	Mahhangin Jesuh khi Judah ngam ah khin langtaak zetin zin leh matoh hi . Mahlai ngam cu zam in phiilneel lawnlai el aa um Efraim tihmi khua ahkhin a nungzuite tuah in um haw hi .
43011055	Judah tei Kaltan Puai hun nai toh ahih bangin khuatenau lam pen mi tampite cu puai laih ngawlin thianthonak bawl tukin Jerusalem ah hawh haw hi .
43011056	Jesuh cu zei haw in Biakinn sung aa a khawmnak haw ah pakhat le pakhat , “ Itin ngaisung kam ? Puainak ah hung bok ni maw ? ” tin dong dunli haw hi .
43011057	Thiampi upate le Farasi pawl ten Jesuh umnak a theitu pawpoh in hilh un na , man tuk ung hi , ” tin thu than haw hi .
43012001	Kaltan Puai nak tuk ni luk i sap ten Jesuh cu Bethani khua Lazaras inn ah hawh hi . Bethani khua cu thihnak pen a thawhkik lehmi Lazaras ii khua hi .
43012002	Mahlaiah taakeih tuangtiim haw in , Martha in nadeh cu bawm hi . Mahlaitak in Lazaras cu Jesuh ii el ah khung hi .
43012003	Mary cun aman tambelmi zimui phun pha bel pawl khi cawi in Jesuh i ke noih hi . Mahten a sam tuah in nawt lalaih hi . Zimui ngim cu innsung hempoh nam hi .
43012004	Jesuh ii nungzuitu lakpen amah a zuaktu tuk pa Judah Iskariot in ,
43012005	“ Hi zimui hi zuak ahin tangka zathum laih man tuk hi si . Zuak in mica-ngah , mihaksa te pia ahin pha saw tuk ma maw ? ” tin ti hi .
43012006	Hibangin a thu a ngaihsutnak cu mica-ngahte a hehpih hangin hi khama hi . Amah khi nguca pa hi aa , tangka dip puatu hi . Tangkate cu zeelkuh meek hi .
43012007	Mahnaven Jesuh in , “ Bawlhih hen ! Ka luangvui ni ten a bawl tuk ca in bawl ta poh hen ,
43012008	Mica-ngahte cu nohtei lakah um leleng haw tuk hi . Kei cu um leleng tuk mang hi , ” tin ti hi .
43012009	Judah mihonpi ten Bethani khua ah Jesuh um hi tih a theih haw ten mahlaiah hawh haw hi . Jesuh a um hang bek hei hi ngawlin thihnak pen a tholehmi Lazaras zo nuam hei hi bok haw hi .
43012010	Mahhangin Thiampi Saang ten Lazaras vang cu thatcih tukin thu ngaisung haw hi .
43012011	Itahimtitale Lazaras ii thu hangin amu lampuitu te lehlam nungheek in Jesuh khi a muan saw haw hangin hi .
43012012	A zingten Kaltan Puai bawl tukin a heng mihonpi ten Jesuh cu Jerusalem khua ah hung tuk hi tih thu za haw hi .
43012013	Mahhangin tumcehte la in amah muak tuk cun hawh haw hi . “ Pathian cu thangphat un hi . Topa min in a hungmi cu Pathian in muicu thupha pia ta hen . Pathian in Israel kumpi pa cu muicu thupha pia ta hen , Hosana tin ngingzet in au haw hi .
43012014	Lai Thiangtho sungah , “ Zion khuapi , na thinsu pahsun hi . Na kumpi pa hungli hi . Laakno hum khungin hungli hi , ” tin a tih haw bangkeek khin Jesuh cu laakno hum khung hi .
43012015	
43012016	Hi hunlaih khin a nungzuitu ten a i tihnak him tih thei haw ma hi . Mahnaven minthannak tuah a thawhleh nung tekhin , ama thu ah Lai Thiangtho in hibangin hilh in , a bawldaan haw te hei ama caa in bawlsak haw hi tih khi thei pheng haw hi .
43012017	Jesuh in Lazaras cu khansung pen tul in tin sam in , thihnak pen a thawhlehtiik laihkhin Jesuh ii el aa a um pawl ten hi thu um daante midang tei lakah hilh leh sawlawn pepel haw hi .
43012018	Nalamdang ngengpite a bawlnak hang in mi tampi ten amah cu na muak haw hi .
43012019	Mahte cun Farasi mi pawl ten , “ Ka tih potoh , i mamah tileh thei ma toh si hung maw ! Zo un na , lei buppi in Amah zui zotoh hi ! ” tin pakhat le pakhat ti dunli haw hi .
43012020	Puai sungah Pathian bia tukin Jerusalem aa a hawh mihonpi tei lakah Grik mi hekkhat tel kha bok haw hi .
43012021	( Galilee peng , Bethsaida khua mi ) Fillip lakah , “ Saya pa , Jesuh mu nuam ung , ” tin ti haw hi .
43012022	Filip cu Andru lakah hawh in hilh hi . Mahten a panih haw cun hawh in Jesuh lakah hilh haw hi .
43012023	Mahten Jesuh in , “ Mihing Capa cu minthannak ngengpi a ngahnak tuk hun heng zotoh hi .
43012024	Thu ngangai in hilh ing hi . Lei ah cinmi anci cu a muat hih ma ta cun amah cu mukhat bek no leng tuk hi . A thih hih taa bek ten anci a dang tampi piangtiik thei hi .
43012025	Akua abang a nunnak a it ngangai a hi tacun a nunnak bo tuk hi . Hi leihum aa a nunnak a huatu cun kumkhua nunnak co tuk hi .
43012026	Akua abang hei hitahen ka na a dek nuamtu cun ka nungzui tuk hi . Itahimtitale kana a dektu cu keimah tuah um kawm thei tuk hi . Keima naa a dektu cu ka Pan upatnak pia tuk hi .
43012027	Jesuh in , “ Tu in ka lungmu haksa hi . Itin ti kam nang ? Pa aw hi huncaan ka humah hengtiik pahsun hi , ti tung maw ? Itahimtitale hi cimnak hun le caan cu a thuak tukmah in ka hunnak cu hi zotoh hi .
43012028	Maw ka Pa , na minthangtiik in hi , ” tin ti hi . Mahten van pen aw nging in , “ Minthannak cu pia zo ing hi . Thangtiik nawm tuklaih ing hi , ” tin ti hi .
43012029	Mahlai aa a um mihonpi ten mah aw cu a zaak haw ten , “ Vanthum hi , ” tin ti haw hi . A hekkhat ten , “ Vancungmi in amah otpih hi , ” tin ti haw hi .
43012030	Mahnaven Jesuh in , “ Hi aw hin a hilhmi thu cu keima caa hi ngawlin nangmuh tei caa hi .
43012031	Tucun hi leihum thu a khen hun hi . Tu in hi leihum uktu neh huncaan hi tuk toh hi .
43012032	Leihum pen taaktoh in ka um ten mi hempoh ka lakah pui khawng tung hi , ” tin ti hi .
43012033	( Hi a tihnak san cu a thih ten itibang thihnak thuak tuk him tih a langtiik nuamnak hi . )
43012034	Mihonpi ten , “ Keimuh tei daan thukham in , ‘ Messiah cu kumkhua catngawlin nung leng tuk hi , ’ tin hilh hi . Mahahitacun itibangin Mihing Capa cu taaktoh in um tuk hi tin ti thei cim ? Mihing Capa tihmi cu a kua him ? ” tin ti haw hi .
43012035	Jesuh in , “ Nohtei lakah khuavaknak hun demno sung um tuk laih hi . khuavaknak nohtei lakah a um laih hin khuathimnak nohtei humah a hen tuk ngawlnak in mailam ah nawt leleng un hi .
43012036	Khuavaknak na neih uhlaih hin vaaknak i mi na hih theihnak tuk uh in vaaknak cu na um un hi , ” tin don hi , Jesuh cu hi thu a hilh ceng ten amuh tei lak pen tul in ngelh deen hi .
43012037	Mahtibangin nalamdang ngengpi tamzet a mitmuh haw hihim in bawlli naven amah cu sang haw ma hi .
43012038	Hihi cu Kamsang Isaiah ii , “ Topa , ka hilh uhmi thu a kua in um him ? A koi lakah him , Topai a huham a langtiik ? ” tin a hilhmi thu a cangkim nak tukin hi .
43012039	Mahhangin a up theih ngawlnak haw khi na hi hi . Itahimtitale Isaiah leleng cun ,
43012040	“ Pathian in a mit haw cawtiik hi , A lungmu haw bingtiik hi , Mahtih a hi ngawl tacun a mit haw in khuamu kha sual haw tuk aa , a lungmu haw in thei kha sual haw tuk hi .
43012041	Isaiah in hi thu a hilhmi cu Jesuh ii minthan sunloihnak co zotoh amuh hangin ama thu khi hilh hi .
43012042	Hitibangin hi thu a um vang cun Judahmi upa tampi ten Jesuh cu sang haw hi . Mahnaven Farasi mite hangin langtaakzet in awn ngam haw ma hi . Biakinn pen hawlvawk tuk khi a lau haw hangin hi .
43012043	Mihing tei mitmai pha muh tuk khi Pathian ii mitmaipha muh tuk saangin deih saw haw hi .
43012044	Jesuh in ngingzet in , “ Kei a umtu cu keimah um hi ngawlin keimah a tiiktu Pa hei khi a umcih hi bok haw hi .
43012045	Keimah a mutu cu keimah a tiiktu Pa hei mu cih bok haw hi .
43012046	Akua abang keimah a umtute khuathim sung a um khakhaw ngawlnak tuk , vaaknak in hung zo ing hi .
43012047	Ka thu za leng napi in a ngaingawl mi cu kei cun thukhen tuk mang hi . Leipi thukhen tukin hung hi kha mang hi . Leipi luan tukin hung hi saw ing hi .
43012048	Keimah lawlin ka thu a pom nuam ngawltu i thukhentu tuk cu um leng hi . Ka hilhmi thu hi ninungdawlbel ten a thu khentu hi leh tuk hi .
43012049	Hi thu hi thudik hi . Itahimtitale keima thu in hilh hi mang hi . Keimah tiiktu pai thupiaknak bangin hilh ing hi .
43012050	Hilh tuk ci tin a tiikmi thu cu kumkhua nunnak piatu hi tih khi thei ing hi . Mahhangin ka hilhmi thu cu ka Pan hilh tuk ci tin a tihmi thu khi hi , ” tin ti hi .
43013001	Tucun Kaltan Puainak tuk nikhat bek in sam toh hi . Leihum zamsan in Pai lakah a hawh lehnak tuk hun heng zotoh tih thei hi . Hi leihum aa a ummi a mihing te khi it leleng hi . Amuhte a dawltawpnak tian in it hi .
43013002	Jesuh le a nungzuite takeih kuangkil haw hi . Dawingilo in Simon Iskariot ih capa Judah Iskariot ii thinlung sungah Jesuh zuak tuk tihmi thu ngaihsutnak um tiikzo hi .
43013003	Pan huham cangkim zetin pia zotoh hi tih cu Jesuh in thei cop leng hi . Pathian lak pen hungin , Pathian lakah hawhleh tung hi tihvang cu thei hi .
43013004	Mahhangin an a eih haw laihtak in cabuai pen dingto in a angki cualpi duk in a koih celhten khutnawtnak puan khi la hi . A puan cu a taai ah het in ,
43013005	Kuang sungah tui sungsuk hi . Mahcelhten a nungzui tei ke cu somsak in khutnawtnak puan tuah in nawt sak hi .
43013006	Simon Piter el a hen ten Piter cun , “ Topa , ka ke somsak tuk cim ? ” tin ti hi .
43013007	Jesuh in , “ Ka bawlmi cu tu in a sullam thei malai ci . Mahnaven tunung lam ten thei leh tuk poh ci , ” tin ti hi .
43013008	Piter in , “ Ka ke cu somsak hihim tuk ma ci , ” tin ti hi . Mahten Jesuh in , “ Na ke ka somsak ma tacun ka nungzui hikha leh tuk ma ton ci , ” tin don hi .
43013009	Simon Piter in , “ Topa , mah ahihtale ka ke bek somsak ngawlin ka kut le ka lu vang somsak in hi , ” tin ti hi .
43013010	Jesuh in , “ Ti somsami cu a pumpi hawngin thiang zotoh hi aa , a ke tih ngawl som leh kul ma toh hi . Na venghawng uh in ciang uh ci , pakhat pa bek sial ngawl , ” tin ti hi .
43013011	( Jesuh in , akua in kei zuak tuk him tih a theih hamsa taak cu , “ Na venghawng uh in thiangkhawng uh ci pakhat pa sialngawl , ” a tih sannak cu na hi hi . )
43013012	A ke haw a somsak celh ten a angki cualpi cu silh leh in Jesuh cu cabuai ahcun khung leh hi . Mahten , “ Tu aa ka bawlsakmi thu um daante hi a sullam thei uh cim ? ” tin dong hi .
43013013	“ Nohten keimah hi Topa , Saya pa , tin sam uh ci . Hi na sam daan uh cu a hi ngai ka hih hangin maan zuh hi .
43013014	Kei , na Topa uh le , na Saya pa uh in na ke uh somsak zotoh ing hi . Nohte hei pakhat le pakhat na ke uh na somsak dun tuk uh mi hi .
43013015	Notei ca in zui tuk le nazoteh tuk uh bawl sak zotoh ing hi . Nohtei ca ka bawlsaknak bangin , nohten na bawlbok tuk uhmi hi .
43013016	Thudik thumaan thu hilh ing hi . Sila cu a Topa saangin ngengsaw awng ma hi . Tiikmi pa hei a tiiktu pa saangin ngengsaw awng bok ma hi .
43013017	Tucun hi thudik thumaan thu thei ngah zotoh uh ci . Na bawl ngangai uh bang a hi ahin izahtak lungnop tuk nan ti uh cim ? ”
43013018	Nohtei thu sonli hi kha mang hi . Ka tensa mi cu thei ing hi . Mahnaven ka an a eitu cu ka ngaal na cang taa hi tin Lai Thiangtho sung thu a kim tuk sam hi .
43013019	Hi thu te nohtei lakah a hen laihngawlin tu in hilh ham ing hi . Itahimtitale hi thute a hen ngangai hun ten nohten , ‘ Kei cu , Keimah , ’ Ka hi lam na muan theih nak tuk uh in hi .
43013020	Thudik thumaan thu hilh ing hi . Katiik mitei zintunnak tuk kongka a hontu cu keimah kong hontu hi . Keimah zintunnak kong a hontu pawpoh cu , Keimah tiiktu pa kong hon hi , ” tin ti hi .
43013021	Hi thu a son celhten Jesuh cu lungsia zetin hi tin hilh ciang hi . “ Thu ngangai in hilh ing hi . Nangmu sungpen mihing pakhakhat in keimah zuak tuk uh ci , ” tin ti hi .
43013022	A nungzuitute cu pakhat le pakhat zodun in a kuabel tihsan li nantim tin lamdangsa mahtak haw hi .
43013023	Jesuh ii ihmi nungzui pakhat cu Jesuh neekbel in na khung hi .
43013024	Simon Piter in mahpa cu a mit-eh kuh in , “ Akua bel him a tihsan dong keek in , ” tin ti hi .
43013025	Mahhangin Jesuh cu a nungzuitu cun neek deuh in , “ Akuakaw Topa ? ” tin dong hi .
43013026	Jesuh in , “ Kuang sungah cangho nimsuk in ka piakmi pa khi hi tuk hi , ” tin don hi . Mahten Jesuh in cangho pakhat cu la in a nip celhten Simon Iskariot capa Juda khi pia hi .
43013027	Juda cu cangho a laak bekten a sungah Satan cu tumvut hi . Mahten Jesuh in , “ Na bawl nuammi cu manlang in bawlvut in hi , ” tin ti hi .
43013028	( Jesuh in hi thu a hilh ten cabuai aa a khungmi pawl ten kuamah in a matlap thei zo haw ma hi . )
43013029	Juda cu sumkeemtu ahihnak bangin Jesuh in puainak aa a kin canghote lei tukintiik hi beltuk tin nungzuitu a hekkhat ten ummawh haw hi . Mah ahimatale ca-ngah mite pakhat khat pia in hi tin Juda khitiik hibel tuk hi tin ngaisung haw hi .
43013030	Juda cu cangho a laak celhbek ten manlangzet in pualeu lam ah tul hi . Mahhun cu zan laihtak hi .
43013031	Judah ii pualam a tul nungbek ten Jesuh in , “ Tucun Mihing Capa cu minthannak piak in um zotoh ing hi . Tuin keimah hangin Pathian cu thangphatnak co zotoh hi .
43013032	Pathian in keima hangin minthannak co a hi tacun Pathian hei in Mihing Capa cu minthannak piabok tuk aa mahmi cu ngeingawl no in bawl tuk hi .
43013033	Ka cate aw nohtei lakah ngeipi um lehtuk matoh ing hi . Nohten kei cu zeili tuk uhci . Mahhnaven Judah tei lakah ka hilhsa bangin nohte hilh ing hi , “ Keima hawhnak munah nohte hawh kha thei tuk ma uh ci , ” tin ti hi .
43013034	thukham Thak nohte pia ing hi . Pakhat le pakhat na itdun ta un hi . Keiman nangmuhte ka ih bangbok in nohte pakhat le pakhat na it dun bok ta un .
43013035	Pakhat le pakhat na itdun uh tacun mi hempoh ten nohte cu keima nungzui na hihlam thei haw tuk hi , ” tin don hi .
43013036	Simon Piter in , “ Topa , ilai ah hawh tuk cim ? ” tin dong hi . Jesuh in , “ Ka hawhnak tuk mun ah tucun zui thei tuk ma laih ci . Mahnaven tunung deuh ten zui leh tuk ci , ” tin don hi .
43013037	Piter in , “ Topa , tu in ita zui thei tuk ngawl hing ngim ? ” Nangma ca a thi tukin a ngaalling saa in um ing hi , ” tin ti hi .
43013038	Jesuh in , “ Kei ca in thih cu ngam ngai a ni cim ? Thudik thumaan thu hilh ing hi . Ak khuang laihngawlin veithum tian hipa thei kha mang tin phaden tuk lai ci , ” tin don hi .
43014001	Jesuh in , “ Thinkham in ngaihsut haksa ta pahsun un hi . Pathian um un na keima hei um bok un hi .
43014002	Ka pai inn sungah umnak tampi um hi . Mahlaiah nangmu umnak tuk mun bawl ham tukin hawh tung hi . Hi thu hi thudik thumaan a hi ma tacun nohtei lakah hilh tuk mang hi .
43014003	Hawhtung aa nohtei umnak tuk mun ka bawl celh ten hungkik leh tung hi . Nohte cu keima lakah pui tung aa ka umnak ah nohte vang umbok tuk uh ci .
43014004	Ka hawhnak tuk mun hen theihnak tuk lampi cu thei leng poh uh ci , ” tin hilh hi .
43014005	Thomas in , “ Topa , ilai keek ah him na hawh tuk tih thei ma si ung . Itibangin mahlai mun hawhnak lampi thei tuk ung him ? ” tin ti hi .
43014006	Jesuh in , “ Kei cu lampi le thutak le nunnak ing hi . Keimah tawn ngawlin kuamah ka Pai lakah heng thei haw tuk ma hi .
43014007	Tucun nohten keimah thei ngah zotoh na hih uh taak ka Pa hei thei bok tuk uh ci . Tu penpan in nohten amah cu thei zotoh hi uh ci . Amu hei mu zotoh uh ci , ” tin ti hi .
43014008	Mahten Filip in , “ Topa , na Pa cu keimuhte lak in hi , ” tin ti hi .
43014009	Jesuh in , “ Nohtei lakah ngeipi um zotoh hi sing . Mahnaven nangin keimah hi thei malaih cim ? Filip ? Keimah a mutu pawpoh cu ka Pa mu bok haw hi . Mahhangin ita na Pa lak hem in tin ti thei cim ?
43014010	Kei cu ka Pai sungah um ing aa , ka Pa hei cu keima sungah umbok hi tih khi um ma cim maw ai him Filip ? Nohte ka hilhmi thu te cu keima sung pen a tulmi hi kha ma hi , ka sung aa ummi ka Pai nadehnak hi .
43014011	Kei cu ka pai sungah um ing aa , ka Pa hei keima sungah umbok hi . Hithu hi na um poh un hi . Hi thu ke keek na um thei uh ngawl hei in ka nadehnak lamdang te na muh uh beekten um un hi .
43014012	Thudik thumaan hilh ing hi . Kei a umtu pawpoh cun ka bawl bangbokin bawlbok haw tuk hi . Hi saangin a ngeng saw deuh hei in bawl thei tuk hi . Itahimtiahin ka Pai lakah ka hawh tuk hangin hi .
43014013	Pa i minthannak cu Capa ii hule thawm tuah a lang theihnak tukin keima min in na nget uhmi hempoh cu bawlsak tung hi .
43014014	I hempoh keima min in na ngen uh tacun pia tung hi , ” tin ti hi .
43014015	Jesuh in , “ Keimah na it uh tacun ka thukham pawl te zui tuk uh ci .
43014016	Ka pai lakah ngen tung aa bawmtu dang thudik Hawvang Thiangtho nohte pia tuk hi . Amah cu nohtei lakah kumkhua in um tuk hi .
43014017	Amah cu Hawvang hi ama Pathian thudik lang tiiktu hi . Leihumpi in amah pom thei ma hi . Itahimtitale a theih haw ngawl hangin le a muh bat haw ngawl hangin hi . Mahnaven nohten amah khi thei uh ci . Itahimtitale nangmu lakah um cih leng aa na sunguh ah amah a nun hang hi .
43014018	Nangmuh nguakcang zamthong tuk mang hi . Nohtei lakah hung leh tuk laih ing hi .
43014019	Imah can um ngawlin leihumpi hin kei cu muleh tukma toh hi . Mahnaven nohten kei cu mutuk uh ci . Mahbek sial ngawlin keimah ka nun bangbokin nohte hei nungbok tuk hi uh ci .
43014020	Mahmi ni le hun a henten kei cu ka pai sungah ka um lam thei tuk uh ci . Nangmuh hei keima sungah na um lam uh le nangmu sungah kei ka um lam thei bok tuk hi uh ci .
43014021	Ka thukham pom in a zuitu cu keimah ittu hi , Ama lakah keimah le keimah lang tung hi .
43014022	( Juda Iskariot kha ngawl ) a dang Judah khin , “ Topa , leihumpi ah langcop ngawlin ita keimu lak bek ah langcop tuk cim ? ” tin dong hi .
43014023	Mahten Jesuh in , “ Kei a ittu pawpoh cun ka thu khi ngai tuk hi . Amah cu ka Pa in it bok tuk aa keimah le ka Pa cu hungin ama lakah um tuk ung hi .
43014024	Kei a it ngawltu pawpoh cun ka thu khi ngai tuk ma hi . Ka hilhmi thu na theihlih uh te khi keima thu hi kha ma hi . Keimah a tiiktu ka Pai thu hi .
43014025	Hi thu te hempoh nohtei lakah ka umlaih in hilh ing hi .
43014026	Mahnaven Ka Pan keima min in atiik tukmi Bawmtu , Hawvang Thiangtho in nohte cu i hempoh hilh tuk hi . Nangmuh ka hilhmi thu te hempoh ciinglengtiik tuk hi .
43014027	Lungmuannak nohte zam ing hi . Keima lungmuannak tatak khi pia ing hi . Leihum mitei piakmi bangin pia hikha mang hi . Lungmu haksa le lungbing in na um ta pahsuh un hi . Thinsuli hei in na um ta pahsuh un hi .
43014028	“ Hawh hih tung hi . Mahnaven nohtei lakah hungleh tung hi , ” tin ka hilhmi thu thei zotoh uh ci . Keimah na it ngangai uh a hi tacun ka Pai lakah ka hawh tuk hi lungdamzet tuk uh ci . Itahimtitale amah cu keimah saangin ngengsaw hi .
43014029	Ka hilhsa bangin a pian ngangai ten na up theihnak tuk uh in a pian laih ngawl in nohtei lakah hilh ing hi .
43014030	Hi leihumpi uktu pa hungli toh ahih hangin thu saupi sonpih man leh ma toh ing hi . Keima humah i mah thu neihnak nei ma hi .
43014031	Mahnaven leihumpi hin ka Pa ka ihlam thu a theihtheihnak tukin ka Pai tiiknak bangin i hempoh bawl khawng ing hi . Ding un , Hawh nung , ” tin ti hi .
43015001	Jesuh in , “ Kei cu cabit nguipi ing hi . Cabit huan neitu cu ka Pa hi .
43015002	Ngah a ngah ngawl a kung hempohte cu tan khawng in ngah a ngahmi a kungte cu tam seseem in a ngahnak tuk thiang siuhseuh no in bawl hi .
43015003	Nohte cu ka hilhmi thu hangin thiangkhawng zotoh hi uh ci .
43015004	Keimah tuah in pehzom leleng unna keimah hei nangmuh tuah pehdun leleng tung hi . Cabit kung cu amah no in ngah cawm thei ma hi . Cabit nguipi ah a pehzom bek ten ngah thei hi . Mahbangbok in nohte hei keima sungah na um uh ngawl tacun ngah thei tuk ma uh ci .
43015005	Cabit nguipi cu keimah ing hi . Nohte cu a kangkaak te hi uh ci . Akua a bang keima sungah um in kei hei a sungah ka um bok tacun ngah tampi ngah thei tuk hi . Itahimtitale keimah tel ngawlin na na bawl theih uhmi imah umma hi .
43015006	Keima sungah a um ngawlmi cu cabit kung vawk in a komi bang haw hi . Mahtibang a kangko vawk pawlte cawmkhawm in meipual ah vawk haw in kaangtum khawng haw hi .
43015007	Keima sungah um in ka thu cu nohtei sungah a kholeng tale na deih uhmi na ngetuh hempoh ngah tuk uh ci .
43015008	Nohten ngah tampi na ngahnak uh ii hule thawm hangin ka Pai sunloihnak khi langtiik hi uh ci . Hitibangcun ka nungzui na hihnak uh langtiik hi .
43015009	Ka Pan keimah a ih bangkeek bokin nohte it bok ing hi . Ka ihnak sungah um leleng un hi .
43015010	Ka Pai thukhamte khi , zui in ama itnak sungah ka um bangbok khin ka thukhamte na ngai uh a hitale ka itnak sungah in umbok tuk uh ci .
43015011	Ka lungdamnak nohtei sungah um in , nohtei lungdamnak a cangkim theihnak tukin hi thu cu nohtei lakah hilh ing hi .
43015012	Kei thukham cu hi tih hin hi . Keiman nohte ka ihbangbok hin nohte pakhat le pakhat na it dun ta un hi .
43015013	Mi pakhat in a ngualcam tei ca a ihnak ngengbel a langtiik theihnak zawn cu , amuhtei ca a nunnak piakngamnak zawn khi hi .
43015014	Ka ngualcamte na hi uh tacun ka tiikmi naa te dek tuk uh ci .
43015015	Nohte cu silate tin samleh tuk matoh ing . Itahimtitale sila te a Bawipa tei bawlmi imah thei kha awng haw ma hi . Mahnaven ka Pai lak pen ka theihmi thu hempoh nohte ka hilh hangin nohte cu ngualcamte , tin sam ing hi .
43015016	Nohten keimah teng kha ma uh ci . Keiman nangmuhte teng hisaw ing hi . Mahhangin ka min in na nget uhmi hempoh pa'n pia tuk hi .
43015017	Mahhangin ka thukham piakmi cu hitih hin hi . Pakhat le pakhat itdun un tih khi hi .
43015018	Lei humpi hin nangmuh te a hua tale keimah hua masa hi tih thu phawkngil ta pahsuh un hi .
43015019	Leipi ita , a hi uhta bang ahhin hi leipi in nohte cu itbok tuk ta naven . Mahnaven nohte cu hi leihum pen teng zotoh ing hi . Amata na hih leh un ngawl toh hangin hua hi .
43015020	‘ Sila cu a bawipa saangin ngengsaw awng ma hi , ’ tih thu ka hilhmi khi cing leleng ta un hi . Keimah bawlsia haw a hitale nohte hei bawlsia bok haw tuk hi . Ka thu zilhmi a ngai haw a hitale nangmu zilhmi vang cu ngaibok haw tuk hi .
43015021	Mahnaven hi thute hempoh cu keima mihing na hih uh hangin nohtei humah bawl haw tuk hi . Itahimtitale keimah a tiiktu Pa khi a theih haw ngawl hang hi .
43015022	Amuhtei lakah hawh in thu ka hilh ngawl ta a hin a hum haw ah sualnak um tuk ma hi . Mahnaven tucun a sualnak haw seelcip leh theih ma toh hi .
43015023	Keimah a huatu pawpoh cun ka Pa khi huabok haw hi .
43015024	Kua mamah i bawl awng ngawl ka bawl mite bawl ngawlin ka umta ahin amuh tei humah sualnak um tuk ma hi . Mahnaven tu tiatian ahcun ka bawlmi khi mu leng haw naven ka Pa le Keimah hua haw hi .
43015025	Mahnaven hi thu cu hitih hin a hi tuk himpo hi . Itahimtitale amu thukham sung aa , ‘ I mah thei ngawlin kei hua haw hi , ’ tin a ngatmi thu a cangkim nak tukin hi .
43015026	Ka Pai lak pen Bawmtu thutak Hawvang heng tuk aa amah cu Pathian ii thutak lang tiiktu hi tuk hi . Ka Pai lak pentiik tung aa keima cungca ng hilh tuk hi .
43015027	Mahten nohte hei in keima lakah a pattung in thei zo toh na hih uh hangin ka thu cu hilh tuk uh ci .
43016001	Na bah kha sual tuk uh ngawlnak in hithu nohte hilh ing hi .
43016002	A Pumkhawmnak haw inn pen nangmuh hawlvawk haw tuk hi . Mahbek sialngawl in nangmuh te a thah haw tuk khi Pathian nadeh pakhat heng hi tin a ngaihsut hun haw heng tuk hi .
43016003	Ka Pa heihihen keimah heihihen a theih haw ngawl hangin hitih bangcun nohtei humah bawl haw tuk hi .
43016004	Hitibang in nohtei humah a bawl haw hun a henten hi thu te hi a hilh hamsami khi hi , tin na ciin leleng theihnak tuk uh in hilh ing hi , ” tin ti hi . “ Keimah nohtei lakah ka umleng hangin hi thu hi a tuunglaih in hilh mang hi .
43016005	Mahnaven tucun keimah a tiiktu Pai lakah hawh tuk toh ing hi . Mahnaven kuamah in ‘ ilai hawh tuk cim ? ’ tin a dongtu um malaih uh ci .
43016006	Tu in ka hilh zotoh hangin na lungmu sunguh ah a thasiatnak tuah in dim uh ci .
43016007	Mahnaven thudik thumaan hilh ing hi . Ka hawh hi nohtei ca in pha saw hi . Itahimtitale ka hawh ma a hin Bawmtu thutak Hawvang nohtei lakah hung tuk ma hi . Ka hawh a hi tacun amah cu nohtei lakah hah tung hi .
43016008	Amah a hunten , leihum mitei lakah sualnak thu ah ngaihsut a khialdaan haw , thumaan thu ah ngaihsut a khial daan haw le Pathian thukhennak thu a ngaihsut khial daan haw te khi thei ciangtiik tuk hi .
43016009	Keimah a muan haw ngawl hangin sualnak thu ah khial haw hi .
43016010	Dikcangnak humah a ngaihsut khial daan haw hilh ciang tung hi . Itahimtitale kei cu ka Pai lakah hawh tung aa na muh leh tuk uh ngawl toh hangin hi .
43016011	Mahten thukhennak thu ii humah a ngaihsut daan haw khial hi . Itahimtitale leihum uktu bawi cu thukhensa zotoh hangin hi .
43016012	Thu hilh tuk tampi neilaih ing hi . Mahnaven tu ong cun ciing khawng zo tuk ma uh ci .
43016013	Mahnaven Hawvang Thiangtho a hen ten Pathian ii thumaan lang tiiktu ahih hangin thutak hempoh sungah lam huai tuk hi . Ama thuthu in imah awn tuk ma hi . Mahnaven a zaakmi khi hilh tuk aa a heng tuk laihmi thu vang khi hilh tuk hi .
43016014	Aman sunloihnak pia tuk hi . Itahimtitale keima cungca ng ka hilhsami thu khi la in nangmu lakah hilh tuk hi .
43016015	Ka Pai neihmi hempoh te cu keima taa hi . Mahhangin Hawvang Thiangtho in ka piakmi cu la in nangmu lakah hilh tuk hi , tin ka tihnakcu na hi hi . ”
43016016	“ Imah can um ngawlin kei cu mutuk ma toh uh ci . Mahten imah can um ngawlin keimah mu leh tuk uh ci . Itahimtitale kei cu Pai lakah hawh tung hi , ” tin Jesuh in ti hi .
43016017	A nungzui hekkhat pawlten , “ Hi thu hi a i matlap nantim ? Imah can um ngawlin keimah mu leh tuk matoh uh ci , mahnung imah can um ngawlin keimah mu tuk uh ci tin a tih hi . Mahten , ‘ Pai lakah ka hawh tuk hangin , ’ tin ti lalaih si .
43016018	‘ Ngei can um ngawlin , ’ tih hi a i a tih nuamnak nantim ? A tih nuam san thei hihim ma si hung mei , ” tin pakhat le pakhat ti dunli haw hi .
43016019	Jesuh in amah thudong nuam haw tih a theih ten , “ ‘ Imah can um ngawlin kei cu mu leh tuk matoh uh ci . Mahnung imah can um ngawlin keimah mu tuk uh ci , ’ ka tihmi thu khi maw nangmuh lala na son ham lih uh ?
43016020	Thu ngangai hilh ing hi . Nohte cu kap in auli tuk hi uh ci . Mahnaven leipi cu a lungdam tuk hi ; na tha uh sia in khawngai tuk uh ci . Mahnaven na khawngaihnak uh hempoh cu lungdamnak in suak tuk hi .
43016021	Numei pakhat cu nau a neih tuk ten haksat a thuaknak hun heng ahihnak bangin a thasia hi . Mahnaven nauno a hin ten nauthak pakhat leihum ah a piannak hangin a lungdam in a natnak hempohte phawkngil hi .
43016022	Mahbangbokin nohte hei hi bok tuk uh ci . Tu in na tha uh sia hi . Mahnaven nohte mu leh tuklaih ing aa , na thinsung uh lungdamnak tuah in dim tuk hi . Mahmi lungdamnak cu kua mamah i lonsak thei ngawl tohmi lungdamnak hi tuk hi .
43016023	Mahmi ni a henten kei cu imamah dong leh tuk ma toh hi uh ci . Thu ngangai in hilh ing hi . Ka pan keima min tuah na nget uhmi hempoh nohte pia tukhi .
43016024	Tuni tian in ka min suangin na nget uh i mamah um ma laih hi . Ngen un na , ngah tuk hi uh ci . Mahtecun na lungdamnak uh cangkim tuk hi .
43016025	Tuni tian in santehnak taangthu nawno tuah ngeh in hilh ing hi . Mahnaven ka Pai thu cu santehnak tel ngawl ciangzet in ka son hun heng tuk hi .
43016026	Mah hun a hen ten ama lakah ka min in ngen tuk uh ci , keiman ngetsak tung tin ti mang hi .
43016027	Itahimtitale ka Pa amah hihim in nohte it hi . Nohten keimah it in keimah hi Pathian lak pen hungmi hi tih na san uh hangin nohte it hi .
43016028	Ka Pai lak pen a hungmi taktak ing aa , leihum ah hin hung ing hi . Tu cun hi leihum pen tul in ka Pai lakah hawh tung hi , ” tin ti hi .
43016029	A nungzui ten , “ Tucun santehnak tel ngawlin ciangzet no in hilh ci .
43016030	Nangman i hempoh thei khawng ci , kuamah ii dotlih na kul ngawl lam tu in thei ciang ung hi . Hi thu hin nangmah cu Pathian lak pen a hungmi pa na hihzia um khotiik hi , ” tin ti haw hi .
43016031	Jesuh in , “ Tu hin keimah sang toh uhcim ?
43016032	Ngai un hi . Na venghawng un taaikeh khawng in nangmu inn tek ah zuan tuk uh ci , keimah nguakcang na zam hun uh heng tuk hi . Mah hun cu tuin heng zo hi . Mahnaven Pa cu keima lakah a um hangin keimah nguakcang ngangai cu hi mang hi .
43016033	Nohte keimah tuah na pehzopnak uh ii hule thawm hangin lungmuannak na ngah theihnak tuk uh in hi thu hi nohte hilh ing hi . Leihum hin nohte cu haksatnak pia tuk hi . Mahnaven lau tapahsuh un hi . Leipi cu neh zotoh ing hi , ” tin ti hi .
43017001	Jesuh in hi thu a hilh cengten vandaak in , “ Ka Pa , a hun heng zo hi . Capa in nangmah a sunloihnak le huham a piak theihnak tukin na Capa ii lakah sunloihnak pia toh in hi .
43017002	Capa ii lakah na piakmi mihing hempoh tei lakah kumkhua nunnak a piaktheihnak tukin leihum minam hempoh tei humah thuneihnak pia zotoh ci .
43017003	Mahmi kumkhua nunnak tihmi cu Pathian taktak nangmah theih le na hahmi Jesuh Khrih theih hi hi .
43017004	Na deh na piakmi dekkhawng zotoh ing aa , na sunloihnak cu leihum ah langtiik zotoh ing hi .
43017005	Maw ka Pa , leipi bawl laihngawl khin nangmah tuah ka neimi sunloihnak khi tun na mitmuh in pia in hi .
43017006	Leihum pen na samsuak mitei lakah na min cu langtiik zotoh ing hi . Mah mite cu nangma taa hi haw in , keima lakah na piak mite hi haw hi . Na thu zui haw hi .
43017007	Tucun i hempoh nangma lak pen keimah na piakmi hi tin thei haw hi .
43017008	Na piakmi na thu khi hilh ing a ma , a muhten pom zo haw toh hi . Nangma lak pen a hungmi ing hi tih thumaan hei cu thei haw in na hahmi tih hei khi sang haw hi .
43017009	Amuhtei caa in thungen ing hi . Leihum ii caa in ngen mang hi . Mahnaven na piak mitei caa in ngen ing hi . Itahimtitale nangma ta hi haw hi .
43017010	Ka neihmi hempoh te hi nangma taa hi , nangma neihmi hempoh hei cu keima taa bok hi . Mahten amu sung pen ka sunloihnak lang hi .
43017011	Tuin na lakah hung tung hi . Kei cu leihum ah um leh tuk matoh ing , mahnaven amuhte cu leihum ah um haw tuklaih hi . A thiangmi ka Pa , nangmah le keimah pakhat ahih uh bangin leihum ah a umlaih mite cu pakhat ahih theih hawnak tukin na piakmi na min i huham in humhim in hi .
43017012	Amuhtei lakah ka umlaih in nangma piakmi na min i huham in hup ing hi . Lai Thiangtho sung aa a ummi a kimnak tukin a thamthong tukmi pakhat sialngawl mi pakhat hei thamthong haw ma hi , humhim khawng ing hi .
43017013	Atucun nangma lakah hung tuk toh ing hi ; leihum ah hi thu te ka hilhnak cu ka lungdamnak a mu lungmu sungah cangkim zet in a neih theihhawnak tukin hi .
43017014	Keimah cu hi leihum ita ka hih ngawl bangbokin , amuhte vang hi leihum ita hibok haw ma hi , mahhangin nathu cu amuhtei lakah ka hilh ten leihum in a huatnak cu na hi hi .
43017015	Amuhte khi leihum pen latul in tin ngen kha mang hi , mahnaven mipha ngawlmi pai lak pen hup in hi tin ngen ing hi .
43017016	Keimah hi leihum iita ka hih ngawl bangin , amuhvang leihum iita hibok haw ma hi .
43017017	Amuhte khi na lakah na thutak in thiangtiik in ; na awnkam cu thutak hi .
43017018	Keimah hi leihum ah na hahsuk bangin amuh tevang hahbok ing hi .
43017019	Amuhte vang thutak in thiangtiik ahih theihnak haw tukin keimah vang thiangtiik cop zo ing hi .
43017020	Amuhtei caa bekin thungen hi kha mang hi ; a thu hilh hawmi thei in keimah a um tuklaih tei ca tian in thungen ing hi .
43017021	A venghawng haw in pakhat ahih theihhawnak tukin ngen ing hi . Ka Pa , nangmah cu keima sungah um ci , keivang nangma sungah ka um bangbokin amuh vang cu eimu sungah umbok haw hen . Nangman kei na hahmi hi leihum in a san theihhawnak tukin amuhte pumkhat in cang zaal haw hen .
43017022	Nangmah le keimah cu pakhat ahih uh bangin amuh tevang pakhat a can theihboknak haw tukin nangma piakmi sunloihnak khi amuhvang pia bok ing hi .
43017023	Amuhte cu pakhat tatak hi haw in mahtihcun leihum in nangma hahmi ing tih a theihnak tukin le keimah na ih bangin amuh vang na ihlam a theihtheihnak haw tukin kei cu amu sungah um in , nangcu keima sungah um ci .
43017024	Ka Pa , nangma piakmi ka sunloihnak hi amuh theih hawnak tukin nangman a muhte cu ka khut sungah pia zo ci . Amuhte cu keima umnak pawpoh ah umbok haw tukin deih ing hi ; itahimtitale leipi a pian laihngawl in it zotoh ci .
43017025	A maanmi ka Pa , nangcu leihum ten thei haw ma hi , mahnaven kei cun thei ing aa , amuhten nangmah hahmi hi tih thei haw hi .
43017026	Amu lakah na min cu than zotoh ing aa , ka humah itnak na neihmi hi amu sungah a um boknaktukin le keimah vang amu sungah ka umboknak tukin na min cu amu lakah than pepel tuklaih ing hi , tin thu ngen hi .
43018001	Mahtin Jesuh in thu a nget celh ten nungzuitute tuah cun tul in Kidron a tihhawmi lui ngaal ah haw haw hi . Mahlaiah huan pakhat um in Jesuh le a nungzuitute cu mah huan sungah tum haw hi .
43018002	Mahlai mun cu Jesuh le a nungzuitute a tawhdunmeknak haw ahih taak , a zuaktu Juda cun ilai ah um haw him tih khi thei hi .
43018003	Mahangin mahlai mun aa huan ahcun Juda cu Rom ngaalkap hon khat le Thiampi upa le Farasi mitei tiikmi Biakinn cingtu palikte tuah hawh haw hi ; hiamnam te keng in mei inn le meilah te de in hawh haw hi .
43018004	Jesuh in a humah i thute piang tuk him tih a theihkhawng hangin mailam ahcun tuul in , “ Akua kaw na zei uh ? ” tin dong hi .
43018005	Amuhten “ Nazareth mi Jesuh e , ” tin ti haw hi . Jesuh in , “ Keimah toh ing hi , ” tin ti hi . A zuaktu Juda cu a el ahcun ding hi .
43018006	Jesuh in , “ Keimah toh ing hi . ” a tihmi a theih haw ten nunglam ah hek in lei ah lum haw hi .
43018007	Jesuh cun , “ A kuakaw na zei uh . ” tin dong lehleu hi . Amuhten Nazareth mi Jesuh e , ” tin ti leleu haw hi .
43018008	Jesuh in , “ Keimah ing hi tin hilh zo sing , keimah na zei uh ahitale midangte beek hi cu hah un in hi , ” tin ti hi .
43018009	( Hi tin a tihnak cu , “ Ka Pa , ka khut sung aa na piakmi cu Pa khat no hei ka paihtiik um ma hi . ” a tihmi kim tiiknak tuk in hi . )
43018010	Simon Piter cun ngaalnaam a kenmi cu dawk in Thiampi Saang pai umlawh pa i taklam beng saatvawk hi . Mah umlawh pai min cu Malkha hi .
43018011	Jesuh in Piter ii lakah , “ Na ngaalnaam cu a kawng sungah thiat leh in hi ; ka Pai piakmi khuat cu a in tuk ngawlin maw na ngaihsut ? ” tin ti hi .
43018012	Mahten Rom ngaalkap te cun a hotu ngaalbawi le Judahmi palikte tuah cun Jesuh cu man haw in ; a keen ceng haw ten masabel
43018013	in Annas lakah hawhpih haw hi . Annas cu mahkum in Thiampi Saang dek hi , Kaiafas ii nupi ii pa hi .
43018014	Kaiafas cu mi zapi ai in mi pakhat i thih pha saw hi tin Judah huaitu tei lak aa ngaihsutnak piatu pa khi hi .
43018015	Simon Piter le a dang nungzui pakhat in Jesuh khi zui haw hi . Mah nungzuitu cu Thiampi Saang tuah thei dun zetmi ahih taak Jesuh cu zui in Thiampi Saang ii inn tual ahcun hawh hi .
43018016	Mahnaven Piter cu kongka el pualam ah khin um hi . Mahten mah nungzui pa cu kikleh in kongka cingtu numei nu otpih in , Piter cu tumpih hi .
43018017	Kongka cingtu numeinu cun , “ Nang hi a zuitu lakah telbok ci mei ? ” tin Piter cu ti hi . Piter in , “ Hi kha mang , ” tin ti hi .
43018018	Khuasik hangin umlawh te le cingtu palik ten meihol tuah meilam in a ding in mei awi haw hi . Piter vang cu amu lakah hawh in mei awi bok hi .
43018019	Thiampi Saang cun Jesuh cu a nungzuitu tei thu le a zilhmi thu te cu dong het hi .
43018020	Jesuh in , “ Langtaakzet in mipi tei maiah thu hilh leleng sing . Mitampi tei Pumkhawmnak ah le Biakinnpi ah thu zilh leleng sing . A kuh in imah thu hilh awng ma sing .
43018021	Mahtihbang hi napi in ita kaw thu na dotlih cu ? Ka thu sonmi a zatu te khi dongsaw vele , ka thu hilhmi thei khawng leng haw si , ” tin ti hi .
43018022	Mahtihbang cun a tih ten mahlai aa a um palik pakhat cun Jesuh cu beeng in , “ Thiampi Saang lak ngan ah itin kaw mah tin na ot ngam ! ” tin ti hi .
43018023	Jesuh in , “ Ka ot sualmi a um ahitale mah ka ot sualmi cu hilai aa a um mi hempoh tei lakah hilh in hi ! Mahnaven ka otmi a maan leng napi in ita kei beeng thei cim ? ” tin don hi .
43018024	Mahtihcun Annas cun a keennak duuk cuang ngawlin Jesuh cu Thiampi Saang Kaiafas lak ah hawhtiik hi .
43018025	Piter cu mahlaiah meiawi in dingleng laih hi . Mahlaih tak cun midang ten , “ Nangvang hi a nungzui tei lakah pakhat bok sisi maw ? ” tin ti haw hi . Piter cun , “ Hi kha mang , ” tin phadeen hi .
43018026	Thiampi Saang ii umlawh tei lak pen pakhat , Piter ii a beng a sahvawk pai unaupih pan , “ Hipa hi Jesuh tuah hin huan sungah mu sing maw ? ” tin dong hi .
43018027	Mahnaven Piter cun , “ Kei kha mang hi , ” tin phadeen lehleu hi . Mahbekten ak khuang hi .
43018028	Zingtuung no in Jesuh cu Kaiafas inn pen mangki bawipai inn ah hawhpih haw hi . Judah mi hotu te cu a mu daansa bangin thiangthozet in Kaltan Puai an a eih nuam haw hangin mangki bawipai inn sung ahcun tum haw ma hi .
43018029	Mahhangin Pilat bawipa cu tuul in amuhtei lakah , “ Hipa hi a i sualnak kaw a neih ? ” tin dong hi .
43018030	Amuhten , “ Sualnak a nei ngawl ahin nangma lakah hen tuk ma ung hi , ” tin don haw hi .
43018031	Pilat cun amu lakah , “ Mahtibangahitale nangmun pui unna nangmu daan bangin a thu na khen un hi , ” tin ti hi . Mahten amuh ten , “ Kohte cun mithah theihnak thu nei ma ung hi , ” tin don haw hi .
43018032	( Jesuh in itibang thihnak nantim ka thuak tuk tin a sonsami awnkam a kimnak tuk hitihbangin a piannak cu na hi hi . )
43018033	Pilat cu a inn sungah tumleh in Jesuh cu sam hi , “ Judah kumpi pa cim ? ” tin dong hi .
43018034	Jesuh in , “ Hi thu na dotmi hi nangma thinthawh in maw , midang ten keima thu a hilh hangin kaw ? ” tin dong hi .
43018035	Pilat in , “ Keima hi Judah mi hi tin maw na ngaihsut ? Keima lakah a hentu hi na miphun le thiampi upate pah cuh ! Na bawlmi thil cu a i kaw ? ” tin dong hi .
43018036	Jesuh in , “ Kei ka uknak ngam cu hi leihum ahhin hi ma hi , hi leihum ah bang a hi ahin Judah mi hotu tei khutsung ah heng tuk ngawlin ka nungzuitu ten do haw tuk hi . Kei uknak ngam cu hi leihum ahhin hi ma hi , ” tin ti hi .
43018037	Mahten Pilat cun , “ Kumpi hi ngai a cim maw ? ” tin dong hi . Jesuh in , “ Nang cun Kumpi pa ci tin ti ci . Leihum ah ka hensan le ka hunsannak cu thu pakhatbek hi . Mahmi cu thutak lamah tetti khan tukin hi . Thutak sung aa a ummi hempohte cun ka thu hilhmi ngai haw hi , ” tin ti hi .
43018038	Mahten Pilat cun , “ Thutak cu a i kaw ? ” tin dong hi . Mahten Pilat cu mipi tei lak ah tuul leh in amuh tei lak ahcun , “ A humah thah tuk taak in a sualnak mu mang hi .
43018039	Mahnaven daan na neihmi uh bangin , Kaltan Puai ten thawngta pakhakhat hahsak mek ing hi . Judah Kumpi pa hi ka hahsak ahin awi uh cim , ” tin dong hi .
43018040	Amuhten , “ Amah hah tukin awi ma ung Barabbas hah in hi , ” tin au tawtok haw hi . ( Barabbas cu nguca hi . )
43019001	Mahten Pilat in Jesuh cu kai tul in ngaalkapte vattiik hi .
43019002	Ngaalkap ten lingkung tuah phanmi lukhu khutiik in , puansan silhtiik haw hi .
43019003	A lakah hawh in , “ Judah Kumpi pa hi a nun khua sau ta hen , ” tin ti in beeng haw hi .
43019004	Pilat cu tuul leh in mipi tei lakah , “ Ngai hem un ! A humah thah tuk taakin sualnak mu mang hi , tih lang tiiknak in nangmu lakah hunpih tung hi , ” tin ti hi .
43019005	Mahtihcun ling lukhu khu in le puansan silh in Jesuh cu tul hi . Pilat cun amuh tei lakah , “ Zo hem un ! Hilaihah na mihing pa uh cu um hi ! ” tin ti hi .
43019006	Thiampi upate le Biakinn cingtu palik pawlten amuh haw ten , “ Thinglamteh ah that in hi ! Thinglamteh ah that in hi , ” tin au haw hi . Pilat cun amu lakah , “ Nangmun pui unna thinglamteh ah that ta un ! Kei cun a humah thihnak tham tianin a sualnak mu mang hi , ” tin ti hi .
43019007	Mipite cun , “ Daan nei ung hi . Mahmi daanbangin a thih kuul hi . Itahimtitale Pathian Capa ing hi tin ti hi , ” tin don haw hi .
43019008	Mahmi cu Pilat in a theih ten lau deuh hi .
43019009	A inn sungah tum lehleu in Jesuh cu , “ Ilai pen hung kam ? ” tin dong hi . Mahnaven Jesuh cun don ma hi .
43019010	Pilat cun , “ Don tuk ma cim ? Nangmah hah theihnak le thah theihnak thu ka neihlam hi thei ma cim ? ” tin ti hi .
43019011	Jesuh cun , “ Ka hum aa thu na neih theihnak hi Pathian in a piak hangin hi . Mahhangin nang saangin nangma khut ah a heng tiiktu khi sual saw hi , ” tin ti hi .
43019012	Mahmi cu Pilat in a theih ten Jesuh ii luat theihnak tuk lampi khi zei hi . Mahnaven mipite cun , “ Hi pa na hah a hitale Rom kumpi pa Sizar ngualcam hi ma ci . A kuakua heihihen kumpi ing a ti dun coptu cu Rom kumpi pai ngaal hi , ” tin au tawtok haw hi .
43019013	Mahmi awnkam cu Pilat in a theih ten Jesuh cu pualam ah tuulpih in , “ Suangphah inntual , ” tihmi thukhentu ii khunnak ah khung hi . ( Mahlai mun cu Hebru awn in “ Gabbatha ” ti haw . )
43019014	Kaltan Puainak tuk nikhat sap mah a sun hawng ten Pilat cun mipite cu , “ Na kumpi pa uh hi maw thinglamteh hum ah ka thah tuk ? ” tin dong hi .
43019015	Amuhten , “ That in ! That in ! Thinglamteh humah that in hi , ” tin au tawtok haw hi . Pilat cun , “ Na kumpi pa uh hi maw thinglamteh humah ka thah tuk ? ” tin dong lehleu hi . Thiampi upa pawlten , “ Kohtei kumpi pa cu Sizar bek hi , ” tin ti haw hi .
43019016	Mahten Pilat in Jesuh cu thah tukin amu khut sungah pia hi .
43019017	Mahticun Jesuh cu hawhpih haw hi . A thinglamteh pua in tuul hi , “ Lu-nguh mun a tih hawmi mun ah cun heng hi . ( Mahlai mun cu Hebru awn in “ Golgotha ” tin sam haw hi . )
43019018	Mahlai ahcun Jesuh cu thinglamteh ah khen haw hi . A dangmi pa nih tevang khen bok haw in a laklawh ah Jesuh cu taak haw hi ,
43019019	Pilat cun laingan in thinglamteh humah taaktiik hi . Mah lai a ngatmi cu , “ Nazareth mi Jesuh , Judah kumpi pa , ” tin ngan hi .
43019020	Jesuh a taaknak haw mun cu khuapi pen a khuala ngialngawl hangin mah laingat cu mitampi ten sial haw hi .
43019021	Thiampi upa pawlten Pilat cu , “ ‘ Judah kumpi pa , ’ tih hi ngawlin ‘ Judah kumpi pa ing titu , ’ tin ngan in hi , ” tin ti haw hi .
43019022	Pilat in , “ Ngan zo ing , ka ngatsa bangin um poh hen , ” tin ti hi .
43019023	Ngaalkap ten Jesuh cu thinglamteh humah a khet celh haw ten , a puan cu la in pakhat tek co tukin khen li in khen haw hi . Mah ten cet in khui ngawl a tahmi a angki cualpi hei cu la haw hi .
43019024	Ngaalkapte cun , “ Hi angki cualpi ong cu botkeek tuk ma hung . A kua in co tuk tih theihnak in awngbali sawk saw tuk hung , ” tin ti haw hi . Hitibangin thil a piannak cu Lai Thiangtho sung aa , “ Ka puan cu sem haw in , ka angki pi cu awngbali sawk haw , ” tihthu a kimnak tukin hi . Mahtihbang kekek in ngaalkapte in bawl haw hi .
43019025	Jesuh ii thinglamteh el ah a nu le a nui naunu le Klopas ii zi Mary le Mary Magdalin-te ding leng haw hi .
43019026	Jesuh cun a nu le a ihmi a nungzuitu te mahlaiah a dinleng haw khi mu in a nui lak ah , “ Ka nu hilaihah na capa zo in hi , ” tin ti hi .
43019027	Mahten a nungzuitu tei lakah , “ Amah cu nanu uh hi , ” tin ti hi . Mahpen pan in nungzuitu pa cun a nu cu a neem in pin pih hi .
43019028	Jesuh in i hempoh kim khawngzo hi tih khi thei hi . Lai Thiangtho sung ummi kimtiiknak tukin , “ Ka dangdum , ” tin ti hi .
43019029	Mahlaiah cabit tuithuuk beelkhat um hi . Mah tuithuuk sungah puansia tuah nim in ngolhleek ah keencih in Jesuh i kam ah noih haw hi .
43019030	Jesuh in mah tuithuuk cu cawp in , “ Ceng zo , ” tin ti hi . Mahten a lu kuunsuk in thi hi .
43019031	Mahten Judah mi hotute cu Pilat lakah hawh in thinglamteh humah a thah haw mitei ke ektuah tukin le a luang la tuk cun ngen haw hi . A nget ni haw cu tawngkai ninga ni hi . Ita ngenhaw him titale a thah hawmi miluang te cu Sabbath ni in thinglamteh humah zancaam tuk khi deih haw ma hi . Mah Sabbath ni cu ni thiangtho cuang hangin hi .
43019032	Mahhangin ngaalkapte hawh in Jesuh tuah a thah hawmi pakhat pai ke ektuah in mahcengten a dang pakhat pai kevang cu ektuah bok haw hi .
43019033	Mahnaven Jesuh lakah a hen haw ten thi ciang zo tih khi a muh haw hangin amah cu a ke ektuah haw ma hi .
43019034	Ngaalkap pa pakhat in Jesuh ii naak pen a ceipi tuah dawtin thakhat in thi le tuithiang luang tul hi .
43019035	( Mahmi thil a mutu amah rori ii otmi hi aa na uptheihnak tuk uh in hi . A hilhmi cu a dikmi hi , amah vangcun thudik son ing hi tih khi thei hi . )
43019036	Hitihbangin thil a piannak cu Lai Thiangtho sungah , “ A nguh pakhat no hei ektuah haw tuk ma hi , ” tin a ummi khi a kimnak tukin hi .
43019037	Mahten Lai Thiangtho mundang ah , “ A dawh hawmi khi miten zo haw tuk hi , ” tihvang in um hi .
43019038	Mahnung ten Arithmathea kuami Josef in Jesuh luang la tukin Pilat lak ah ngen hi . ( Josef cu Jesuh nungzui pakhat hinaven Judah hotu te a lau hangin a kuh no in zuingut hi . ) Pilat in Jesuh luang cu la thei ci , a tih ten Josef cun la hi .
43019039	Jesuh tawk tukin Zanlam in a hungtu Nikodemas vang Josef lakah telbok in zimui pawng zakhat hawng mura zimui le cingnai loihmi khi keng hi .
43019040	A panih haw cun Jesuh ii luangcu la in Judah mitei mithi phum daan bangin zimuituah puanngo neemno in cuun haw hi .
43019041	Jesuh a thahnak munah huan pakhat um in mah huan sungah kuamah phum awng ngawlnak khaanthak pakhat um hi .
43019042	Sabbath ni heng awndiak toh hangin mahlai ah phum haw hi .
43020001	Sabbath ceng a zing khuavak lai ngawlin , Mary Magdalin cu khaan ah hawh in khaankhaknak suangpeekpi cu a thawnsa in mu hi .
43020002	Simon Piter le Jesuh ii ihmi nungzuitu a dang tei lakah taai in amu lakah , “ Khaan pen Topa thiakkuh zo haw , ilai koih haw him tih thei ma hung hi , ” tin hilh hi .
43020003	Mahten Piter le a dang nungzuitute cu khaan ahcun hawh haw hi .
43020004	A panih haw cun taai in a dang nungzuitu cu Piter saangin a taai caksawdeuh taak khaan ahcun heng masa deuh hi .
43020005	Khaan sung cu zo tum in luangtuamnak puanneem no cu mu hi . Mahnaven khaan sung cu tum ma hi .
43020006	A ma nungten Simon Piter cu hengin khaan sungah tum hi . Luangtuamnak puanneem no le Jesuh ii lukeennak cu mu hi .
43020007	Mahnaven a lukeennak puan cu luangtuamnak puanneemno lakah um kha ma hi . Mundang no ah zialtum deen no in um hi .
43020008	Mahten nungzuitu dang a heng masate vang cun khaan sungah tumbok in a muhbok taak sangbok hi .
43020009	( Thihnak pen tho leh tuk tin Lai Thiangtho ii tihmi cu a tihnopnak thei zo haw ma lai hi . )
43020010	Mahten nungzuitute cu a mu inn ah pinleh haw hi .
43020011	Mary cu khaan pualam ah dingin kapli hi . Mahtihcun a kap thah in kuunin khaan sung cu zo tum hi .
43020012	Vanmi panih cu puanngo silh in Jesuh ii luang a koihnak haw ahkhin a lulam ah pakhat a kelam ah pakhat a khung leng khi mu hi .
43020013	Vanmi cun , “ Ita kapli Cim ? ” tin Mary cu dong hi . Mahten , “ Ka Topa a kua nantim a latu , i laiah koih haw nantim tih thei mang hi . ” tin don hi .
43020014	Mahten Mary heekleh in mahlai ahcun Jesuh dingleng cu mu hi . Mahnaven Jesuh ahih lam thei ma hi .
43020015	Jesuh cun , “ Numei nu , aita kapli cim hi . Akua kaw na zei ? ” tin dong hi . Mahtin a otpihtu cu huan cingtu bel tuk tin ngaisung in Mary cun , “ Saya pa , nangman na la ahitale na koihnak khi hilh in na hawh in la tung hi , ” tin ti hi .
43020016	Jesuh cun , “ Mary ” tin sam hi . Mary cun Jesuh ii lakah heek in , Hebru awn in , “ Rabboni ” tin ti hi . ( Rabboni tih cu Saya pa tihnak hi . )
43020017	Jesuh in Mary cu , “ Hi zen hih pahsun ! Itahimtitale pai lakah heng malaih ing hi . Mahnaven ka unau tei lakah hilh tenna , Apa haw a hi bokmi ka Pa , a Pathian haw a hibokmi ka Pathian lakah hawh tung hi , tin hilh ten hi , ” tin ti hi .
43020018	Mahtihcun Mary Magdalin cu hawh in Topa a muhnak thu le a lakah a otmi hempohte cu nungzuitu tei lakah hilh hi .
43020019	Mah thawhlehni taaklam ten nungzuite munkhat ah tawkdun khawm haw hi . Judah mite a lau haw hangin kongka hempoh khak khawng haw hi . Mahten Jesuh cu langin amulak ah ding hi . Mahten , “ Nohtei lakah daihnak um ta hen , ” tin ti hi .
43020020	Mahtin a ot celh ten a khut le a naak lak hi . Nungzuitu te cu a Topa haw amuh haw ten a lungdam mahtak haw hi .
43020021	Jesuh cun amuh tei neel ahcun , “ Nohtei lakah daihnak um tahen ! Ka Pan atiik bangin nangmuhvang tiikbok ing hi , ” tin ti hi .
43020022	A hum haw ahcun a haihawh cu hawl tul in , “ Hawvang Thiangtho co ta un hi !
43020023	Mi sualnak na ngaidam uh tale ngaihdam hi haw tuk hi , na ngaidam uh ma a hitale ngaihdam ngawl hi haw tuk hi , ” tin ti hi .
43020024	Nungzuitu sawm le panih lak pen pakhat a hi mi ( Caphil tihmi ) Thomas cu Jesuh a lang laih in a mu lakah um kha ma hi .
43020025	Mahhangin nungzuitu dang pawl ten , “ Topa mu ung hi , ” tin hilh haw hi . Thomas cun amu lakah , “ A khut thik in a khetnak haw meimapawn mu in , ka khut in mah meima pawn zen in le a pang ka zen laih ngawl cun sang tuk mang , ” tin ti hi .
43020026	A nung nipi khat lawi ten nungzuitu te cu innkhan sungah um haw in Thomas te vang cu um bok hi . Kong khak khawng haw naven Jesuh cu langin a laklawh ahcun dingin , “ Nohtei lakah daihnak um tahen , ” tin ti hi .
43020027	Mahten Thomas ii lakah , “ Hilah na khutzung tuah zen in ka khut zo in hi , na khut tuah ka naak hi zen in hi . Ai can leh toh pahsun ; sang toh in hi , ” tin ti hi .
43020028	Thomas cun , “ Ka Topa le ka Pathian , ” tin ti hi .
43020029	Jesuh in , “ Na muh hangin sang poh sisi ? Keimah mu ngawl napi in a sangtu cu thupha ngah mi hi haw hi , ” tin ti hi .
43020030	A nungzuitu tei mitmuh ah , Jesuh ii nalamdang tampi a bawlmi hi laibu sungah ngat khak ngawl tampi um hi .
43020031	Mahnaven hizonghi ngan ing hi , ka ngatnak sullam cu nohten Jesuh cu Messiah , Pathian Capa hi tih saangin amah na sannak uh ii hangin nunnak na neihnak tuk uh in hi .
43021001	Mahnungten Jesuh cu a nungzuitu tei lakah Tiberius tuitingpi ah lang lehleu hi . A langnak cu hitihbang hin hi .
43021002	Simon Piter le Caphil tihmi Thomas le Galilee ngam Kana khua Nathanel le Zebedi ca te le Jesuh nungzuitu panih tevang munkhat ah tawkdun khawm haw hi .
43021003	Simon Piter in , “ Kei cu suuk vawk tung , ” tin ti hi . Midang tevang cun , “ Kei telbok tung , ” tin ti tek haw hi . Mahticun hawmkuang pakhat tuah in hawh haw hi ? Mahnaven mahni taak cu imah man ngah haw ma hi .
43021004	Ni suak tuungno in Jesuh cu tui mawk ah ding hi . Mahnaven a nungzuitu ten Jesuh hi tih khi thei haw ma hi .
43021005	Jesuh in , “ Tangval te , i poh beek man ma uh cim ? ” tin dong hi . Amuh ten , “ Imah man ma ung , ” tin don haw hi .
43021006	Jesuh in , “ Na hawmkuang uh ii taklam deuh ah vawk le uh ci , dawm beek ngah tuk ve uh cin , ” tin ti hi . Mahtihcun vawk ngangai haw in tamzet a vawk ngah haw hangin a suuk haw hei cu dok leh thei miau haw ma hi .
43021007	Jesuh ii ihbelmi a nungzuitu cun Piter ii lakah , “ Topa hi , ” tin ti hi . Piter in Topa hi tih a theih ten ( a van te a duhsa khawng hangin ) a angki puante khi manlangzet in silh in tui sungah dawk suk hi .
43021008	Nungzuitu dangte hei khin ngasa tuah a dimmi a suuk haw khi dok nguut in tuimawkah hen haw hi . Leihum pen a khawla ngialngawl pi zathum hawng ah in hi .
43021009	Tui mawk ah a kaih suak ngah haw ten meiling lak aa ngasa le cangho emsami khi mu haw hi .
43021010	Mahten Jesuh in amuh tei lakah , “ Na matsa uh ngasa cu cawi hem un , ” tin ti hi .
43021011	Simon Piter cu hawmkuang sung ahcun kaito in ngasa ngengpi za le sawmnga le pathum hi . Mahtizah cun tamnaven suuk cu balma hi .
43021012	Jesuh cun amu lakah , hung unna zingeih ei hem un , ” tin ti hi . Nungzuitu tei lakpen kuamah in , “ Nang a kua kam , ” tih a dong ngamtu um haw ma hi . Itahimtitale Topa hi tih cu thei haw hi .
43021013	Jesuh cun hawh in cangho la in pia hi , ngasa vang cu pia bok hi .
43021014	Hihi cu Jesuh thihnak pen a thawhkik nungte a nungzui tei lakah veithum langnak hi .
43021015	Zingeih a eih ceng haw ten Jesuh in Simon Piter cu , “ Johan capa Simon , midang tei keimah a ih haw saangin nangin kei itsaw cim ? ” tin dong hi . Simon cun , “ Topa , ka ih lam cu thei ci , ” tin ti hi . Jesuh in a lakah , “ Ka tuu no te cingkhawi in hi , ” tin ti hi .
43021016	A veinihnak Jesuh cun , “ Johan capa Simon , Keimah it cim ? ” tin dong lehleu hi . Simon cun , “ Topa ka ihnak cu thei ci , ” tin don hi . Jesuh in , “ Ka tuute cing in hi , ” tin ti hi .
43021017	Jesuh in , “ Johan capa Simon , keimah it cim ? ” tin a veithumnak dong lehleu hi . Mahtin veithum tian Jesuh in , “ Keimah it cim ? ” tin a dot hangin Piter cu a thasia in Jesuh ii lak ah , “ Topa nang cun i hempoh thei khawng ci . It ing hi tihvang cu thei khawng poh sisi , ” tin ti hi . Mahten Jesuh in , “ Ka tuu te cawm in vak in hi .
43021018	Thu ngangai in hilh ing hi , na khanno lai cun na van silh cawm in na nuamnak mun ah hawh hi ci , mahnaven na teek te cun na ban zaak tuk ci aa , miten na van silhsak in na tai het sak haw tuk aa , na nuam ngawlnak mun ah hawhpih haw tuk hi , ” tin ti hi .
43021019	( Hitin a tihten Piter itihbang thuak in itibangin Pathian lakah sunloihnak pia tuk him tih khi Jesuh ii theihtiiknak hi ) Mahten Jesuh in , “ Ka nung zui in hi , ” tin ti hi .
43021020	Piter cu nungheek leh in a nunglam ah Jesuh ii ihzetmi nungzuitu pakhat mu hi . Hi nungzuitu pa cun an a eih haw lai in Jesuh neek in , “ Topa zuaktu tuk cu a kua him ? tin a dongtu khi hi .
43021021	Piter in mahpa khi a muhten , “ Topa , hipa khi itibang kam ni ? ” tin Jesuh khi dong hi .
43021022	Jesuh in , “ Ka hun leh laklawh tian nung tukin ka deih ta cun nangcaa i kaw a poi ? Keimah zuipoh in hi ! ” tin ti hi .
43021023	Mahhangin hi nungzuitu pa cu thi tuk ma hi , tin Jesuh ii nungzuitu tei lak ahcun thuthan hi . Mahnaven Jesuh in , “ Thi tukma hi a tihnak hi kha ma hi . Ka hun leh tian nung tukin ka deihmi a hi tacun nangcaa in i kaw poinak a um ” a tihnak hi .
43021024	Hi nungzuitu pa cu hi thute a hilhtu hi aa , a ngantu hei hibok hi . Mahten a hilhmi cu dik hi tih thei hung hi .
43021025	Jesuh ii bawlmi thildang tampi um laih hi . Pakhat nung pakhat in ngan khawng bang a hin a ngatmi laibute cu leihum buppi hei ah va tuk ma hi tin ngaisung ing hi .
44001001	Ka ih mi Theofilas , Ka laibu masa sungah khin Jesuh ii nadeh a pat penpan vancung ah laaktoh ahih ni tian ,
44001002	A thilbawlmi hempoh le a thu zilhmi hempoh khi kimzetin ngan ing hi . Vancung ah laak ahih lai ngawlin a tenmi a nungzuitu te cu Hawvang Thiangtho cahnak huham tuah in thu phano in a zilh celh ten van ah laak toh in um ta hi .
44001003	A thih nung ten ni sawmli sung amu lakah vei tampi langin nungleh zo hi tih kuamah ii eel thei hihim tuk ngawlin phun tampi in langtiik hi .
44001004	Amuhten amah cu mitcang rori in mu haw in Pathian uknak thu cu amu lakah hilh hi . Mahten munkhat ah a tawhdun khawmhaw laih in , amu lakah hitih hin thu pia hi ; “ Jerusalem pen puakang in imah laiah hawh ta pahsuh un . Ka pan laksawng piatuk hi tin ka sonsa mi saw khi ngak un hi .
44001005	Johan cun tui tuahin baptizam-nak pia hi ; mahnaven a ngei ngawl in Hawvang Thiangtho tuah baptizam-nak piak hi tuk uh ci ” tin ti hi .
44001006	Nungzuite cu Jesuh tuah a tawhdun hawten , “ Topa , tu in Israel mitei lakah uknak cu pe leh ni cim ? ” tin dong haw hi .
44001007	Jesuh in amu lakah “ Mah mi hun le ni le haa cu ka pai thu hi , notei theih kul mi hi ma hi .
44001008	Mahnaven nangmu lakah Hawvang Thiangtho a hen ten cahnak huham tuah dim tuk uh ci , mahten Jerusalem , Judah ngam , Samaria ngam hempoh le leihum khua hempoh ah keima tetti hi tuk uh ci , ” tin ti hi .
44001009	Mahtin a hilh celh ten Jesuh cu mit in a muh cilcel haw in vanah laaktoh in um ta aa meingo limin mu leh thei haw ma toh hi .
44001010	Mahtin a kainak vaan lam a zoh lih laihtak haw in puanngo silh in mi panih cu thakhat in a el haw ah ding in ,
44001011	“ Galilee mite aw , i tahim vanlam cuan in na ding diamduam leng uh ? Nangmu lak pen van ah a kaai mi Jesuh cu van a kai laih na mu uh bang keekin hungsuk leh tuk hi , ” tin ti haw hi .
44001012	Mahten Jesuh ii nungzuitu te cu Olif Mual pen Jerusalem ah kiikleh haw hi . Olif Mual cu Jerusalem pen penglang hawng khawla hi .
44001013	Khuapi sungah hawh haw in amu umnak khaan ah tum haw hi . Piter , Johan , Jeim le Andru , Filip le Thomas , Bartholomeo le Matthai , Alfia capa James nam tangtu Simon le Jeim ii capa Juda te hi haw hi .
44001014	Munkhat thungen khawm tuk cun tawkdun khawm mek haw in numei pen , Jesuh ii nu Mary le Jesuh ii nau te pawl vang tel bok haw hi .
44001015	Ni demlaih ngei nung ten umtu te cu tawkdun khawm in mihing cu za le sawmnih bang hi haw hi . Piter cu dingto in ,
44001016	“ Ute naute , Hawvang Thiangtho in David muk le kam mangin a sonsa mi Jesuh thattu te a lamhuaitu Juda ii thu cu Lai Thiangtho sung aa a ngat mi haw bangin a kim kuul hi .
44001017	Juda cu eimu nadehnak ah telbok tukin tenmi ahih hangin eimu pawl sungah sungtel hi bok hi . ” tin ti hi .
44001018	( Juda in thilsual a bawlmi ii manin a ngahmi tangka cun lo pakhat lei in mah lo sungah bahin thi hi ; Apum keh in a sungngil hempoh lawt tuul khawng hi . )
44001019	Mahmi thu cu Jerusalem ah a ummi hempoh ten thei in a mu awn in mahmi lo cu Akeldama tin ti haw hi ; a sullam cu “ Thisan lo ” tihnak hi .
44001020	Piter in , “ Itahimtitale Saam sungah , ‘ A inn cu thacang henna , A sungah kuamah um ma hen , ’ tin ngatsami um hi . Mahten mundang ah , ‘ Midang ten a nadeh cu la haw hen , tin um bok hi .
44001021	“ Mahbangcun hi aa , Topa Jesuh ii thawhlehnak thutheitu tetti pakhakhat in na tel pih uh kul hi . Amah cu Topa Jesuh khual a zin pepel sung hempoh keimu lakah tel bok in , Johan ii baptizam piaknak thu a hilhnak penpan Jesuh kei mu lak pen vanah laaktoh ahih ni tian keimu lakah a tel bok mi hi tuk hi , ” tin ti hi .
44001022	
44001023	Mahhangin mi panih i min pia haw hi . A muhte cu Josef , Barsabbas tih vangin sammi ( mahmata le Justas tihhei sam mi ) le Matthias te hi haw hi .
44001024	Mahten thungen haw in , “ Topa , nang cun mitei lungmu sung theikhawng ci ; hi panih tei lak pen a kuasaw teng cim tih langtiik in hi ;
44001025	Amah tuah a kaihdun mi munah a hawhsantu Juda i ai-awhtu tuk na ten-mi cu langciang tiikin hi , ” tin ti haw hi .
44001026	Mahten a mu panih lakpen a kua saw in nungzuitu na dek saw tuk him tih theihnak tukin awngbali sawk haw in , Matthias in ngah hi . Matthias cu nungzuitu sawm le pakhat tei lakah betcih leh haw hi .
44002001	Penticost ni a hen ten umtu hempoh te cu munkhat ah in um haw hi .
44002002	Thakhatin vanpen huihpi bangin thawmvang cu hengin a umnak khaan haw ah dim khawng hi .
44002003	Mahten lei tuah bangvemi meialh tuul zuazuak in mah khaan sung ummi hempohte cu tawngkha khawng hi .
44002004	Avenghawng haw in Hawvang Thiangtho tuah dim in Hawvang cun ot theihnak pia in awn dadang in awn haw hi .
44002005	Jerusalem khua sungah leihum mun le ngam tihkim pen a hungmi Judahte a um laihtak haw hi aa , biaknak lam heipen a zuam ngangai mite ngeh haw hi .
44002006	Mahmi awn dang in a ot haw mi thawmvang a theih haw ten mipite hengkhawm haw hi . Umtu tei ot cu a hungmi pawlten amu awntek in a zak hawten lamdangsa mahtak haw hi .
44002007	Lamdangsa le ngaihsut haksa in , “ Hitihbangin a awnli mite hi Galilee mi hi hawzuh si maw ?
44002008	Aitin heng eimu awntek in a theihtheih uh ?
44002009	Ohte hicu Parthia ngam , Media ngam , Elam ngam , Mesopotamia ngam , Judah ngam , Kappadosia ngam , Pontas ngam , Asia ngam ,
44002010	Frizia ngam , Pamfilia ngam , Izip ngam le Libia ngamsung Sairin khua el te pen a hung mite hung hi . A hekkhatte cu Rom khua pen a hung mite hung hi .
44002011	Judah mi le Gentail mi Judah biaknak ah a tum mite hung hi . Mi hekkhatte cu Krit tui kulh le Arabia ngam pen a hung mite hi . Mahnaven Pathian ii thasiahhuai thil a bawlmi thu cu amu awn in a son hawmi khi eimu awntek in thei hung hi , ” tin ti haw hi .
44002012	Thinsu le lamdang sa in , “ Hihi a sullam a i nantim ? ” tin pakhat le pakhat dongdunli haw hi .
44002013	Mahnaven midang ten umtute cu nuihsan in , “ Hi mite hi zukham haw si maw ! ” tin ti haw hi .
44002014	Mahten Piter cu a dang nungzuitu sawm le pakhatte tuah dingto in aw ngingzetin mipi tei lakah thu hilh hi . Ka phunpih Judah mi le Jerusalem aa a um mite , na venghawng in ngai unna , hi thil ii sullam cu na hilh tung hi .
44002015	Na ngaihsut uh bangma hi ; hi mite hi zukham haw ma hi ; zinglam nazi kuah bek laih hi .
44002016	A i him titale Kamsangpa Joel ii sonsa mi a kimnak hi saw hi . Kamsangpa Joel i sonsa mi cu ;
44002017	“ Pathian in , ni dawllam ten hitih bangin bawltung hi ; Mi hempoh tei humah ka Hawvang leih tung ; na canu uh le na capa uh ten ka thu cu phuang haw tuk , na khangno uhten muh nak nei haw tuk hi ; na puteek piteek uhten mangman haw tuk hi .
44002018	Hi zuh hi , ka na dektu pano , numei tei humah mahni tecun , Ka Hawvang leihtung aa , ka thu phuang haw tuk hi .
44002019	Humlam vanah thasiahhuai bawltung aa , nuailam lei humah hei in nalamdang bawltung hi . Thisan le meileek le meikhu te sahzet in um tuk hi .
44002020	Nithim tuk aa , Hade khi thisan bangin san tuk hi ; Topai Ni maksan le nisunglawi a hen deuh laihngawl in ,
44002021	Topai minin thungen in a neek hempoh te cu humhim hi haw tuk hi , ” tin ’ ti hi .
44002022	“ Ka phunpih Israel mite hithu hi ngai un ! Nazereth mi Jesuh cu mihing hi naven Pathian ii thuneihnak nei hi , tih cu ama sung pen Pathian in melciknak le thasiahhuai a bawl mite pen langtiik zo hi . Hihi cu nangmuh rori i theihmi hi , itahim titale nangmu lak aa a piangmi thilte na hi hi .
44002023	Pathian in ama khuakhannak sa bangin nangmu khut sungah Jesuh piak tuk khi a khen catsa hi . Misual mitei sawmsiatnak hangin Jesuh cu thinglamteh ah khen in that uh ci .
44002024	Mahnaven Pathian in thihnak pen tholehtiik in thihnak huham sung pen luattiik zotoh hi , itahimtitale amah cu thihnak i hetcihlo theih mi hi ma hi .
44002025	David in ama thu le la cu hibangin hilh hi . “ Topa cu ka mitmai ah mu leleng ing hi ; ka elno ah um leng in imah lau mang hi .
44002026	Mahhangin lungdam in , ka thinlung cu nopnak tuah in dim hi . Mahhangin kei hi a thi thei mi hi na vengin , muansannak sungah thinnop zetin cawl tung hi .
44002027	Itahimtitale mithi khua ah cun zamthongtaa tuk ma in , muantaakmi na salpa cu khaan sungah muat thong tuk cun phal tuk ma ci .
44002028	Nunnak mun a hennak lampi cu lak zotoh in , a umpihnak hangin lungdamnak tuahin dim tung hi , ” tin ti hi .
44002029	“ Ka u le naute , mi minthang a pu uh kumpi David ii thu cu nangmu lakah a ciangzet in hilh nuam ing hi . David cu thi in phum haw hi , a khaan vangcu tunitian eimu lakah um hi .
44002030	Amah cu kamsangpa hi aa , Pathian ii tepsa mi thu cu thei hi . David bangbokin David ii casuan pakhakhat khi kumpi hi tukin Pathian in thutiam hi .
44002031	Pathian in mailam hun ten a i bawl tuk tih cu David in muham zo hi ; mahhangin Messiah a thawh lehnak tuk thu cu hi tihbangin hilh hi . “ Mithi khua ah a mahcu zamsan tuk ma hi , a taksa luangpi khi khaan sungah muat taa thong tuk ma hi , ” tin ti hi .
44002032	Pathian in Jesuh rori cu thihnak pen tholehtiik in mahmi a theihpihtu tetti cu keimu te hi ung hi .
44002033	A pa , Pathian ii taklam ah sunglawizetin hentiik hi zotoh in a tepsanak bangin Hawvang Thiangtho cu a Pai lakpen co zo hi . Tu aa na muh mi uh le na theih mi uh cu eimu hum aa a leihsukmi ama laksawng hi .
44002034	Itahimtitale vanhum ah a hengtu cu David hi kha ma hi ; David a man ; “ Topan ka Topai lakah , na ngaal te na ke nuaiah ,
44002035	na kesihnak in a can haw tian ka taklam ah khung in ti , ” tin ti hi .
44002036	“ Israel mite aw , thinglamteh humah na thah uh mi Jesuh khi , Pathian in Topa le Messiah in bawl zotoh hi , tih hi ciangzet in na theih khawng theihnak tuk uh in kuul hihim hi , ” tin ti hi .
44002037	Mahtin Piter ii otmi a theih haw ten a lungmu haw thatho zetin Piter le a dang nungzuitu te cu , “ U le nau te , a i bawl kam nung ? ” tin dong haw hi .
44002038	Piter in a muhtei lakah , “ Na venghawng uh in na sualnak uh te zamtek un naa Jesuh Khrih min in baptizam-nak la un hi , mahticun na sualnak uh ngaithiam hi tuk uh ci aa Pathian ii laksawng Hawvang Thiangtho ngah tuk uh ci .
44002039	Itahimtitale Pathian ii thutepnak cu , nangmuh le na cate uh le Pathian tuah a kang dun mitei lak pen Pathian ii sammi hempohte tuah in aseng dun mi hi , ” tin ti hi .
44002040	Piter cun awnkam tampi tuah in tettikhan in sosuah li hi . ” “ Hi mipha ngawl tei humah a hengtuk mi bawl siatnak pen a luat tukin zuam un , ” tin hilh hi .
44002041	Piter ii hilhmi cu mitampi in saangin baptizam-nak la haw hi ; mahni nikhat sung cun a pawl mipum cu thawngthum hawng in khang hi .
44002042	Nungzuitu tei thuhilh cu ngai haw in , an eih khawm langkhatnak le thunget khawmnak tuahin phialdun khawmnak nei leleng haw hi .
44002043	Nungzuitu ten nalamdang le thasiah huai thil tampi bawlin mi hempoh tei thin sungah launak le maizahnak dim hi .
44002044	Umtu hempohte cu phialdun khawmin thulualzetin a thil neihmi hawte mang khawmdun haw hi .
44002045	Thil a neih hawmi le a neih le lamte haw zuakin a ngah haw mi tangka cu a mu kuulnak bangin sem khawm haw hi .
44002046	Nikhat nung nikhat Biakinn sungah tawkdun khawm haw in ; A inn haw ah ante khawm in niamkhiatnak le lungdam thanop no in ei langkhat haw hi .
44002047	Pathian khi thangphat in mi hempoh tei lakpen mitmai pha ngah haw hi . Mahtihcun Topan a pawlsung haw ah cun nunpatnak a cotu a dang bet tawto hi .
44003001	Nikhat cu Piter le Johan thunget hun taaklam nazi pathum ten Biakinn ah hawh haw hi .
44003002	Mahlai kongka mawi a tihmi haw ah cun pianpih a ke zawngsa mipa um leng hi . Nisial Biakinn ah a hawhtu tei lakpen tangka ngen tukin mah kongka mawi ah cun koih meek haw hi .
44003003	Piter le Johan tei tum khi a muh ten i pawpoh beek pia hem un , tin ngen hi .
44003004	Kom zetin zo cangcian haw in , Piter cun , “ Keimuh zo hem in ! ” tin ti hi .
44003005	I poh beek ngah nave nang maw tin muansan zetnak tuah cun zo hi .
44003006	Mahten Piter in , “ Tangka piaktuk imamah nei mang hi ; mahnaven ka neihmi pia ing hi , Nazareth khua mi Jesuh Khrih min in tho in hawh in hi , ” tin ti hi .
44003007	Mahten a taklam khutpen leen in dokto hi . Thakhatin a ke le kemit te cu khoh leh hi .
44003008	Thakhat thoin a mahno ding in hawh thei hi . Mahten Piter le Johan te tuah Biakinn sungah tum bok hi . Hawhin , dawk le laam in , Pathian thangphat hi .
44003009	Mahtihbangin a hawh theih le Pathian a thangphat theih cu mipi ten mu haw hi .
44003010	Kongka mawi aa tangka ngen in aum lelengtu awng tih khi atheih haw ten a hum aa thil a piang mi hangin lamdangsa in am bialbual haw hi .
44003011	Mahpa cu Solomon maisap tihmi ahcun Piter le Johan tei lakah a umleng khi a muh haw ten mipite cu lamdangsa in amu lakah zuan haw hi .
44003012	Mahmi cu Piter in amuh ten a muh tei lakah , “ Ka phunpih Israel mite , itakaw hithu ah lamdang sa in keimuh lehlam mitphelep ngawlin na zo uh ? Hipai hawh theihnak hi kei muhtei cahnak le Pathian ii deihzawngin a nungtheitu kahihnak uh i hangin a piangmi heng in maw na ngaihsut uh ?
44003013	Abraham , Isak le Jakob tei Pathian , a pu le pa uhtei Pathian in ama sunloihnak cu a Capa Jesuh lakah in pia zotoh hi . Mahnaven nohten amah cu thuneitu tei khutsungah pia uh ci . Pilat in hahtung hi tin thu a sonsami cawm in Pilat ii maicang rori pen el zotoh uh ci .
44003014	Jesuh cu mithiangtho le miphazet hi napi in nohten kik uh ci ; Mah i hum ah Pilat lakah hehpih kuunin laithattu saw hah tukin ngen uh ci .
44003015	Nohten nunnak ah mi a puitu pa khi that uh ci , mahnaven Pathian in thihnak pen tholehtiik in keimuhte hi mahmi a theihpihtu tettite hi ung hi .
44003016	Mahpai min ii huham hangin hi kezawngpa hin thacahnak ngah thei hi . Na muhmi uh le na theih uhmi a min muannak hangin bawlmi hi . Na venghawng un na muh khawng uh bangin Jesuh upnak in hipa hi damtiik hi .
44003017	Mahhangin ka u le ka nau te , nangmuh le na hotu uh ten Jesuh ii humah na bawl uh mi hi na theihuh ngawl hang bawl uh ci tih khi thei ing hi .
44003018	Nidang laihcawngin Pathian in a tenmi Messiah cu haksatnak thuak tuk hi tin kamsang tei sung pen phuang zotoh hi ; mahmi cu tuin kim hi .
44003019	Sikkik unna Pathian lakah kikleh un hi . Mahtihbang a hitale na sualnak uh khi ngaidam tuk hi . Mahtihbangin na ti uh ahitale ,
44003020	Topa lakpen hawvang cahnak hun hengtuk aa , nangmu ca a tensami Messiah tihmi Jesuh cu nohtei lakah pia tuk hi .
44003021	Pathian in taanglaih a kamsang thiangtho tei sungpen a sonsa bangin , i hempoh bawlthak hun akim laklawh Jesuh cu vancung ah umtuk hi .
44003022	Itahimtitale Moses in , Topa na Pathian uh in keimah atiik bangin nangmu miphun a hi mi kamsang pakhat nangmu lakahtiik tuk hi . A ma hilhmi hempoh cu na zui khawng uh kuul hi .
44003023	Mah kamsang thu a zui nuamngawltu cu Pathian ii miphun sungpen hawlvawk hituk aa , siatsuahnak tawk tuk hi , tin ti hi .
44003024	Mahten thuthattuk a neitu kamsang hempoh , kamsang Samuel le ama nung aa a hungmi kamsang hempoh te hei in , atu aa a piangmi hi theitiik khawng zo hawtoh hi .
44003025	Kamsang tei sungpen Pathian ii thu kapmi cu nangmuh teica in hi tuk aa , Pathian in napu napa uhtei lakah a bawlmi thukapnak a co boktu hi uh ci . Pathian in Abraham lakah “ Na casuante sungpen leihum aa mihing hempohte cu thupha pia tung hi , ” tin ti hi .
44003026	Mahtibang ahih hangin Pathian in a kua abang a phat ngawlnak pe in kikleh in a thupha piak theihnak tukin a masabel ah a Salpa a tenmi nangmu lakahtiik hi , ” tin ti hi .
44004001	Piter le Johan te cu mipi tei maiah thu a hilhlih haw laihtak in thiampi hekkhat le biakinn cingtu hotu bawite le Sadusi hekkhatte cu heng haw hi .
44004002	Jesuh ii nungzuitu panih ten Jesuh cu thihnak pen tholeh hi tin mipi te a hilh haw mi in , mithi te nungleh hawtuk hi tih khi a theihciangtiik hangin thin-uuk haw hi .
44004003	Mahhangin mah nungzui panihte cu man in a khuanu tohtaak cu a zingtian in thawngah cun khia haw hi .
44004004	Mahtavangcun a thu hilhhammi a thei le a zatu mi tampi tecun um haw hi , a umtute cu khang seseem in thawngnga bang ting haw hi .
44004005	A zingten Judah mi hotute pawl le Daan thiam pawlte cu Jerusalem ah tawk dun khawm haw hi .
44004006	Mahlai ahcun Thiampi Saang Annas tawk haw hi ; mahten Kaiafas , Johan , Elexander le Thiampi Saang ii unaupihte tuah tawkdun khawm haw hi .
44004007	Nungzuitute cu amu mai ah dingtiik in , “ Hi thil piangmi hi i tin kaw na bawl uh a i huham nei in kaw na bawl uh ? ” tin dong haw hi .
44004008	Piter cu Hawvang Thiangtho tuah dimin a muhtei lakah , “ mipi hotu le upate
44004009	tuni in hi kezawng pai damnak thu le a hum aa thilpha bawlmi thu dong na hi uh tacun ,
44004010	na theihtuk uh mi le Israel mi hempoh tei theihkhawng haw tuk mi cu nangmu mai aa a dingmi pai damciangnak cu Nazereth mi , thinglamteh ah na thah uh mi , thihnak pen Pathian ii thawhlehtiik mi , Jesuh ii cahnak huham le a min hangin hi , ” tin ti hi .
44004011	Jesuh ii thu ah Lai Thiangtho in , “ Innsatu tei vawkmi suang cu suangthupi bel in cangzo hi , ” tin ti hi .
44004012	Nunpatnak cu amu sungbek ah um hi ; leihum hempoh ah in Pathian ii piakmi nunpantu dang le luan theitu min dang kuamah um ma hi , ” tin ti hi .
44004013	Khonsil upa pawl ten Piter le Johan cu cihnak nei ngawl mi thawthong hi haw naven i tihzah in ngaalpha haw him tih khi a muh hawten lamdangsa mahtak haw hi . Mahten amuhte cu Jesuh ii ngualcam ahihlam haw khi theileh haw hi .
44004014	Mahnaven a damtiik haw mipa cu Piter le Johan el ah a din leleng hangin a ot theih hawnak tuk thu i mamah um ma hi .
44004015	Mahhangin a thusonnak haw mun khaan pen pualam ah tuultiik haw in amuh nguakcang khaan sungah cun thuson haw hi .
44004016	Pakhat le pakhat “ I tin bawl kamnung ? kuamah i bawltheih ngawl tian bawl thei haw in , Jerusalem khuasung mi hempoh in theikhawng zo ahih hawtaak kuamah i eltheih mi hilehma toh hi .
44004017	Mahnaven hithu hi mipi tei lakah a zarhkeh tuk ngawlin Jesuh min in kuamai lakah thu phuang leh toh pahsuh un , tin ti nung , ” tin son haw hi .
44004018	Mahten sam kikleh haw in , Jesuh ii minin kuamah zilh leh toh pahsuh unna , kuama lakah thu phuang hihim tuk ma toh uh ci , tin cangcian zetin kham haw hi .
44004019	Mahnaven Piter le Johan cun , “ Nangmu thu zui maw ! Pathian ii thu zui ii bang maan saw hum ? nangmun khenkhuai saw un hi .
44004020	Itahimtitale keimuh rori in ka muh uhmi le ka theihuh mi cu phuang ngawlin um thei ma ung hi , ” tin ti haw hi .
44004021	Mahhangin khonsil upa pawl ten daan piaktaak sualnak a muh haw ngawl hangin na sia seseem in ngaallinnak a piak celh haw ten hah haw hi . Mi hempoh ten amu lakpen na piang mi mu haw in Pathian a thangphat haw hangin nungzuitu te bawlsiat cu cang thei tuk ma hi tih khi mu haw hi .
44004022	Nalamdang damnak bawlsak a hi mipa cu kum sawmli hum mi hi .
44004023	Piter le Johan cu a luat haw bekten a ngualcam tei lakah kikleh in thiampi le upa pawltei thuhilh mi thute cu sonpih haw hi .
44004024	Mahmi cu umtu pawlten a theih haw ten munkhat noin Pathian lakah thungen in , “ Topa van le lei le tuipi le asung a ummi hempoh bawltu cungnungbel Topa ”
44004025	Na Hawvang Thiangtho mang in na salpa David sungpen thu hilh ci aa ; Aita him ! Gentail mite thin uk mahtak in a umlih haw , aita heng mihing ten i mamah nemcuam ngawl mi a sawmun lih haw ?
44004026	Topa le Messiah dodal tukin , leihum kumpite tuang tiim in , uktu bawite tuah munkhat ah a tawhdun khawm haw , ” tin ti ci .
44004027	Itahimtitale Herod le Pontius Pilat ten Messiah in na tenmi na salpa Thiangtho Jesuh dodal tukin khuapi sungah hin Gentail mite le Israel mite tuah tawhdun khawm ngangai haw hi .
44004028	Na huham le na tuptahnak in a hengleh a piangleh tuk mi na ngaihsutsa mi kimtiik khawngtukin tawkdun khawm haw hi .
44004029	Oh Topa , atu koh lakaa lau hawhen tin thuupnak a bawllih haw mite hi nangman theihpih zazal in na koh na sal ten na thu cu ngaalphazet in ka hilh theihnak tuk uh in bawm zazal in hi .
44004030	Mi damnak tukin na baan phalh in na na sal Thiangtho Jesuh ii min in nalamdang le thasiahhuai nate bawl theihnak tuk thu pia zazal in hi , ” tin thungen haw hi .
44004031	Thu a ngetcelh bek haw ten mah a tawhdun khawmnak haw inn cu hiing in , Hawvang Thiangtho tuah dim in Pathian ii thu cu ngaalphazet in phuang haw hi .
44004032	Umtu te cu lungmu le ngaihsutnak luallemzet no in um khawm haw hi . Kuamah in a neihmi thil te ‘ ka bulta hi , ’ tin ti haw ma hi ; a neihmi hempoh haw khi pakhat le pakhat mang kawmdun haw hi .
44004033	Topa Jesuh ii thawhlehnak thu cu nungzuitu ten a nasiazetmi huham tuah tettikhan in Pathian in a venghawng haw humah thupha muicu buak hi .
44004034	A pawl sung haw pen kuamah a tingsam peng um haw ma hi . Lo neitu le inn a neitu ten a lo a inn haw te cu zuak in a ngahmi haw tangka cu ,
44004035	Nungzuitu tei khut ah pe haw hi . Mahten mahmi tangka cu a kuulnak bangin sem pepel haw hi .
44004036	Mahtihbang cun Saipras tuikulh pen a hingmi Levi mi Josef cun ,
44004037	a lo zuakin angahmi tangka cu nungzuitu tei khut ah pia hi . Josef cu nungzuitu pawl ten Barnabas tin ti haw hi . Barnabas tih cu , “ thazaang piatu , ” tihnak hi .
44005001	Mahnaven Ananias a tih haw mi pa le a nupi Safira ten a neihmi na zuak haw in ,
44005002	a nupi ii lungkimnak tuah tangka a heek cu amu ca koih in a hekkhat lam cu nungzuitu tei khut ah pia haw hi .
44005003	Mahten Piter cun , “ Ananias , itakaw Satan in neh in na thilzuaknak pen na ngahmi tangka a hekkhat lam suup in Hawvang Thiangtho na zol ?
44005004	Na naa cu na zuak laihngawl cun nangma ta hi ; na zuakceng heiten na ngahmi tangka cu nangma ta leleng hi . Mahnaven i ta hi tih bangin bawl tukin na lungmu hihim in na ngaihsut ? Mihing zolma ci , Pathian zol ci , ” tin ti hi .
44005005	Mahmi cu Ananias in a theih bekten lumin thi hi ; mahten mahthu a theitu hempoh ten lau in thinsu linglawng khawng haw hi .
44005006	Tangvalte hung in aluang a cuun ceng hawten pualam ah puatuul in phum haw hi .
44005007	Nazi pathum nungten a i pianghim tih thei ngawlin a zi cu tum bok hi .
44005008	Piter cun , “ Hi tangka hi naa na zuak uh mi pen na ngahmi uh tangka venghawng toh maw , hilh hem in ? ” tin dong hi . Safira cun , “ Mah e , ka ngahmi uh a venghawng hi , ” tin don hi .
44005009	Mahten Piter cun , “ I takaw na pasal tuah na panih uh in Topa Hawvang zoltuk in na lungkim ngeel uh ? Na pasal a phumtu tangval te kongka bul khah um haw laih hi ; nangmah vang cu zawng tul bok haw tuk ven , ” tin ti hi .
44005010	Thakhat in amah vang cu Piter i kebul ah lum in thi bok hi . Tangval te cu tum in thi zotoh tih a muh haw ten a pualam ah zawng tuul in a pasal i khan el ah phum bok haw hi .
44005011	Pawlpi le mahthu a theitu hempohte cun lau leita mulling in um haw hi .
44005012	Mipi tei lakah nungzuituten thasiahhuai nalamdang naa tampi bawl haw hi . Umtu hempoh te cu Solomon maisap a tihmi ah cun tawkdun khawm haw hi .
44005013	Apawl haw cu midang ten pahcawi zet hawnaven , a pualam mite kuamah tel ngam haw ma hi .
44005014	Mahnaven numei hihen , pano hihen Topa aum tute cu apawl sung haw ah in tam sesem in tum haw hi .
44005015	Nungzuitu tei thil bawlmi a muh haw ten mina tampite cu khua sung lampi ah zawngin Piter ii hawh ten panih pathum beek a lim in a lip khak tuk in tin ihkhun le lawhlei phahin sial pepel haw hi .
44005016	Mahten mi tampite cu Jerusalem khua el te pen hung in minaa hihen , khuasia tei polh mi hihen , zawng in a venghawng dam khawng haw hi .
44005017	Thiampi Saang le a ngualcamte hempoh le mahlaihawng aa aum mi Sadusi pawlte cun nungzui tute khi a halhsiik leita haw hangin thil pakhakhat bawltum haw hi .
44005018	Nungzuitu te khi manin mipi thawnginn ah cun khia haw hi .
44005019	Mahnaven mahmi zan in Topai vancungmi cun kongkate cu hong in nungzuitute a suahtul nungten amu lakah
44005020	“ Hawhta unna Biakinn sungah ding in mipitei lakah hi nunthaknak thu hi cangkim zet in hilh un hi . ” tin ti hi .
44005021	A hilhnak bangcun nungzui ten bawl-in zingtung no in Biakinn sungah thuzilh pan haw hi . Thiampi Saang le a ngualcam pawl ten khonsil thusonnak thupizet nei tukin Judah mi upa hempohte samkhawm haw hi . Nungzuitu tecu thawnginn pen amu maiah pui tukin mitiik haw hi .
44005022	Mahnaven bawi pawlte thawnginn a hen haw ten thawnginn sungah nungzuitu te cu mu leh haw ma toh hi ; mahtaak cu kikleh in khonsilte hilh haw hi .
44005023	“ Thawnginn ka hen uhten tawh kom noin kalh leng hi , a cingtute vang kongka phano in cing leng haw naven kong ka hon uh ten a sungah kua mamah um ma hi , ” tin ti haw hi .
44005024	Mahmi cu thiampi upa le Biakinn cingtu bawi ten a theih haw ten lamdang sa in nungzuitute hi a i cang haw nantim tin ngaihsut hak in um li haw hi .
44005025	Mahten mi pakhat cu tum in , “ Ngai hemun ! Thawngah na khiak mi uh te khi Biakinn ah thuzilh li haw hi , ” tin ti hi .
44005026	Mahhangin Biakinn cingtu bawi le a khutnuai aa mihingte cu hawh in nungzuitu te cu pui kikleh haw hi . Pui haw naven hung zazal un tin puilo hawma hi , itahimtitale miten suangin sep haw kawn tih khi lauhaw hi .
44005027	Nungzuitute cu tumpih haw in khonsil mai ah dingtiik haw hi . Mahten Thiampi Saang cun thu dong hi .
44005028	“ Hipai minin thuzilh toh pahsuh un tin nasiazet in hilh zo ung hi theima uh cim ? bangleng si uh ci . Na thuzilh mi thu cu Jerusalem dimtiik zotoh uh ci aa a thihnakthu ah vang keimuh te nawn nuam uh ci , ” tin ti hi .
44005029	Piter le a dang nungzuitu te cun “ Mihingtei thu saangin Pathian ii thu ngaisaw tuk ung hi .
44005030	Nangmuh ten Jesuh cu thinglamteh ah that uh ci ; mahnaven a pupa uh tei Pathian in thihnak pen tholehtiik zo hi .
44005031	Pathian in tholehtiik in Israel miten sualsihnak hun nei in a sualnak haw te ngaihdam ahihnak tukin Pathian in lampuitu le nunpantu tukin ataklam ah khungtiik zo hi .
44005032	Hi thil hempoh a theihpihtu tetti cu keimuh te hi ung hi ; keimuh bek hei hi ngawlin , Pathian in ama thu a ngaitu tei lakah laksawng in apiaksa mi Hawvang Thiangtho vangcu thu theihpitu hi bok hi , ” tin ti haw hi .
44005033	Mahtin a tih haw mi cu khonsil sungtel pawl ten a theih haw ten a thinhaw uuk-leita in nungzuitu te cu that khawng nuam ngangai haw hi .
44005034	Mahnaven amu lak pen Farasi a himi a min Gamaliel , mi hempoh tei upatmi Daanthiam pa cu khonsil tei mai ah ding in , nungzuitute cu demlaihno sung a pualam ah tuulhihtiik tukin thupia hi .
44005035	Mahten khonsil upa tei lakah cun , ka phunpih Israel mite aw , himitei hum aa thil na bawl uh mi ah hin ngaalling un hi .
44005036	Nunglam laihin Theudas a tih haw mi pan keimah hi mi thawthong hi kha mang hi tin ti in mi zali laih in zui haw hi . Mahnaven amah cu that haw in a zuitute cu vaakkeh khawng haw hi mahten a nadehnak vang cu bo bok hi .
44005037	Mahnungten mipum sial laihkhin Galilee mi Juda tul lehleu in mitampi ten zui dudut haw hi ; mahnaven thah hi bok in a zuitute cu vakkeh khawng lehleu bok haw hi .
44005038	Tu aa thu ah vangin ciangzet in hilh ing hi , hi mitei humah i mamah bawl pahsuh un . A muh no zam deen un hi ! Atuptah haw mi le a bawl mi haw hi mihing tei tuptahnak thongmi ahitacun phathong lehtuk poh hi .
44005039	Mahnaven Pathian bawlmi a hi tacun neh thei cuang tuk ma uh ci . Pathian dodaltu lehlam in cang thei ve uh cin , ” tin ti hi . Mahhangin khonsil upa pawl te cun Gamaliel ii ngaihsutnak piak mi cu zui haw hi .
44005040	Nungzuitute cu sam in vatnekin Jesuh min in thuson leh tuk ngawltoh in thu a piak nung ten hah haw hi .
44005041	Nungzuitu te cu khonsil upa tei lak pen a tuul haw ten lungdamzet haw hi ; Itahimtitale Jesuh min hangin zotsaknak a thuak zoh ten lung dam huai hi tin a ngaihsut haw hangin hi .
44005042	Mahten a nisial in Messiah Jesuh ii Thuthangpha cu Biakinn ah hihen inn ah hihen tawp ngawlin zilhin phuang pepel haw hi .
44006001	Hunte a ngeideuh ten nungzuitute cu tam dedeuh in Judah mi le Grik awnin a awntu Judah mitei laklawh ah buainak um hi . Grik awn a mangtu Judah mi pawl ten nisial in a kuulmi leinak tangka a sep haw ten meivong ten a co haw tuk zah co haw ma hi tin , “ phuciak li ” haw hi .
44006002	Mahhangin nungzuitu sawm le panih pawl ten umtu hempoh te cu munkhat ah samkhawm in , “ Sumlepai tangka hangin Pathian thu phuannak ah a daithaang uh tale pha tuk ma hi .
44006003	Mahhangin ute naute , nohtei lakah Hawvang Thiangtho cahnak tuah a dimmi mihing salih teng un na amuh te cu hi thu a vaihawmtu tukin koih tuk hung hi .
44006004	Kohte cu ka hun can uh a venghawng in thungetnak le thuhilhnak in mang tuk ung hi .
44006005	Nungzuitu sawm le panih tei ngaihsutnak piakmi i humah a venghawng haw in lungdamzet in upnak le Hawvang Thiangtho tuah in a dimmi Stefen teng haw in , Filip , Prokholas , Nikanor , Timon Parmenas le Antiok khua pen Gentail mi Judah biaknak sungah a tummi Nikolas te teng haw hi .
44006006	A salih haw cun nungzui tei lakah hawhpih haw in nungzuitu ten a luhum haw ah khutsuan in thunget sak haw hi .
44006007	Mahtihcun Pathian thu cu khang pepel hi . Umtu nungzuitute Jerusalem ah khang dedeuh in thiampi tampi ten a upnak haw cu pom bok haw hi .
44006008	Pathian ii thupha piakmi le cahnak huham tuah a dimmi Stefen in mipi tei lakah nalamdang le thasiahhuai tampi bawl hi .
44006009	Mahnaven salsuak pawl tei sungpen Stefen tuah thu eeldunnak piangin mahmi Stefen ii thu eeltu lakpen , Sairin khua le Elexandria khua pen a hengmi Judah mite vang tel haw hi . Mahten Silisia le Asia ngam aa Judah mite hei cu tel bok haw hi .
44006010	Mahnaven Stefen cu Hawvang in cahnak pia in a ot ten kuamah in eel thei haw ma hi .
44006011	Mahhangin mi hekkhat te khi nawhthuh pia in mah miten , “ Moses le Pathian dodal in awn hi tin thei ung hi , ” tin ti haw hi .
44006012	Mahtincun mipi te , upa te le Daanthiam mite khi a thinhaw uuktuk vo in so haw hi . Stefen cu man in khonsil upa tei maiah hen haw hi .
44006013	Mahten zolthu bawltu tukin mi hekkhat te pui haw in mah miten “ Hi pa hin ka Biakinn thiangtho uh le Moses Daan te hi zawnsak le nautat kam in awn leleng hi .
44006014	“ Hi Nazareth mi Jesuh in hi biakinn hi phialet khawngin Moses i khan pen keimu khan tian a ummi apupa uh tei daan vang cu theekkhawng tuk hi , tin a ot laih thei ung hi , ” tin ti haw hi .
44006015	Khonsil pumkhawmnak sungah a telmi hempoh ten Stefen cu zo in Stefen ii maicang cu vancung mitei mai bangin mu haw hi .
44007001	Thiampi Saang cun Stefen cu , “ Mahtin a tih haw mi khi thu ngangai maw ? ” tin dong hi .
44007002	Stefen cun “ U le naute , nu le pate , ngai hemun ! A pu uh Abraham hi Haran ah um tukin a hawh laihngawlin Mesopotamia pen Pathian ii sunloihnak a lakah langin ,
44007003	‘ Na nampih le na mun le ngam zam in na , ka laktukmi ngamah hawh in hi , ” tin ti hi .
44007004	Mahtihcun a ngam pen tuul in Haran khua ahcun um hi . Abraham ii thihnung ten a tu na umnak uh ngam ah hin Pathian in ceengtiik hi .
44007005	Mahlaihcun hi ngam hi Pathian in hi tihhin thutiam a bawl lai in Abraham pia malaih hi ; mahnaven a lakah piaktukin thutiam in , hi ngam hi nangmah le na casuan tei ta tuk hi , tin ti hi . Pathian in hi tihhin thutiam a bawl lai in Abraham cu ca nei ma hi .
44007006	Pathian in a lakah , ‘ Na casuan te cu ngamdang ah um haw tuk hi ; mahlai ngam ah cun mi sal in kum zali sung cimnak thuak haw tuk hi .
44007007	Mahnaven naa a dehsak haw mi miphun tei humah cun thukhen nak neitung aa , mahnungte cun mahngam pen tuul in hi ngam pen keimah bia haw tuk hi , ’ tin ti hi .
44007008	Mahten Pathian in Abraham cu vunceep tannak daan a thutep mi melciknak tuk in pia hi . Mahhangin Abraham in a capa Isak a hinceng nipi khat ten a vunceep tan leh hi . Isak in a capa Zakop ii vunceep tansak in , Jakob vang in a capa sawm le panih tei vunceep te tan sak hi . A capa sawm le panihte cu a miphun uh cihahtu a pu uh mi minthang mite hi haw hi
44007009	“ Jakob capa pawlten a naupa Josef cu iksik in Izip tei lakah salin zuak haw hi . Mahnaven Pathian cu ama lakah um in a haksatnak sung pen himdam no in puisuak hi .
44007010	Izip kumpi pai maiah a dinten Pathian in Josef cu ziaza mawi le cahnak pia in Izip kumpi pan a ngambuppi humah hihen , a innsang hum ah hi hen uktu bawi dektiik hi .
44007011	Izip ngam le Kanaan ngam sungah paampi a henten mipi tei caa in haksatnak tampi heng hi . A pupa te uh vang an ngahthei haw ma hi .
44007012	Jakob in Izip ngam ah an um tih a theihten a capa te , a pu le pa uhte cu veikhatnak hawhtiik hi .
44007013	A veinihnak Izip a hen haw ten a u tei lakah Josef cun a mah le mah phuangdun in Izip kumpi pan Josef ii unaupih te hi tin thei ngah hi .
44007014	Mahhangin Josef in apa Jakob le a unaupih tei lakah Izip ngam ah vaaitukin thucah hi . A enghawng hawin mihing sawm salih le panga haw hi .
44007015	Mahten Jakob cu Izip ngam ah hawh hi ; mahlai pen amah le a cate cu thi haw hi .
44007016	A luangcu Shekem ah hawhpih in Abraham in Hamor miphun tei lakpen tangka in a leimi khaan ah phum haw hi .
44007017	“ Pathian in Abraham lakah thu a tepmi a kimnak hun a nai dedeuh ten Izip ngam aa a ummi a miphun pih uhte cu tam dedeuh haw hi .
44007018	A dawltabelten Josef i thu a theingawltu kumpi pakhat in Izip ngam cu uk hi .
44007019	A pulepate uh cu zolin bawlsia hi ; a cate vang cu thi hen tin a inn sung hawpen pualam ah vawktuultiik hi .
44007020	Mahhun laihkhin nauno mawizet Moses tih mi khi hing hi . Moses cu inn ah ha thum sung phano in cawm haw hi .
44007021	Pualam ah a vawk haw ten kumpi bawipai canu in la in , a capa a cang tuk in , cing khawi hi .
44007022	Izip mitei cihnak hempoh te zilhin a awnkam le a dehnak in mi maktak ahihnak khi langtiik hi .
44007023	“ Moses cu kum sawmli a kimten a phunpih Israel mite i tin nung haw him tih thei nuam in zo kawkawi hi .
44007024	Mahlaihtak cun a phunpih Israel mi pakhat cu Izip pai bawl siat lih mi khi a muhten bawmin Izip pa cu that hi .
44007025	( Pathian in amuh te luattiiktu tukin mangin ka phunpih te hei cun theitum haw tuk , tin ngaisung naven thei haw ma hi . )
44007026	A zing ten Israel mi panih a sual dun li khi mu in a khen tukin um hi . ‘ Unaupih te , ngai hem un ! Noh te cu mi phunkhat Israel mi veve uh ci ! Itakaw hiticun na sualdun lih uh ? tin ti hi .
44007027	Mahnaven a phunpih a zawnsaktu pan Moses cu nawmvawkin Akua in kaw koh humah uktu le thukhentu tukin a bawl ?
44007028	Zantak aa Izip mipa na thah bangkhin that nuam bok cim ? ’ tin ti hi .
44007029	Mahmicu Moses in a theih ten Izip ngam pen taai in Midian ngam ah um hi . Mahlai pen capa panih nei hi .
44007030	“ Kum sawmli nungten Sinai Mual eel ngamkhing mun aa hampa alh sung pen Moses lakah vancungmi pakhat lang hi .
44007031	Mahmicu Moses in amuh ten lamdangsa in zo cangcian tukin hampa alh ii eel ah cun neek hi . Mahnaven Topai aw cu thei in ,
44007032	‘ Keimah hi na pupa uhtei Pathian , Abraham ii Pathian , Isak le Jakob ii Pathian ing hi , ” tin ti hi . Moses cu thinsu in caantawtok in a zo hei zo ngam ma hi .
44007033	Topa cun , ‘ Na kedam duuk in , itahimtitale na dinnak mun cu mun thianghi !
44007034	Izip ngam aa ka mihingte a thuaknak haw le a cim khamnak haw mu ing hi . Ataunak haw thei ing aa amuh te luattiik tukin hung ing hi . Hung in , Izip ngamah hahtung , ’ tinti hi .
44007035	“ Moses cu Israel mitei lawlawng mi pa hi . ‘ Akua in kaw koh hum ah uktu le thukhentu tuk in a bawl ? ’ tin ti haw hi . Hampa alh sungpen a lakah a langmi vancungmi i bopnak hangin Pathian in Israel mi uktu tuk in le luattiiktu tukin a hahmi pa hi .
44007036	Izip ngam pen Israel mite cu puitul suakin Izip ngam le tuipisan le ngamkhing lakah kum sawmli sung nalamdang le thil thasiahhuai tampi bawl hi .
44007037	Moses cu Israel mitei lakah , ‘ Pathian in nangmu lakah keimah a hah bangin kamsang hah tuk aa mahpa cu nangmu miphun sungpen hi tuk hi , ’ tin titu pa hi .
44007038	Amahcu Israel mite ngamkhing aa a um haw laihin amu lakah a tel lelengtu pa hi ; a pu le pa uh tei lakah um bokin Sinai mual pen vancungmi ii awnkam a saangtu le a lakah a umtu hi ; Mahten Pa Pathian ii thunung ohtei lakah a hen theihnak tukin a sangtu hi sih hi .
44007039	Mahnaven a pu le pa uh ten amah cu zui nuam haw ma hi ; Amah cu zamin Izip ngamah kikleh nuam saw haw hi .
44007040	Mahhangin Aron lakah , “ Lampuitu tukin pathian tampi bawlsak in hi . Izip ngam pen a pui tuultu Moses humah a i pianghum tih theileh matoh ung hi , ” tin ti haw hi .
44007041	Mahtihbang ahih hangin khuicang mel cuangin khui milim bawlin dawi biakpiak nak khut in bawlcopmi ii caa in upatnak puai bawlli haw hi .
44007042	Mahhangin Pathian in nungheekin kamsang tei laibu sung a ngat bangin van a aksi te biatiik hi . Mah laibu sungah cun : “ Israel mite , kum sawmli sung ngan te ngo in dawi biakpiaknak na bawl mi uh khi keima lakah na bawlmi uh hi ma hi .
44007043	Na puakmi uh buuk cu Molek ngamhuai tei puanbuuk hi . Na puak uh mi milim cu na aksi khuasia uh Refan zuk hi . A muhte biatuk in na bawlmi uh te hi khuahuai milim hi . Mahhangin nohte cu Babilon kal lamah , hawlvawk tung , ” tin um hi .
44007044	“ A pu le pa uh ten Thutepnak Puanbuuk cu ngunphil ngam ah nei leleng haw hi . Mah Puanbuuk cu Pathian in Moses lakah a langtiik mi pungsaan bangin sak mi hi .
44007045	Anung ten apu le pa uh ten mah puan buuk cu a pulepa haw tei lak pen la in Joshua tuah a hawh haw tian hawhpih haw in ; mailam not in Pathian in mahlai ngam aa a um miphun te hawlvawksak in mahlai ngamte cu a laak pepel haw ten puanbuuk cu keng pepel in mahlaiah cun David khan tian in um hi .
44007046	David cu Pathian maiah mitmai pha ngahin Jakob Pathian ii umnak tukin inn pakhat sa thei tukin Pathian lakah in ngen hi .
44007047	Mahnaven inn a satu ngangai cu Solomon hi .
44007048	“ Mahnaven Cungnungbel Pathian cu mihing tei khut bawlmi inn ah um ma hi ; Kamsang ten hitin son haw hi .
44007049	‘ Vancung hi ka khunnak hi aa leihum cu ka ke sihnak hi , tin Topan ti hi . Kei caa in i tibang in him na sak tum uh ? Ka um nuamnak mun cu i lai tawk him ?
44007050	Hi thil hempoh a bawltu hi keimah hi ma tang maw ? tin ti hi .
44007051	“ Na lungmu uh khoh zet si uh ci ! Na lungmu uh cu Pathian thei ngawl lai lungmu hi . Pathian thu ngaihnak tuk cun na beng uh bul thong si maw ? Nangmuh tevang cu na pulepate bangbok leng thong si uh ci . Hawvang Thiangtho dodal leleng uh ci !
44007052	Napu napa uh tei bawlsiat ngawl mi kamsang pakhat beek um haw ni maw ? A dikmi Pathian ii Salpa hungtuk hi tin nidang laih cawngin a phuangtu Pathian ii palai te that haw . Tu in mah a dikmi a salpa cu zuakin that uh ci !
44007053	Vancung mitei kenmi Pathian ii daan cotu cu nangmuh te hi hi uh ci ; mahnaven mah daan a zui ngawltu cu nangmuh leleng hi uh ci , ” tin Stefen in ti hi .
44007054	Khonsil upa ten Stefen ii thu son a theih haw ten thin uuk leita in hacang ngawisan haw hi .
44007055	Mahnaven Stefen cu Hawvang Thaingtho tuah dim in van zo to in Pathian sunloihnak le Pathian taklam ah Jesuh a dingleng khi mu hi .
44007056	Mahten , “ Zo hem un ! Van hong in Pathian taklam ah mi capa a ding leng khi mu ing hi , ” tin ti hi .
44007057	Mahten khonsil upa pawlte cu a benghaw hupin ngingpin au in Stefen cu man haw hi .
44007058	Khuapi sung pen kai tuul in suangtuah sep haw hi . A septu ten a puan haw te cu Sawl a tih haw mi tangval pai lakah koih taa haw hi .
44007059	Suangin a seh lih haw lai cun Stefen in Topa sam in , “ Topa , Jesuh , ka Hawvang la zazal in hi ! ” tin au hi .
44007060	A khukdin in , “ Topa , a sualnak haw te hi ciingleleng ta pah sun ! ” tin ngingpin au hi . Mahtin a au cengten catsuk tahi . Mahtibangin Stefen a thah haw cu Sawl vangin a lungkim bok hi .
44008001	Mahni penpan Jerusalem a Pawlpi te cu na siazetin bawlsiatnak thuak haw hi . Nungzuitu te sialngawl , a dang umtu hempoh cu Judah ngam le Samaria ngamsungah khenkeh khawng haw hi .
44008002	Stefen cu Pathian a lautu hekkhat ten phum in nasiazet in kah haw hi .
44008003	Mahnaven Saul cun samtuam Pawlpi siatsuah tukin innkhat nung innkhat ah tum in numei , pano tih umgawl umtu hempohte cu a in hawpen dok tul in thawngah khia hi .
44008004	A khenkhek mi umtu te cu khua tihkim ah hengin a hennak munkim pen Thuthangpha phuang haw hi .
44008005	Filip cu Samaria khuapi ah hawhin Messiah ii thu cu phuang hi .
44008006	Mi tampi ten a thu hilh mi cu phanoin ngai haw in nalamdang a bawlmite vang mu haw hi .
44008007	Mi tampi tei sung pen khuasia te nasiapi in au ngungun thah cun tuul in mizeng le kezawng pawlte hei cu dam haw hi .
44008008	Mahhangin mah khuapi sungah cun lungdamnak tampi um hi .
44008009	Mahlai khua ahcun Simon a tih haw mi pa um hi . Hun ngeithim sung cu a mitzial thiamnak in Samaria mite cu mangbang vo in bawl hi . Keimah hibel ing , tin ngaisung bok in ,
44008010	khuapi sung aa a ummi hempoh aneu a ngeng in a thu cu ngai haw hi . Amuh cun , “ Amah hi , ‘ A maksan mi Huham , ’ tihmi Pathian ii cahnak huham hi , ” tin ti haw hi .
44008011	Hun ngeipi sung cu mitzial a thiamnak i hangin amthong in a bawl hangin a thu a zuinak haw cu na hi hi .
44008012	Mahnaven Filip ii hilhmi Pathian Uknak Thuthangpha le Jesuh Khrih ii thu le la a theih haw ten um in numei hihen , pano hihen , baptizam-nak la haw hi .
44008013	Simon vang cun um bok hi ; baptizam-nak a lak celh ten Filip cu zui in lamdangzet le thasiahhuai thil tampi Filip ii bawlmi khi a muhten lamdang sa mahtak hi .
44008014	Jerusalem aa a ummi nungzuitu pawl ten Samaria mite hei in Pathian ii awnkam pom bok li haw zo tih a theih haw ten amu lakah Piter le Johan hawhtiik haw hi .
44008015	A lak haw ah a hen haw ten umtu pawl ten Hawvang Thiangtho a ngah theihnak haw tukin amu caa in thungen haw hi .
44008016	Itahimtitale Hawvang Thiangtho cu kuamah i lakah heng malaih hi ; Topa Jesuh minbek in baptizam nak la bek tu hi haw laih hi .
44008017	Mahten Piter le Johan te cun a hum haw ah a khut haw suangin thu angen haw ten Hawvang Thiangtho cu ngah haw hi .
44008018	Nungzuitu ten a khut haw a suan haw ten umtu tei Hawvang Thiangtho a ngah haw khi Simon in mu hi . Mahten Piter le Johan i lakah cun ,
44008019	“ Kei hei in a hum haw ah ka khut ka suan mi hempoh ten Hawvang Thiangtho a ngah theih haw nak tuk in hi cahnak huham pia bok un hi , ” tin ti hi .
44008020	Mahnaven Piter cun , “ Pathian ii piakmi laksawng hi tangka in lei thei tung tin na ngaihsut hang in nangmah le na tangka cu siatnak ah heng ta hen ,
44008021	Pathian ii muhnak ah na lungmu a maanngawl hangin kei mu nadehnak sungah tel ma ci , covo vang neima ci .
44008022	Hitihbang thil pha ngawl na ngaihsut sualnak pen sikkik in na , hitihbang thilpha ngawl na ngaihsut sualmi a ngaihthiam theihnak tukin Topai lakah thungen in hi .
44008023	Itahimtitale iiksiiknak tuah a dimmi le sualnak thawng sungah ata mi ci , tih hi mu ing hi , ” tin ti hi .
44008024	Mahten Simon cun Piter le Johan lakah , “ Hehpihnak in hi na otmi uhte hi ka humah a hen tuk ngawlnak in Pathian lakah thungetsak zazal un hi , ” tin ngen hi .
44008025	Pathian awnkamte phuangin amuh mi le a tawh haw mite a hilh ceng haw ten Piter le Johan cu Jerusalem ah kik leh haw hi . A kihleh lam haw ten Samaria ngamsung khua no tampite ah Thuthangpha cu hilh pepel haw hi .
44008026	Topai vancungmi in Filip lakah cun , “ Na vanthawi in na hanglam ah Jerusalem pen Gaza hawhnak lampi ah hawh in hi , ” tin ti hi . ( Tulaih cun hi lampi cu mang haw ma hi . )
44008027	A tihbang cun bawmbawl in Filip cu hawh hi . Mahlaihtak cun Ethiopia pa pakhat amu khua lam ah a pin li cu tawk hi . Mahmi pa cu tilngeh mi hi aa Ethiopia kumpi nui neih mi sum le paai hempoh a cingkhawitu bawi hi . Amah cu Jerusalem ah Pathian bia tukin hung hi , a cipuh leeng tuah a inn lamah a pin mi hi . A cipuh leeng hum pen laisial thah in , a sial lih mi cu kamsang Isaiah laibu hi .
44008028	
44008029	Hawvang Thiangtho in Filip lakah cun , “ Hawh inna hi cipuh leeng khi neek in hi , ” tin ti hi .
44008030	Filip cu tai in Isaiah lai a sial lihmi cu za hi . Filip cun , “ Na sial lihmi cu a sullam thei cim ? ” tin dong hi .
44008031	Mahmi bawi cun , “ Kuamah in a hilh ciang haw ta ngawl cun a i tang theithei tuk him ? ” tin don hi . Mahten Filip cu , a cipuh leeng hum ah kaito in hi tin zawm hi .
44008032	A sial mi Lai Thiangtho caang cu a nuailam a bang in hi : “ Amah cu thah tukin puimi tuu bangin hawhpih haw aa , tuuno a mul a meh hawten a haampo ngawl bangin , awn ngawlin daiden no in um hi .
44008033	Zotsak nautatnak thuak in , pantu kuamah hei nei ma hi : leihum pen a nunnak a laaksak haw hangin , a ci hah mi kuamah hilhtuk um haw ma hi , ” tin um hi .
44008034	Mah bawi cun Filip cu , “ Hilh hem in ! Kamsang Isaiah i ot mi hi a koi thu kaw ? ” tin dong hi .
44008035	Mahten Filip cun mah Lai Thiangtho caang penpan Topa Jesuh ii Thuthangpha cu hilh khawng hi .
44008036	Mahtihcun hawh ngut haw in , tui umnak mun heng haw hi . Mah bawi cun , “ Hilaihah tui um . Baptizam laaknak tukin a i kaw a khaktu ? ” tin ti hi .
44008037	( Filip cun , “ Na lungmu hempoh in na um ta cun baptizam-nak pia tuk poh e , ” tin ti hi . Mahmi bawi cun , “ Um ing , Jesuh Khrih cu Pathian Capa hi tin um ing , ” tin ti hi . )
44008038	Mah bawi cun a cipuh leeng cu dingtiik in Filip tuah tui sungah cun tolhsuk in Filip in baptizam-nak pia hi .
44008039	Tuisung pen a suah hawten Topai Hawvang cun Filip cu thiak ta hi . Mah bawi in Filip cu mu leh ma toh hi ; mahnaven lungdamzet cun a inn lam ah in pin hi .
44008040	Filip cu Ashdod ah henghi . Sisaria ah cun hawh in lampi tuan lamel khua sung hempoh ah Thuthangpha cu hilh pepel hi .
44009001	Mahhun hawngah Saul cu Topai nungzui tute khi that tukin thuum li hi . Thiampi Saang lakah cun hawh in ,
44009002	Damaskas khua Pumkhawm inn uktu pawl ten amah khi a theih haw nak tukin lai ket tuk khi ngen hi . A tuptah mi cu mahlai ah Topai lampi a zuitu a um haw tale numei pano ti ngawlin man khawng in Jerusalem ah pui tung , tin ti hi .
44009003	Saul cu Damaskas khua a henkuan no ten thakhat in vanpen vaaknak in a mah cu Kap suk hi .
44009004	Saul cu leiah lumin “ Saul , Saul , itahim kei na bawlsiat ? ” tin aw pakhat za hi .
44009005	Saul cun , “ Topa , a kua cim ? ” tin dong hi . Mahmi aw cun , “ Na bawlsiat lihmi Jesuh ing hi .
44009006	Tho in khuapi sungah hawh inna na bawlkuul mi khi hilh haw tuk hi , ” tin ti hi .
44009007	Saul tuah khual a zin mi pawl te cu cawl khawng haw in kamkhat no hei awn haw ma hi ; aw cu zaten haw naven kuamah mu haw ma hi .
44009008	Saul cu lei pen thoto in a mit hakto naven i mah mu thei ma hi . Mah ahih hangin a khut pen kaai in Damaskas khua sungah cun hawhpih haw hi .
44009009	Nithum sungcu khua mu thei ma hi ; mah nithumsung cu i mah eima hi , tui hei in ma hi .
44009010	Damaskas khua sungah cun Khristian pakhat Ananias tihmi um hi . Muhnak a muhmi pakhat nei in mah amuhmi sungpen Topan , “ Ananias ” tin sam hi . Amah cun , “ Topa , hilah um ing hi , ” tin ti hi .
44009011	Topa cun , “ Na vaithawi in na Lampi Cam tihmi ah hawhin hi . Juda ii inn ah Tarsas khua mi Saul tihmi pa um maw tin dong in hi . Amah cu thungen li laihtak hi ;
44009012	Amah vangcun muhnak mu in mah muhnak sungah cun a mit khua a muh leh theihnak tukin Ananias tihmi pacu tum in a lu humah a khut koih in mu hi , ” tin ti hi .
44009013	Ananias cun , “ Topa , hipai thu hi mi tampi ten hilh li zo haw toh hi , Jerusalem khua aa na mihing tei humah thilpha ngawl a bawl mitevang hilh haw hi .
44009014	Mahten tu hei in Thiampi upa pawl tei thuneihnak tuah nangmah a biatu hempoh te man tukin Damaskas ah hin heng hi , ” tin ti hi .
44009015	Topan a lakah in , “ Hawhin hi , itahimtitale amah cu Gentail mi le kumpi tei lakah le Israel mitei lakah ka minthangtiik tukin le ka nadektu tukin teng zo ing hi .
44009016	Mahten keiman keima caa a thuaktuk mite cu lak tung hi , ” tin ti hi .
44009017	Mahhangin Ananias cu hawhin Saul ii umnak inn ah cun tumin Saul ii lu humah a khut suangin , “ Unau pa Saul , hilailam na hun laihin lampi pen nangma lakah a langmi Jesuh Topa amah rori in na lakahtiik hi . Khua na muh leh theihnak tukin le Hawvang Thiangtho tuah na dim theihnak tukin nangma lakahtiik hi , ” tin ti hi .
44009018	Thakhat in Saul ii mit pen ngasa lip bang cu caak in khua mu leh thei hi . Dingto in baptizam-nak la hi .
44009019	Mahten an ei in thazaang nei leh hi . Saul cu Damaskas khua aa umtu tei lakah ni demno sung um hi .
44009020	A pumkhawm inn Pumkhawmnak te ah cun hawh in Jesuh cu Pathian Capa hi tih thu te phuang hi .
44009021	A theitu hempoh te cun lamdangsa mahtak in , “ Jerusalem pen Jesuh a umtu pawpoh a that litu khi amah hizuh ma maw ? Mahtihbangleng cun hilai mun ah hei in mahtihbang um tute cu man in thiampi upa tei lakah henpih tukin a hungmi hi si maw ? ” tin dongdun leilui li haw hi .
44009022	Mahnaven Saul ii thuhilh mi cu mualnei dedeuh in Jesuh cu Messiah rori hi tih a sonmi khin mi thin sungah ciangzet in tumin Damaskas khua aa a ummi Judah miten a thu cu don thei haw ma hi .
44009023	Ni tamthim a ngeiten Judah mite cu tawkdun khawm hawin Saul that tukin thuvai kum haw hi .
44009024	Mahnaven mahtihbangin a vaikup haw mi cu a hilhtu um haw in Saul cun thei hi . Amah that nuambel te cun khuapi kongka te cu a sun a zan in cing haw hi .
44009025	Mahnaven Saul a zuitu pawl ten zankhat cu bawm sungah koih in khuapi upnak pang awng pen a pualam ah cun khiasuk haw hi .
44009026	Saul cu Jerusalem ahcun hawh in nungzuitu te khi phialtum hi . Mahnaven nungzuitu te cun nungzui hi bokzo tih khi sangthei ngawl in amah cu lau zet haw hi .
44009027	Mahten Barnabas cun bawmin nungzui tei lakah hawhpih hi . Barnabas in nungzuitei lakah cun Damaskas lampi pen Topa a tawhnak le Topai a lak aa a otmi khi ciangzet in hilh hi . Mahten Saul in Jesuh min in Damaskas khua ah ngaalpha zet in a thuphuannak te khi son hi .
44009028	Mahhangin Saul cu amuhtei lakah cun um in Jerusalem khua sung le khua hempoh ah hawh in ngaalhangzetin Jesuh min in thu phuang hi .
44009029	Grik awn mangtu Judah mitei lakah vang thuhilh in eeldun haw hi , mahnaven amuh te cun thah tuk ngeh tum haw hi .
44009030	Mahmi cu umtu ten a theih haw ten Saul cu Sisaria ah pui haw in Tarsas ah kuat haw hi .
44009031	Mahtih cun Judah ngam , Galilee ngam le Samaria ngamsung a Pawlpi te cu ngimta noin um haw hi . Pawlpi cu Hawvang Thiangtho ii bopnak tuah cak dedeuh in , mipum vang khang tawto haw hi . Pathian kihca no in um haw hi .
44009032	Piter cu khua le vannuai ah hawh in veikhat cu Lidda khua aa a ummi Pathian thu awih pawl tei lakah zin tukin hawh hi .
44009033	Mahlaiah cun Aenias a tih haw mi pa tawk hi . Aenias cu a tizawng in kumliat sung ihkhun pen a tho thei ngawl in a na mi hi .
44009034	Piter in , “ Aenias , Jesuh Khrih in nangmah damtiik hi . Tho inna na zau phah zial in hi , ” tin ti hi . Thakhatin Aenias cu tho hi .
44009035	Lidda le Sharon aa a um hempoh ten Aenias a muh haw hangin Topa cu zuan li haw hi .
44009036	Joppa khua ah cun Tabitha a tih haw mi numei nu um in , Jesuh umtu hi . ( A Grik min cu Dorka tih hi aa , a sullam cu “ Sazuk ” tihnak hi . ) A hun neih hempoh cu thilpha bawlnak le mi ca-ngah bopnak in mang hi .
44009037	Mah hun ah mahnu cu nasiazet in naa in thi hi . A luangcu som in humta khaan ahcun koih haw hi .
44009038	Joppa khua cu Lidda khua pen naino hi . Mahten Joppa khua ah a ummi umtu pawlten Lidda ah Piter um tih a theih haw ten mi panih tetiik in , “ Manlangzetin keimu lakah hungin hi , ” tin thucah haw hi .
44009039	Mahtaak Piter cun a vaithawi in a muh te cu zui hi . A hen ten Piter cu humta khaan ah puito haw hi . Mahlaiah cun meivong pawlten zuan in kap thah in a damlaih aa Dorka ii angki le kawtangki a tah mite khi lak haw hi .
44009040	Piter in khaansung pen tultiik khawngin , a khukdin in thungen hi ; mahten Dorkas ii luang lamah cun heek in , Tabitha , tho in ” tin ti hi . Dorkas cu a mit hak in Piter a muh ten khung hi .
44009041	Piter Can phong in dingtiik hi . Mahten mithiangtho te , meivongte le umtu hempoh te cu sam in nung zotoh tin amu lakah cun lak hi .
44009042	Mahthu cu Joppa khua sung hempoh ah thang in mi tampi ten Topa cu um haw hi .
44009043	Piter cu Joppa khua ah savun in thil a bawltu Simon a tih haw mi pai lakah in ni tampi sung caam hi .
44010001	Sisaria ngam ah Kornelias a tih haw mipa um hi . Amah cu , “ Italy Ngaalkap honpi , ” tihmi Rom ngaalkap uktu ngaalbawi bothum hi .
44010002	Amah cu Pathian kihcazettu hi ; a innkua hawng haw in Pathian a bia leleng tu hi haw hi . Judah mi mi ca-ngah tampi te bawmtu le catngawl Pathian lakah thu a ngen lelengtu hi .
44010003	Veikhat cu taklam nazi pathum hun hawngin muhnak mu hi ; mah a muhnak ah cun Pathian ii vancungmi pakhat a lakah hung in , “ Kornelias ! ” tin a sam khi za hi .
44010004	Mah vancung mi cu lau thahzet in zo in , Topa ? tin don hi . Vancungmi cun , “ Pathian lak na thungetmi le mi ca-ngah na bopnak humah a lungdam in na thungetnak cu thei hi .
44010005	Mahhangin Joppa khua aa Simon Piter a tih haw mipa sam tukin mi tiik in hi .
44010006	Simon Piter cu Tuipi mawk aa a ummi savun tuan thil a bawltu Simon ii inn ah cam hi , ” tin ti hi .
44010007	Mahten vancung mi cu hawhta hi ; mah ceng ten Kornelias cun a inn aa a ummi umlawh panih le ngaalkap pakhat cu sam hi . Ngaalkap pa cu biaknak lam thatho zet le ngeikhei zet mi hi aa amah a cingtu lakpen pakhat hi bok hi .
44010008	Thil a piangmi hempoh khi a hilh ceng ten Joppa khua ah cun hawhtiik hi .
44010009	A zing ten hawh haw in Joppa khua a henkuan no haw ten Piter cu sunlaihtak hawng in thungen tukin inn humlamah cun kaito hi .
44010010	Piter cu a ngilkial in an ei nuam hi ; an a bawllih haw laihtak in muhnak nei hi .
44010011	Van khi hong in puanpeekpi bang thil pakhat a kiil pali in lei humah a khiaksuk haw mi cu mu hi .
44010012	A sungah cun ngamsa a phunphun le a bok in a vaakmi ngamsa le vano a phuphun um haw hi .
44010013	Aw pakhat cun a lakah in “ Piter , dingto in hi ; ngo in ei in hi ! ” tin ti hi .
44010014	Mahnaven Piter cun , “ Topa , mah ma hi ! A thiangngawlmi le a nawngkai mi cu ei hihiim mang hi , ” tin ti hi .
44010015	Aw cun hilh thuahleh in , “ Pathian ii thiang a tihmi cu thiang ngawlin ngaisung pah sun , ” tin ti hi .
44010016	Mahmi cu veithum tian langin mahnung ten mahmi thil cu vanah lato leh hi .
44010017	Mah muhnak ii sullam cu Piter in a ngaihsut lih laihtakin Kornelias iitiik mite cu Simon umnak inn ahcun heng haw in kongka pualam ah ding haw hi .
44010018	“ Hilaiah hin Simon tihmi mikhual um maw ? ” tin sam haw hi .
44010019	Piter cun a muhmi ii sullam a ngaihsut lih laihtak cun Hawvang cun , “ Ngai in , hi mi pathum ten nangmah zei haw hi !
44010020	Vaithawi inna hawhten hi ; mahten amu lakah na hawhtuk cu lungmu aicaan pahsun ; keima tiikmite hi haw hi , ” tin ti hi .
44010021	Mahhangin Piter cu tolhsuk in a zeitu tei lakah cun , “ Na zei uhmi cu keimah ing hi . A ii kaw na kin uh ? ” tin dong hi .
44010022	Amuh ten , “ Ngaalbawi Kornelias intiik hi . Amah cu mipha zet hi . Pathian bia mi hi aa Judah tei upat zet mi hi . Na hilh tukmi khi thei hen tin a inn ah nangmah pui tukin keimuhtiik hi ” tin ti haw hi .
44010023	Piter cun mahzan cu ama lakah caam hih tukin zawm in caam haw hi . A zing ten Piter cun vaithawi in amuh te tuah cun hawh haw hi ; Joppa khua aa Khrih umtu hekkhat tevang tel bok haw hi .
44010024	A zinglawi ten Sisaria ah cun hengin Kornelias cun a unaupih te le a sawmmi a ngualcamte tuah in ngak leng haw hi .
44010025	Piter cu a inn ah a hen ten Kornelias cun muak in a maiah kuun in a kebul ah bok hi .
44010026	Mahnaven Piter cun dingtiik in , “ Ding in ! Kei vaang mihing bok ing hi , ” tin ti hi .
44010027	Inn sungah a tumthah in Piter cun Kornelias cu otpih pepel hi ; inn sungah cun mi tampi khungkhawm haw hi .
44010028	Piter in amuh tei lakah , “ Eimu biaknak daan bangin titacun Judahmi ten Gentail mite dang leen tuk le phialtuk cu kham khawng mi hi tih cu na theihkhawng mi uh hi . Mahnaven kuamah mithiang ngawl le nawngkai in ngaihsut tuk mi hi ma hi tih khi Pathian in lakzo hi .
44010029	Mahhangin mitiik in na sam uh ten kamkhat no hei el ngawlin hung ing hi . Ita sam uh cim ? tihmi hilh un hi , ” tin ti hi .
44010030	Kornelias cun , “ Nithum zotoh hi , ka inn ah zanlam nazi pathum ten thungen ing . Thakhat in a dezet mi puan silh in mi pakhat ka maiah dingin ,
44010031	“ Kornelias , Pathian in na thungetnak thei in mi ca-ngah te na bop nak vaang melcik khawng hi .
44010032	Joppa ah Simon Piter a tih haw mi pa sam tukin mitiik in hi . Joppa ah cun Tuipi mawk aa a ummi savun tuah thil bawltu pa Simon ii inn ah caam hi , ” tin ti hi .
44010033	Mahhangin thakhat in sam ing hi ; mahten nangmah vang in hehpih in hung ci . Tu in Pathian maiah a venghawng uh in um ung aa Topan hilh tukin a tiikmi khi a ngaituk in ngak ung hi , ” tin ti hi .
44010034	Piter cun panto in , “ Pathian in a kuakua hei hihen a bangteen noin mihing te zo hi , tih khi tuin thei ing hi .
44010035	Itihbang miphun hei hihen Pathian lau in a maiah thilpha a bawltu a hipoh ta cun Pathian ii pom taak mi hi .
44010036	Mi hempoh tei Topa a himi Jesuh Khrih sungpen daihnak Thuthangpha cu Pathian in Israel mitei lakah pia hi , tih cu thei uh ci .
44010037	Johan in baptizam piaknak thu a hilh ceng ten Galilee penpan Israel ngamsung khua hempoh ah thil maktak a piangmi hei cu thei khawng uh ci .
44010038	Nazereth mi Jesuh ii humah i tibangin Pathian in Hawvang Thiangtho le huham buak him tihvang cu thei khawng uh ci . A lakah Pathian a um hangin khua hempoh ah hawhin thilpha bawl pepel hi . Satan ii khalhsiat mi hempoh te damtiik khawng hi .
44010039	Israel ngam sungah le Jerusalem pen a bawlmi hempoh a mutu le a theitu tetti cu keimuh hi ung hi . Mahten amah cu thinglamteh ah khenin that haw hi .
44010040	Mahnaven Pathian in thihnakpen tholeh tiik in keimu lakah langtiik hi .
44010041	Mi hempoh tei lakah hingawlin a thu theitu tukin a ten mitei lakah langtiik hi .
44010042	Mahten mitei lakah Thuthangpha hilh tukin le amah cu a nungmi le a thi mitei humah thu khentu in a bawlnak vaang a hilh tu tukintiik hi .
44010043	Kamsang hempoh ten ama thu cu hilh haw in Amah a umtu hempoh ten a min ii cahnak huham i hangin a sualnak haw ngaihdam hi tuk hi , tin ti haw , ” tin ti hi .
44010044	Mahtin Piter ii otlih laihtak cun a thuhilh mi a ngaitu hempoh tei humah Hawvang Thiangtho heng hi .
44010045	Joppa pen Piter tuah a hengmi Jesuh umtu Judah mite cu Gentail mitei lakte ah cun Pathian in a laksawng Hawvang Thiangtho buak tih khi a muh haw ten lamdangsa ngangai haw hi .
44010046	Itahimtitale mahmi pawlte cu awnphun dadangin awn in Pathian ii makzia a thangphat haw khi a theih haw hangin hi . Piter in ,
44010047	“ Eimuh ten a ngah zotoh uh bangin hi mite hei in Hawvang Thiangtho ngah bok haw hi . Mahtaak tuituah baptizam-nak la tukin a kua him a kham thei tuk , ” tin ti haw hi .
44010048	Mahhangin Jesuh Khrih minin baptizam-nak la tukin thu pia hi . Mahten amu lakah a caam hih tukin hen haw hi .
44011001	Nungzuite le Judah ngamsung ummi umtu hempoh ten Pathian ii thucu Gentail mite hei in pomngah zo haw tih khi thei haw hi .
44011002	Piter cu Jerusalem ah a hen ten Gentail mite vunceep tannak bawl tuk a deihtu pawlten Piter cu sonsia haw in ,
44011003	“ Vunceep tan ngawl Gentail mi pai inn ah ngiak in a lak haw ah an tian in ei ci , ” tin ti haw hi .
44011004	Mahtihbang ahih hangin Piter cun mahmi thu le la ah a pattungin thil a piangmi um daan hempoh te hilh khawng hi . A hilh mi cu ;
44011005	“ Joppa khua pen thu ka nget laih takin muhnak nei ing hi . Vanpen puan peekpi bangmi thil pakhat a kiil pali nei khiasuk haw in ka elno ah khun haw hi .
44011006	A sung phanoin ka zoten ngamsa le inn ngulh nganhing le bok aa a vaak theimi nganhing le hampalak aa vano te mu ing hi .
44011007	Mahten aw thei ing aa ka theih mi aw cun , ‘ Piter , ding in , ngo inna ei in hi , ’ tin ti hi .
44011008	Mahnaven kei cun , “ Topa , hi thei ma ! Biaknak lampen a thiangngawl le a nawngkai mi an cu ka kam sungah tum awng ma hi ” tin don ing hi .
44011009	Mahten vanpen aw thei leh ing aa , “ Pathian in thiang hi , a tihsa mi nangin thiangma hi tin ngaisung pahsuh , ” tin ti hi .
44011010	Mahtihcun veithum tian rori um in a dawltabel ten vanah cun lakiik leh ta hi .
44011011	Mahtibang ahih laihtak cun Sisaria pen atiik haw mi mi pathum te khi ka ngiahnak inn ah in heng haw hi .
44011012	Mahten imah aicaannak um ngawl no cun hawh tukin Hawvang cuntiik hi . Hi Joppa khua mi a unau uh paluk , Jesuh umtu ten Sisaria ahcun zuibok haw in ka venghawng uh cun Kornelias ii inn ah tum ung hi .
44011013	Kornelias in Vancungmi hungin a inn ah a dinnak thu khi hilh hi . Mah vancungmi cun Kornelias ii lakah , “ Joppa ah mitiik in na a minngai Simon Piter a tihhaw mipa samtiik in hi .
44011014	Aman thu hilhtuk aa mah a thu hilh mi i hangin nangmah le na innsang in nunpatnak ngah tuk uh ci , ” tin ti hi .
44011015	Mahten thuhilh pan ing aa a pattung in eimu humah Hawvang Thiangtho a hen bangin amu humah Hawvang Thiangtho cu hengbok hi .
44011016	Mahten Topan , “ Johan cun tui tuah in baptizam-nak pia hi ; mahnaven nohte cu Hawvang Thiangtho tuah in baptizam piak hi tuk uh ci , ” tin a tih mi phawkleh ing hi .
44011017	Pathian in Topa Jesuh a ummi oh tei lak ah Hawvang Thiangtho laksawng in a piak bangbok in , Gentail mitei lakah vang laksawng cu pia bok hi , tih cu a ciangzet mi hi . Itin kaw kei thongpoh ngawngaw in Pathian cu ka kham theih tuk ! ” tin ti hi .
44011018	Mahmi a theih hawten a sonsiatnak haw cu tawpin Pathian thang phat in , “ Pathian in Gentail mitei lakah vangin sualsihnak le nunnak hun pia bok hi , ” tin ti haw hi .
44011019	Stefen a thahnung siah bawlsiatnak a um hangin Jesuh umtu hekkhat te cu khua hempoh ah khen dun khawng haw hi . Mi tampi te cu Fonisia , Saipras le Antiok tian ah hengin Judah mitebek ii lakah Thuthangpha cu hilh haw hi .
44011020	Mahnaven umtu hekkhat te cu Saipras le Sairin khua pen Antiok khua ahcun hawhin Topa Jesuh Khrih ii Thuthangpha cu Gentail mitei lakah hei in hilh haw hi .
44011021	Bawipai huham cu amu humah um in mi tampi ten saangin Topai lamah zuan haw hi .
44011022	Mahmi thu le la cu Jerusalem khua ah hengin Jerusalem Pawlpi ten Antiok khua ah Barnabas hah haw hi .
44011023	Barnabas cu Antiok khua a henten Pathian ii mipi tei lakah thupha a piak daante amuh ten a lungdam zet in a lungmu hempoh haw in Topa um in muantaakmi umtu ahih theih haw nak tukin thazaang pia hi .
44011024	Barnabas cu miphazet hi aa Hawvang Thiangtho le upkho nak tuah a dimmi pa hi . Mahticun mi tampi Bawipai lakah cun pui hi .
44011025	Mahten Barnabas cu Saul zei tukin Tarsas ah cun hawh hi .
44011026	Saul a muh ten Antiok ah cun hawhpihin kumkhat sung a panih haw in Pawlpi mihing te khi pumkhawm pih in mi tampi zilh haw hi .
44011027	Mahhun hawng cun kamsang hekkhat te cu Jerusalem pen Antiok ah hawhhaw hi .
44011028	A mu lak aa kamsang pakhat Agabas a tih haw mipa cu dingto in Hawvang ii huham tuah awn in , “ Leihum khua tihkim-ah paampi heng tuk hi , ” tin hilh ham hi . ( Mah paampi cu Klaudias ii Rom kumpi a deh sungin heng hi . )
44011029	Nungzuitu te cun a tihtheih tawk teen haw in Judah ngam aa a ummi umtu unaupihte bopnak pia tukin sonkhawm haw hi .
44011030	A son khawmhaw bangin a ngahmi haw tangka cu Barnabas le Saul ii khut ah Pawlpi upa te kuat haw hi .
44012001	Hihun hawngin kumpi Herod in Pawlpi sungaa Khristian hekkhat te bawlsia pan hi .
44012002	Johan ii unaupih Jeim khi ngaalnam in thattiik in ,
44012003	Mahmi cun Judah mite lungdamtiik tih a muhten Piter vang cu mantiik hi . ( hihi cu Naman telngawl Cangho Puai bawl laihtak in hi . )
44012004	Piter vang cu man in thawngah khia haw hi ; thawnginn cingtu ngaalkap buli um haw in bukhat ah ngaalkap henli teen um in mahten mipi mai ah in Piter ii thucu son tukin Herod ii tuptah mi hi .
44012005	Mahtih cun Piter cu thawng sungah cun khum haw hi , mahnaven ama caa cun Pawlpi ten Pathian lakah nasia piin thunget sak haw hi .
44012006	Herod in , zingten mipi tei maiah Piter ii thuson tung tin ti in mahzan cu thawnginn cingtu ngaalkap panih tei laklawh ah Piter cu zautiik hi . Thiktaicin panih tuah khih in thawngin kongka vang cu cingkhawng hawhi .
44012007	Thakhat thu in Topai vancungmi pakhat dingin a zaunak khan haw cu vaaktiik khawng hi . Vancung mi cun Piter cu a ko pen hiingin , “ Manlangin tho in hi ! ” tin phong hi . Thakhat-in Piter ii khut pen thiktaicin cu caak cawm hi .
44012008	Mahten vancung mi cun , “ Na taikap kap inna , na kedam bun in hi , ” tin ti hi . A tihnak bangin Piter cun bawlin vancungmi in , “ Na puansilh inna zui in hi , ” tin ti hi .
44012009	Piter in zui in thawnginn pualam ahcun tuul haw hi ; vancung mi hi mahtih bangin a bawlcu thu ngaibel tuk tih ngai sung kha ma hi ; muhnak mu bel tung tin ngaisung hi .
44012010	Ngaalkap tei cinnak kongka pakhatnak cu letvawk ngah in a panihnak vangcu letvawk leleu haw hi . A tawpnak ten khuapi sung tuah a pehdun mi thik kongka ah heng haw hi . Mah kongka cu a mahno hong cawm in a panih hawcun suaktuul haw hi . Lampi cu zui haw in thakhat in vancungmi cu thamvut taa in Piter a mah nguakcang taang hi .
44012011	Mahten a hum aa thil piangmi cu cangcian zetin thei ngah in “ Tu cun a piang ngangai mi hi thei zo ing ! Herod ii thuneihnak sung pen le Judah mi pawl tei ka humah a hentiik tuk a thuduhsaam haw mi hempoh sungpen a luansuaktu tukin Topan a vancungmitiik na hi si ! ” tin ti hi .
44012012	Thil a piangmi a theihngah nung ten Johan Markaa ii nu Mary ii inn ah hawh hi ; mahlai ah cun mitampi khawm in thungen li haw hi .
44012013	Piter cun a pualam pen kongka cu kiu in umlawh nu Roda tihmi cun kong hong tukin hawh hi .
44012014	Piter ii awn hi tih khi Roda in a theihten a lungdam leita in kong hei hong man ngawlin , “ Inn pualam ah Piter ding leng ! ” tin au hi .
44012015	Amuh ten , “ A sil cim maw ? ” ti haw hi . Mahnaven , thungaivei , tin a tih lo hangin , “ Amah cingtu vancungmi hi beltuk ” ti thawtho haw hi .
44012016	Mahsung hempoh cu Piter cun tawp ngawlin kongka cu kiu leleng hi . Dawltabel ten kongka cu hon haw in Piter ahih lam a muh hawten lamdangsa ngangai haw hi .
44012017	Piter cun , “ Mengdeen in um un hi ! ” tin a khutzaapin , Topai thawng sungpen a suahtul nak thu khi amu lakah cun hilh hi . “ Hi thu hi Jeim le a dang nungzuitu te hilh un hi , ” tin ti ta in tul in mun dangah hawh hi .
44012018	Zinglam khua a vaak ten thawnginn cingtu ngaalkap te cu buai nasia zet haw hi . “ Piter i tibang um nantim ? ” tin amthong haw hi .
44012019	Piter zei tuk in Herod cun thupia hi ; mahnaven mu haw ma hi . Mahhangin thawnginn cingtu te cu a thu haw dongkan tiikin thah tuk in thupia hi . Mahnungten Judah ngam pen Herod cu tuulin Sisaria khua ahcun hun tawkfang sung um hi .
44012020	Herod cu Tai-ar le Sidon mitei humah a thin-uuk ngangai hi . Mahhangin mahmi khua pawlte cu Herod tawk tuk cun a hon in hawh haw hi . A masabel in kumpi pai inn aa hotu bel Blastas khi a mu lakah tang tuk in zawm haw hi . Mahten Herod lakah hawh hawin daihnak le lemnak bawl tukin ngen haw hi . Ita mahtin ngen haw him titale a ngamsung mitei an a ngah haw micu Herod kumpi pai ukmi ngamsung pen a ngah haw hangin hi .
44012021	A ni tep hawmi ni cun Herod kumpi pa cu a kumpi-thuam tuah a khunnakah khungin mipi tei lakah thu hilh hi .
44012022	“ Hitin a awnli tu hi mihing hikha na maw le , pathian si ! ” tin au haw hi .
44012023	Thakhatin Topai vancungmi in Herod cu nat siava in natiik hi , itahimtitale Pathian khi upatnak a piakngawl hangin hi . Herod cu nguut in a sunglam zong ei khawngin thi hi .
44012024	Pathian ii thu cu pungin khang tawto hi .
44012025	Barnabas le Saul tecu a nadeh haw tukmi a deh ceng haw hangin Jerusalem pen Johan Markaa pui in kikleh haw hi .
44013001	Antiok khua Pawlpi sungah kamsang le saya hekkhat te um haw hi . Amuh te cu Barnabas , Semeon ( mihaang tihvangin ti haw , Sairin khua mi ) Lusias , ( Mangki Herod tuah a khangcuntu ) Minian le Saul te hi haw hi .
44013002	Amuh te cu Pathian bia in an a can hawlaih in Hawvang Thiangtho in , Barnabas le Saul cu ka thiahmi naabek dektukin a dangno in um tiikun , ” tin ti hi .
44013003	Ancang in thu a nget nung hawten a lu hum hawah a khut haw suangin Barnabas le Saul cu hah haw hi .
44013004	Hawvang Thiangtho in a hah bangin Barnabas le Saul cu Sileusia ah hawh haw in mahlai pen Saipras tuikulh ah heng haw hi .
44013005	Salamis khua a hen haw ten Judah mitei Pumkhawmnak ah Pathian thu hilh haw hi . A nadeh haw bawmtu tukin Johan , Markaa pui haw hi .
44013006	Saipras tuikulh kuamsung zin pepel in Pafos khua tian in heng haw hi . Mahlaiah cun mitzialthiam Bar-Jesuh a tih haw mi cu tawk haw hi . Amah cu Judah mi hi aa kamsang ing tin a ti cop mipa hi .
44013007	Amah cu Saipras tuikulh uktu mangki Serzias Paulas ii ngualcam pa hi . Serzias Paulas cu miciipzet hi . Pathian thu theih a nuam hangin Barnabas le Saul cu ama lakah in sam hi .
44013008	Mahnaven mitzialthiam Elimas cun lem ma hi ; ( Elimas tih cu a Grik min hi . ) Serzias Paulas cu a hilh hawmi a sang tuk ngawlin so het hi .
44013009	Mahten Saul , Paul tih hei in sammi pa cu Hawvang Thiangtho tuah dimin Paul cun mitzial thiampa cu maicang zo in ,
44013010	“ Nang Satan capa ! Thilpha hempoh a dodaltu cu nangmah ci . Mi zolnak a phuphun tuah dimin Topai thudik khi zolthu ngehin cangtiik khawng tum ci .
44013011	Atu rori in Topai khut cu na humah in heng tuk hi , na mitcaw tuk aa tawkfang sung cu khuamu thei tuk ma ci , ” tin ti hi . Thakhatin Elimas ii mit cu meingo hang in khuh in amah kaaitu tuk zei in vaak li hi .
44013012	Mahtihbangin a piangmi cu mangki bawipan amuh hangin umtu in cang hi ; itahimtitale Topai thu a zilh haw mi ah lamdang sa zet hi .
44013013	Paul le a ngualcam te cu hawmkuang tuah Pafos pen hawhin Pamfilia ngam Perga khua ahkhin henghaw hi . Mahlai pen Johan Marka cun zam san in Jerusalem ah pin hi .
44013014	Perga pen hawh lehleu in Pisidia ngam Antiok khua ah heng haw hi . Mahlaiah Sabbath ni in Judah mitei pumkhawmnak ah hawhin khungtum haw hi .
44013015	Akhawmmi pawlte cun Moses laibu le Kamsang tei ngatmi laibu sung a ta a sial ceng hawten pumkhawm hotu te cun , “ Unaupih te aw , ka mipi uh tei caa in thapiaknak na nei nuam uh tale hilh un hi , ” tin ti haw hi .
44013016	Paul cu dingto in a khut zaak thah cun thu hilh pan hi . “ Ka phunpih Israel mi le hilai a Pathian a bia-mi Gentail mi hempohten , ngai un hi !
44013017	Israel ii Pathian in a pulepa te uh teng in Izip ngamah a umhaw laihin miphun ngengpin bawl hi . Mah Pathian cun mah Izip ngam pen a maksanmi a huham tuah a khuthawpen doksuah tul in ,
44013018	ngamkhing sungah kumsawmli sung umpih in cingkhawi hi .
44013019	Kanaan ngam a ummi miphun phun salih te khi siatsuah khawngin ama miphun Israel te khi mah ngamluahtu in bawl hi .
44013020	Hitihbangin thil a piangmi hi kum zali le sawmnga sung ngei hi . Mahnungten kamsang Samuel khan a hen laihngawl sung cu Thukhentu te koih hi .
44013021	Mahten Israel miten kumpi ngen haw in Pathian in kumsawmli sung a kumpi haw tuk in Benjamin minam sungpen Khrih i capa Saul khi a kumpi tukin pia hi .
44013022	David ii thucu Pathian in hitihbangin ti hi : “ Jesse capa David cu ka deihmi hi . Ka bawltiik nuam hempoh khi bawl tuk hi , ” tin ti hi .
44013023	Mahten David casuan Jesuh cu a tepsanak bangin Pathian in Israel te nunpantu tukin bawl hi .
44013024	Jesuh ii nadeh patdeuh laihngawlin , Johan in Israel mi hempoh tei lakah in a sualnak haw siik tukin le baptizam-nak la tukin thu hilh hi .
44013025	Mahten Johan in a nadeh a dehkhawng kuan noten mipi tei lakah , “ Keihi a kua tin ti kam uh ci ? ” tin dong hi . “ Na ngahlih uhmi cu kei kha mang hi ! Mahnaven ngaiun hi ! Amahcu keima nungten hung tuk aa kei cu a kedam khau duuktu tuk hei in taakmang hi , ” tin ti hi .
44013026	Ka phunpih Israel mi , Abraham ii casuan te le hi lai aa Pathian a biatu Gentail mite , hi nunpatnak thuthanghi a venghawnguh cain piakmi hi .
44013027	Itahimtitale Jerusalem ah a ummi mipi te le a hotu haw pawlten Jesuh cu Nunpantu hi tih khi thei haw ma hi . Kamsang tei ngatsami Sabbath nisial in a sialhaw mi thuhei khi a tihnopnak thei haw ma hi . Mahnaven Jesuh a thahnak haw in kamsang tei awnkam khi kimtiik haw hi .
44013028	Mahten a muhten Jesuh a thah theih haw nak tukin thu zei li haw hi .
44013029	Mahten Lai Thiangtho ii a thulela a hilhsa mi hempoh te khi a bawlkhawng ceng haw ten thinglamteh hum pen khi asuk in thaan ah phumhaw hi .
44013030	Mahnaven Pathian in thihnak pen tholehtiik in ,
44013031	amah tuah Galilee pen Jerusalem tian khual a zintu tei lakah nitam pi sung langhi . Tucun ama-ai in mah mite cu Israel mitei lakah thuthei tu hi haw hi .
44013032	Thuthangpha cu tu in nangmuh tei lakah pua ung hi . Apu le pa uh tei lakah Pathian cun thutiam in tuin a casuan haw keimuh tei lakah Pathian in Jesuh cu thihnak pen tholehtiik in mah a thutep mi cu kimtiik hi . Mahmi cu Saam panihnak sungah : “ Nangmah cu ka Capa ci , tuni in na Pa hi zo inghi ; tin um hi .
44013033	
44013034	Mahten Jesuh cu khaansungah muat tuk ngawlin tholeh tuk hi tih thu ah Pathian in hitin hilh zotoh hi . “ David lakah a thiangtho mile muantaak a himi thupha muicu ka tepsami cu nangmah pia tung hi , ” tin ti hi .
44013035	Mahten Saam mundang ah hei ah in , “ Muanhuaizet mi na salpa cu khaan sungah muat lalthong phal tukmaci , ” tin ti hi .
44013036	Itahimtitale David cu ama nun sungah Pathian deihmi ana cu dekbok naven , a thihten a pule pai lakah phum haw in a taksa cu khaan sungah muat ta hi .
44013037	Mahnaven Pathian in khaanpen a thawh tiikmi pai humah cun mahtih bang hima hi .
44013038	Ka phunpih Israel te , na venghawng un ciangzetin na theih tuk uh a kulmi cu : Jesuh min in sual ngaihdamnak thuthang cu nangmuh tei lakah phuan in umzo hi ; na sualnak sung pen Moses ii Daan cun luattiik theima hi , mahnaven Jesuh a umtu hempoh te cu sualnak sungpen luat haw hi , tih hi na theih uh kuul hi .
44013039	
44013040	Mahtihbang ahih hangin ngaalling un hi , a nuailam aa kamsang pawl tei son mi hi nangmu humah heng khapang tuk hi . Kamsang pawlten ;
44013041	“ Zo un hi ! Noh mi nuihcip mang pawlte ; mangbangin na thi ta un ! Itahimtitale tuni aa ka bawlmi hi , miten nangmu lakah a sonciang haw vangin , na san tukuh ngawlmi thil hi , tin hilh haw hi , ” tin ti hi .
44013042	Paul le Barnabas cu Pumkhawmnak pen tul hawin mipi ten mai Sabbath niten a hungleh tukin le mah thuthang a hilh leh tukin zawm haw hi .
44013043	Mipi pumkhawmnak pen a tawpkhek haw nungten Paul le Barnabas cu Judah mi tampi le Judah biaknak ah a tum mi Gentail mi tampi ten zui hawhi . Nungzuitu ten a muh tei lakah thu hilh in Pathian hehpihnak sungah nung leleng tukin thazaang pia haw hi .
44013044	Amai pi Sabbath ni in mi tampi , khuasung mi hempoh tih awh ngangai in Pathian ii thu thei nuam in tuul khawm haw hi .
44013045	Mahmi cu Judah mi pawlten amuh haw ten iksik in Paul ii thu hilh micu el in amuh te vangin zawnsak haw hi .
44013046	Mahnaven Paul le Barnabas cun ngaalhang seseem in thu hilh haw hi . “ Pathian ii thu cu nangmu lakah hilh masak tuk cu a kuulmi hi . Mahnaven nohten deihma uh ci , nohten el in kumkhua nunnak ngahtuk taakin na ngaihsut uh ngawl hangin zamsan tuk ung a ma , Gentail mitei lakah in hawhtuk ung hi .
44013047	Itahimtitale Topai thukham piakmi cu hitih banghin hi . “ Leihum pumpi hi nunpat ahih theihnak tuk , nohte cu Gentail mitei ca in khuavaknak in bawlzo toh ing hi , ’ ti hi ” tin ti haw hi .
44013048	Mahmi thucu Gentail miten a theih hawten lungdam mahtak haw in Bawipai Thuthangpha cu pahcawi haw hi . Mahten kumkhua nunnak ca in ten mite cu umtu in cang haw hi .
44013049	Topai thucu mahlai ngam hempoh ah in thang hi .
44013050	Mahnaven Judah mi pawlten khuasung aa upate le Pathian umtu upat taakmi Gentail numeite khi tokpil haw in mah pawlte cun Paul le Barnabas cu bawlsia in a ngamsung hawpen hawlvawk haw hi .
44013051	Paul le Barnabas cun a hum haw ah lungkim ngawl langtiiknak in a ke haw aa leivul cu thing taa in Ikoniam ah hawh haw hi .
44013052	Antiok khua aa umtu te cu lungdamnak le Hawvang Thiangtho tuah in dim haw hi .
44014001	Mahtihbang bok leleng cun Ikoniam khuaah hei in Paul le Barnabas cu Pumkhawmnakah hawh in nasiazet in thuhilh hawhi . Judahmi le Gentail mi tampi umtu in cang haw hi .
44014002	Mahnaven a sang nuam ngawl Judah mi pawl ten Gentail mite khi tokpil in umtu te khi dotiik haw hi .
44014003	Nungzuitu te cu mahlai ah cun ngeipi um haw in ngaalhang zetin Topai thu cu hilh li haw hi . Topai hehpihnak thu a hilh haw mi cu a maan hi tih langtiiknak in Topan nalamdang le thasiahuai bawltheihnak huham pia hi .
44014004	Khuasung mite cu khendun khawng haw hi . Mi hekkhatten Judah mite pan in hekkhat lam ten nungzuitu te pan haw hi .
44014005	Mahten Gentail mi hekkhat tale Judah mi hekkhat ten a hotu haw te tuah in nungzuitu te bawlsiat tuk le suang in sep tukin thu soncat haw hi .
44014006	Mahmi cu nungzuitu ten a theih hawten Likhonia ngamsung aa Listra khua , Derbe khua le a elkiim ngamte ah cun taai haw hi .
44014007	Mahlaiah cun Thuthangpha cu phuang haw hi .
44014008	Listra khua ah in pianpih kezawng in vei khat no hei a ciah thei ngawl pa um hi .
44014009	Paul ii thuhilhnak cu a khungin ngai hi . Paul i thu hilhmi cu na up uhten damnak ngah thei tih mi upnak nei hi tih khi Paul in a theih ten cangcian zet no zo in ,
44014010	ngingzetin , “ Tho inna ding in ! ” tin ti hi . Mahpa cu dawkto in lamciah thei hi .
44014011	Mahtihbang in Paul ii bawl mi cu mipi ten a muh haw ten amu Likaonia awnin , “ Pathiante mihing bang cang in eimu lakah hung suk haw si maw ! ” tin au leilui haw hi .
44014012	Barnabas cu a pathian ii min Zeus tin sa in Paul cu a awn litu bel ahih bangin a pathian ii min Hermes tin sa haw hi .
44014013	A khuahial haw ahcun a pathian haw Zeus biaknak inn um hi : mah lai aa thiampi cun khuicang le paakte cu kongka ah cawihi , itahimtitale amah le mipi ten nungzuitu tei lakah biakpiaknak a neih nuam haw hangin hi .
44014014	Mahtin a bawl tum mi haw cu Barnabas le Paul ten a theih haw ten a puan haw botkeek in a au thah cun taaingut haw hi
44014015	“ Hitih bangin itakaw bawl na tum uh ? Kohte cu nangmuh bang mihing bok ung hi ! Amah in manpha ngawl mi thil na bawlnak uh pen lei le van le tuipi le a sung a ummi hempoh a bawltu Pathian nung lakah na kihlehnak tuk uh in Thuthangpha hilh tukin hung ung hi .
44014016	Nidang laih cun a kuakua heihihen amu nuanuam mi lampi zui tukin hon hi .
44014017	Mahnaven thilpha bawlmi in amah um tih khi langtiik leleng hi : van pen nguahzutiik in a hun le caan ten anci te potiik hi ; tui le an pia in na lu-nguh muangzet in bawlhi , ” tin ti haw hi .
44014018	Mahtin a hilh haw nung heiten dawi biakpiaknak bawl tuk ngawlin nungzuitu ten mipi cu haksazet in kham thei haw hi .
44014019	Judah mi mi hekkhat te Pisidia ngam Antiok khua pen le Ikoniam khua te pen hungin mi honpi te khi amu lam ah tang tukin a bawl theih haw nung ten Paul cu suangin sep haw in ; thi zotoh tin ngaisung in khuahial ah dok in zam hawhi .
44014020	Mahnaven umtu te a el ah atawh dun khawm haw ten Paul cu tholeh in khua sungah cun hawh leh hi . A zing ten Barnabas tuah Darbe khua ah hawh haw hi .
44014021	Paul le Barnabas ten Thuthangpha cu Darbe khua ah hilh haw in nungzuitu tampi ngah hawhi . Mahnung ten Listra khua , Ikoniam khua le Pisidia ngam Antiok ah kikleh haw hi .
44014022	Umtu te khi thapia thah pepel in upnak sungah muanhuaizet in um tukin so pepel hawhi . “ Pathian Uknak sungah a tumtukmi a hi uh tacun haksatnak tampi a tawh tuk hihiim uh mi hi , ” tin zilh pepel hawhi .
44014023	Pawlpi umnak pawpoh ah cun Pawlpi upa koih pepel in thungetnak le an cannak tuah a muanhawmi a Topa haw ii lakah apnak bawl pepel hawhi .
44014024	Pisidia ngamah a lehvawk nung haw ten Pamfilia ngamah heng hawhi .
44014025	Thuthangpha Perga khua ah hilh in mahnung ten Attalia khua ah hawh haw hi .
44014026	Mahlai pen hawmkuang in Antiok khua ah kik leh haw hi . Antiok khua cu tu aa a celhhawmi a nadeh haw dek tukin Pathian lakah a piakdunnak haw khua khi hi .
44014027	Antiok khua a hen haw ten Pawlpi mizapi te cu samkhawm in Pathian ii a muh te a man ziadaan le Gentail mite Pathian thusang tukin lampi a honsaknak te khi hilh hawhi .
44014028	Mahlai ahcun umtu te tuah in ngeipi sung um langkhat haw hi .
44015001	Mi hekkhat Judah ngam pen Antiok khua ah cun hung in , “ Moses daan ii tiiknak bangin vunceep tannak na bawl uh tangawlcun nunpatnak ngah thei tuk ma uh ci , ” tin zilh li haw hi .
44015002	Mah thu cu Paul le Barnabas in nasiazet in el haw hi ; mahten a tawpnak ah hithu ahhin nungzuitu te le Pawlpi upa te Jerusalem pen tawkdun tukin Paul le Barnabas le Antiok khua aa upa pawltetiik haw hi .
44015003	A hawh haw ten Pawlpi te cun hen hawhi . Mahten Fonisia le Samaria ngam pal thah in mahlai aa Gentail mite i tibangin Pathian lamah thinthek zo haw toh tih khi theitiik pepel hawhi . Mahthu a theih hawten umtu te cu a lungdam mahtak haw hi .
44015004	Jerusalem a hen hawten nungzuitu te le Pawlpi te le Pawlpi upa ten muak hawin , a muaktu tei lakah cun amuh mangin Pathian ii nadehnak khi akim no in hilh haw hi .
44015005	Mahnaven Farasi tei lakah a tel mite umtu hekkhat pawlten , “ Gentail mite cu vunceep a tan hihiim haw kuul , Moses daanzui tukin a hilh uh kuul hi , ” tin ti haw hi .
44015006	Mahhangin nungzuitu te le Pawlpi upa te cu mahthu sonkhawm tukin tawkdun khawm haw hi .
44015007	Hun ngeipi a eeldun ceng haw ten Piter cu dingto in , na theihsa uh bangin , kei hi nangmu lakpen Gentail miten Thuthangpha thei haw in a uptheih bok hawnak tukin Thuthangpha a mu lakah hilh tukin Pathian in a tennak ngeizo hi .
44015008	Mahten mi hempoh tei ngaihsutnak a theikhawngtu Pathian in Gentail mite vang cu pom hi ; mah a pomnak cu eimu lak aa Hawvang Thiangtho a piak bang bokin amu lakah vangcun Hawvang Thiangtho a piaknak pen lang tiikbok hi .
44015009	Pathian in amuh le eimu laklawh ah deidannak i mah nei ma hi ; a upnak haw i hangin a sualnak haw vang ngaithiam hi .
44015010	Mahtihbang ahih hangin i takaw a pu le pa uh te hei in hihen , eimuh hei in hihen , a puaktheih uh ngawlmi vanngit cu umtu tei ngum ah suan in Pathian cu khingkhai na nuam uh ?
44015011	Mahtin khama ! Eimuh te vang amuh bang bok kekin upnak nei in Topa Jesuh ii hehpih ningnatnak thawmin nunpatnak ngah hung hi , ” tin ti hi .
44015012	Paul le Barnabas hei cun thu hilh bok haw in Pathian in amuh te mangin Gentail mitei lakah na lamdang le thasiahhuai a phuphun a bawlmi hempoh khi a hilh haw ten a venghawng haw in dai khipkhep in ngai haw hi .
44015013	A hilh ceng haw ten Jeim dingto in , “ Ute naute , ngai un !
44015014	Simon ii a tunoin a hilhmi cu thei uh ci ! Gentail mite vangin Pathian in amu ca ngaisungin amu lakpen mi hekkhat te cu A mata hi tukin teng hi , tin hilh ciang zo hi .
44015015	Kamsangte hei khin hitih bang leng in hilh zo hawtoh hi . Lai Thiangtho in :
44015016	“ Topan , hinungten , Kiiklehtung a ma Atu sazo mi David ii uknak cu tungding lehtung . Asia sa mi cu Satung aa khoh leh tiiktung .
44015017	Mahtihcun leihum miphun hempoh Ka lakah hunghaw tuk aa Ka samsami Gentail mi hempoh te vang cu hung hawtuk hi .
44015018	Taanglaih penpan hithu a thei tiiktu Topan ti hi , ” tin ti hi .
44015019	Mahhangin kei ka ngaihsutnak ah cun : Pathian zuantu Gentail mite hi buainak pia tuk ma hung .
44015020	Mah saangin amuh tei lakah milim biaknak an thiangngawl eituk ngawlin le nupa sualnak bawl tuk ngawlin le ngawngawk in thah mi ciik le sathi pawpoh ei tuk ngawlin laikuat saw nung .
44015021	Itahimtitale Sabbath nisial in Pumkhawmnak ah Moses ii Daancu kum ngeipi sung sial lih zotoh pohtaak Pathian ii thu vangcu khua tihkim ah phuan hi zotoh , ” tin ti hi .
44015022	Mahten nungzuitu te , upa te le Pawlpi sung hempoh pen mi hekkhat tengin Paul le Barnabas te tuah Antiok khua ah hah tukin vaihawm hawhi . Amu sungpen umtu tei upatzetmi panih , Barsabbas tihei in a samhawmi Juda le Silas cu teng haw in ,
44015023	A nuailam aa laikuat hi a khut haw ah saan haw hi ; “ Na unau uh a himi keimuh nungzuitu te le upa pawl ten Antiok , Siria le Silisia ah a ummi , Gentail unaupih te na venghawng uh ii lakah nuksatnak lai kuat unghi .
44015024	Hilai aa eimu pawl sung pen nangmu lakah a heng mi hekkhat ten a awnkam haw in haksatnak pia haw in buaitiik haw hi tihthu thei ung hi . Hitihbang a ot haw mite khi keimu ottiik hi ma hi .
44015025	Mahhangin tawkdun khawm ung aa keimu sung pen ten mi palai nangmu lakah kuat ung hi .
44015026	A Topa uh Jesuh Khrih ii nadehnak tukin nunnaktian in a piangam tu a ihuhmi Paul le Barnabas hung haw tuk hi .
44015027	Mahtihcun Juda le Silas nangmu lakah kuat ung aa amuh ten a laisung aa ka ngat uh mi hi hilh haw tuk hi .
44015028	Hawvang Thiangtho le oh te cu lungkimnak nei hung aa hi a kuulmi daan te sialngawl a dang vanngit nohtei humah koih tuk cu nuam ma unghi .
44015029	Milim biaknak an ei pahsuh un hi ; sathi ei pahsuh un ; ngawngawkin thahmi ciik ei pahsuh un ; mahten nupa sualnak bawl pahsuh un hi . Hi mite hi bawl ngawlin na pial thei uh a hitale pha khawng tuk hi . Damno in um ta un , ” tin ngan hawhi .
44015030	A tiikhawmi a palai haw te cu hawh haw in Antiok khua heng haw hi . Mahlai aa umtu hempohte khi sam khawm haw in a puak hawmi laikuat cu pia hawhi .
44015031	Mahmi a sial haw ten mipi thapiaknak thu ahih hangin lungdam mahtak hawhi .
44015032	Juda le Silas te vang cu kamsang hi haw aa mipi tei lakah ngaalphatnak le thacahnak thu ngeipi hilh haw hi .
44015033	Mahlaiah cun tawkfang a um nung haw ten umtu pawl ten ngimta zet noin hen haw in amuh te a tiiktu Pawlpi tei lakah cun kikleh haw hi .
44015034	( Mahnaven Silas cu mahlaiah cun taangta hi . )
44015035	Paul le Barnabas cu ngeithim Antiok ah um haw in midang tampi te tuah in Pathian thu cu zilhin phuang haw hi .
44015036	Demlaih a ngeinung ten Paul cun , “ Topai thu a hilhnak uh ah khin hawh leh nung mah khua hempoh a unaupih te veh leh in a umdaan haw te zo leh tuk hung , ” tin Barnabas lakah cun ti hi .
44015037	Barnabas cun Johan Marka khi amu lakah hawhpih nuam hi .
44015038	Mahnaven Paul cun Johan Markaa pui tuk cu pha hi tin ngaisung ma hi , itahimtitale Johan Marka cun a khualzinnak haw a tawptian zui ngawlin Pamfilia pen a kihsan hangin hi .
44015039	Mah thu ahcun Paul le Barnabas cu nasiapi in eeldun in kheek hawhi . Barnabas cun Johan Marka cu pui in Saipras ah hawmkuang in hawh hawhi .
44015040	Paul cun Silas pui in umtu ten Topai hehpihnak tuah hawhtapoh un hi tin hen haw hi .
44015041	Paul le Silas cu Siria ngam le Silisia ngamsung palthah in Pawlpite khi tha pia thah pepel hawhi .
44016001	Paul cu Darbe khua le Listra khua ah heng hi ; mahlaiah cun tapidaw mi Timote um hi . A nu cu Judah mi hi aa tapidaw hi bok hi , a pa cu Grik mi hi .
44016002	Listra le Ikoniam khua ah a um miten Timote cu phatson zet hawhi .
44016003	Paul in Timote a puinak hangin a vunceep tansak hi . Ita a vunceep tan him titale mahlai khua sungah a ummi Judah miten Timote ii pa cu Grikmi hi tih a theih khawng haw hangin hi .
44016004	Khua pakhat nung pakhat heng pepel haw in Jerusalem khua anungzuitu te le Pawlpi soncatmi daante khi umtu teilakah hilh pepel in zuituk vangcun so hawhi .
44016005	Mahhangin Pawlpi te cu Khristian upnak ah cak dedeuh in nikhat nung nikhat in mihing tam seseem haw hi .
44016006	Asia ngam sungah Thuthangpha hilh tukin Hawvang Thiangtho in a phalngawl hangin Frizia le Kalati ngam sungah cun khualzin haw hi .
44016007	Misia ngamngi henghaw in Bithinia ngam sungah tum tukin ngaisung haw , mahnaven Jesuh ii Hawvang cun phalma hi .
44016008	Mah hangin misia ngam cu kalvawkin Troas khua ah hawh haw hi .
44016009	Mahzancun Paul cun muhnak muin mah a muhmi ahcun Mesidonia mi pakhat dingto in , “ Mesidonia ah hungin na , bawmin hi , ” tin hehpih kun hi .
44016010	Paul ii muhnak a muhceng bekten Mesidonia ahcun a hawh tukin vaithawi unghi , itahim titale mahlai mitei lakah Thuthangpha hilh tukin Pathian in sam hi tin ngaisung ung hi .
44016011	Troas pen timbaw in hawhung aa Samothrace ah hawh ngut ung ; mahten a zingten Dipolis ah heng ung .
44016012	Mahlai pen keciah in Filipi khua heng ung . Filipi khua cu Mesidonia ngam sung aa Uknak ngam pakhat ii khuapi hi . Rom tei ukmi hi sih hi . Mahlaiah cun nitampi caam unghi .
44016013	Sabbath ni in khuapi pen tui mawkah cun hawh ung hi ; mahlaiah cun Judah mitei thungetnak munkhat um beltuk tin ngaisung unghi . Khung ung aa mahlaiah a hungmi numei te thusonpih ung hi .
44016014	Amu lakpen pakhat , ka thu uh a ngaitu cu Thiatira khua mi Lidia hi aa amah cu puan sandup zuaktu hi . Amah cu Pathian biatu hi aa Paul ii thu hilhmi pha noin a ngai tukin Topan a thinsung kongka hong hi .
44016015	Amah le a innsang te cu baptizam-nak a lakcelh haw ten , “ Topa muang tatak tin na ngaisung uh a hitale ka inn ah caam zazal bokun hi ! ” tin zawm hi . Mahtihcun a zawp hangin hawh ung hi .
44016016	Nikhat cu thungetnak mun ah ka hawh lih uhlaihin , khuasia polhmi mailam thu a hilhham theitu sila numei nu pakhatin muak hi . Mailam thu a hilhhamnak cun amah le a bawi tei ca cun tangka tampi ngah hi .
44016017	Paul le keimuh cu zui pepel in , “ Hi mi pawl te hi Cungnungbel Pathian ii sal te hi haw hi ! Nunpatnak thu nangmu lakah phuang haw hi ! ” tin au pepel hi .
44016018	Mahtihcun ni tampi sung bawl in a tawpnakten Paulcu a thin-uuk in nunglam heek vut in a khuasia ii lakah cun , “ Jesuh ii minin thupia ing hi ; hi nui sung pen tul in hi ! ” tin ti hi . Thakhatin a khuasia cu tul hi .
44016019	Amah a neitu ten tangka ngahnak lampi um lehma toh tih a theih haw ten Paul le Silas cu man in thu neitu bawi tei lak tangkhopnak ah cun dok haw hi .
44016020	Rom acozah bawi tei maiah hawhpih haw in , “ Hi mite hi Judah miphun te hi haw in ka khua sunguh ah buainak suaktiik haw hi .
44016021	Keimu daan tuah a kaihdun ngawlmi daan zilh haw in ; koh te cu Rom Acozah ii mihing ung aa hi a zilhmi haw daan hi pom thei ma ung , a zui hei zuima ung , ” tin ti haw hi .
44016022	Mahticun mipi te vangcu Paul le Silas hua tu ah telbok hawhi . Mahnung tecun Acozah bawi ten Paul le Silas tei puan cu bawhkek sakin vah tuk in thupia haw hi .
44016023	Nasiazetin a vah nung haw ten thawng sungah khumin thawnginn uktu pacu phanoin tawh kalh tukin thu pia hawhi .
44016024	Mah thupiak a ngahnak bangin thawnginn uktu pacun thawnginn sungta khaan sungah cun khumin a ngitzetmi thingtum panih in kol bulh hi .
44016025	Zan laihtak in Paul le Silas cu thungen haw in Pathian thangphatnak lasa haw hi ; mahten thawngta dang pawl ten ngai haw hi .
44016026	Thakhat in hinhing in thawnginn cu a bultian in hiing khawng hi . Thakhat in kongka te cu hong cawm khawng in thawng ta hempoh tei khut khihnak thiktaicin cu duukcawm khawng hi .
44016027	Thawnginn uktu cu khanglo to in thawnginn kongka hempoh hong khawng tih a muh ten thawngta te taaikhawng zo haw tin ngaisung in , a ngaalnaam dawkin amah le mah thah tum hi .
44016028	Mahnaven Paul cun a aw neihtawp suahin auin “ Nangmah le nangmah tuahmawh duncop pahsun hi ! Ka venghawng uh in umkhawng leng ung hi , ” tin ti hi .
44016029	Thawnginn cingtu pa cun meivaak un hi , tin ti in thawnginn sungah cun manlangzet in tum in caan tawtok thah in Paul le Silas tei kebul ah bok hi .
44016030	Mahten a pualam ah puitul in , “ Ka bawipa-te nunpatnak ngah thei tukin i bawl kamnang ? tin dong hi .
44016031	Amuh ten , “ Topa Jesuh um in na , nangmah le na innkua hawng un nunpatnak ngah tuk uh ci , ” tin ti hawhi .
44016032	Mahten Pathian thu cu amah le a innsang hempoh tei humah cun hilh hawhi .
44016033	Mahzan rori ah thawnginn uktupa cun hawhpih in a liamma haw te cu somsak hi ; mahceng bek ten amah le a innsang venghawng ten baptizam-nak la haw hi .
44016034	Mahten Paul le Silas cu a inn ah pui in an eih tuk pia hi . Amah le a innsang venghawngin Pathian a up ngah haw hangin lungdamnak tuah in dim haw hi .
44016035	Azing ten Rom acozah bawi pawl ten palik bawi tetiik in “ Hite khi hah un hi , ” tin thupia haw hi .
44016036	Mahhangin thawnginn uktupan Paul cu “ Bawi pawl ten nangmah le Silas hah tukin thu pia haw hi . Mahhangin tuul un na , dapno in hawh ta un hi , ” tin ti hi .
44016037	Mahnaven Paul cun palik bawi tei lakah cun , “ Sualnak i mah nei ma nave ungin mipi tei mai rori pen navah uh-Rom kumpi tei mihing hi bok si ung ! Mahhum pen thawngah khia lalaih si uh si . Mahten tu in tale a kuhno in maw na hawh tiiktum uh ? Hawh hihim tuk mang ! Rom Acozah bawi amuh rori hilah hung in suah haw hen ! ” tin ti hi .
44016038	Mahtin atihmi cu palik bawi pawl ten Rom Acozah bawi tei lakahcun hilh haw in ; mahten Paul le Silas cu Rom Acozah ii mihing tih a theih haw ten lau haw hi !
44016039	Mahhangin Paul le Silas tei lakah cun hawh in ngaihthiamnak ngen haw hi ; mahten thawnginn pen suahin khuasung pen mundang ah hawh un hi , tin ngen haw hi .
44016040	Paul le Silas cu thawnginn pen suakin Lidia ii inn ah cun hawh haw hi . Mahlaiah umtu te tawkin thathonak tuk thu a sosuah ceng haw ten mahlai khua pen tuul haw hi .
44017001	Paul le Silas cu Afipolis le Appolonia zin haw in Tesalon khua ah heng haw hi . Mahlaiah cun Judah mitei Pumkhawminn um hi .
44017002	A bawldaansa keel bangin Paul cu pumkhawm inn ah hawh hi . Mahlai ahcun Sabbath ni nithum rori mipi te tuah thu el dun in ,
44017003	Messiah cu thihnak thuaktuk aa tholeh tuk hi tih khi Lai Thiangtho sung pen langtiik in hilh ciang pepel hi . “ Noh tei lak aa ka phuanmi Jesuh cu Messiah hi , ” tin Paul cun ti hi .
44017004	Mi hekkhatte cu a lungmu haw ciang ngangai in Paul le Silas khi kop haw hi . Mahbang bokin numei hotu te le Pathian a biatu Grik mi tampi a bupi in Paul le Silas lakah in khawm bok haw hi .
44017005	Mahnaven Judah mi pawlten halhsik in lampi lakah a vaaklak mi mi lolak hekkhat pawl te khi komkhawm in mi bupi in suak haw hi . khua sungah au in , kio in nasiazet in khua sungah buainak henpih hawhi . Jason a tihhawmi pai inn cu kiil in mahlai aa Paul le Silas te khi man in mipi maiah dok lettuk tum hawhi .
44017006	Mahnaven mahlai inn ah Paul le Silas cu mu haw ma hi . Jason le umtu hekkhat pawl lehlam te khi khuasung upa tei maiah pui in “ Khua hempoh ah buainak a hengtiiktu te , tuin eimu khuasung ah in heng haw hi .
44017007	Jason in a inn sungah in umtiik hi . A son hawmi cu ” Jesuh tihmi kumpi dang pakhat um , “ tin ti in mahtihcun Rom kumpi pai daan siatsuah hawhi , ” tin au tawtok haw hi .
44017008	Mahtihbangin a aunak haw i hangin mihonpi le khuasung upa te buaitiik khawng haw hi .
44017009	Thuneitu pawl ten Jason le a ngualcam te cu a kuulzah tangka kuantiik in mah nung ten hahleh haw hi .
44017010	Khua a thimbekten umtu pawl ten Paul le Silas cu Berea khua ah hen haw hi . Berea khua a hen haw ten Pumkhawminn ah hawh haw hi .
44017011	Mahlai aa mipi te cu Tesalon te saangin a lungmu haw taaituang saw deuh hi . Athu hilh haw mite cu lungmu tak tuah ngai in , a nisial Paul ii hilhmi cu hi ngangai maw , hi ngangaima him tin Lai Thiangtho sial in zo teh dun haw hi .
44017012	Mi tampi ten um in ; Grik numei muantaakmi le upat mite le Grik pano pawl ten um haw hi .
44017013	Mahnaven Tesalon aa a ummi Judah miten Berea khua ah hei cun Paul in Pathian ii thu hilh hi tihthu a theih haw ten Berea khua ahcun hung in mipi te so in buaitiik pepel haw hi .
44017014	Thakhat in umtu pawl ten Paul cu tuipi lamah in hawhtiik haw hi ; mahnaven Silas le Timote cu Berea ah cun taang haw hi .
44017015	Paul a hentu umtu pawl ten Paul cu Athen khua tian in zui haw hi ; mahten a zuitu te cu kikleh haw in Silas le Timote cun a manlang theitawp in hilleh haw tahen , tin thu cah ta hi .
44017016	Paul cun Silas le Timote khi Athen khua pen a ngah laiah khin mahlai khuapi cu milim zuk dim-uk in a muh hangin a thasia mahtak hi .
44017017	Mahhangin Judah mite le Pathian a biatu Grik mite tuah in pumkhawmnak inn Pumkhawmnak ah thu eeldun mek haw in mi zapi tawhdunnak mun hei pen a hung mite tuahin eldun leleng haw hi .
44017018	Epikurian thu zilhtu saya hekkhat le Stoik thu zilhtu saya hekkhat te tuah in thu eeldun haw hi . Mi hekkhat ten , “ Hipa imah theingawl , mimai ah langtaak nuamzet pa hi i heng a ot lih bok ? ” tin ti haw hi . Mi hekkhat lamten , “ Ngamdang tei Pathian ii thu a son li bang um , ” tin ti haw . Ita mahtin ti haw hum titale Paul in Jesuh le a thawhlehnak thu a hilh hangin hi .
44017019	Mahhangin Paul cu Agreopagas a tihhawmi a khua haw aa c kawnsil lakah henpih haw in , “ Thuthak na zilhmi hi a i him , tih thei nuam ung hi ,
44017020	A hekkhat na hilhmi ka theihmi uh cu lamdang zet in a sullam atih ai him tih thei nuam ung hi , ” tin ti haw hi .
44017021	( Ita mahtin ti haw him titale Athen khua mi hempoh te le hi khua ah a ummi ngamdang mite cu thuthak le thilthak khi a hun neih haw hempoh mangin zali le hilhlih a nuam thei bel mi pawl te hi haw hi . )
44017022	Paul cu khua khonsil tei maiah dingin amu lakah cun , “ Noh Athen mite hi biaknaklam pohpoh ah cun teimazet uhci tih cu mu ing hi .
44017023	Itahimtitale na khuapi sunguh te ka hawh ten Pathian na biaknak uh te ka zoten biaklaan dawh pakhat humah ! A theih uh ngawlmi Pathian lakah , ” tin na ngatuhmi mu ing hi . Mahtin thei ngawl napi in na biakuhmi Pathian cu atu nangmu lak aa ka phuanmi hi hi .
44017024	Leipi le a sungummi hempoh a bawltu Pathian cu lei le van ii Topa hi aa mihing tei bawlmi biakinn sungah umma hi .
44017025	Mah ii humah Pathian cu mi hempoh tei humah nunnak le haihawh le thildang hempoh a piatu Pathian ahih hangin mihing ten ama inn a bawluhmi khi a kuulmi ii mamah um ma hi .
44017026	Mihing pakhat ii sung pen leihum mihing hempoh bawl in leihum pumpulukah umtiik khawng hi . Mihing tei um laih ngawl cawngin mihing tei nuncaak daantuk le , i lai muntian um thei haw tuk him , tih khi a laitek ham khawng sa hi .
44017027	Ita hitin laitek ham khawng him titale Pathian khi zei in a muh suak theih hawnak tukin hi . Mahnaven Pathian cu a thu ngangai in kua mah tuahin khawla ma hi .
44017028	Mi pakhat ii sonhamsa hi , “ A ma sungah nung hung hi , ngamta in khuasa hung hi ! ” Na la phuahtu uh hekkhat tei tihnak bangin , “ Ohte vang hi a cate hung hi . ”
44017029	Mahtihbangin Pathian ii cano te ahih uh bangin thil thiammi le zuksuai thiammitei sui milim le ngun milim , le suang milim a bawlmi haw te hi pathian in a ngaihsut tukuh ngawlmi hihim hi .
44017030	Mihing tei Pathian theih ngawl hun khi Pathian aman a mu ngawl bangin umsan thong hi ; Mahnaven a tucun a nundaan haw a phangawlmi khi nungheeksan tukin mi hempoh tetiik hi .
44017031	Itahimitale a tensami mipakhat in leihum buppi hi diknak tuah thukhencat tukin ni ciangtan zo hi . Mahmi thu cu thihnak pen tholehtiik zo toh hi , ” tin ti hi .
44017032	Thihnakpen tholeh zo tihmi Paul ii hilhnak a theih hawten mi hekkhate cun nuihsan haw ; mahnaven midang ten , “ Hilhleh hih laih leci deih ung , ” tin ti hawhi .
44017033	Mahnung ten Paulcu a khawmnaksung haw pen tul ta hi .
44017034	Mi hekkhat ten zui in sang haw hi . A umtu tei lakpen khonsil upa Dionisias tel in , Damaris a tih haw numei nu pakhat le midang hekkhat vang tel haw hi .
44018001	Mahnung ten Paul cu Athen pen tuul in Kawrin khua ah heng hi .
44018002	Mahlaiah cun Pontius ngam pen a suakmi Judah mi Akuila tawk hi . Akuila cu a nupi Priscilla tuah in Italy pen a taaimi hi haw hi . Itahimtitale Rom kumpi Klaudias in Judah mi hempoh te cu Rom khua pen a hawlvawk hangin taai haw hi . Paul in a inn ah lengin ,
44018003	amu lakah caamin amuh te tuah in na dek hi . Akuila le Priscilla te cu puanbuuk khui in pumcawmmi hi haw hi amuh te bang in Paul cu puanbuuk bawl in pumcawm bok hi .
44018004	Sabbath nisial in Pumkhawminn ah Judah mi le Grik mite a lungmu haw ciangtiik tukin thu sonkhawm meek haw hi .
44018005	Mesidonia pen Silas le Timote tei hen ten Paul cu a hun neihmi hempoh te Pathian thu sonnak in mangin Jesuh cu Messiah tatak hi tin Judah mitei lakah cun hilh het hi .
44018006	Amuh ten Paul ii thucu el in awn siasuak tianin a don haw hangin Paul cun a lungkim ngawl a laknak in a puanlak aa leivul thing ta in , “ Na phathong uh tale cu nangmu sual hi tuk hi . Kei mawhsiat pahsuh un hi ! Tu penpan Gentail mitei lakah hawh tung hi , ” tin ti hi .
44018007	Mahten tuul in Titias Jastas a tihhawmi pai inn ah um hi ; Titias Jastas cu Pathian a biatu hi aa a inncu Pumkhawminn elno ah um hi .
44018008	Pumkhawm inn uktu upabel Krispas vangcu a innkua te tuahin Topa um mite hi haw hi ; mahten Kawrin khua aa mi tampi te vangcun Pathian thucu thei in a uphaw hangin baptizam-nak la haw hi .
44018009	Zankhat cu Paul cun muhnak nei in mahlai sung pen , “ Paul , lau pahsun ! Hilh lipoh in thasia him pahsun .
44018010	Nangma lakah um ing hi . Kua mah in haksatnak pia thei haw tuk ma hi , itahimtitale hi khuasung aa mi tampi te cu ka mihing te hi haw hi , ” tin ti hi .
44018011	Mahhangin Paul cu kumkhat le a lang sung um in mipi lakah cun Pathian thu cu hilh leleng hi .
44018012	Gallio in Akhaia ngam uktu Rom mangki a dehlaih in Judah mite tawkdun khawm in Paul cu man in zung ah henpih haw hi .
44018013	“ Hipa hin mi tampi tei lakah keimu daan tuahin a kaihdun ngawlmi Pathian biakdaan zilh hi , ” tin ti haw hi .
44018014	Paul ii ot tuk keek ten Gallio cun Judah mitei lakah cun , “ Thil sual le thil phangawl pakhakhat bawlnak i hangin ahitale Judah mite nangmu humah thinsauzet in um tung .
44018015	Mahnaven tu cun na biaknak uh ii awnkam , min le na daan uh te hang in nangmuh no soncat ta un ! Mahtihbang thu ahcun thukhentu hithei tuk mang , ” tin ti hi .
44018016	Mahten a zung pen Judah mite cu hawlvawk khawng hi .
44018017	Pumkhawmnak inn uktu Sosthenes cu a venghawng in man in zungmai rori pen vat haw hi . Mahnaven Gallio cun i mah in thupi sakha ma hi .
44018018	Paul cu Kawrin khua aa umtu pawl te tuah in ni tampi sung a um ceng haw ten Priscilla le Akuila tuah bekin Siria ah cun hawh haw hi . Kenkhria pen hawmkuang in a hawh haw laihngawlin thutiamnak a bawl zotohnak bangin Paul in a sam meet hi .
44018019	Efesa khua ah heng haw in mahlaiah in Akuila le Priscilla cu zam hi . Pumkhawm ah tum in Judah mite tuah in thuson dun khawm haw hi .
44018020	Ngeideuh um tukin kun haw naven a lungkim ma hi .
44018021	Atul tuk ten thucah taa in , “ Pathian ii lungkimnak ahitacun nangmu lakah hungleh tung hi , ” tin ti hi . Mahten Efesa pen timbaw khung in hawh hi .
44018022	Sisaria a hen ten Jerusalem khua ah letvawk in mahlai aa Pawlpi te otpih vawk thah in Antiok ah hawhleh hi .
44018023	Mahlaiah tawkfang sung a um nung ten thawn lehleu in Kalatia le Frizia ngamah zin in umtu hempoh te thazaang caktiik hi .
44018024	Mahlaicun Elexandria pen a suakmi Judah mi Apollos a tihhawmi khi Efesa khua ah heng hi . Amah cu thuson thiamzet in Lai Thiangtho vang a theizetmi hi .
44018025	Topai Lampi thu ah zilhsa mi hi aa , lungthozet le maan cikcek in Jesuh ii thu le la cu son in zilh hi . Mahnaven a theihmi cu Johan ii zilh mi Baptizam thu bek hi .
44018026	Ngaal pha zet in Pum khawm inn ah thu zilh in a thu zilh mi cu Priscilla le Akuila ten a theih haw ten amu inn ah sam in Pathian ii Lampi thu khi ciangdeuh in hilh haw hi .
44018027	Mahten Apollos Akhaia ngam ah hawh atum hangin Efesa khua aa umtu pawl ten bawm in Akhaia khua aa umtu tei lakah Apollos a caam theihnak tukin lai ngatsak haw hi . Akhaia khua a hen ten Pathian hehpihnak hangin umtu tei ca in bawmtu phazet in cang hi .
44018028	Itahimtitale mi thu el daan thiamzet in Jesuh cu Messiah tatak hi , tin Lai Thiangtho sungta la in sonciangtiik in mahtihcun mipi tei maiah thu nialdun in Judah mite khi neh thei leleng hi .
44019001	Apollos cu Kawrin khua ah a um laih in Paul cu mahlai ngamsung ah khualzin in Efesa ah heng hi . Mahlaiah cun nungzuitu hekkhat te khi tawk in ,
44019002	Paul in , “ Umtu hi zotoh ve uh cin Hawvang Thiangtho co uh cim ? ” tin dong hi . Amuhten “ Hawvang Thiangtho um tihhei thei awng ma ung , ” tin don haw hi .
44019003	“ Mahtin ahitale itihbang baptizam-nak kaw na laak uh , ” tin Paul in dong hi . Amuh ten , “ Johan ii baptizam-nak ” tin don haw hi .
44019004	Mahten Paul in , “ Johan ii baptizam-nak cu sualnak pen a sikleh mitei ca hi . Johan in ka nung pen a hung tukmi pa khi Israel miten a up haw tuk mi pa hi . Mahmi cu Jesuh hi , ” tin ti hi .
44019005	Mahmi a theih haw ten Jesuh min in baptizam-nak nei haw hi .
44019006	Paul cun a hum haw ah a khut suan in , Hawvang Thiangtho cu heng hi ; awn phun dadang tuah awn in Pathian thu phuang haw hi .
44019007	Amuh te cu pasal tiptep sawm le panih pawl haw hi .
44019008	Paul cu a pumkhawmnak inn haw Sinakok ah hawh in ha thum sung ngaalphazet in mipi lakah thu hilh hi . Amuh te tuah thu son langkhat in Pathian Uknak thu khi a lungmu sung haw ah a tum ngah tukin hilh hi .
44019009	Mahnaven hekkhat te cu a lungmu haw khohzetin sang nuam haw ma hi ; Mahhangin mipi maiah in Topai Lampi thu cu sonsia li haw hi . Mahhangin Paul cun taisan in umtu te khi tulpih in Tirannas a tih haw mi pai thuhilhnak innpi ah nisial in thuzilh hi .
44019010	Mahtihcun kumnih sung dekin Asia ngamsung ummi Judah mi hihen , Gentail mi hihen , a venghawng haw in Topai thu thei haw hi .
44019011	Pathian cun Paul khi mangin thasiahhuai , nalamdang te khi bawl hi .
44019012	A pavua le a taaihetnak puan te cawm in mina tei lakah a ken hawten a natnak hawte dam in a sunghaw pen manah te tul haw hi .
44019013	Mun tihkim ah vaakin manah hawlvawktu Judah mi hekkhat te cun Topa Jesuh ii min in Paul bangin bawlbok tum haw hi . Amuh ten manah tei lakah , “ Paul ii tihmi Jesuh min in hawlvawk ing hi , ” tin ti bok haw hi .
44019014	Judah mi Thiampi Saang a min Skeva a tihhawmi pai capa unau salih ten mahtihbangcun bawl li haw hi .
44019015	Mahnaven manahten amu lakah cun , “ Jesuh thei ing ; Paul ii thu le la vang thei ing . Mahnaven nohte a kua kam uh ci ? ” tin ti hi .
44019016	Manahtei luhnak mipa cun amuh te cu buan in nehkhawng hi . Maliamin a puante balkhawng in a inn pen tai haw hi .
44019017	Mahmi thu le la cu Efesa khua ah a ummi Judahmi le Gentail mi hempoh ten atheih hawten lau mahtak in Jesuh ii min cu upat sesem haw hi .
44019018	Umtu tei sung pen mi tampi te hung in mizapi tei maiah thil a bawl meekmi hawte khi phuang hawhi .
44019019	Mitzial a bawltu tampi ten a mitzial laibu hawte cu munkhat ah khawm in mipi tei muh cilcel in haal haw hi . Mahtih bangin a haal hawmi mitzial laibu te cu a man atuat haw ten ngun tangka thawngsawm nga hi .
44019020	Mahtihcun Topai thu cu nasiazetin khangin zai dedeuh hi .
44019021	Mahtihbang thil a um nung ten Paul cun Mesidonia ngam le Akhaia ngamah zin in Jerusalem ah lehvawk tuk khi a lungmu in ngaisung hi . “ Mahlai ka hen nung ten Rom vaang cu ka muh thah kul bok tuk ” tin ti hi .
44019022	Mahten amah a bawmtu lakpen mi panih Timote le Frasta te vaang Mesidonia ahcun hawh in amah cu Asia ngam lamah hun khat sung mang hi .
44019023	Mahhun laihawngin Efesa khua ah Topai thu le la lampen buainak ngengpi um hi .
44019024	Ngun in thil a bawltu Demetrias a tih hawmi pan Artemis khuahuai nui biakinn zuk khi ngun in bawl aa a nadek tu tei ca in tangka a miat tampi ngah hi .
44019025	Mahhangin a nadektu te le amah bangin nadektu dadang te hei khi samkhawm in amuh tei lakah , “ U te naute , hi a nadeh uhmi ii hangin neinung in umhung tih cu na theihkhawng uhmi hi .
44019026	Mahnaven tuin Paul a tih hawmi pan itibangin nadek him tihcu nangmuh rori in na muh mi uh le na theih uhmi hi . “ Mihing tei bawlcopmi pathian hi haw ma hi , ” tin ti in Efesa khua le Asia ngam venghawng awndiak in mi tampi tei thin sungah a hilhmi thucu tum ngah hi .
44019027	Mahtihbang ahih hangin hi a nadeh uhmi hi a minsia tuk toh tih hi lauhuai ngangai hi . Mah ii humah Asia ngam le leihum khua hempoh ah mi hempoh tei biakmi a thupi zetmi Artemis khuahuai nui biakinn hi miten imah in sial leh haw tuk ma toh in a thupinak hi , bo vawkta tuk hi , ” tin ti hi .
44019028	Mahmi cu mipi ten a theih haw ten a thin haw uukzet in , “ Efesa khua aa Artemis cu thupi zet hi , ” tin au tawtok haw hi .
44019029	Mahtin a au hawmi cu khuasung hempoh ah thang khawnghi . Mipi cun Mesidonia mi panih Paul tuah khual a zin langkhatmi Kaias le Aristarkas te khi man in puaizohnak inn pi ah henpih haw hi .
44019030	Mipi tei lakah Paul cu hawh nuam naven , umtu pawl ten kham haw hi .
44019031	Mahlai ngamsung aa thu neitu a ngualcampih hekkhat ten mahlai inn ah cun hawh hihim tuk ngawlin thucah sih haw hi .
44019032	Mahtihcun puaizohnak inn ahcun buai li haw in ; a nuanuamin au hawhi ; mitam saw ten mahlai ah ita heng kam hung tih hei thei haw ma hi .
44019033	Judah miten Alexander hi maiah a tuultiik haw hangin mitam pi te cun hi thubuai a tuultiiktu hi amah hi bel tuk tin ngaisung haw hi . Mahten Alexander cun dai un , tin a khut in mipi te cu lak in ama dinmun tangin thuson tum hi .
44019034	Mahnaven Judah mi ahihlam mipi ten a theih haw ten amu au keel au tawtok leh leu in , “ Efesa khua aa Artemis cu thupi hi , ” tin nazi panih sung au hawhi .
44019035	A tawpnak tecun mah khuasung aa thuneitu lak aa laingantu pan mipi te cu daitiik deuh in a muh tei lakah cun , “ Efesa khua mite , Efesa khua cu a thupimi Artemis ii biakinn le vancung pen a caaksukmi suang thiangtho umnak mun hi tih cu mi hempoh tei theihmi hi .
44019036	A el theitu a kua um him ? Kuamah in el thei haw tuk ma hi . Mahhangin daino in um unna komno ngaisung ta ngawlin imah bawl pahsuh un hi .
44019037	Hi pawlte hin biakinn sung aa thil ngu haw masi , a khuahuai nu uh sonsia haw ma naven hilai ah henpih uh ci .
44019038	Demetrias le a nadektu pawl ten kuakua i humah sual mawhsiat tuk a neihaw a hitale tazacoih theihnak zung nei si hung ; thukhen ni le thuneitu upa vang nei si hung . Mahlai ah cun tazacoih theih hi .
44019039	Mah saangin a thupi deuh na deih uh a hitale eimu daan bangin khuasung mipi pum khawmnak ah soncat tukmi hi .
44019040	Itahimtitale tuni aa thil cangmi ii hangin buainak hengtiik uh ci tin mawhsiat a tawhtuk uh lau huai hi . Hitih bang lawlawm in thubuainak piang tuk in sullam imah um ma hi ; mahten i ta buai uhcim tin a ti haw bang a hin ka ot theih nak tuk um sih ma hi , ” tin ti hi .
44019041	Mahtin a tih cengten a taangkhawm mite cu pinkheektiik hi .
44020001	Mah thubuai cu dai in Paul cun umtu te cu munkhat ah samkhawm in thapiaknak awnkam in a sohsuah ceng ten daino in um tapoh un , tin tita in Mesidonia ngamah hawh hi .
44020002	Mah ngam ah zin pepel in thapiaknak thu hilh pepel hi . Mahten Akhaia cu hengin ,
44020003	mahlai ahcun ha thum sung caam hi . Siria ah hawh tuk tum naven , a vaithawih lih laihtakin Judah miten zuak tum haw hi tihthu a theih hangin Mesidonia lampen hawh tukin ngaisung leh hi .
44020004	Berea khua mi Pirhas ii capa Sopater le Tesalon khua mi Aristarkas le Sekundas , Darbe khua mi Kaias , Asia ngam pen tiikikas le Trofimus , le Timote te tuah hawh langkhat haw hi .
44020005	Hawh ham haw in Troas pen ngak haw hi .
44020006	Naman tel ngawl Cangho Puai celh ten Filipi pen timbaw in hawh ung aa ninga nungten Troas pen pha laih ung hi . Troas ahcun pikhat cam ung hi .
44020007	Niluk ni taklam in Topa taak-eih kiil khawm tukin tawkdun khawm ung . A hungkhawm tei lakah Paul in thu hilh in azing ten hawhleh tuk ahih hangin zan khuanu thimtian in thu hilh hi .
44020008	Humta khaan ah khawm ung aa meiinn tampi vaak haw hi .
44020009	Tangval pakhat Zutiikhas a tihhawmi pa cu tukvelh ah khung in Paul in ngeipi thu a hilh hangin ahihbuh sung in ahihbuh ci dedeuh taak cu mahmi inn thuah thumnak pen lei ah caak suk hi . A khul haw ten thi zo toh hi .
44020010	Mahnaven Paul cu tolhsuk in mah tangvalpai humah boksuk in pom hi . Paul cun , “ Thinsu pahsuh un hi , nunglaih hi , ” tin ti hi .
44020011	Mahten Paul cu humta khaan ahcun kaito leh in cangho khi botkeek in ei haw hi . Paul cu ngeipi , zinglam nisuak tian thu a hilh ceng ten hawh ta hi .
44020012	Mah tangval pa cu a nungin a inn ah hawhpih haw in a thin haw nopzet hi .
44020013	Timbaw humah khung ung aa , mahmi tembaw tuah Assos ahcun haw hung hi . Assos ahcun Paul zawm thah tuk ung hi . Mahtin zopthahtuk mi cu ama son hamsa hi , itahimtitale amah cu ke in hawhtum hi .
44020014	Assos ka hen uh ten Paul in pha leh zo aa tembaw khung langkhat in Mitilene ah hawh unghi .
44020015	Mitilene pen tuulleh in a zingten Khios zawntawk ah heng ung , a zinglawi ten Samos ah heng ung , a lawileh ten Miletas ah heng ung hi .
44020016	Paul cun Asia ngamsung ah ngei caam tuk a nuam ngawl hangin Efesa ah letvawk tuk tum hi . Jerusalem ah manlangin heng nuam hi ; a cang theituk a hitale Penticost ni khel in hen tum hi .
44020017	Paul cun Miletas pen mitiik in Efesa khua aa Pawlpi upa ten amah tawk tukin thucah hi .
44020018	A hen haw ten Paul in , “ Asia ngam ka hen ni penpan ka hun hempoh te cu nangmu lakah i tibangin mangkam hing tih cu thei khawng poh uh ci .
44020019	Niamkhiatnak le mit hitui tuah in Topai sal ka hihnak bangin Judah mi pawl ten thah a umnak haw hangin haksa samahtakin a na dek li ing hi .
44020020	Mipi maiah hihen , nangmu inn sungah heihihen , thu hilhnak tuk hun ka neih ten nangmu caa in bawmtu tuk hi tin ka thei hempoh te imah suup ngawlin hilh ing tihvang cu thei uh ci .
44020021	Judah mitei lakah hihen , Gentail mitei lakah hihen , a sualnak haw zam in Pathian lakah kikleh in a Topa uh Jesuh a up haw a kuul hihiim tin ka hilh ii humah a celzet no in ngaallinak tuk vangin hilh ing hi .
44020022	Mahten tu in Hawvang Thiangtho i lamhoihnak zui in Jerusalem ah hawh tum ing hi ; mahlaiah a i cang tuk hing ngim tih i mamah thei malaih ing hi .
44020023	Khua hempoh ah thawngtaaknak leh haksatnak bebek in ngak hi tih bek khi Hawvang Thiangtho ii ngaallinnak a piaknak i hangin thei ing hi .
44020024	Mahnaven ka caa in ka nunnak hi imah in sial mang hi ; Topa Jesuh in deh tukin a piakmi Pathian ii hehpihnak Thuthangpha phuantuk hi cangkim zetin phuantuk bek hi ka thuduhsaammi hi .
44020025	Na venghawng uh lakah a suk a to ah vaak in , Pathian ii uknak thu hilh ing hi . Mahnaven tu cun kuamah in mu leh tuk matoh uh ci , tih hi thei ing hi .
44020026	Mahhangin tuni hin ciangzet in nangmu lakah phuang ing ; nangmu lak pen pakhakhat in Pathian tuah khen in siatnak na tawk uh a hitale kei dehvo hi leh matoh hi .
44020027	Itahimtitale Pathian ii tuptah mi khi suupmi imah nei ngawlin a venghawngin nangmu lakah phuangkhawng ing hi .
44020028	Mahtihbang ahih hangin nangmuh le nangmuh cingkhawi thiam unna Hawvang Thiangtho ihnak khut sungah a koihmi tuuhon te khi phano in cingkhawi un hi . Pathian in a Capa ii thihnak ii hangin a mata in a bawlsami Pathian ii Pawlpi cingtu na hi taun !
44020029	Keima hawh nungten a lauhuai cingne haang hengin tuuhon te hi zothong hawtuk mahi , tih thei ing hi .
44020030	Nangmu sung hei pen mi hekkhat cun amu lam ah puinuam in zolthu tuah umtu te hi a puisual hawnak tuk hun hengtuk hi .
44020031	Mahhangin ngaalling un na asun azan in hitui tuah kumthum sung ka zilhmi thu te na venghawngun phawkngil pahsuh un .
44020032	Tucun Pathian ii kilkhawinak le hehpihnak thu sungah apzo inghi . Aman khangtotiik tuk aa a mihing tei ca in a koihsami thupha khi pia tuk hi .
44020033	Kuamah ii tangka , sui , nikcen puan silh te hei haza awng mang hi .
44020034	Keima khut rori in na dek ing aa keimah le ka ngualcam tei ka kul uhmi thil te khi bawl bok ing tihcu na theihkhawng uhmi hi .
44020035	I hempoh ah nasiapi in dek in saantaai ngawl mite bawm tuk hung tih khi lak zotoh ing ; Topa Jesuh hei in , “ Ngahlam saangin piaklam ah lungdamnak tam saw , tihcu cing leleng un hi ” tin thu cah hi .
44020036	Paul in mahtin thu a hilh cengten a khukdin in a venghawng haw cun thungen langkhat haw hi .
44020037	Paul cu pom in , nam in , damno in hawh in hi , ti thah cun a venghawng haw in kap leilui haw hi .
44020038	Kuamah in mu leh tuk matoh uhci a tih hangin a thasiat cuangnak haw cu nahi hi . Mahten timbaw umnak tian hen haw hi .
44021001	Keimuh vang cun , “ Dam no in , ” tin nuksat ta in hawh ung hi . Lawng cu i mahlaiah bangvawk ngawl hawh in Kos ah hengung hi ; a zing ten Rhodes tuikulh ah hengin mah laipen Patara ah cun letvawk ung hi .
44021002	Mahlaiah cun , Fonisia ah a hawhtukmi lawng cu tawk ung , mahlai lawng ahcun khung in hawh ung hi .
44021003	Saipras tuikulh a langtheinak mun hengin mahlaipen hang lamah kawn in Siria lamah letvawk ung hi . Tai-ar khua ah tolh in lawng ii van puak te cu suah hawta hi .
44021004	Mahlaiah cun umtu hekkhat te um haw in nipi khat sung cam ung hi . Hawvang ii huham in Paul cu Jerusalem ah hawh tuk ngawlin kham hi .
44021005	Mahnaven amuh te tuah ka um khawmnak uh hun a boten tuul in hawh ta ung hi . Amuh te vangcun a nupi le a cate haw tuah tuipi mawktian in hen haw hi . Mahlaimun pen ka venghawng uh in khukdin in thungen ung hi .
44021006	Mahten pakhat le pakhat “ Dam no in , ” tin ti dun in kohte cu lawng humah kaai in amuhte cu inn ah pin haw hi .
44021007	Tai-ar khua pe cun Lawng cu hawh ngut in Ptolomais ah in heng ung hi . Mahlaiah cun umtu unau pihte tawk thah in amu lakah ni khat caam ung hi .
44021008	A zingten tuul lehleu in Sisaria ah heng ung . Mahlaiah cun Jerusalem aa upa salih teelmi sung pen evangelist Filip ii inn ah caam ung hi .
44021009	Pasal nei laihngawl canu pali nei , mah mite cu Pathian thu phuangtu hi haw hi .
44021010	Ni tam thim ka um nung uh ten Judah ngam pen kamsang pa khat Agabas a tih haw mi cu heng hi .
44021011	Keimu lakah hungin Paul ii taikhap a laakcelh ten a khut le a ke khi mah taikhap tuah keen in , “ Hawvang Thiangtho in hi tin ti hi , taikhap a neitu pa hi Jerusalem khua ah Judah miten hi tih bang hin keen haw tuk aa , Gentail mitei khut ah pia haw tuk hi , ” tin ti hi .
44021012	Mahmi thu ka theih uh ten keimuh hihen , midangte hei hihen , Paul cu Jerusalem ah hawh tuk ngawlin kham ung hi .
44021013	Mahnaven amah cun “ Ita hitin um kam uh ci ! Hibangin na kap uh tacun ka thin natiik sesem tuk si uh ci . Topa Jesuh ca cun keen le khih bek hei in tham ngawlin thih tuk tian in mansa zotoh ing hi , ” tin ti hi .
44021014	Imamah in ka kham theih uh ngawl hangin kham leh ngawl in , “ Topai deihnak bangin hi tahen , ” tin ti ngawn ung hi .
44021015	Mahlaiah hun can tawkmawh sung ka um nung uh ten ka na uh te heng lehleu in Jerusalem ah cun hawh ung hi .
44021016	Sisaria ah a ummi nungzui hekkhat ten zuibok haw in ka caamnak tuk uh Mnason ii inn ah hawhpih haw hi . Mnason cu Saipras mi hi aa , a tunglaih in umtu masa na hi hi .
44021017	Jerusalem ah ka hen uh ten , umtu pawlten lungdam mahtak in muak haw hi .
44021018	A zing ten Jeim tawk tukin Paul tuah hawh ung aa Pawlpi upa tevang kimkhawng haw hi .
44021019	Paul cun a khut haw leen thah in a hum haw aa a lungdamnak thute khi hilh in , a nadehnakte mangin Pathian in Gentail mitei lak aa a dehmi hempoh te khi cangkimzet in hilh hi .
44021020	Mahmi a theih haw ten a venghawng haw in Pathian khi thangphat haw hi . Mahten amuh ten , “ Unau pa Paul , Judah mitei sung pen thawng a i zong him ? umtu , mahten Daan a zui hawnak pen itihzah in teima suah haw him tihcu na theih sa uh poh hi .
44021021	Gentail tei ngam sungah a ummi Judah mi hempoh tei lakah Moses ii daan nung heek tuk in le a cate haw vunceep tannak bawl leh tukngawl toh in le Judah Daan zui leh tuk ngawl toh in Paul in zilh hi , tin himi pawlten thei haw hi .
44021022	Atu hilai na hen zotohnak hi thei haw tuk ven i tin bawl kam nung ?
44021023	Hitin bawl le ci tin ngaisung ung . Hi laiah hin thutiamnak a bawl zotoh mi pali um haw hi .
44021024	Amuhte tuah hawh in thianlimnak tuk in bawlmeekmi daanbang cun bawlpih inna a bo hawmi tangka khi piaksak in hi ; Mahtecun a lu haw meet thei hawtuk hi . Mahtihcun nangmah rori in Moses Daan khi zui in na thu a theihsa mi haw pawl te khi thumaan i mah um ma tih khi thei khawng haw tuk hi .
44021025	Gentail mite umtu a cang mitei thu le la ahcun keimun laikuat zotoh ung hi . Ka laikuat uhmi sungah milim mai aa a piaksa mi an ei pahsuh un , sathi ei pahsuh un , ngawng awk in thahmi sa ei pahsuh un na , nulepa sualnak bawl pahsuh un tin ka son cat sa mi uh hitin kuat zo ung hi , ” tin ti haw hi .
44021026	Mahhangin a zingten Paul in mah mi pali te cu hawhpih in amuh tuah amuh daan bangin thianthonak cu bawl hawhi . Mahnung ten biakinn sungah tum in thianthonak ni hi i tuk ni ten bo tuk tih le i tuk ten biakpiaknak pia tek haw tuk tih te khi hilh hi .
44021027	Ni salih ni a kim kuan no ten Asia ngam pen a hungmi Judah mi hekkhat pawl ten Biakinn sungah Paul khi mu haw hi . Mipi te khi sosuah in Paul cu man hawhi .
44021028	“ Israel mite aw , bawm un hi ! Hipa hi khua hempoh ah hawh in , Israel mite sonsia in , Moses Daan te sonsia in , le hi Biakinn sonsia in thu zilh pepel tu hi . Tu hei in hi biakinn sungah hin Gentail mite vang hunpih in , hi mun thiangtho hi nawngkai tiikzo hi , ” tin au haw hi .
44021029	( Hitin a aunak haw cu Efesa khua mi Trofimus khi Paul tuah Jerusalem khua sungah mu in Biakinn sungah tumpih hi tin a ngaihsut haw hangin hi . )
44021030	Khuapi sung cu buainak tuah dim in mipi te cu a veng hawnghaw in taai in Paul cu man in Biakinn sungpen dok tuul hawhi . Manlang zet in Biakinn kongka te khak khawng hawhi .
44021031	Mipi ten Paul cu that tuk , a ngaihsut haw hangin Jerusalem ah a khuabup-pi in ngaaltho hawhi tin Rom ngaalkap hotu ngaalbawi lakah thu than haw hi .
44021032	Thakhat in mah ngaalbawi pa cu ngaalbawi dang le ngaalkap te tuah cun tai haw hi . Mipi te cun ngaalkap te le mah ngaal bawipa a muh haw ten Paul a vahlih haw cu tawp haw hi .
44021033	Ngaal bawipa cu Paul i lakah hawh in a mat celh ten thiktaicin panih in khih tuk thu pia hi . Mahten mipi te cu , “ Hipa hi a kua him ? a i sualnak kaw a bawl ? ” tin dong hi .
44021034	Mipi sungpen mi hekkhat in phun khat in au haw . A dang mihek khat-ten phun dangin au haw hi . Thubuai leita lawlawm in ngaalbawi pa cun i tin thu pianghim tih a theih ciang ngawl hangin a ngaalkapte khi kahsam ngaalnan nak inn ah hawhpih tuk in thu pia hi .
44021035	A hawhpih hawten kailawn tian bek hen thei haw hi ; mahnungsiah cu mipi te a neh theih haw ngawl hangin Paul cu ngaalkap ten a zawng in zawng hawhi .
44021036	A nunghaw pen zuan tutup in “ That un ” tin au pepel haw hi .
44021037	Ngaalkap ten kahsam nannak inn sungah a tumpih haw tuk ten Paul cun ngaalbawi pai lakah in , “ Thu pakhat no hilh thei nang maw ? ” tin dong hi . Ngaalbawi pa cun , “ Grik awn thiam cim ?
44021038	Mahtihbang ahitale nunglam hun ngeithimlaih aa ngaaltho in mi thawngli hiamnam tuah ngunphil lawnah a taaipihtu Izip pa hi khapang bel tuk ci mei ? ” tin dong hi .
44021039	Paul cun , “ Kei cu Judahmi ing hi . Silisia ngam Tarsas khua pen a piangmi khuapi minthang mun ah a um mi ing hi . Mipi tei lakah thu hilhnak hun pia zazal in hi , ” tin ngen hi .
44021040	Ngaalbawi pa cun thu hilhnak hun pia hi , Paul cu kailawn humah cun ding in mipi te cu dai un hi tin a khutzaap hi . Mipi te a daih haw ten , Paul in Hebru awm in amuh te cu thu hilh hi .
44022001	Paul in , “ U te naute , nu le pa te , nangmu maiah ka sihsan khualnak thu ka hilh bok te hi ngaibok un hi ! ” tin ti hi .
44022002	Hebru awn in a ot hangin mipi te cu dai diudeu haw hi . Mahten Paul cun peh leh in :
44022003	“ Keimah hi Judah mi inghi . Silisia ngam Tarsas pen piangmi ing hi . Mahnaven Jerusalem khua pen khangto mi ing hi , Kamaliel ii khutnuai a tawngta pakhat inghi . a pupa uh tei daan felzet in le khohzet in zilhmi ing hi . Tuni hilaiah a hungmi nangmuh bangbok in Pathian lakah pumpiatu bok ing hi .
44022004	Topa lampi zuitute bawlsia in that ing hi . Numei tingawl , pano tingawl man in thawngah khia ing hi .
44022005	Thiampi Saang le khonsil upa pawlten thumaan ka hilhkhi thei bok haw hi . Mah upa teilakpen Damaskas khua a Judah unaupihtei lakah piaktuk lai cawi ing hi ; Mah laisungah cun Topai lampi a zui mite man in thiktaicin khih in Jerusalem khua ah hawhpih tuk in le bawlsia tuk cun Damaskas khua ahcun hawhing hi .
44022006	“ Mahtihcun hawh ing aa Damaskas khua ka hen kuan sunlaih tak in vanpen a dezetmi vaaknak cun ka elkiim cu deet hi .
44022007	Lei ah lum ing aa , aw pakhat in , “ Saul , Saul , i tahim keimah na bawlsiat lih ? a tih khi za ing hi .
44022008	‘ Topa , a kua cim ? ’ tin dong ing hi . Aman , “ Na bawlsiatmi Nazereth mi Jesuh ing hi , ” tin ti hi .
44022009	Ka lakah a um pawl ten vaaknak cu mu bok haw naven ka lakah a otmi cu za haw ma hi .
44022010	‘ Ikaw ka bawltuk Topa ? ’ tin dong inghi . Topan , ‘ Tho in na , Damaskas khua ah hawh in hi , na bawl tuk Topan a tuptahsa mi hempoh khi hilh haw tuk hi , ’ tin ti hi .
44022011	A de leita hangin ka mitcaw in ngualcam ten ka khut pen Damaskas khua ah kaai haw hi .
44022012	Mah khuapi ahcun Ananias a tih haw mi pa um in amah cu Judah mi hempoh ten a upat zet haw mi pa hi .
44022013	Ananias cu ka el ah dingin ‘ Unaupa Saul , khua mu leh in hi ’ tin ti hi . Mah a tih bek ten khuamu leh in amah cu zo ing hi .
44022014	Aman , Apu le pa uh tei Pathian in ama deihnak a theitu tukin le a maanmi a Salpa tukin le ama aw rori a theitu tukin teng zotoh hi .
44022015	Mahhangin na muhmi le na theihmi hi mi hempoh tei lakah a hilhtu tukin ama thu theitu tetti hi tuk ci .
44022016	Mahtihbang ahih hangin ngeipi ngakpah sun ! Tho in baptizam-nak la inna ama lak aa na thungetnak hangin na sualnak te cu thiantiik hi tuk ci , ’ tin ti hi .
44022017	Mahnungten Jerusalem ah kik leh ing aa Biakinn sung aa ka thunget laih in muhnak nei inghi .
44022018	Mah ka muhnak ah cun Topa cu mu ing ka lakah , Tho inna manlangzet in Jerusalem pen tul in hi , itahimtitale hi khua mi pawl ten ka thu na phuanmi hi pom haw tuk ma hi , ’ tin ti hi .
44022019	Keiman , ‘ Topa , a pumkhawmnak inn haw Sinakok ah hawh in nangmah a umtu pawlte khi man in ka vah lih meek te khi a theih khawng mite haw hi .
44022020	Mahten na thu theitu Stefen a thah haw ten keimah rori umbok ing a that hawvang ka lungkimpih i hum ah a thattu tei puan te a cawisaktu ing hi , ’ tin ti hi .
44022021	Topa cun , ‘ Hawh ta poh inna , ngam khua lapi Gentail mitei lakah tiiktung hi . ’ tin ti hi .
44022022	Mahtin a hilh tian cu mipi ten a phano in ngai haw hi . Mahnaven mahnung ten a aw neihtawp haw in , “ Hipa cu lal ta hen ! That un hi ! A nung tukin taakma hi , ” tin au haw hi .
44022023	A venghawng haw cun au in , kiau in , a puan haw te zaap in leivui khi van ah in thehto haw hi .
44022024	Rom ngaalbawi pan a ngaalkap te cu Paul hi ngaalnan nak inn ah hawhpih unna i hangin mipi ten hitih lawlawm in hua in ausan li haw him tih theihnak tukin vaat un , tin thupia hi .
44022025	Mahnaven vaat tukin a keen celh hawten mahlai munah a dingmi bawi pakhat i lakah , “ Rom mihing a himi pa , a sualnak a i thu him tih sonciang laihngawl in na vaat uh cu daan hi ni maw ? ” tin dong hi .
44022026	Mahmi cu mah bawipan a theih ten ngaal bawipai lakah hawh in , “ I kaw na bawl ? Hipa khi Rom mihing pahcuh ! ” tin ti hi .
44022027	Mahhangin Paul i lakah hawh in , “ Rom mi cim ? Hilh in hi ” tin ngaalbawi pan dong hi . “ Hi zuh ing hi , ” tin Paul in don hi .
44022028	Ngaalbawi pan , “ kei mah vang tangka tampi ka piak nungten mahbok ing hi , ” tin ti hi . Paul in , “ Kei cu ka suahkehnak pen Rom mi toh ing hi , ” tin don hi .
44022029	Mahbekten , Paul thu dong tukin a tumtu te cu nungkik leh khawng haw hi . Ngaalbawi pa vangin Paul cu Rom mi hi tih a theih i hum ah Rom mi thik taaicin in a khih khi a theih leh ten lau leh mahtak hi .
44022030	Ngaalbawi pa cun Judah mitei Paul i hum ah sual a notmi haw hi a i bel nantim tih thei ciang nuamin a zingten Paul ii thiktaicin cu duktiik in Thiampi upa te le khonsil upa a venghawng haw in tawkdun khawm tuk in thu pia hi . Mahten Paul cu pui in a mai haw ah dingtiik hi .
44023001	Paul cun Khonsil upa te cu mai cang zo in , “ Ka phunpih Israel te , tuni tian Pathian mai aa ka nunzia te ah hin lungmu thianngawlnak demno hei nei manghi , ” tin ti hi .
44023002	Thiampi Saang Ananias cun Paul i el ah a dingmi pawl te khi “ Paul cu a muk pen beeng un hi , ” tin thupia hi .
44023003	Mahten Paul in , “ Singo noih pangbang ! a himi pa , Pathian in nang mah beeng tuk hi . Daan bangin ka thu son tukin hilaihcun khung ci ; mahnaven ‘ Beeng un hi ’ tin thu napiak nak hangin mahmi Daan cu pah cat saw ci ” tin don hi .
44023004	Paul i el aa a ummi pawl te cun , “ Pathian ii Thiampi-Saang zawnsak ci , ” tin Paul cu ti haw hi .
44023005	Paul in , “ Israelmi u le nau te aw , Thiampi Saang hi tih thei mang hi , Lai Thiangtho sungah , “ Na miphun a uktu sonsia pahsun , tin um hi , ” tin ti hi .
44023006	Paul in a hung mitei lakpen a heek te cu Sadusi te hi haw in a heek te cu Farasi te haw hi tih khi a muh ten Khonsil upa tei mai ahcun au in , “ Ka miphunpih Israel te aw , kei hi Farasi ing hi . Farasi pawl tei capa ing hi . Athi mite nungleh haw tuk tih ngaihsut sannak ka neih hangin atu hilah hin tazacoihnak tawk ing hi ” tin ti hi .
44023007	Mahtin a hilh celh bekten Farasi le Sadusi pawl te cu haudun in khenkhek haw hi .
44023008	( Itahimtitale Sadusi pawl ten mihingte hi a thih nung haw ten tholeh haw tuk ma toh hi ; vancung mitevang um ma , hawvang tih hei um ma tin ti haw hi . Mahnaven Farasi te cun a pathum in um hi tin um haw hi . )
44023009	A au haw cu ngingdedeuh in Farasi a mi Daanthiam hekkhat te cu dingto in nasiazet in au bok haw hi . “ Hipai sualnak hi neuno hei mu ma ung hi Hawvang a himatale vancungmi in a lakah hilh ngangai thei meen hi , ” tin ti haw hi .
44023010	A hauhdunnak haw cu a nasia leita hangin Paul cu botkeek let thong haw tuk tin ngaal bawipan lau hi . Mahhangin a ngaalkap te khi mipi tei lakpen Paul cu pui in ngaalnan nak innpi ah hawh pih tukin thu pia hi .
44023011	Mahzan in Topa cu Paul ii el ah dingin , “ I mamah lau pahsun hi ! Hilai Jerusalem khua ah keima caa in ka tetti hi zotoh ci , hitih bangbok lengin Rom khua ah vangin ka tetti hi tuk laih ci , ” tin ti hi .
44023012	Azing ten Judah mi hekkhat te tawkdun khawm in thu ngaisung khawm haw hi . Paul a thah theih uh maceng an ei tukma hung , tui hei in tukma hung , tin , thutiamnak bawl haw hi .
44023013	Hitin munkhat in thu a ngaisungtu te hi mihing sawmli saangin tam saw hawhi .
44023014	Mahtin Thiampi upa le upa dang tei lakah hawh in , “ Paul thah laihngawl cun an hei ei tukma hung tin thutiamnak bawl zotoh ung hi .
44023015	Mahhangin nangmuh le Khonsil upa pawl ten Rom ngaal bawipai lakah thucah unna , Paul ii cungcang a kim deuh in thei nuam ung tin ti dun cop un na Paul cu hi laiah hung tiikun hi . Mahten koh ten pangham tuk ung hi , hilai a hen man laih ngawlin that tuk hung , ” tin ti hawhi .
44023016	Mahnaven Paul ii celnu ii capa in mahtihbangin a sawm lihhaw cu a theih hangin ngaalnannak innpi ahcun hawh in Paul lakah hilh hi .
44023017	Mahten Paul cun ngaalbawi pakhat sam in a lakah , “ Hi naupang pa hi ngaalbawi pai lakah hawhpih in na ; thu son tuk pakhat nei hi , ” tin ti hi .
44023018	Mah ngaalbawicun pui in a hotuhaw ngaal bawipai lakah cun hawhpih in , “ Thawngta pa Paul in keimah sam in , hi tangvalpa hi nangma lakah hawhpih tuk intiik hi , itahim titale thu pakhat hilhtuk nei , ” tin ti hi .
44023019	A hotu haw ngaalbawi pa cun tangval pa cu a khut in kai in amu panih bek hawh in , “ Ibel kaw na sonpih nuam mi cu , ” tin dong hi .
44023020	Tangval pacun , “ Judah mi hotu pawl ten Paul ii cungcang ah Khonsil upa pawl ten a cangkim deuh in thei nuam ung tin ti heem in azingten Khonsil upa tei lakah hawhpih tuk ngentuk in lungkimnak nei zo haw hi .
44023021	Mahnaven a thu haw cu ngai pahsun hi ; itahimtitale mihing sawmli sang tam saw ten Paul cu pang haw tuk hi , Paul a thah ngawl ma ceng imah eituk ngawl le i mah in tuk ngawlin thutiamnak bawl haw hi . Atu hin ngaalling ham khawng zo hawtoh in nangma thu soncat tukmi bek ngak haw hi , ” tin hilh hi .
44023022	Bawipa cun , “ Keima lak aa na sonmi hi kuama lakah son pahsun hi , ” tin piintiik hi .
44023023	Mahten ngaalkap hotu ngaal bawipa cun a khutnuai aa ngaalbawi panihte cu sam in , “ Siria ngamah hawh tukin ngaalkap zanih tuangtim un hi . Mahten sipuh humkhung ngaalkap sawmsalih le ceipi ngaalkap zanih vaang tuangtim un na , tuzan nazi kua ten a tuul thei tuk in ngaalling un hi .
44023024	Paul ii khunnak tuk cipuh vaang vaihawm unna mangki bawipa Felix lakah himdamzet noin henpih ta un hi , ” tin ti hi .
44023025	Mahten ngaal bawipan a nuailam aa bangin laikuat hi .
44023026	Klaudias Lisias in mangki bawipa Felix lakah laikuat inghi . Dam laih cim ?
44023027	Na lakah ka kuatmi pa hi Judah miten manin thah tum hawhi . Rom mi hi tih ka theih ten ngaal kapte tuahin luan ung hi .
44023028	Sual a notmi haw hi a ibel him tih thei nuamin Khonsil upa tei lakah hawhpih ing hi .
44023029	Ka theih ngah ten thahtaak sualnak hi ma hi , thawngsung khumtaak sualnak hei hima hi ; sual a not haw mi cu a mudaan ii thu le la men thong khi na hi hi .
44023030	Mahten a mah hi thah tuk in ngai sung haw hi tih ka theih hangin thakhatin na lakah kuat ing hi . Sual a nawntu te vaang na lakah hungin nang ma mai rori ah tazacuai tukin hilh inghi , ” tin ti hi .
44023031	Ngaalbawi pai thupiaknak bangin ngaalkap te cun bawl haw hi . Paul cu pui in mahzan loli cun Antipatris tian hawhpih hawhi .
44023032	Azing ten keciah ngaalkap te cu kiik in sipuh ngaalkap pawlten zui hawhi .
44023033	Sisaria khua henpih haw in mangki bawipai lakah laikuat cu a piak ceng haw ten a khut sungah Paul cu ap haw hi .
44023034	Mangki bawipan laikuatcu sial in i lai ngam pen hung cim ? tin Paul cu dong hi . Silisia pen tih a theihten , Paul ii lakah cun “ Tazacuaitu tei hen ten nathu cu son leh tung , ” tin ti hi .
44023035	Mahten Kumpi Herod i sakmi innpi mangki bawipai zung sungah ngaalkap tei cin tukin thu pia hi .
44024001	Ninga nungten Thiampi Saang Ananias cu upa hekkhat tele sihni Tertulla tuah cun Sisaria ah hawh hawhi . Mangki bawipa Felix maiah cun hungin Paul taza a coihnak haw cu hilh haw hi .
44024002	Mahten Paul cu samhaw in sihni Tertulla cun Paul ii sualnak a notnakthu cu anuailam bangin hilh hi . “ Mangki bawipa , cihnak tuah nangma lampui hangin huncaan ngeipi daihnak ngah ung aa ka ngam uh phatnak tukin le lep kuul mite cu lep hi zotoh hi .
44024003	Mahmi hi ka muh uh ten lungdamzet in sang ung hi .
44024004	Na hun tam leita laaksak kawn ung tih ka lau hangin ka hilhnuam mi uh khi a com theitawp in hilhtuk ung hi , hehpihnakin ngai zazal in hi .
44024005	Hipa hi mibuaizet tiikthei pa le lauhuaizet mi hi tin mu ung hi . Leihum mun tihkim aa Judah mite buaitiik leleng in , Nazarin a tihmi haw sung pen amah hi a lamhuaitu hi .
44024006	Ka Biakinn uh nawngkaitiik tumin a um laih tak in man ung hi . Mahten keimu Daan bangin a thu son nuam ung hi ;
44024007	Mahnaven ngaal bawipa Lisias hung in lonsak lo hi .
44024008	Mahnungten Lisias in Paul taza a cuai nuam pawlte cu nangma lakah hin hawh haw hen tin thu pia hi . Nangman hipa hi thu na dong a hin a ma lak pen sual ka not uh mite hi nangmah rori in thei tuk ci , ” tin ti hi .
44024009	Mahtin a hilh mi cu Judah miten bawm haw in a hilhmi hi a venghawng in maan khawng hi tin ti haw hi .
44024010	Mangki bawipan Paul cu thuson in hi , tin a khutzaap hi , mahten Paul cun mangki bawipai lakah : “ Nangmah cu hi ngam sungah hin kum ngeipi thu sontu , nadektu tihcu thei ing hi , atu na maiah ka sihsan khualnak thuson theihnak thu ka neih hangin ka lungdamzet ing hi .
44024011	Jerusalem ah Pathian bia tuk in ka hawhnak hi nisawm le ninih saangin tamsaw malaih tih cu thei tuk ci .
44024012	Biakinn sung pen kuamah tuah hei in thu eeldun awngma ung tih cu Judah mite vaangin thei khawng haw hi . A pumkhawmnak haw inn Sinakok ah hihen , khuapi sung mun dadang ah hei in hihen , mipi te ka tokpilnak mu hihiim haw tukma hi .
44024013	Mahten atu na mai aa sual a notmi haw hei hi maan tatak hi tih hei in lak thei bok ma hi .
44024014	Bawl ngai rori ing tin na maiah ka tihnuammi cu hiti hin hi . Ka pu le pa uh tei Pathian bia ing a ma , mahtin ka biaknak ah cun Lampi ka tihuh mi cu zui ing hi ; amuh ten mahmi Lampi cu maan ma hi tin ti haw hi . Mahnaven Moses ii Daan sung aa ngatmi hempoh le kamsang pawltei ngatmi laibu sung aa a ummi hempoh tevang a venghawng ka upmi na hi khawng hi .
44024015	Amuh te bangbokin keimah vang cu Pathian lakah uansannak nei bok ing hi . Mahmi muansannak cu , mi hempoh in , mipha hihen , phangawl hei hihen , thihnakpen tholeh haw tuk tihmi hi .
44024016	Mahtihcun Pathian mai le mihing tei mai ah lungmu thiang nei tukin ka zuam theih tawk in zuam leleng ing hi .
44024017	“ Kum ngeipi sung Jerusalem khua ka hen leh ngawl hangin ka miphun te bopnaktuk tangka pia tukin le biakpiaknak bawl tukin Jerusalem ah in hawh ing hi .
44024018	A daan bangin thianthonak ka bawl cengten a hum aa ka hilh mite ka bawl lih laihtak in Biakinn sungah cun keimah cu mu haw hi . Mahlaihtak in ka lakah mihonpi cu um haw ma hi ; buainak vaang um ma hi .
44024019	Mahnaven mahlai ahcun Asia ngam pen a hungmi Judah mi hekkhat um haw hi . Mah mite ka hum ah lungkim ngawlnak a nei haw ahitale na mai rori ah a muh hung rori in a mawhsiatnak haw cu a hilh bok haw tuk mi hi .
44024020	Mah ahimatale hilai aa a ummi pawl te hin , khonsil upa tei maiah ka din laih hin ka sualnak a muh haw mi son haw hen .
44024021	Amu mai aa ka din laih hin thil pakhat bek ka son mi um . “ Mithi mite nunnakah tholeh haw tuk ” tin ka up hangin tusun hin tazacuai haw hi ” tin hilh hi .
44024022	Mahten Felix cu mahmi Lampi thu a pha no in a theitu ahih taak a thu son mi haw cu cawltiik in , “ Ngaal bawipa Filias i henten na thu uh cu son leh tung , ” tin ti hi .
44024023	Paul cingtu ngaalbawi pa cu , “ Paul hi phano in cing un na , dawmno luattiik deuh in , a kuul a sap mite cu a ngualcam ten pia haw hen , ” tin ti hi .
44024024	Ni dawmlaih ngei nungten Felix cu a zi Drusilla tuah in hung haw hi . Drusilla cu Judah mi hi . Paul cu sam in Paul cun Jesuh Khrih upnak thu khi hilh in mahmi cu ngai haw hi .
44024025	Mahnaven Paul cun phatnak thu , mah le mah suupnak thu , le a heng tuk mi thukhennak thu te a hilh ten Felix cu a thinsu in , “ Tu cun kikleh hih ten hi . Hun ka neih ten sam leh tung , ” tin ti hi .
44024026	Felix cun Paul in tangka pia leh tin ngaihsut kuhnak nei hi . Mahtaak Paul cu sam lelem in thuson pih meek hi .
44024027	Kumnih a tin nungten ngam uk tu Felix cu Porsius Festas in a nadeh cu thek hi . Judah mitei lakpen maipha a ngah nuam hangin Felix cun Paul cu suah ngawl in thawngsung ah cun zam hi .
44025001	Festas cu mahlai ngam ah a hen nung nithum ten Sisaria pen Jerusalem ah in hawh hi .
44025002	Mahlaiah Thiampi upa te le Judah mi hotu pawl ten Paul i hum aa sual a notnak haw thu te cu hilh haw hi .
44025003	Paul cu lampi pen that tuk a ngaihsut haw hangin Jerusalem ah pui tuk in Festas i lakah cun ngen haw hi .
44025004	Festas cun , “ paul cu Sisaria ah thawngta mi hi aa keimah vaang Sisaria ah kikleh pal tung hi .
44025005	Na hotu te uh cu keimah tuah Sisaria ah hung haw leh , hipa hin sualnak a nei a hitale hilh hen , ” tin ti hi .
44025006	Fastas cu amu lakah niliat matale nisawm hawng a caam nungten Sisaria ah cun pin leh hi . Inn a hen ni zingten Festas cu a thu sonnak zung sungah khung in Paul cu ama lakah hunpih tukin thu pia hi .
44025007	Paul cu heng in Jerusalem pen a hungmi Judah mite cu a el ah ding menmun in nasiazet in sual nawn haw hi . Mahnaven sual a not haw mi cu maanzet hi tih cu langtiik thei haw ma hi .
44025008	Mahven Paul vangin sihsan khual bok in , “ Judah mitei Daanthu ah hihen , Biakinn thu ah hihen , Rom kumpi pai thu ah hihen , sualnak i mamah bawl mang , ” tin ti hi .
44025009	Mahnaven Judah mitei lakpen maipha a ngah nuam hangin Festas in Paul cu , “ Jerusalem ah hawh in mahlai pen ka maiah taza a cuai haw a hin na lungkim thei ni cim ? ” tin dong hi .
44025010	Paul in , “ Rom kumpi pai thu sonnak maiah atu hi ding vengin hi laipen taza cu cuai hawhen . Nangman na theih bangin Judah mitei lakah thil sual i mamah bawl mang hi .
44025011	Daan palcat in thihnaktham thilsual ka bawlmi a um a hi vangin ka luat a hin tin ngen mang hi . Mahnaven sual a not haw ah hin thumaan i mah a um ma ahitale kuamah in Judah mitei khutsung ah kuamah in hen thei haw tuk ma hi . Rom kumpi lakah azukhaan ing hi .
44025012	Mahten Festas cun amah ngaihsutnak piatu pawlte tuahin a khunkhawm nung haw ten Paul cu , “ Rom kumpi lakah azu na khan bangin a lakah hawhtuk ci , ” tin ti hi .
44025013	Mahnung hun tawkfang a ngeinung ten kumpi Agripas le Bernis cu Festas nuksat in le otpih tuk in Sisaria ahcun zin haw hi .
44025014	Ni ngeithim a caam nung hawten Festas cun Paul ii thu le la cu kumpi Agripas i lakah cun hilh hi . “ Felix in thawngah a khiak taa mi pakhat Sisaria ah hin um hi .
44025015	Jerusalem ah ka zin laihin Judah mi thiampi upa pawl te le upa dang pawl ten tazacuai haw in a mah-cu thah tuk in ngen haw hi .
44025016	Mahnaven ka hilhmi cu : Oh Rom mite cun mi pakhakhat taza a coih haw ten tazacuaitu tuah maiton in a ma sihsankhual nak a neih bok laih ngawlin tazacoihmi pa khi a khut sung haw a piaktuk cu a daan uh hi ma hi , ” tin ti ing hi .
44025017	Hilai ah a hun haw ten nikhat hei ngak ngawlin a zing rori ten thu sonnak munah khung in mahpa cu pui un hi tin thupia ing hi .
44025018	Amah a deihngawl tu ten dingto in thu cu hilh haw hi , sual nawn haw beltuk tin ka ngaihsut zah cun nawn haw ma hi .
44025019	A biaknak haw thu le Jesuh a tih haw mi pa cu thi in , “ Paul cun , Nungleh hi , ” tin a hilh nak i hangin thu eeldunnak nei haw hi .
44025020	Hi thu te ah hin i tin kaw thu a ciangin ka theihtheih tuk , tih ka lungmu khenkhuai thei mang hi : mah hangin Paul cu Jerusalem ah hawh in sual a not haw mi thu hi mahlai ah son a hin na lungkim ni cim ? “ tin dong ing hi .
44025021	Mahnaven Paul in azukhaan in amah vang cu a cinghih tukin le Rom kumpi in a thu son leh tukin ngen hi . Mahhangin amah cu Rom kumpi lakah ka kuat theih laihngawl sung cu ngaalkap tei cin tukin thu pia ing hi , ” tin ti hi .
44025022	Agripas cun Festas cu , “ Mahmi pai thu sonmi cu keimah rori in thei bok nuam ing hi , ” tin ti hi . Festas cun , “ Zing ten thei tuk ci , ” tin ti hi .
44025023	A zing ten Agripas le Berius cu sunglawizet le thupizet in tawhdun khawm nak khaan sungah cun tum haw in ngaalbawi upa bel pawl te le khuasung taangsuak upa pawl ten zui haw hi . Mahten Festas ii thu piak nak bangin Paul cu hun pih haw hi .
44025024	Festas cun , “ Kumpi Agripas le hilaiah a hung mite ; hi na muhmi pa uh hi Judah mi hempoh ten , hilai ah hihen , Jerusalem ah hihen , a deih haw ngawlnak thu keima lakah a hengtiik haw hi . Nungtaak ma hi tih tian in au haw hi .
44025025	Mahnaven thah tuk tham in sualnak a bawlmi mu thei mang hi . Mahten a man Rom kumpi lakah azu a khatnak i hangin mahlai ah kuat tukin thu soncat zotoh ing hi .
44025026	Mahnaven Rom kumpi pai lakah a thu le la ngat tuk a ciang in thei zet mang hi . Mahhangin tu in nangmu maiah in puitiik ing hi . Kumpi Agripas , nangma mai rori ah tul pih ing hi . A thu le la ka dot ciang celh ten ngat tuk i poh beek nei nave nang maw , tih ka nuam nak in hi .
44025027	Itahimtitale keima ca hihiim in thawngta pakhat a sualnak thu te laiah imah a ciangno in ngan ngawlin kuat cu mawima hi , ” tin ti hi .
44026001	Agripas cun Paul ii lakah , “ Na thu cu hilh thei ci , ” tin ti hi . Paul cun a khut tungto in a sihsankhual nak thu cu hitin son hi .
44026002	Kumpi Agripas , tuni nangma maiah Judah mitei sual a notnak haw thu te son theihnak hun ka ngah hangin mi bawngphazet ing tin ngaisung ing hi .
44026003	Judah mitei daan hempoh le thu a eeldunnak haw thu te a theikhawng tu nahih hangin mi bawngpha in ka ngaihsut cuangnak cu na hi hi . Thin sauzet in ngai zazal in hi tin hehpih kun ing hi .
44026004	“ Judah mi hempoh ten ka nuncan daan cu ka naupang laih pen pan in theikhawng haw hi . Ka nun khawsak daan thu pawl te , a masabel in keima ngam ah , a dawl ten Jerusalem ah , a venghawng haw in thei hawng haw hi .
44026005	Ka thu le la cu a son nuam haw tale son haw hen , a theih haw mi poh hi . apattung penpan kei cu keimu biaknak lam pen a khohkhah zetmi Farasi mi sungtel ing hi .
44026006	Tuni hilaiah keima thu son tukin ka dinnak heihi Pathian in ka pu le pa uh tei lakah thutepnak a bawlmi khi muansannak ka neihnak hangin hi .
44026007	Mahtin muansannak ka neihmi cu ka miphun uh phunsawm le phunnih pawl ten Pathian khi sun le zan a biak haw laih in muansan nak a neih haw mi leleng khi hi . Mahmi muansannak i hangin , kumpi bawipa aw , Judah miten taza a coihnak bel cu na hi hi .
44026008	Hilaiah a hungmi le , Pathian in mithi tholehtiik tih hi ita sang thei ngawl uh cim ?
44026009	Nazareth mi Jesuh ii thu cu ka do theih zah in do tung , tin keimah rori in ka ngaihsut awng mi hi .
44026010	Mahmi cu Jerusalem pen ka bawl lih awng mi hi . Thiampi upa pawl tei lak pen thutheihnak ngahin Pathian ii mihing te tampi thawngah khia ing hi . Thah tuk in a thu haw soncat ahih hawten lungkimpihnak in ka khuttung li bok ing hi .
44026011	Veitampi Pumkhawmnak rori pen bawlsiatiik in , a upnak haw tawp leh hawhen tin ka zuam theihtawp in zuaming hi . A hum haw ah ka thin uk leita in amuh bawlsia tukin ngamdang khua te tian in heng awng ing hi .
44026012	“ Mahtihcun amuh bawlsia nuam rori in Thiampi upa pawltei lakpen thuneih theihnak la in Damaskas khua ahcun hawhing hi .
44026013	Maw kumpipa sunloih taak , Damaskas lampi ah ka hawh lih laihtak in ni saangin a vaaksaw mi van pan hungsuk in keimah le ka hawhpih mitei el kim cu deetsuk hi .
44026014	Ka venghawng uh in lum ung a ma , Hebru awn in aw pakhat ka zaak micun , “ Saul , Saul , i takaw kei nabawlsiat lih ? Khuicang in a neitu ii ngolh a saih ten a mah a nattiik saw bangin nangmah natiik saw ci , ” tin ti hi .
44026015	Topa a kua kam ci ? tin dong ing hi . Mahten Topan , “ Na bawlsiat mi Jesuh ing hi .
44026016	Tho in na , na ke in ding in hi . Ka sila in ka ten nuam hangin na lakah lang ing hi . Tuni keimah na muh mi le mailam ten ka laktuk mite khi midangtei lakah in hilh in hi .
44026017	Nangmah cu Israel mile Gentail mitei lakah kuattung aa , a mu khut sung pen luansuaktung hi .
44026018	Amit haw haktiik tuk ci a ma , khuathimnak sung pen khuavaknak ah satan cahnak sung pen Pathian ii lakah kiklehtiik tuk ci . Mahtih cun keimah a upat nak haw i hangin a sualnak hawte cu ngaihdap hihawtuk aa , Pathian ii mihingten mi sungah tel bok hawtuk hi , ” tin ti hi .
44026019	“ Mahtihbang ahih hangin , Kumpi Agripas aw , van pen muhnak ka muhmi ii thucu eelthei mang hi .
44026020	Amasabel in Damaskas khua ah , mahten Jerusalem khua ah , mahnungten Judah ngam sung hempoh ah le Gentail mitei lakah vang hawh in , Na sualnak uh te siik un na , Pathian lakah kikleh un hi ; mahten sual na sihleh nak uh khi dek nak tuah langtiik un hi , ” tin hilh pepel ing hi .
44026021	Mahtin ka tihnak hangin Judah miten Biakinn sung pen man in thah tuk tian in bawl haw hi .
44026022	Mahnaven tuni tian ah hin Pathian in bawm in , tu hin nangmuh te a neu a ngeng ti ngaisung ngawlin na venghawng uh tei maiah ka muhmi thu cu hilh ing hi . Ka hilhmi thu hi Moses in hihen , kamsang pawlten hihen , a piang tuk mi a hilhham haw mi hi .
44026023	Mahtin a hilhhaw mi cu a i him titale-a vaakmi nunpatnak thu cu Judah mi le Gentail mitei lak ah than tukin Messiah cun thuaknak tawk tuk aa , mahnungten thihnak pen a nunglehtu masabel hituk hi , tih khi hi , ” tin ti hi .
44026024	Paul cun , a sihsankhual nak thulela mahtih cun a hilhten Festas cun , “ Paul , silzet sisi ! Na cun tamnak in siltiik zo si , ” tin au to hi .
44026025	Mahten Paul cun , “ Bawipa , sil mang hi . Thumaan lakpen thumaanbel hilh ing hi !
44026026	Maw kumpi Agripas nangma lakah cun ngaalphazet in awn ing hi ; itahim titale nang cu hithu hempohte hi a thei khawngtu hi ci . Pakhat no hei phawkngil ngawlin sialsiah khawng bel tuk ci , tin muang ing hi ; itahimitale hitih bangin ka hilh mite hi kuamah i theih ngawlmi , a ningnawi ah seelthong mite hi haw ma hi .
44026027	Kumpi Agripas , kamsang te sang cim ? Sang ci , ti thei ing hi ! ” tin ti hi .
44026028	Agripas in Paul cu , “ A hi hun comno sung hin Khristian ah suaktiik nang ngei , tin maw na ngaihsut ? ” tin ti hi .
44026029	Paul cun , “ Hun comno sung hihen , hun saupi sung hihen , hi ka khut aa thiktaicin sialngawl , tuni nangmah le hilai aa ka thu a ngaitu hempoh , na venghawng un keimah bang hi thei le uh ci tih hi ka thungetnak hi , ” tin ti hi .
44026030	Mahten kumpi bawipa , mangki bawipa Bernis le , midangte vangcu dingto in ,
44026031	a hawh nunghaw ten pakhat le pakhat , “ Hipa hi thahtuk taakngai in le thawngta tuk ngai in sualnak a bawl imah um ma hi , ” tin ti dun li haw hi .
44026032	Mahten Agripas cun Festas lak ah cun , “ Rom kumpi lakah a zu a khaan mata a hin , hipa hi hahtheih mi hi , ” tin ti hi .
44027001	Italy ah timbaw in hawh tuk hung tih a soncat nung haw ten , Paul le thawngta dang pawl te cu Rom ngaalkap , “ Kumpipai ngaalkap honpi ” tihmi hotu ngaalbawi Julius ii khut ahcun ap haw hi .
44027002	Asia ngam aa tembaw colhnak mun te ah a cawlthah pepel tukmi Adramittium khua pen a hungmi tembaw ah khung in hawh ung hi . Mesidonia ngam aa Tesalon khuami Aristarkas vang cu kei mu lakah in tel bok hi .
44027003	A zingten Sidon ah heng ung . Julius cun Paul ii humah hehpihnak lungmu nei in Paul ii kinmi thilte a ngahtheihnak tukin le , a ngualcam te leen le tawh theihnak tuk hun te pia hi .
44027004	Mahlai pen hawh lehleu in huihcu keimu lam bebek ah a theu hangin Saipras tuikulh huihdeemnak a langlam mawk tawn in hawh ung hi .
44027005	Tuipi cu Silisia le Pamfilia zawn kek pen tanvawk in Lisia ngam Mira khua ah heng ung hi .
44027006	Mahlaiah ngaalbawi pa cun Elexandria pen Italy ah a hawhtukmi tembaw cu mu in mahmi tembaw ah cun khungtiik hi .
44027007	Dawm hehet no in hawh ung aa , ni tampi ngei nung , a dawltawp nak ten haksazet in Sinidas khuazawn ah cun heng ung hi . Mahlailam tawn in hawhtuk cu huih in a kham hangin Khrit tuikulh lei ii lipnak lam huihdeem nak lam pen tawn in , Salomon ngam pen hawh ung hi .
44027008	Tuipi mawklam neek deuh in hawh ung aa , Himnak timbaw colh nak a tihhaw mi mun ah cun heng ung hi . Mahmi cu Lasia khua pen khawla ma hi .
44027009	Mahlaiah ngeipi cawl ung aa , Sual thiannak Ni a luan zotoh hangin timbaw tuah khualzin cu lauhuai hi zo toh hi . Mahhangin Paul in amu lakah cun hitihbangin ngaihsutnak pia hi .
44027010	“ Ute naute , hi laipen a lampi uh cu a lauhuai mi hi zo toh hi . Napuak uh mi van te le timbaw hi siatsuahnak tawk tuk a ma , mihing te vangin a nunnak uh bo tuk hi , ” tin ti hi .
44027011	Mahnaven timbaw mawngtu pai ot le timbaw neitu pai otmi saw khi ngaalbawi pai lungmu sungah tum saw hi . Paul i sonmi cu a thin sungah tumkha ma hi .
44027012	Mah tembaw a colhnak haw cu phalbi hun ten umnak a pha ngawl hangin mi tam saw ten a angthei ahitale Finiks hengtian hawh lawlaw in mahlaiah phalbi sung zong um tuk khi nuam haw hi . Finiks cu Khrit tuikulh ii tembaw colhnak mun hi aa , hanglam nitumnak lamle saklam nitumnak lam heek in a um mi hi .
44027013	Hanglam pen huih neemno theu in a tuptahnak uh bangin hawh thei tukhung tin ngaisung in tembaw khihnak thikkawi khi tuisungpen dok in Khrit tuikulh mawkngut tawn in hawh ung hi .
44027014	Mahnaven a ngeican um ngawl in , “ Saklam insuahnak huih , ” a tih haw mi tuikulh lampen nasiazet in theu hi .
44027015	Ka timbaw uh cu seplok in mahmi huih cu ka pahvawkzawh uh ngawl hangin amthong in um ung hi , ka tembaw uh cu huih in a nuam nanaak ahcun hawhpih pepel hi .
44027016	Kawda tuikulh ii hanglam ka hen uh ten huih a demdeuh hangin a zia um deuh hi . Mahlai ahcun haksazet in tembaw ii kenmi hawmkuang cu lemcang deuh in koih ung hi .
44027017	Tembaw humah cun dok haw in hawmkuang cu khau in khimzet in keen haw hi . Libia ngam tuimawk eel a , tuisung a phiilneel mual tuan khi pahpangsual kawnhung tih a lauhaw hangin tembaw cu a puanzaak niamdeuh ah khiasuk haw in huih ii a hawhpih nanaak ah hawhpih pohhen tin ti haw hi .
44027018	Huihpi cu theu leleng in a zing ten tembaw ii puakmi van a hekkhat te cu tui sungah in vawk haw hi .
44027019	A zinglawi ten tembaw ii naa hekkhat te vawk lehleu haw hi .
44027020	Ni tampi sung , Ni le Aksi te muthei ma ung ; huih cu nasiazet in theu leleng hi . A dawltawpnak ten nungtukhung tih neuno hei muansannak nei leh ma toh ung hi .
44027021	Tembaw humah mihing te cu an ei ngawlin ni tampi a um nung haw ten a mai haw ahcun Paul cu dingto in , “ U le nau te aw , ka thu hilhmi ngai in Khrit tuikulh pen hawh ngawlin a um uh taahin hi tihbangin sunnak le buainak te um tuk ma hung hi .
44027022	Mahnaven a tu hei cun thinsu pahsuh un tin hilh ing hi . Tembaw cu sungtuk nave hungin eimuh cu lalthong tuk ma hung hi .
44027023	Itahimtitale zantaak in keimah neitu le ka biakmi Pathian ii vancungmi ka lakah hungin ,
44027024	Paul , laupah sun hi , Rom kumpipai maiah nadin kuul hi ! Pathian na hum ah a phat hangin nangmah tuah a hawhmi pawl te cu pakhat no hei thi ngawl in a nunnak haw khawih khawng tuk hi ” tin ti hi .
44027025	Mahhangin unaupih te , lau pahsuh un hi ! Itahimtitale Pathian muang ing hi , a hilhsa bangkeek in hi tukpoh hi .
44027026	Mahnaven tuikulh pakhakhat ahcun huih in nuainek tuk hi , ” tin ti hi .
44027027	Zansawm le zanli nak zo hi , Mediterranean tuipi ahcun huihpi in nuainek hi . Zanlaih hawng cun tembaw cingtu pawl ten lei lam naideuh bel tuk toh hung tin um mawh deuh haw hi .
44027028	Mahtaak khau in thik tumpi cu khih in khiasuk haw hi , tui cu pi zakhat le pi sawmnih in thuuk hi . A ngei ngawl in khia suk lehleu haw in pi sawmkuah thuk hi .
44027029	Tembaw in suang ngengpi sawhkha ekawn tih a lau haw hangin tembaw ii nunglam pen tembaw khihnak thikkawn pali khiasuk in khuavak tian thungen thah in ngak haw hi .
44027030	Mahten tembaw cingtu tecu taai tuk in ngaisung haw hi ; hawmkuang khi tuiah khia in tembaw ii mailam pen tembaw khihnak thik kawn hekkhat a khiasuk tukbang in um heem haw hi .
44027031	Mahnaven ngaalbawi pa le ngaalkap tei lak ahcun Paul in , “ Tembaw cingtu te tembaw sungah a um haw ma tale na nunnak tuk uh muansan nak i ma-mah um ma hi , ” tin ti hi .
44027032	Mahhangin hawmkuang a leentu khau cu ngaalkap ten satcat in hawmkuang cu tuitaaitiik haw ta hi .
44027033	Khua vaakdeuh laihngawlin Paul cun an eitukintiik hi . Nisawm le nili sung thinsu in um zotoh uh ci , mahsung zong imah eima uh ci .
44027034	Hehpih kuun ing hi ; an dembeek ei un hi . Na nunnak tuk uh in kuul hi . Na lu hum uh a samzang pakhat no hei paaithong tuk ma hi , ” tin ti hi .
44027035	Mahtin a tih ceng ten Paul cun , cangho demno cu la in , avenghawng haw tei maipen Pathian lakah thungen in cangho cu bothem in ei hi .
44027036	Midang te vang a lungmu haw khoh deuh in an cu demno tek ei haw hi .
44027037	Tembaw sungah a ummi , a venghawng in zanih le sawmsalih le paluk ung hi .
44027038	Tawkfang a eih celh haw ten sangvut hempoh te cu tui sungah vawk khawng haw hi , mahten timbaw khi zaang deuh in bawl haw hi .
44027039	Khua a vaak ten tembaw cingtu ten tuimawk a muhmi haw khi ilai hum tih thei haw ma hi . Mahnaven tuimawk pakhat ii tuikel mawk pakhat muhaw in a cang thei tale mahlai ahcun a tembaw haw cu colhtiik tukin ngai sung haw hi .
44027040	Mahhangin a tembaw khihnak khau te cu satcat in thikawn cu tuipi sungah khiasuk haw hi . Mahten tembaw hotnak khau tuah a khih haw mi cu duuk in tembaw malambel ah a puanzaak khi zaak in huih in mailamah muut in tuimawklam ah cun hawh ung hi .
44027041	Mahnaven tembaw cun phiilneel vun sawhkha in taang hi . A mailam cu phil sungah dawt tum in doktuul leh thei ma hi ; a nunglam cu tui hualpi in sual in kehlet khawng hi .
44027042	Ngaalkap te cun thawngta te khi tuivat in tuimawk a hen haw ten tai kuh khawng haw tuk tih lau in thah khawng tum haw hi .
44027043	Mahnaven ngaalbawi pan Paul cu a hupnuam hangin kham hi . Mahten tuivat thei te cu tembaw pen dawk un na , tuimawk ah vat un tin thupia hi .
44027044	A taangmi pawl te cun thingpheeng maw , tembaw kehmawk thingphel pom in zui haw hi . Mahtihcun ka venghawng un tuimawk ahcun himdamno in hengkhawng ung hi .
44028001	Himdam noin tuimawk ka hen uh ten mah tuikulh cu Malta tuikulh tih thei ung hi .
44028002	Mahlai a um mihing te cu keimu hum ah phazet haw hi . Nguahzu in a dap leita hangin keimu caa in meipi tuah sak haw in , pha zet no in zo haw hi .
44028003	Paul cun thingkang te cawmkhawm in mei sungah cun lawn hi . A sa leita hangin meisung pen ngul tul in Paul ii khut pen cik in khai liakluak hi .
44028004	Paul ii khut aa ngul khai liakluak a muh haw ten , mahlai tuikulh aa mihing te cun , “ Hipa hi laithat hibel tuk , tuipi sung pen luat naven a pathian in nungtiik tukma , ” tin ti haw hi .
44028005	Mahnaven Paul cun a ngulcu mei sungah thingvawk in i mamah poisa ma hi .
44028006	I tuk keek ten bum ianuan tukhim , mahma tale i tukten a lup ua-uan in a thih tuk tih khi zoleng haw hi . Ngeizet zo leng haw naven i mah in a um ngawl lam a muh ten a lungmu haw kheel leh in , “ Amah hi pathian hi bel tuk , ” tin tili haw hi .
44028007	Mahlai pen a naithimnak ah lo ngam zalthim um in , a neitu cu mahlai tuikulh aa lalpa Publias hi . Publias cun phano zo in , nithum sung cu a mikhual in suak ung hi .
44028008	Publias ii pa cu khuasik nattun le vonsawk thisan nat naa in ih khun ahcun zau leleng hi . A zaunak khaan sungah Paul cu tum in a hum ah a khutsuang in thu a nget ten dam hi .
44028009	Mahthu a theih haw ten mah tuikulh aa minaa hempoh te cu hung haw in damkhawng bok haw hi .
44028010	Laksawng tampi pia haw in , tembaw tuah ka hawh uh ten lampi lakpen ka kuultuk uh mite vaangcu lawng humah cun koihsak haw hi .
44028011	Ha thum nungten Elexandria pen a hungmi , “ Pathian Caphil ” a tih haw mi tembaw khung ung . Mah tembaw cu phalbi sung mah tuikulh ah a ummi hi .
44028012	Sirakus khuapi ah heng in nithum caam ung hi .
44028013	Mahlaipen tul lehleu in Razium a tih hawmi khua ah heng ung hi . A zing ten hanglam huih cu theu in a ninih nungten Poteuli ah heng ung hi .
44028014	Mahlaiah cun umtu te um haw in amu lakah ni pikhat sung caam tukin ngen haw hi . Mahten mahlai pen Rom khua ah heng ung hi .
44028015	Rom khua aa ummi umtu pawlten ka thawmvang uh a theih haw ten Appius Dawr a tih haw mi khua le ngiahbuuk pathum a tih haw mi khua tian hung in muak haw hi . Paul cun amuh te a muhten Pathian lakah a lungdam in a tha tho ngangai hi .
44028016	Rom khua ka hen uh ten Paul cu a mahnguak umtiik haw in ngaalkap pakhat bek cingtiik haw hi .
44028017	Nithum nungten mahlai hawng aa ummi Judah upa te tawkdun khawm tuk in Paul cun sawm hi . A hun haw ten Paul cun amuh tei lakah cun , “ Ka phunpih Israel mite , a Israel miphun uh le a pupa uh tei lakpen ngahmi a nundaan uh i humah i mah siatsuahnak bawl ma navengin Jerusalem ah thawng a khiak haw i hum ah Rom tei khut ah pia haw hi .
44028018	Thu a dot ceng haw ten thihnak tham sualnak i mah ka bawl ngawl mi a muh haw ten Rom te cun hah nuam haw hi .
44028019	Mahnaven Judah miten a el hawten ka phunpih tei hum ah mawhsiat tuk imah neima navengin Rom kumpi lakah a zukhan ngawl cu cang leh ma toh hi .
44028020	Mahhangin nangmuh ka tawhnuam nak le thu ka hilhnuam nak hi . A ngangai in hitih bangin taicin khih ka hihnak cu Israel mitei muansan leleng mi pa i hangin hi , ” tin ti hi .
44028021	Amuh ten Paul i lakah , “ Na thu le la ah hin Judah ngam pen laikuat ka ngah uh i mamah um ma hi . Na thu le la a sia le a pha a hilhtu tukin mahlai lam pen a hengtu a mihing uh pakhat nohei um ma hi .
44028022	Mahnaven na ngaihsutnak cu thei nuamzet ung . Itahimtitale na Pawlpi thu uh khua le vannuai ah miten sonsia haw tihcu thei ung , ” tin ti haw hi .
44028023	Mahhangin Paul tuah cun a nikhiahdun in Paul ii umnak ah cun mipi te cu tuul haw hi . Zingpen zantian , Pathian Uknak thu cu hilh ciang in Moses Daan laibu sung pen kamsang tei laingat mite la in Jesuh ii thu khi a lungmu sung haw ah a tum tukin hilh hi .
44028024	A hilhmi thu cun mi hekkhat te cu a lungmu haw ciangtiik , bangnaven a hekkhat lamten sang haw ma hi .
44028025	Paul cun thu pakhat hilh in , mahthu hangin a lungmu haw cun thei ngawl in khenkhek dun khawng haw hi . A hilhmi cu Hawvang Thiangtho in , Kamsang Isaiah mangin , napu napa uh tei lakah thu a hilhmi cu maanzet hi .
44028026	A hilh micu : “ Hi mihing tei lakah hawh inna , hilh in hi . Ngai li tuk nave cin theithei tuk ma uh ci ; Zoli tuk nave uh cin mu tuk ma uh ci .
44028027	Itahimtitale a lungmu haw bing in , a beng haw bul in , a mit haw caw hi . Mah ta ngawl cun a mit haw in mu tuk hi , a beng haw in za tuk aa , a lungmu haw cun theitum haw tuk hi . Keima lam hekkik haw tuk aa damtiik tung , tin Pathian in ti hi , ” tih hi hi .
44028028	Mahten Paul cun a dawl ta bel in , “ Pathian ii nunpatnak Thuthang cu Gentail mitei lakah hentiik hi zotoh , tih hi na theih uh kuul hi . Amuh ten mah thuthang cu ngai haw tuk hi ” tin ti hi .
44028029	( Paul cun mahtin a hilh celh ten Judah mite cu tul khek in amuh le muh cu nasia zet in mah thu ahcun eeldun li haw )
44028030	Paul cu a zawn mi inn ah cun kumnih sung um hi , amah tawknuam in a hungmi hempoh te khi phazet no in tawk hi .
44028031	Ngaalpha zet le zaleen zet in Pathian Uk-nak thu zilh in Topa Jesuh Khrih thu vang zilh hi .
45001001	Khrih Jesuh ii sal le Pathian in a Thuthangpha phuangtu tukin a sammi le a tenmi nungzuitu keimah Paul in lai kuat ing hi .
45001002	Lai Thiangtho sung aa a ngat bangin mah Thuthangpha cu Pathian in a kamsang tei lakah a tepsami hi .
45001003	Mah Thuthangpha cu a Capa a Topa uh Jesuh Khrih ii thu cungcang hi , mihing ahihnak lam pecun David casuan sung pen a suakmi hi .
45001004	Pathian ahihnak le a thianthonak lam ah , thihnak pen thawhtiik ahihnak hangin Pathian Capa ahihnak cu a nasiazetmi huham tuah in langtiik zotoh hi .
45001005	Khrih Amah hangin mi hempoh ten saangin a thu a zui theih hawnak tukin Pathian in nungzuitu hihnak covo keimah pia hi .
45001006	Noh Rom khua aa a um mitevang Jesuh Khrih ta hi tukin Pathian ii sammi ah a tel mite hi bok uh ci .
45001007	Mahhangin Rom khua aa a um Pathian ii ihmi le ama mihingte hi tukin a sammi na venghawng uh lakah hi laikuat hi ngan ing hi . A Pathian uh le Topa Jesuh Khrih hehpih ningnatnak le daihnak cu nohtei lakah um zaal tahen .
45001008	Jesuh Khrih ii hangin leihum buppi ah na upnak thu uh a khang ahih taak na venghawng uh ii ca in ka lungdamnak thu Pathian lakah hilh masa ing hi .
45001009	Ama Capa ii Thuthangpha cu ka lungmu hempoh tuah hilh in a na ka deh mite cu maan hi tin Pathian in theihpih hi . Thu ka nget sial ten nangmuhte phawkngil awng mang tih cu Pathian in thei hi .
45001010	Pathian in lem atitale veikhat beek nangmu lakah zin leh thei tukin Pathian ama lakah ngen leleng ing hi .
45001011	Itahimtitale nangmuh te thazaang kho tiiktu tukin Pathian ii Hawvang laksawng na co theih boknak tuk uh in nangmuh tei lakah zin nuam zet ing hi .
45001012	Mahtin ka tih ten keima upnak in nangmu upnak thakhotiik in nangmu upnak in keima upnak thakhotiik bok tuk ka tihnak hi .
45001013	U le naute hihi cing leleng un , vei tampi nangmu lakah zin tukin tumli zo ing hi , mahnaven a i te hangin him a zin tul suak thei ngawlin a khaktu um leleng thong hi . Gentail mitei lakah thin thekmi ka umtiik theih bangin nangmu lakah vangin thinthekmi a um thei a hin tih deihzet ing hi .
45001014	Itahimtitale mi hempoh lakah in deh tuk vo leiba nei ing hi ; miciip le misil lakah hihen , laithiam le thiamngawlmi lakah hihen leiba nei ing hi .
45001015	Mahhangin Rom khua aa a um nangmu lakah vang Thuthangpha phuang tuk cu ngak hel mahtak ing hi .
45001016	Thuthangpha cu zahcaak pih hihim mang hi ; Itahimtitale Pathian ii huham hangin umtu hempoh ten nunpatnak ngah haw hi . A masa cun Judah mitei caa hi , mahten Gentail mitei caa hei hi bok hi .
45001017	Itahimtitale Pathian in Amah le mihing tei laklawh ah itin lemnak bawl him tih khi langtiik in ; mahmi cu a patnak pen a tawpnak tian upnak hangin hi . Lai Thiangtho vangin “ Upnak hangin Pathian tuah a lemdunmi cu nung haw tuk , ” tin ti hi .
45001018	Pathian ii thin-uuknak cu van hum pen mihing tei sualnak le phat ngawlnak hempoh humah in lang hi ; mahmi mihing tei phat ngawlnakte cu thumaan theihtheihnak tuk a khaktute na hi haw hi .
45001019	Pathian ii cawhkuan tawk haw hi , itahimtitale Pathian Aman a theih ciangtiik zo bangin mihing tei Pathian theihtheihnak cu ciangzet in lang zo hi .
45001020	Pathian in hi leipi a bawl penpan muh theih ngawlmi a nundan hihen , kumkhua in a neihmi huham le Pathian ahihnak zia hihen ciangzet in muh theihmi na hihi . Pathian ii thil bawl mitei hum pen muh theih hi . Mahhangin kuamah in pha thei haw tuk ma hi .
45001021	Pathian cu thei leng haw hi ; mahnaven maizahnak le upatnak pia haw ma hi ; a humah lungdam thu hei hilh haw ma hi . A ngaihsutnak haw cu imah ngawl cang khawng in a lungmu hawmhol pi haw cu khuathimnak tuah in dim hi .
45001022	Ciip ung tin ti duncopli haw naven misil hi haw hi .
45001023	Kumkhua nungmi Pathian bia saw ngawlin a thi theimi mihing , vano , ngamsa le a bokvak ngamsate bangin bawlmi zukte saw khi bia haw hi .
45001024	Mahhangin mahtihbang mihing ten a lungmu sung haw aa , a bawl nuam haw thil nawngkai ningdelhhuai nate bawl tuk cun Pathian in kham nuam ngawlin hahzau hi . Mahten zahcaakhuai nu le pa sualnak te bawl haw hi .
45001025	Pathian ii thudik le thumaan cu zolthu in thek haw hi ; Siamtu Pathian ai in a seemsuah cop mi mihing saw tei na dek in bia haw hi . Siamtu saw khi kumkhua in biak tuk mi hi . A men .
45001026	Hitihbangin thil a bawlnak haw hangin Pathian in mihingte cu a zahcakhuai mi amu tisa nopnak sungah hengtiik hi . Numeite hei in numei ahihnak na khi a daanbang mang ngawlin , daan tin hei nei ngawlin numei le numei sual haw hi .
45001027	Mahbangbok leng in pano te vang cun numei tuah pawldunnak zamin a tisa deihnak haw hangin pano le pano sual haw hi . Pano ten pakhat le pakhat mahtihbang zahcaakhuai thil sual a bawlnak haw hangin a thaman haw cu amu humah heng hi .
45001028	Hitihbang mihing ten Pathian thudik cu a lungmu sung haw ah cencihtiik a nuam haw ngawl hangin lungmu nawngkainak sungah Pathian in hengtiik hi . Mahhangin bawl tuk ngawl nate khi bawl haw hi .
45001029	Amuhte cu siatnak , phatngawlnak a phunphun le hampumnak , suaksualnak namkim tuahin dim haw hi . Halhsiknak , mithahnak , dodunnak , mizolnak le huatdunnak , awklawlnak tuah in dim haw hi . Muuk le kam tam in , pakhat le pakhat sonsia dun haw hi .
45001030	Pathian ii mitkem zawng in nungin , ngaallin , pualthau in , mah le mah pahcawi copin phatngawlnak bawl tukcun lampi a phuphun zei in nu le pa tei thu ngai nuam haw ma hi .
45001031	Asia le apha khen thiam theihnak lungmu nei ngawlin a kamtiam hawte zui leh ngawlin midang caa hehpihnak le deihsaknak imamah nei haw ma hi .
45001032	Hitihbang a nungca pawlte cu thihtaak hi tin Pathian ii daan piakmi um tihvang thei haw hi . Mah ii humah hitihbang thil pha ngawlte amuh rori in a bawl haw bek sial ngawlin midang tei bawl ten vang in lungkimpih haw hi .
45002001	Midang tei humah thu a khentu , nang na sualnak cu sel thei tuk ma ci . Itahimtitale nangmah rori midang tei humah thu na khen ten midang tei thu na khennak hangin nangmah le nangmah misual ing hi tin thu khen cop zotoh ci .
45002002	Hitihbang naa phangawl a bawltu tei humah Pathian in thu a khen ten thildik bawl hi tih thei hung hi .
45002003	Mahhangin ka ngualcam pa aw , midang ten naa pha ngawl bawlin a thu haw na son ten nangmah cu amuh bang bok ci . Pathian ii thu khennak pen luat tung hi tin ngaisung cim ?
45002004	Mah ahimatale Pathian hehpihnak , mi a zeptheizia le a thinsaunakte a nasia leita mi hi imamah sumsialngawl in um cim ? Pathian hehpihnak cu na sualnakte siik tukin a ngaisung tiiktu hi tihcu ciangzet in thei ci .
45002005	Mahnaven nang cu thinlian le lungmu ngengzet in um ci . Mahhangin Pathian in a thin-uuknak le thudik thuman tuah thu a khen Ni ten na tawh tuk mi cawhkuan cu a ngeng dedeuh tukin nangmah le nangmah bawl cop ci .
45002006	Itahimtitale Pathian in kuakua heihihen amuh tei dehnak bangin thaman pia tuk hi .
45002007	Mi hekkhat ten thilpha bawl leleng in sunloihnak , minphatnak , le kumkhua nunnak zei haw hi ; Mah mite cu Pathian in kumkhua nunnak pia tuk hi .
45002008	Mi hekkhatte cu mai matan bek ngaisung in a phasawmi zam in a pha ngawl sawmi zui haw hi . Mah tei hum ahcun Pathian in a thin-uuknak cu meiling bangin leih suk tuk hi .
45002009	A pha ngawl a bawltu hempoh ten haksatnak le cimnak thuak haw tuk hi . A masa in Judah ten thuak haw tukaa , a nungten Gentail ten thuak bok haw tuk hi .
45002010	Mahnaven thilpha a bawltu hempoh tei lakah Pathian in sunloihnak , minphatnak le daihnak pia tukin , a co masatu cu Judahte hi tuk aa , a co dawltu cu Gentailte hi haw tuk hi .
45002011	Itahimtitale Pathian in kua mamah deihdannak nei ngawlin bangteen in mi humah thu khen hi .
45002012	Gentail mite cu Moses ii Daan nei haw ma hi ; a sual haw ten Daan nei ngawlin phathong haw hi . Judah mite cun Moses ii Daan nei haw hi , a sual haw ten Daan bangin thukhennak thuak haw hi .
45002013	Pathian mai pen midik hihnak cu Daan sung um mitei caa in beng i zaak bek hi ngawlin ; Daan ii tiikmi dehnak in hi saw hi .
45002014	Gentail mite cu Daan nei haw ma hi ; Mahnaven sia le pha a khen theihnak haw cu amu ca in a daan haw na hi bok hi .
45002015	A bawlmi haw ziaza in Daan ii tiikmi thukham cu a lungmu sung haw ah ngat in um hi , tih langtiik hi . Mahmi cu maan hi tin sia le pha a khen theihnak haw lungmu cun langtiik hi . Itahimtitale vei khakhat ten a lungmu haw cun mawhsiat in vei khakhat ten phat cotiik hi .
45002016	Pathian in Jesuh Khrih mangin mi hempoh tei lungmu sungah a ngaihsut kuhmi haw te , thu a khen ni ten , ka phuanmi Thuthangpha bang hin thu khen hi tuk hi .
45002017	Mahtihbang ahitale no Judah mi pawl te awlaw ? Judah mi ing tin Moses Daan cu muang zetuh ci , Pathian thu lam pe cun uang cop dun zet uh ci .
45002018	Pathian in bawl hen a tihmi cu thei uh ci , a pha miten tuk vang cu daan sung pen thei khawng zotoh uh ci .
45002019	Mitcaw te lamhuaitu ung hi , thimnak sung um mitei ca in vaaknak ung hi tin muang dun copzet uh ci .
45002020	A sil mite , zilhtu ung hi ; imamah a thei ngawl tei lakah saya dek ung tin ti uh ci Daan sung thu theih kimnak le thudik cangkim zet in nei ung tin muangzet uh ci .
45002021	Hilhtu sayate , midangte zilhtu hi na pi in itakaw nangmuh le nangmuh zilh dun ma si uh si ! “ Nguca pahsun , ” tin hilh uh ci ; nangmuh awlaw ngu uh cim ?
45002022	“ Nu le pa sualnak bawl pahsuh uh , ” ti ve uh cin ; nangmuh awlaw sual uh cim ? Milim cu a ning in ningdelh uh ci ; mahnaven milim biakinn aa na thilte ngu uh cim ?
45002023	Pathian ii daan nei ung tin uangzet ve uh cin , mahmi daan palcat in Pathian lakah zahcaaknak hengtiik awng uh cim ?
45002024	Lai Thiangtho sungah , “ Noh Judah mite hangin Gentail miten Pathian nautat haw , ” tin um hi .
45002025	Daan na zui uh tacun vunceep na tan uh hi a man nei hi ; mahnaven Daan na palcat uh tacun vunceep tan awng ngawlte tuah bangteen uh ci .
45002026	Gentail mite cu vunceep tan awng haw ma naven Daan sung aa a ummi thukham khi a zui haw tacun vunceep tan thu ah Pathian in ngaihsutsak tuk ma maw ?
45002027	Mahhangin noh Judah mite , vunceep tanmi hi uh ci , Daan vang lai aa ngat rori in nei nave uhcin mahmi Daan na palcat uh hangin Gentail mitei mawhsiat tawk tuk uh ci .
45002028	Amuhte vunceep tanmi hi haw ma naven Daan zui haw hi . Thu ngangai in a ti uh ahitale a kuakaw Judah mi ngangai le vunceep tanmi ngangai ahih tuk ? A pualam bek pen Judah mi hi tin , vunceep tan cu taksa hum aa bawlnak bek ahihtak Judah mi ngangai hi ma hi .
45002029	A sunglam saw in Judah lungmu in vunceep tannak a ngahtu te khi Judah mi ngangai hi haw hi . Mahmi cu ngatmi Daan ii bawlmi hi kha ma hi . Pathian Hawvang ii bawlmi hi . Mahtihbang mihing cu mihing lak pen hi ngawlin Pathian lak pen thangphatnak ngahtu hi .
45003001	Mahbang ahitale Judah mite hi Gentail tei humah a cuangcungnak haw um maw ? Vunceep a tannak haw khi i poh a man neihcuangnak um maw ?
45003002	A phuphun in a cuangcungnak haw cu um hi . Amasabel in Pathian in a Thuthangpha cu Judah mite cingkhawitiik hi .
45003003	Mahnaven Judah mi hekkhat muantaak ngawlin a um haw a hin a i cang kam ni ?
45003004	Pathian vangin amu humah muantaak ngawl hi bok ni maw ? Mahtin hi ma hi ! Mi hempohte zolthu sontu ngeh a hi haw vangin , Pathian cu a maanmi le muantaakmi hi tuk hi , Lai Thiangtho in : “ Na ot ten na otmi maan hi tih langtiiknak tukin le thukhen ten na neh theihnak tukin hi , ” tin ti hi .
45003005	Mahnaven thil pha ngawl a bawlmi uh hin Pathian ii a maan in a bawlmi ciangzetin a langtiik ta cun , itin tuk kaw ? Pathian in nun a hilh ten sual hi tin ti tuk hung maw ? ( Mihing daan in hilh ing hi )
45003006	Ti hihim pahsun ; Pathian cu maan hi ; a maan ma ahitacun itin kaw leihum thu a khen theih tuk ?
45003007	Mahnaven ka maan ngawlnak hin Pathian sunloihnak saw ah naa dek in a maannak khi langciangtiik saw ahitale itin tuk him ? Itakaw keimah lehlam misual tin mawhsiatnak ka co ?
45003008	Itinkaw , “ A phami lang tukin a phangawl bawl tuk hung , ” tin a tih uh ngawl ? Mahngai mi hekkhat ten mahtihbang kek cun hilh ci tin nawn in zawnsak haw hi . Mahbang mihingte cu mawhsiattaak ahih haw hangin mawhsiat hi haw tuk hi .
45003009	Mahtin ahitale Judah mi ahihnak uh ah Gentailte saangin a phatcuangnak uh um cuang ma maw ? Um hihim ma ! Ciangzet in ka langtiik zotoh bangin Judah mi hihen , Gentail mi hihen , a venghawng uh in sualnak ii huham nuaiah um khawng hung hi .
45003010	Lai Thiangtho in , “ A maanmi kuamah um ma hi ,
45003011	A ciipmi pakhat hei um ma hi ; Pathian biatu hei um ma hi .
45003012	A venghawng haw in Pathian lakpen lam pial khawng in , zindang zui khawng zo toh haw hi . Kua mamah thilmaan a bawltu um haw ma hi , pakhat no hei um ma hi .
45003013	A awnkam haw cu thihpih taakmi mi zolnak ngeh hi . A lei haw pen a lauhuaimi zol thu sonnak tul hi . A muuk haw pen thihsi , ngul ngu bang tul hi .
45003014	A otmi haw tale mitamnak ngeh in dim hi .
45003015	Mi tuahmawhtuk le misuamtuk lamah a zuan haw ngangzet hi .
45003016	A hawhnak haw hempoh ah in siatnak le lalnak in zui hi .
45003017	Daihnak lampi thei awng haw ma hi ;
45003018	Pathian kihcaknak hei cung awng haw ma hi , ” tin atihbangkhin hi haw hi .
45003019	Tucun Daan sung aa thu piakmi hempoh cu Daan ii delhcih mitei ca in hi , tih thei hung hi . Mahmi cu kua mamah ii phelh theih tuk ngawlin le , lei buppi hi Pathian ii thukhennak nuaiah henpih tukin hi .
45003020	Itahimtitale kuamah in Daan zuinak hangin Pathian mai ah thianconak ngah thei ma hi . Daan ii nadehnak cu mihing tei sual theihtiiknak bek hi .
45003021	Tucun Pathian in Amah le mihing tei laklawh ah lemnak lampi langtiik zo hi . Mah lemnak lampi cu Moses Daan le kamsang tei tetti khatmi hi naven , Daan tuah in i mamah seng dun ma hi .
45003022	Jesuh Khrih a upnak haw ii hu le thawm in Pathian in mihing tuah in lemnak bawl hi . Khrih a umtu hempoh ca in hitihcun Pathian in bawl hi ;
45003023	Mahhangin deidat dunnak imah um ma toh hi ; a venghawng uh in misual hung aa , Pathian ii sunloihnak co baan ma hung hi .
45003024	Mahnaven eimuhte a luattiiktu Jesuh Khrih ii hangin Pathian in a hehpihnak laksawng cu pia in amah tuah lemdunnak bawlsak zotoh hi .
45003025	Pathian in Jesuh Khrih ii thisan hangin , misual ngaidamnak a um theihnak tukin a tuptahmi hi , mah ngaihdapnak cu amah upnak hangin ngah haw tuk hi . Pathian ii hibang thil a bawlmi hi Ama diknak a langnak tukin hi . Nidanglaihin Pathian cu a thinsau in , mihing tei sualnakte imah poisa ngawlin um san thong hi . Mahnaven tucun ama diknak khi langciang tukin mihing tei sualnak khi um san thong thei leh ma toh hi ; mahtihcun a diknak cu langtiik in Jesuh a umtu hempohte diknak cotiik hi .
45003026	
45003027	Mahtin ahitale ipoh tuangkhawn tuk nei hung maw ? Um hihim ma hi ! A i hangin kaw ? Daan a zui uh hangin maw ? Mah kha ma ! A upnak uh hangin hi .
45003028	Itahimtitale Daan ii thu piakmi zui hang hi ngawlin upnak bek hangin mihing cu Pathian tuah lemdunnak um hi ; tih hi ka thu tawpnak hi .
45003029	Mah matale Pathian hi Judah mite bek ii Pathian maw ? Gentail mitei Pathian bok ma maw ? Hizuh hi , Gentail mitei Pathian hei hi bok hi .
45003030	Pathian cu pakhat hi , Judah mite cu a upnak haw hangin Amah tuah lemdun lehtiik tuk hi , Gentail mitevang cu a upnak haw hangin Amah tuah lemduntiik tuk hi .
45003031	Mah ahitale hi upnak hangin Daan cu vawk ta hung tihnak hi tuk maw ? Mah tinhima hi , Daan khotiik hi saw hi .
45004001	Ohtei hin le nam cihahtu a pu uh Abraham thu ah , itinkaw a ngaihsut tuk uh ? Amuh le a tawh mite hi itibang kaw ?
45004002	Thil a bawlmi ihangin Pathian tuah in lemdunnak co a ti uh an , tuangkhawn tuk demlaih cu nei bel tuk hi ! Mahnaven Pathian ii mai ahcun tuangkhawn tuk imah nei ma hi .
45004003	Lai Thiangtho in , “ Abraham cun Pathian um in , mah a upnak hangin Pathian in midik bangin sang hi , ” tin ti hi .
45004004	Mi pakhat in naa a deh ten a nadeh man cu pia haw hi , mahmi cu laksawng hi tin ngaihsut tuk mi hi ma hi . Ama nadeh man a lawhmi a thaman hi .
45004005	Mahnaven nadehnak hi ngawlin upnak a neitu , sualnak neimi , sualnak neingawl in a bawltu , Pathian a muangtu ii upnak cu Pathian in Amah tuah lemdunnak tukin a san sakmi hi .
45004006	Pathian in mi pakhat cu dehnak demno hei tel hihiim ngawl in midik bangin a co sansakmi pai lungdamnak David in a son ten , a son nuam san cu hi mi hi hi .
45004007	“ Pathian in a phat ngawlnak hawte a ngaihthiammi le , a sualnak haw a zahsak mite cu mi lungdam mite hi haw hi .
45004008	Topan a sualnak haw a sialsak ngawl mi le , a sualnak haw caziin sungah a khum khak ngawl mite cu , mi lungdam mite haw hi , ” tin ti hi .
45004009	David ii otmi lungdamnak hi vunceep tan mite bek ii co theihmi hi ni maw ? Mah hihim ma hi ! lungdamnak cu vunceep tan ngawl mite hei i co thei mi bok hi . Itahimtitale a hilh zotoh mi uh Lai Thiangtho in , “ Abraham cun Pathian cu umin mah a upnak hangin Pathian in midik bangin sang hi , ” tin ti hi .
45004010	Mahmi cu i tuk laih in kaw ? Abraham ii vunceep tan laih ngawl in maw , tan cengten kaw ? A tan ceng ten hi ma , a tan laih ngawlin hi . Midik in a san ceng ten Abraham in vunceep tannak bawl hi .
45004011	Pathian in vunceep a tan lai ngawl hei in a upnak hangin midik ah sang hi tih melciknak in vunceep tannak bawl hi . Mahtibang ahih hangin vunceeptan ngawl pawlte in amu upnak hang Pathian ii midik tin a cosaanmi pawl tei ca in Abraham cu Hawvang lamah pa bel hi .
45004012	Itahimtitale vunceep tan mite cu vunceep a tan haw bek sial ngawlin a pa uh Abraham ii vunceep tan laihngawl in a nun bangin upnak tuah a nung mite hi haw hi .
45004013	Pathian in Abraham le a casuante cu , hi leipi hi na taa uh hi tuk hi tin thu a tep ten Abraham ii Daan a zui hangin hi ma hi . Mahnaven Abraham in um in Pathian in midik in a cosaan hang in hi .
45004014	Pathian ii thutepnak cu Daan a zuitei lakah piak hi a ti uh tabangahin , mihing tei upnak cu phukthong tuk hi , Pathian ii thutep cu man nei ngawlin cang khawngthong tuk hi .
45004015	Daan cun Pathian thin-uuknak hengtiik hi ; mahnaven daan um ngawlnak mun ahcun Daan zui ngawl sualnak hei um bok ma hi .
45004016	Mahhangin thutepnak cu upnak humah a dingmi hi , Abraham casuan hempoh tei lakah Pathian ii ningnatnak laksawng hi tin aamahkhaan in thutepnak hi . Daan a zuitu tei caa bek hi ngawlin Abraham bangin a umtu tei ca vang in hi bok hi . Itahimtitale Abraham cu hawvang lam pen a venghawng uh ii pa hi .
45004017	Lai Thiangtho vangin , “ Nangmah cu mi phun tampi tei pa in bawl zotoh ing hi , ” tin ti hi . Mahhangin mah thutepnak cu Abraham ii upmi Pathian mai aa a khomi thu tepnak hi . Mah Abraham ii upmi Pathian cu mithi a nungtiiktu le , a thu in a piang ngawlte piangtiik theitu Pathian hi .
45004018	Abraham cun um in muansan tuk imah um leh ngawl toh hei ten muansannak a neih nawm laih hangin , “ Mi phun tampi tei pa ” in cang hi . Lai Thiangtho in , “ Na casuan te cu aksi zah haw tuk hi , ” atihmi khi kim hi .
45004019	Mahlaih cun Abraham cu kum zakhat awndiak hi ; mahnaven a thi pal tukmi a tisa a zoh ten hihen , Sarah ii nau neih theih ngawl thu a ngaihsut ten heihihen , a upnak cu kiam cuang ma hi .
45004020	Pathian ii thutiammi vang cu sang ngawlin um cuang ma hi ; a upnak in thakhohnak pia saw in Pathian khi thangphat hi .
45004021	Thu a tepsami cu Pathian cun bawlsuak tuk tih cu nasiazetin muang hi .
45004022	Mahhangin upnak hang , Abraham cu , “ Pathian in midik in sang hi , ”
45004023	Mahten , “ midik in sang , ” tihmi awnkam hi ama caa bek in ngatmi hi ma hi .
45004024	Topa uh Jesuh thihnak pen a tho leh tiiktu Pathian a upnak uh hangin midik in san comi eimuh tei ca vangin hi bok hi .
45004025	Eimu sualnak hangin thihnak ah hentiik hi ama , Pathian tuah a lemdunnak tuk uh in nunnak ah thawhtiik leh na hi hi .
45005001	Tucun upnak hangin thiamco tiikmi hi zotoh hung hi ; a Topa uh Jesuh Khrih hangin Pathian tuah lemdun zotoh hung hi .
45005002	Upnak hangin a co uh mi Pathian ii hehpihnak sungah Aman henpih in tuhin mah a hehpihnak sungah um hung . Mahhangin Pathian ii vangletnak co theibok tuk hung tih muansannak a um hangin thinnopzet hung hi .
45005003	Mahten haksatnak a thuak uh hei ten lungdam leleng hung hi ; itahimtitale haksatnak in thuaktheihnak hengtiik hi .
45005004	Thuaktheihnak in Pathian lungkimmi hi tih langtiik hi , mahten ama lungkimnak pen muansannak tultiik theih hung hi .
45005005	Hi muansannak in a lung uh siatiik ma hi , itahimtitale Pathian in a itnak cu Hawvang Thiangtho mang in eimu thin sungah buak zo hi . Mah Hawvang Thiangtho cu Pathian piakmi laksawng hi .
45005006	Imah tih theih a neih uh ngawl laihtak in Pathian ii hun a sehnak bangin Khrih cu misual tei ca in thi hi .
45005007	Midang tei ca in mi pakhakhat a thih tuk cu thil baihmi hi ma hi . Mipha tei ca cun thi ngamtu pakhakhat hei um thei men .
45005008	Mahnaven Pathian cun itihzah in it him tih khi langtiik hi ; misual ahih uh laitak in eimu ca in Khrih cu thi hi !
45005009	A thisan hangin ohte cu Pathian tuah lemdun zotoh in , itihzah in kaw Pathian ii thin-uuknak pen aman a pat suak sesem tuk .
45005010	Nidanglaih cun Pathian ngaal hi hung hi , mahnaven tucun a Capa ii thisan hangin a ngualcam in bawl zotoh hi . Pathian ii ngualcam ahih zotoh uh hangin Khrih ii nunnak in Itihzah in oh te cu patsuak tuk him ?
45005011	Hibek hei himalaih hi ; Pathian ngualcam in a bawlsaktu a Topa uh Jesuh Khrih hangin Pathian ii thil bawlmi ah hin lungdam zet hung hi .
45005012	Sualnak cu mi pakhat ii hangin leihum ah heng in , mah sualnak cun thihnak ah henpih hi . Mahhangin thihnak cu mi hempoh lakah heng hi . Mahhangin a kua a bang sual khawng hi .
45005013	Daan a um laih ngawlin sualnak cu leihum ah um zotoh hi ; mahnaven Daan um ngawlnak mun ahcun sual cu sual in sial khak hi ma hi .
45005014	Adam khan pen Moses khan tian mi hempoh cu thihnak in uk khawng hi ; Adam in Pathian thupiakmi zui ngawlin a sual bangbokin sual haw ma naven thihnak in uk leleng hi .
45005015	Adam cu mailam cawng ten a heng tukmi pai lim lakhamtu hi . Mahnaven mahmi panihte cu bangteen haw ma hi , itahimtitale Pathian ii laksawng cu Adam ii sualnak bang hi kha ma hi . Mi pakhat ii sualnak hangin mi tampi ten thihnak tawk haw hi , tih cu thumaan hi . Mahnaven Pathian ii hehpih ningnatnak cu mah saangin ngeng saw laih hi ; Jesuh Khrih amah pakhat ii hehpih ningnatnak hangin mitampi tei lakah Pathian ii laksawng cu ngeng saw ngangai hi .
45005016	Mahten Pathian ii laksawng le mi pakhat ii sualnak cu dangdun zet hi . Mahmi veikhat sualnak cengten a hengmi thukhennak cu “ sual uh ci , ” tih hi hi . Mahnaven sualnak tamzet nung ten cophu hei hi ngawl napi in a hengmi laksawng cu , “ Sual ma uh ci , ” tihmi thu khennak hi .
45005017	Adam ii sualnak hangin thihnak in mi uk hi tih mi cu thudik hi . Mahnaven Jesuh Khrih mi pakhat ii dehnak in itihzah phatnak ngeng sesem him a umtiik ! Pathian hehpihnak cangkim a ngahtu le Amah tuah lemnak laksawng a cotu hempohte cu Khrih ii hangin a nunsung nehtu hi haw tuk hi .
45005018	Mahbang ahih hangin sualnak pakhat bawlmi in mi hempoh te sual a puaktiik bangin diknak pakhat bawlmi in mi hempohte luattiik in nunnak vang pia hi .
45005019	Mahten mi pakhat ii thu ngaih ngawlnak hangin mi hempoh misual in cantiik ahih bangin , mi pakhat ii thungaihnak hangin mi hempoh cu Pathian tuah lemdun haw tuk hi .
45005020	Sualnak khangtiiktu tukin Daan cu heng hi . Mahnaven sual a tamnak mun ah cun Pathian ii hehpih ningnatnak vang cu tam seseem bok hi .
45005021	Mahhangin sualnak in thihnak tuah mi a uk bangin Pathian ii hehpih ningnatnak in diknak tuah mihing te uk bok hi ; mahtihcun , a Topa uh Jesuh Khrih ii hangin kumkhua nunnak sungah pui hi .
45006001	Mahtale itin ti kam nung ? Pathian ii hehpih ningnatnak khang seseem hen tin sualnak bawl dedeuh nawm tuk lai hung maw ?
45006002	Bawl hihim tuk ma hung . Sualnak ah thi ceng zotoh ahih uh hangin , itinkaw a sungah a um leh theih tuk toh uh ?
45006003	Khrih Jesuh tuah pehzom dunnak sungah nipcih zo ahihnak uh hi , a thihnak sungah vangin nipcih hi zotoh hung hi tih hi phawkngil zotoh uh cim ?
45006004	Tui sungah a nip uh te hin amah tuah phum cih hi hung hi , a thihnak ah thi bok hung hi ; mahbangbokin Pai sunloihnak huham in Khrih cu thihnak pen a thawhtiik bangbokin eimuh vang a thak in nung bok tuk hung hi .
45006005	A thihnak ah amah tuah a thi cihmi ahih uh hangin thihnak pen thawhtiik ahihnak ah eimuh vang cu amah tuah tho cih bok hung hi .
45006006	Mahmi cu sualnak tuah a dimmi a nunnak lun uh ii cahnak huham cu bo khawng tuk hi tihnak hi . Mahtihcun sualnak ii sila hi leh matoh hung hi .
45006007	Itahimititale mi pakhat cu a thih ten sualnak huham in a humah thunei leh ma tohhi .
45006008	Khrih tuah a thih langkhat uh hangin , nun ah vang amah tuah nung langkhat tuk hung tin um hung hi .
45006009	Khrih cu thihnak pen thawhtiik hi zotoh ahih bangin thi leh tuk matoh tih cu thei hung hi ; thihnak cun a humah thu nei matoh hi .
45006010	Mahten a thih zotoh hangin sualnak in uk leh thei matoh hi A tu aa nunnak cu Pathian tuah pehzom in nung hi .
45006011	Mahtihbang bokin nangmuh vang sualnak lam pen mithi hung tin ngaisung bok unna , nunnak lam thu ahcun Khrih Jesuh ii hangin Pathian tuah phial dun in nung hung , tin ngaisung un hi .
45006012	Tisa nuamnak khi zui tuk ngawlin a thi theimi na taksa uh khi sualnak in uk leh matoh hen .
45006013	Na pumpi hum uh aa , a ummi thil dangte vang cu thilpha ngawl sual bawlnak in mang pahsuh un . Mah saangin thihnak pen nunnak ah thawh tiikmi na hih uh bangin , na i hempoh uh Pathian lakah pia saw unna , na nunnak uh a venghawng in thilpha bawlnak in mang saw un hi .
45006014	Sualnak cu nangmuh uktu bawi hi leh matoh hen ; itahimtitale daan nuaiah um leh ma toh uh ci , Pathian hehpih ningnatnak nuaiah nung zotoh uh ci .
45006015	Mahtin ahitale itin tuk kaw ? Daan nuaiah um ngawlin Pathian ii hehpih ningnatnak nuaiah a um uh hangin sual bawl tuk laih hung maw ? Bawl hihiim tuk ma hung !
45006016	Nohten mi pakhakhat ii lakah a umlawh le a thungai tukin na pia dun uh ta cun , thungangai in a thu na ngaih uh mi cu nangmu bawi hi , nohte cu a sila hi uh ci ; mahmi cu ciangzet in thei zotoh uh ci . Sualnak ii thu na zui uh ta le sualnak ii suahpihmi cu thihnak ahih hangin thihnak thuak tuk uh ci ; mahnaven Pathian thu na zuinak ii suahpi mi cu lemnak ahih hangin Pathian tuah lemdunnak co tuk uh ci .
45006017	Mahnaven Pathian lakah thangphatnak um ta hen ! Itahimtitale nohte cu sualnak ii sila hi awng zo na ve uh cin tucun zilhnak na ngahmi uh sung aa thudik khi na lungmu hempoh uh in zui zotoh uh ci .
45006018	Sualnak pen luat in diknak ii sal cang zotoh uh ci .
45006019	( Na theih theihnak tuk uh in nisial man mi awn mang ing hi ! ) Nidang cun a pha ngawlmi bawlnak in na pumpi uh cu a niinmi le a pha ngawlmi i sila in pia dun uh ci . Mahtihbang bok leng in tucun a thianghtho mi bawlnak in na pumpi uh cu a venghawng in diknak ii sila hi tukin pia dun un hi .
45006020	Sualnak ii sila na hih laih uh cun diknak ii ukmi hi ma uh ci .
45006021	Mahnaven sualnak ii sila na hihnak uh in a miat na ngah uh neuno beek um maw ? Imah ngah ma uh ci . Mahbang thil sual na bawlnak uh hangin tuin na ngahuhmi cu zakca in na umnak uh hi hi .
45006022	Mahtihbang thilsual ii thaman cu thihnak hi ! Mahnaven tucun sualnak pen luattiik hi zotoh uh ci , Pathian ii sila in cang zotoh uh ci . Na miatmi uh cu Pathian lakah nunnak na ap khawng uhmi nunnak thiang hi , mahmi ii tulpihmi cu kumkhua nunnak hi .
45006023	Itahimtitale sualnak ii thaman cu thihnak hi ; mahnaven Pathian ii laksawng cu a Topa uh Jesuh Khrih tuah a pehzopnak uh hangin kumkhua nunnak hi .
45007001	U le naute , nohte cu na venghawng uh in daanthu theitu na hih uh hangin , tu aa ka hilhtukmi vang cu na theihuhmi hi tuk hi .
45007002	Mihing te hi nunsung bek daan in uk hi . Tehkipnak in , pasal nei numei pakhat cu a pasal ii nun sung bek daan in uk hi ; A pasal a thi ahitale a pasal tuah a kopkawmtiiktu daan pen luat hi .
45007003	Pasal te nungleng napi in pano dang tuah a um kawm haw ahitale nupa sualnak a bawltu hi ; mahnaven a pasal a thi a hitacun midang a pasal vang cun nupa sualnak bawltu hi leh matoh hi .
45007004	U le naute , nangmu thu ah vang mahtihbang leleng in hi . Daan thu son ka hitacun , nohte cu Khrih pumpi ii khenkhat na hih zotoh uh hangin a thimi hi uh ci . Mahnaven tucun Pathian ii nadehnak ah nemcuammi na hih theihnak tuk uh in thihnak pen thawhleh tiikmi pai ta hi zotoh uh ci .
45007005	Itahimtitale mihing ii daan in a nun laih uh cun a taksa uh ii sualnuamnak cu daan in a taksa sung uh ah na dektiik in a ngah a muhmi uh cu thihnak hi .
45007006	Mahnaven tucun Daan pen luat zo hung hi ; itahimtitale sila in a cangtiiktu daan ii ca ah cun mithi hi zo hung hi . Lai in ngatmi daan ii lampi lun tuah hi ngawlin hawvang ii piakmi lampi thak sungah Pathian ii naa dek hung hi .
45007007	Mahtihbang ahitale itin ti kam nung ? Daan hihim hi sualnak hi , ti tuk hung maw ? Ti hihim tuk ma ! Mahnaven sualnak cu sualnak hi tin a theitiiktu cu Daan hi hi . Daan cun , “ Midang tei thil haza pahsun , ” a tima a hin , midang tei thil hazak cu aihim tih thei tuk ma hung hi .
45007008	Mahven sualnak cun mah thukham cu mang in ka pumpi sungah deihnak le nuamnak a phunphun suaktiik hi . Keimah hei hi daan tel ngawlin a nungmi ing hi ; Daan um ngawlnak ah sualnak cu a thi hi .
45007009	Keimah vang daan tel ngawlin a nungmi ing hi , mahnaven thu kham hangin sualnak nung in kei cu thi ing hi .
45007010	Nunnak piatu tuk tihmi thu kham cu kei ca in thihnak hi .
45007011	Sualnak cun hunpha ngah in thukham cu a hiamnam in mang in , zol in kei cu that hi .
45007012	Daan amah ngangai cu thiangtho in thukham vang cu thiangtho hi , a maanmi hi aa phazet hi .
45007013	Mahtin ahitale a phami cu kei ca in ka thihnak in cang tumsial , hi aa maw ? Hi naisaima ! Thihnak a bawltu ngangai cu sualnak hi . Sualnak in sualnak ngangai ii ahih daan ciangzetin langtiik tukin phatnak mangin ka humah thihnak hengtiik hi . Mahhangin thukham in sualnak cu mulzakhuai sualnak ahih zia langtiik hi .
45007014	Daan cu hawvang lam thil hi tih khi thei hung hi ; mahnaven kei cu tisa mi ing ama , sualnak ii sila tukin zuakmi ing hi .
45007015	Thil ka bawlmi hi a matlap thei mang hi , itahimtitale ka bawl nuammi khi bawl ngawlin ka nuam ngawlmi saw khi bawl ing hi .
45007016	Bawl ka nuamngawl mi ka bawl hangin Daan cu maan hi tin ka lungkim pihnak lang hi .
45007017	Mahhangin hi tin a bawllitu ngangai cu keimah hi kha mang hi ; ka sung aa a ummi sualnak na hi saw hi .
45007018	Mihing ka hihnak sung tatak ahcun imamah phatnak um ma tih cu thei ing hi . Itahimtitale a phami bawl nuamnak cu ka sungah a um tavang in a phami bawl thei hihim mang hi ;
45007019	Apha bawl nuammi khi bawl mang hi ; a pha ngawl , bawl tuk ka nuam ngawl sawmi bawl ing hi .
45007020	Ka bawl nuam ngawlmi bawl ka hi ta cun a sullam cu a bawltu khi kei kha mang hi , ka sungah a nungmi sualnak hi saw hi .
45007021	Mahhangin eimu sung aa , thil a can daan hi thei ing hi a phami bawl tuk ka nuam ten , ka ten ngahmi cu a pha ngawlmi ngeh na hi saw hi .
45007022	Ka lungmu ngil cun Pathian ii daan ahcun lungdam hi .
45007023	Mahnaven ka taksa sungah daandang na dek boktu um hi ; mahmi daan cu ka lungmu sung ii pha a tihmi a dotu daan khi hi . Mahmi cun ka taksa sung aa naa a dekmi sualnak ii daan nuaiah cun sila bangin taangtiik hi .
45007024	Thinnop ngawl mi mihing hi thongsing maw ! Thihnak lam ah a kholtu hi taksa pumpi pen a kon pan suak thei tuk him ?
45007025	Pathian lakah thangphatnak um ta hen ; Pathian a man a Topa uh Jesuh Khrih ii hangin pansuak hi . Ka hihdan ngangai cu hi bangin hi , keima bul cun ka lungmu bek in Pathian ii daan cu zui ing hi ; mahnaven mihing ka hihnak tatak cun sualnak daan zui hi .
45008001	Tucun Khrih Jesuh tuah a pehdun mitei caa cun sual thukhennak pen luat zo haw toh hi .
45008002	Itahimtitale Khrih Jesuh tuah pehzopnak hangin nunnak a piatu Hawvang ii daan in sualnak le thihnak daan sung pen luattiik zo hi .
45008003	Mihing hihnak hi a nawmtaam leita hangin daan ii bawl theihngawlmi khi Pathian in bawlsak hi . Ama Capa rori pia in mihing hihnak sung aa a ummi sualnak khi thukhennak pia hi ; mah a Capa cu sualnak bothaltiik tukin mihing hihnak tuah in hung hi .
45008004	Hitihbangin Pathian in naa a dehnak cu mihing nundaan in nung ngawlin Hawvang ii deihnak in a nungmi oh tei sungah hin daan ii tiikmi , a maanmi le a dikmi kimtiik ahihnak tukin hi .
45008005	Mihing hihnak ii tiikmi bangin a nungmi pawl tei lungmu cu mihing hihnak ii deihnak in uk hi . Hawvang ii tiikmi bangin a nung mitei lungmu cu Hawvang i deihnak in uk bok hi .
45008006	Mihing hihnak ii uk mitei tawhtukmi , cu thihnak hi ; Hawvang ii uk mitei co tukmi cu nunnak le daihnak hi .
45008007	Mahangin mi pakhat mihing hihnak ii ukmi cu Pathian ii ngaal hi ; itahimtitale Pathian ii daan zui ma hi ; a zui nuam ngawl thong hei hi ngawlin a zui thei ngawl hi .
45008008	Mihing hihnak ii daan a zuitu te cun Pathian lungdamtiik thei haw ma hi .
45008009	Mahnaven nohte cu na mihing hihnak uh in nung ma uh ci ; Pathian ii Hawvang cu nangmu sungah a um tatak tacun Hawvang ii tiiknak bangin nung saw uh ci . Kua heihihen Khrih ii Hawvang a nei ngawltu cu Khrih ii ta hi ma hi .
45008010	Khrih nangmu sungah a nung tale Hawvang cu nangmuh teica in nunnak hi ; itahimtitale sualnak ii hangin na pumpi uh cu thi tuk naven nohte cu Pathian tuah lemdun tiikmi hi zotoh uh ci ,
45008011	Thihnak pen Jesuh a tho tiiktu Pathian ii Hawvang nangmu sungah a nung tacun thihnak pen Khrih a tho leh tiiktu Pathian in nangmu sungah a Hawvang a um tiiknak hangin a thi thei mi na taksa pumpi uh cu nunnak pia bok tuk hi .
45008012	Mahhangin ka u le naute aw , mihing hihnak ii deihzawng in a nung tuk te hi ma hung hi .
45008013	Mihing na hihnak uh ii deihzawng in na nung uh ahitale thi tuk uh ci ; Mahnaven sualnak na bawl mekmi uh te khi Hawvang ii bopnak in na that uh ahitale nung tuk uh ci .
45008014	Pathian Hawvang ii lampui mite cu Pathian ii cate hi haw hi .
45008015	Itahimtitale Pathian ii piakmi Hawvang cu sila in a bawltu Hawvang hi ma hi ; a lauli tukin a bawltu Hawvang hei hi ma hi . Mah Hawvang cun Pathian ii cate in bawl in , Pathian lakah , ka Pa , ka Pa tin a au theihnak uh thazaang a piatu hei cu Hawvang hi .
45008016	Mahtin a au uh ten Pathian ii Hawvang cun eimu hawvang pehzom in Pathian ca ahihnak uh khi ciangtiik hi .
45008017	Ca ahih uh hangin Pathian in a mihing teica in a koihsami thupha a cotu tukte hung hi ; mahten Pathian in Khrih ii ta tukin a koihsami vang Khrih tuah co langkhat tuk hung hi . Itahimtitale Khrih thuaknak a thuakboktu a hi uh tacun a vangletnak vang cu co bok tuk hung hi .
45008018	Atu hun aa haksatnak a thuakmi uh hi eimu lakah a langleh tuk laihmi vangletnak tuah tekip taak in ngaisung hihim mang hi .
45008019	Siammi hempoh in Pathian ii a cate a langtiik tuk khi ngaakhel mahtak haw hi .
45008020	Itahimtitale siammi na hempoh tei tuptahmi cu a lalthong tukin teeksa hi . Mahmi cu amu nuam thu hi ngawlin Pathian ii deihnak hi . Mahven muansan tuk cu um laih hi .
45008021	Ni khakhat ten siammi hempoh te hi a lalthong tukmi saltaannak pen luattiik khawng hi tuk aa , Pathian ca tei comi a sunglawi luatnak cu co leh bok haw tuk hi .
45008022	Tuni hun tian in siammi hempoh ten nauhing tuk tau bangin a tau haw cu thei hung hi .
45008023	Siammi bek hi ngawlin Pathian ii laksawng masabel Hawvang a cotu le a teptu ohte vang taksa pumpi luatnak tukin le Pathian ca cantheihnak tuk ngak in a sunglam uh in tauli bok hung hi .
45008024	Itahimtitale muansannak bek tuah in nunpatmi hi hung hi . A muansanmi uh khi a mu thei uh tacun muansannak ngangai hi ma hi . Kuakaw a mit in a muhtheihmi cu a muansan awng ?
45008025	Mahnaven a muh uh ngawlmi muansan ahi uh tacun thinsau in ngaklo hung hi .
45008026	Mahtihbangbok leng in oh te cu a nawmtaammi ahih uh hangin eimuh bawm tukin Hawvang heng hi . Itahimtitale , itinkaw thu nget tuk tih hei a theih uh ngawl laih in awn ah hei a tul thei ngawlmi a taunak uh cu Hawvang cun Pathian lakah in ngetsak hi .
45008027	Mahten eimu lungmu a mutu Pathian in Hawvang ii ngaihsutmi cu a i him tih khi thei hi ; itinhimtitale Pathian ii deihzawngin a mihing tei ca tukin Hawvang cun Pathian lakah ngetsak hi .
45008028	I hempoh ah hin Pathian in amah a ittu te le ama tuptahnak bangin a sam mitei caa cun a phatnak haw tukin nadek hi tih cu thei hung hi
45008029	Pathian in a tensa mite cu a Capa bang tukin a dangdeuh in koih hi ; mahtihcun unau tampi lakah a Capa cu pakhatnak ahihnak tukin hi .
45008030	Mahhangin Pathian ii a dangtum in a koihsa mite cu sam vang sam hi . Mahten a sam mite cu thiancotiik in a vangletnak vang cu pia bok hi .
45008031	Hite hempoh a theih nung uh ten a i kaw a hilh hih tuk uh ? Pathian eimu lamah atang tacun ohte a kua in dodal thei tuk him ?
45008032	A dodaltu cu Pathian hi ma hi , a Capa neihcalam no hei khawih ngawlin eimuh venghawng ca in pia zo hi ! Ama Capa rori hei a pia a hitacun thil dadangte hi a thawnthong in pia tuk ma maw ?
45008033	Pathian ii tenmi a mihingte cu a kua in kaw sual a not theih haw tuk ? Pathian amah hei in a sual haw mai zo hi tin thu than hi !
45008034	Akua in kaw sual a nawn tuk ? Khrih Jesuh in mawhsiat tuk ma hi ; amah cu eimuh tei ca thi in thawhlehtiik ahih nung ten Pathian ii taklam ah um in eimu ca in Pathian lakah nget sak hi .
45008035	Mahtih ahitacun a kua in kaw Khrih ii itnak pen a khen thei tuk ? Haksatnak hihen , thuaknak in hihen , bawlsiatnak in hihen , ngilkialnak in hihen , zawngkhal tingsapnak in hihen , launak le thihnak in hihen , mah miten khen thei haw aa ni maw ? Khen thei tuk ma hi !
45008036	Lai Thiangtho sungah . “ Nangma hangin nisial thih lau in um ung , ngawh tuk koih mi tuu bangin bawl haw hi , ” tin um hi .
45008037	Hi tihbang hi napi in , ohte a ittu ii hangin hi thil hempoh ii humah nehtu hi hung hi .
45008038	Itahimtitale ama itnak ii hangin imamah in khen thei tuk ma hi , thihnak hihen , nunnak hihen , vancungah a ummi van mi le uktu le huham neitu te hihen , a tukhan hihen , mailam khan hihen ,
45008039	leihum ummi hihen , leinuai ummi hihen khen thei haw tuk ma hi . A Topa uh Jesuh Khrih hangin a taa uh Pathian ii itnak pen a khentheitu tuk siammi sung hempoh pen imamah um ma hi .
45009001	Ka hilhmi hi thumaan hi . Khrih taa ka hihtaak zolthu son mang hi . A pha le a sia khenkhuai theihnak Hawvang Thiangtho ii ukmi ka lungmu hin zolthu ka son ngawlnak cu ciangzet in hilh hi .
45009002	Ka thasiatnak cu ngeng ngangai hi ; ka thi le ka sa ka phunpih tei caa in , ka thin natnak cu bo ni nei ma hi .
45009003	Amuhte hangin keimah sawn hi Khrih pen khenkhekmi le Pathian ii tamsiatnak nuai a ummi ka hi saw an nuam ing hi .
45009004	Amuhte cu Pathian ii mihingte hi haw hi ; Pathian cun a cate in bawl in a vangletnak cu amu lakah in langtiik hi . Amuh tuah thutepnakte hei bawl in a mu lakah cun Daan te vang pia hi . A dikmi biaknak cu nei in Pathian ii thutiamnak a cotu hi haw hi .
45009005	A muhte cu Hebru mi mi minthang zette ka pi le pu uh tei sung pen a tul mite hihaw hi ; mahten mihing lam in a ngaisung uh a hitale Khrih vang cu a nampih haw na hi hi . I hempoh a uk khawngtu Pathian cu kumkhua in thangphat hi tahen . Amen .
45009006	Israel mi a venghawng haw in Pathian ii mihing hi khawng haw ma hi ; hinaven Pathian ii thutepnak cu kim suakma ka tih nuamnak hi ma hi .
45009007	Abraham ii casuante hei a veng hawng haw in Pathian cate hi khawng saap haw ma hi . Pathian in Abraham lakah , “ Casuante tin ka sam tuk mite cu Isak sung suakte hi haw tuk hi , ” tin ti hi .
45009008	Hi mi ii a tih nuamsanmi cu : mihing hihnak daan in hinmi cate cu Pathian cate tihnak hi ma hi ; Pathian ii thutepnak in hin mi casuante bek khi casuan tatak in sialtukmi hi , tihnak hi .
45009009	Itahimtitale Pathian ii thutepnak cu hitin um hi : “ Ahun a kim ten hung leh tung aa , Sarah in capa nei tuk hi , ” tin ti hi .
45009010	Hi bek hi ma laih hi . Itahimtitale Rebeka ii capa panih ten pa nei in amah cu keimuh a hingtu ka pu uh Isak hi .
45009011	Mahnaven tenmi capa pakhat in Pathian ii tuptahmi a kimtheihnak tukin Pathian in Rebeka lak ahcun “ A u in a nau ii nadek tuk , ” tin ti hi . Pathian in hi thu hi amuh tei pian lai ngawlin um zo hi , a pha a sia imah a bawl haw lai ngawlin a hilhmi hi . Mahhangin Pathian in mi a ten ten , a thilbawlnak haw in hi ngawlin aman a sam hangin hi saw hi .
45009012	
45009013	Lai Thiangtho hei cun , “ Jakob cu it ing , Esau cu hua ing , ” ti hi .
45009014	Mahbang a hitacun Pathian cu dikma hi tin ti nung maw ? Ti thei hihim ma hung !
45009015	Itahimtitale Moses lakah , “ Hehpih ka nuammi humah hehpih tung , ningnatnak neih ka nuammi humah ningnatnak nei tung , ” tin ti hi .
45009016	Mahhangin i hempoh mihing tei deihnak le a bawlnak haw hang hi ngawlin Pathian ii hehpihnak a um hangin hi saw hi .
45009017	Izip ngam a Faro kumpi pai thu ah hei in , Lai Thiangtho in , “ Nangmah cu kumpi in bawl ing a , leihum hempoh ah ka cahnak huham langtiik tukin le , ka min na thantiiknak tukin teng ing hi ” tin ti hi .
45009018	Mahhangin Pathian in a deihmi poh khi hehpih in a deihmi poh khi a lungmu haw khohtiik hi .
45009019	Mahnaven nangmu lakpen pakhakhat in ka lakah , “ Hitihbang ahi ngangai ta cun , itinkaw Pathian in mi a mawhsiat theih tuk ? Pathian ii deihmi le a tumtahmi cu a kon el thei tuk him ? ” tin dong tuk uh ci .
45009020	Mahnaven , ngualcam pa , mahtin Pathian a don ngamtu a kua uh cim ? Beel in beel bawl pai lakah , “ Itakaw kei hi tin na bawl ? ” tin dong awng maw ?
45009021	A thu ngangai ti ahin beel bawl pa cun beel lei khi a dedeih in bawl theihnak thu nei hi ; a nuamtale beellei lomkhat pen beel panih hei bawl thei ; pakhat cu hun sunglawi hun ten man tuk , pakhat cu nisial manthong tukin bawl thei hi .
45009022	Mahtihbang bok leng in Pathian ii thil bawldaan ah hei in hi bok hi . A thin-uuknak langtiik tukin le kuakua heihihen a huham muhnak tuk khi deih hi . Mahnaven a thin-uuknak a thuaktu tuk le siatsuahnak a tawktu tuk tei humah cun a thinsauzet in hehpihzet sih hi .
45009023	Mahten a cangkim mi a vangletnak hei cu langtiik nuam in a cotu tukin teek sa ahih uh hangin a hehpihnak a dongtu oh tei humah a vangletnak cu leihsuk hi .
45009024	Itahimtitale ohte cu ama mihing aa a sam mite hung hi ; Judah mitei sung pen sammi bek hi ngawlin Gentail tei sung pen sammite hung hi .
45009025	Hosea laibu sungah Pathian in , ‘ Ka mihing , ’ a hi ngawl mite khi ‘ Ka mihing ’ tin ti tung ka deih ngawl mi minam vang ‘ Ka ihmi ’ tin sam tung .
45009026	“ Nohte cu ka mihing hi kha ma uh ci tin a tihnak mun ah khin amuhte cu A nungmi Pathian ii ca te , tin sam hi haw tuk hi ” tin ti hi .
45009027	Mahten kamsang Isaiah in Israel mitei thu ah “ Israel mite cu tuipi thuanthum mawk a ngunphil zah in a tam haw hei in mi dawm no bek nunpat hi haw tuk hi .
45009028	Itahimtitale a ngeican um ngawlin hi leihum thu Pathian in khen tuk , ” tin ti hi .
45009029	A laih ngawl deuh in Isaiah leleng in , “ Cungnung bel Topan casuan hekkhatte khawih ngawlin a um ta a hin Sodom bangin cang zotoh in Gomorah bangin hi zo tuk toh hung hi , ” tin a tih bangkeek khin hi .
45009030	Mah ahih hangin , hitin hilh ung ; Pathian tuah lemdunnak bawl awng ngawltu Gentail mite cu a upnak haw ii hangin Pathian tuah lemdun zo haw hi .
45009031	Mahnaven Pathian ii mihingte Pathian tuah lemdun nuam in daan a zeilitute cun mah lemnak cu tawk haw ma hi .
45009032	A i hangin kaw ? Upnak muang ngawlin a deh haw mi a muansaw haw hangin hi . Mahtih cun , “ Bahnaksuang , ” humah cun bah haw hi .
45009033	Mah suang thu ah cun Lai Thiangtho in : “ Zo in , Zion ah suang pakhat koih ing , mahmi hangin mi tampi bah in lum haw tuk hi , mah suang cun mi tuutiik tuk hi , mahnaven mah a muangtute cu , lungkiamnak nei haw tuk ma hi , ” tin ti hi .
45010001	U le naute , ka phunpih mihing ten nunpatnak ngah zaal haw leh tih cu ka lungmu hempoh tuah ka deihmi hi . Izah tian in him amu ca tukin thu ka nget .
45010002	Pathian caa ahcun tangzet haw hi tih cu a theihpihtu ing hi ,
45010003	Mahnaven a tannak haw maan ma hi . Pathian in Amah le mihing laklawh ah itih bangin lemdunnak lampi bawl hum tih khi thei haw ma hi ; amuh no amu zei cop mi lampi bawl haw ; mahhangin Pathian in mihing tuah lemdunnak a bawlmi lampi sungah tum nuam haw ma hi .
45010004	Khrih in Daan cu a botiik zotoh hangin kua heihihen a tu penpan amah a umtu hempoh cu Pathian tuah lemdunnak ngah haw hi .
45010005	Moses in Pathian tuah lemdunnak cu Daan zuinak bek in hi tin ngan in , “ Kua heihihen Daan ii thupiakmi a zuitu cu nung tuk hi , ” tin ti hi .
45010006	Mahnaven Lai Thiangtho in upnak hangin Pathian le mihing tei laklawh ah lemnak thu ahcun hi tin ti hi . “ Akua kaw vancungah a kai tuk ? tin mah le mah dot dun tuk hi ma hi , ” ( A tih nuammi cu Khrih khi van pen tolh suk tuk tih ai hi )
45010007	“ Lei nuai ah a kuakaw a tolh tuk ? tih hei in dong pahsun . ” ( mahtin a tihmi cu Khrih khi thihnak pen kaih suah tul tuk tih nak hi )
45010008	A hilhmi ngangai cu “ Pathian ii phuanmi thu cu na el ah um , na muk ah um in , na lungmu ah vangin um hi , ” tin ti hi . Mahmi cu ka phuanmi uh upnak ii thu cu na hi hi .
45010009	Jesuh cu Topa hi tin na muk in phuang in Pathian in thihnak pen tho lehtiik , tin na lungmu in na um tatak na hi ta cun nunpat hi tuk ci .
45010010	Upnak hangin Pathian tuah in lemdunnak co hung hi ; a phuannak uh hangin patnak ngah hung hi .
45010011	Lai Thiangtho in , “ Amah a umtu pawpoh cu a lungmu kiam haw tuk ma hi , ” tin ti hi .
45010012	Hi tih hin ‘ A umtu pawpoh cu , ” a tih ten , akua abang in tel khawng hi , itahimtitale Judah mi le Gentail mitei laklawh ah deidat dunnak um leh matoh hi . Pathian cu mi hempoh tei Topa , hi aa , Ama a min samtu hempoh tei lakah thupha muicu tampi in pia hi .
45010013	Lai Thiangtho in , “ Kua heihihen Topai min a samtu hempoh in patnak ngah haw tuk hi , ” a tihmi khi kim hi .
45010014	A umngawltu ten itin amin sam thei haw tuk him ? A thu le la a thei haw ta ngawl cun i tin um thei haw tuk him ? A thu cu phuan a hi ta ngawl cun i tin him a theih theih haw tuk ?
45010015	Kamtai hahmi a um ta ngawl cun i tin kaw a phuan theih haw tuk ? Lai Thiangtho in “ Thuthangpha a phuangtu Kamtai tei ke khi itihzah in mawi him ? ” tin ti hi .
45010016	Mahnaven mi hempoh ten Thuthangpha cu pom haw ma hi . Isaiah amah hei in , “ Topa , a kua kaw thuthang ka phuanmi uh a sang , ” tin ti hi .
45010017	Mahhangin upnak cu thuthang theihnak pen heng in , mah Thuthangpha cu Khrih ka phuannak uh pen heng hi .
45010018	Mahnaven ka thudot nuammi cu : “ Thuthangpha phuanmi hi thei awng ma ngangai haw maw , ” tih hi hi . Thei haw e ; itahimtitale Lai Thiangtho in : “ A awthawng haw cu leihum khua hempoh ah thang hi , A ot haw cu lei tawpnak tian in heng hi , ” a tihmi khi a maan hi .
45010019	Pakhat dong nuam laih ing : “ Israel miten alaw , thei haw ma maw ? Moses amah rori hi thudotnak a dontu masabel hi , tin don hi . “ Ka minam te iksiknak nei tiiktu tukin , miphun in sial tak ngawl pawl te mang tung , ” tin ti .
45010020	Hi saangin ngaalpha seseem in Isaiah cun awn in , “ Kei a zei ngawltu ten tawk in , ka thu a dong ngawltu tei lakah lang ing , ” tin ti hi .
45010021	Mahnaven Israel mitei thu ahcun : “ Thungai ngawl le mi dodaltu Israel tei lakah sunnilui in ka khut zaak ing ” tin ti hi .
45011001	Mahtihbang ahitale Pathian in a mite cu lawlni maw ? Lawl hihim tuk ma ! Keimah vang hi Israel mi , Abraham ii casuan Benjamin hin bok ing hi .
45011002	Pathian in a pattung in a tenmi a mihing te cu lawl ma hi . Lai Thiangtho sung a ngatmi , Israel mite mitkem in Elijah in Pathian lakah a otmi khi thei uh ci mei ? Elijah in ,
45011003	“ Topa , na kamsangte that in na biaklaandawhte phialet khawng in ; keimah pakhat
45011004	bek taang in , keimah hei hi thah tum haw hi ! ” tin ti hi . Mahten Pathian in itinkaw a don ?
45011005	Baal pathian a bia laih ngawlmi keima bul ca in mihing thawng salih nei laih ing hi . Mahbangbok leleng in atu hei in hi a hehpihnak hangin Pathian in a tenmi mihingte sung pen a taangmi um haw laih hi .
45011006	Hitihbangin a tennak cu a dehnak hang hi ngawlin a hehpih ningnatnak hangin hi . Itahimtitale Pathian ii ten mite hi a nadehnak haw hangin tenmi ahitacun a hehpihnak tihmi hi hehpihnak tatak hi tuk ma hi .
45011007	Mahtale itinkaw ? Israel miten zei li haw naven mu haw ma hi . A mutu cu Pathian ii tenmi midem no bek hi haw hi . Midangte cu a benghaw bul in Pathian ii samnak aw thei haw ma hi .
45011008	Lai Thiangtho in , “ Pathian in a lungmu mit haw thimtiik hi , tuni tian mu thei haw ma , theithei haw ma hi ” atihbangin hi ngangai hi .
45011009	Mahten David in , “ Apuai haw sung aa matmi le , thang ii awkmi hi haw hen , lum in bah haw hen na , cawh kuan mi hi haw ta hen .
45011010	Amuh theih haw tuk ngawlnak in mit cawtiik mihi haw tahen , a haksatnak haw van ngit ii nuai ah , a eel haw cu catngawlin kun haw ta hen , ” tin ti hi .
45011011	Mahbang ahitale Judah mite bah in a lup haw te khin , bah nomvawk haw tatuk maw ? Bah nom haw tuk ma ! Amuh tei sualnak hangin nunpatnak cu Gentail mitei lakah heng hi . Mahmi cu Gentail mitei humah Judah miten iksiknak nei haw hen , tih deihnak hi .
45011012	Judah mitei sualnak in hi leihum ah thupha tampi hengtiik hi ; a hawvang lam haw zawngkhalnak hangin Gentail mitei lakah thupha muicu tampi pia hi . Mahten Judah mite mahzah tin teekmi miphun cangkim zet in a ten bok haw te cun itihzah thupha tam seseem kam ni !
45011013	Tucun Gentail mite nangmu lakah thu hilh ing hi : Gentail mitei lakah tiikmi ka hih sungzong cu ka nadehmi ah mitmaipha nei tung hi .
45011014	Ka phunpih mihingte halhsiknak neitiik ta in mi hekkhatbek luan thei na ve nang maw tihnak in hi .
45011015	Itahimtitale Judah mite lawl ahih haw ten leihum mihingte cu Pathian ii ngaal ahihnak haw pen a ngualcam in cang haw hi . Amuh Judah mite cosaan ahih leh haw hun ten itihbang kam ni ? Mithi tei caa in nunnak hi tuk hi .
45011016	Cangho ahmasabel tinkhat khi Pathian lakah ap ahi tacun a phil pumpi in ama ta hi . Thingbul te Pathian lakah piak ahi tacun a kang tevang ama ta hi .
45011017	A ciin mi haw Olif kung ii a kangkaak hekkhatte cu tan in hampalak aa a po mi Olif kung kangkak tuah in peh haw hi . Noh Gentail mi pawlte cu ham lak a pomi olif kung tuah bang ve in Judah mitei Hawvang lam nunnak le a thazaang haw te co bok uh ci .
45011018	Mahhangin Olif kang tanmi bang a himite khi zawnsak pahsuh un hi . Itin kaw na pualthau theih tuk uh ? A kangkaak bebek ve uh cin a bulpi cu nohten cawm ma uh ci ; a bul in nohte cawm saw hi .
45011019	Nohte cun , “ Keimuh tei umnak thacangtiik tukin a kangte cu sattan haw hi . ” tin ti tuk uh ci .
45011020	Mahmi cu maan hi : amu Judah mite cu a up haw ngawlnak hangin tanmi hi haw hi ; nohte cu na up uh hangin hi mun hi luah uh ci , mahhangin pualthau in tisak kha pang pahsuh un hi ! A lau in lau saw un hi .
45011021	A bul tuah pehdun in a kangkaak ngangai bang a hi mi Judahte hei a khawih ta ngawl cun ohte cu khawih tuk hi tin maw na ngaihsut uh ?
45011022	Hi zawn pe cun Pathian cu hehpih ningnatnak neizet naven a thu cu khoh zet leleng hi tih cu mu ing . Abah le a lum mitei lakah cun a thu cu khohzet hi , mahnaven nohtei lakah cun hehpihnak neizet hi . Mah hehpihnak sungah na um leleng uh tacun hehpih leleng tuk hi ; mahnaven na um leleng uh ma tacun ehtuahmi hi bok tuk uh ci .
45011023	Mahten Judah mi pawlte sang ngawlin a umnak haw a dinmun haw khi a zamsan haw tacun a nidang aa a umnak haw ah khin koih leh hi haw tuk hi , itahimtitale Pathian cun peh leh thei hi .
45011024	Noh Gentail mite cu hampa lakah a pomi olif kung bang uh ci aa , a daan bang hi ma naven sat tawng in , a cinmi olif tuah pehcihmi hi uh ci . Judah mite cu cinmi olif kung ahih haw hangin tansami a kang ahihaw hei in a kunglun ah peh leh cu Pathian i caa cun baih deuh ngangai tuk hi .
45011025	U le naute , a maanmi thu-ip um hi , mahmi cu na theih tuk uh in deih ing hi . Mahmi na thei uh a hitale miciip ung tin ngaisung tuk ma uh ci . Aihimtitale Israel mitei lungkhohnak hi kumkhua in hi tuk ma hi ; Pathian lakah Gentail mi a heng tuk zah a hen haw laih ngawl sung no tuk poh hi .
45011026	Mahten Israel mi hempoh nunpat ahihnak haw tuk cu hitih bangin tuk hi . Lai Thiangtho in , “ Zion pen luantu heng tuk aa , Jakob ii casuan hempoh tei phatngawlnak hempoh cu vawklet khawng tuk hi .
45011027	A sualnak haw ka laksak tecun amuh tuah thutiamnak hi bawl tung , ” atihbangin hi tuk hi .
45011028	Thuthangpha a kik haw hangin Judah mite cu Pathian ii ngaal in cang haw hi ; mahmi cu nangmuh Gentail mitei hangin hi . Mahnaven amu pulepa hawte hangin amuhte cu Pathian ii tenmi ngualcam hi haw hi .
45011029	Itahimtitale a kua teng , a kua thupha pia tih thu ah in Pathian cun a lungmu kheel awng ma hi .
45011030	Noh Gentail mite , a bosa hun ah in Pathian thu zui ngawltu hi uh ci ; mahnaven tucun Judah miten Pathian thu a ngaih haw ngawlnak hangin noh ten Pathian hehpihnak ngah zo uh ci .
45011031	Mahbang bok leng in Pathian hehpihnak na ngahmi uh khi amuh vangin a ngah bok haw nak tukin Judah mite cu Pathian thu ngai ngawlin um haw hi .
45011032	Itahimtitale , mi hempoh tei lakah hehpihnak a neihtheihnak tukin Pathian in a kuakua heihihen thu ngaih ngawlnak sungah thawngta bangin taangtiik khawng hi .
45011033	Pathian hehpihnak cu ngeng leita hi ! A theihnak le a cihnak hi thuuk leita hi ! A thuson cat mite a kua in kaw a hilhciang thei tuk ? A hawhnak lampi a kua in kaw a theithei tuk ?
45011034	Lai Thiangtho in , “ Topa lungmu cu a kua in kaw a thei ? Ngaihsutnak a pia theitu um haw maw ?
45011035	Ama lohleh tukin akua in kaw thil a pia awng ? ” tin a tihmi bangin hi .
45011036	Itahimtitale i hempoh hi . Ama bawlmi ngeh hi . I hempoh hi , Amah hangin um haw in Ama caa hi haw hi . Pathian lakah kumkhua in vangletnak um ta hen ! Amen .
45012001	Mahtihbang ahih hangin ka u le naute aw , Pathian ii hehpihnak hangin Pathian lakah na pumpi uh cu a nung in apmi biakpiaknak bangin pia un tin ngen ing hi . A nadehnak ah pum a piami le a lungdam tiiktu hi tukin sawm ing hi . Mahmi cu Pathian lakah na piaktuk mi uh biaknak tatak hi .
45012002	Hi leihum mihing nundaan hi zui kha toh pahsuh un ; mah saangin na sunglam uh pen Pathian in na lungmu uh thek khawng saw hen . Mahtihcun Pathian ii deihnak cu thei tuk uh ci aa , Pathian maiah a i hum a pha , a i hi a lungdamzawng tih le a i kaw a cangkim tih thei tuk uh ci .
45012003	Pathian in a hehpih laksawng a piaknak hangin nangmu pumpaak tek humah hitihbangin hilh ing hi : Na ngaihsut tuk uhmi saangin saang saw deuh in ngaisung pahsuh un hi . Itibang hing ngim tih khi thei saw un na , Pathian ii upnak a piakzat teen in na ngaihsut daan uh cu hihen .
45012004	A pumpi uh hi pakhat hi naven taksa khen tampi um haw in mah taksa khen tei nadehnak daan cu bang teen haw ma hi .
45012005	Mahtihbangin ohte vang cu mi tampi nave hungin Khrih tuah a pehdunnak uh ahcun pumkhat hung hi . A pumpi uh aa tisa khen tampi te a pehdun khawng haw bangin pehdun khawngbok hung hi .
45012006	Mahhangin laksawng phun dadang a ngahmi uh cu Pathian ii hehpihnak a co uh zah teen in mang nung hi . A ngahmi uh laksawng cu , Pathian Thuthang phuan ahitale upnak a co mi uh zah in phuang nung hi ,
45012007	Mahtihbang leleng in midang tei na dektu tuk ahitale dek tuk hung , zilhtu tuk a hitale zilh nung hi ,
45012008	Midang tei na dektu tuk a hi uh ta le dek tuk hung , zilhtu tuk ahiuhtale zilh nung hi . midangte thazaang pia tuk ahi uhtale pia nung hi . Aneihmi uh thil khi midangte tuah kawmdun tuk ahiuhtale phalzetin sawm nung hi . Hotu tuk ahiuhtale teimazetin dek nung hi , midang tei lakah hehpihnak langtiik tuk ahi uhtale lungdamzet in langtiik nung hi .
45012009	Itdunnak a tih uh ten lungmu tak tuah ihdun tukmi hi . A pha ngawlmi cu hua unna , a phami cu lenkhim un hi .
45012010	Khristian unau teen na hih uh hangin pakhat le pakhat sunsak dunzet no in itdun un hi . Pakhat le pakhat maizah dunnak thiam un hi .
45012011	Thazawng pahsuh un : Nasiapi in na dek un hi . Na lungmu uh venghawng pia in Topai naa cu dek un hi .
45012012	Na muansannak uh in na lu-nguh damtiik hen ; haksatnak na tawh uh ten thinsau in um un ; cat ngawl in thu ngen un .
45012013	A tingsam mi Khristian unaute tuah na neihmi uh khi mangkawm ten un hi . Mahten mikhual tei caa in na kongkhah uh khi hon un .
45012014	Nangmuh a bawlsiatu tei caa in Pathian thupha ngen un ; tamsiatnak in hi ngawlin thupha khi Pathian lakah ngen un .
45012015	Lungdam mite tuah lungdam teen unna , a kap mite tuah in kapteen un hi .
45012016	Nangmu zawn na ngaihsut uh bangin midang tei zawn hei khi ngaihsutsak bok un . Keimah hibel ing tin ngaisung pahsuh un ; nadeh neuno heihihen deh nuamnak lungmu nei un Ciip ing tin ngaisung dun pahsuh un .
45012017	Mi pakhakhat in na hum uh ah phatngawlnak a bawl hawten a hum haw ah phatngawl nak bok in lul pahsuh un . A kuakua hei in a pha a mawi a tihmi khi bawl tuk zuam un .
45012018	Mi hempoh tuah in a lemno in um tuk khi a cang thei tawk in zuam un .
45012019	Ngualcam te aw , itikhei in hihen phulak tukin ngaisung pahsuh un hi ; Pathian ii thin-uuknak saw in mah cu bawl ta hen . Itahimtitale Lai Thiangtho sungah , “ Keiman phula tung ; keiman lul tung , tin Topan ti hi , ” tin um hi .
45012020	Mahten Lai Thiangtho in , “ Na ngaal a ngil a kial ahitale an pia in hi ; a dangdum ahitale a in tuk tui pia in hi ; mahtin na bawlthei ahitale a zahcaaknak tuah meikaang bangin kaang tuk hi , ” tin ti hi .
45012021	Phatngawlnak in neh pahsuh hen ; siatnak khi phatnak tuah neh saw in hi .
45013001	Ngam uktu bawi tei a thu haw ngai un ; itahimtitale Pathian lungkim ngawlin kuamah thuneitu in um theima hi ; mahten tu aa thu neitute hi Pathian ii koih mite haw hi .
45013002	Kua heihihen thu neitute a dodaltu cu Pathian ii lungkim in a koihmi khi do hi . Mahtihbangin a dotu cu amah lala ii humah thukhennak heng tuk hi .
45013003	Uktu bawite hi thilpha a bawltute cun imah lautuk um ma hi ; phatngawlnak a bawltu te bek in a lau haw tuk hi . Thuneitu bawite khi laungawl in na um bangan nuam cim ? Na nuam ahitale a phami bawl inna pah co tuk hi .
45013004	Itahimtitale nangma phatnak bawltu tukin Pathian ii sila hi haw hi . Mahnaven thilpha ngawl na bawl ahitale thuneitu cu lau in hi . Itahimtitale mi bawlsia thei ngangai mi hi . Amah cu Pathian sila ahih bangin thilpha ngawl a bawltu tei humah Pathian ii cawhkuannak a heng tiiktu hi .
45013005	Mahhangin thuneitu bawite khi a thu haw ngai un hi ; Pathian ii cawhkuannak bek hi ngawlin a pha le a sia khen thiam theihnak na ngaihsutnak uh i ca vangin hi .
45013006	Mahhangin hi siah na piak uh cu ; thuneitu bawi ten a dehvo haw a deh suak haw ten Pathian ii caa in dek haw hi .
45013007	Mahhangin na piak tukmi uh cu pia un ; pumpaak ngahmi sungpen piak tukmi siah heihihen , van ca in piak tuk mi siah hihen pia un upat piaktaak mi ahitale upatnak pia un hi .
45013008	Pakhat le pakhat it dun un , itnak sial ngawl leiba pahsun . Itnak a neitu cu Daan zuitu hi .
45013009	thukham piakmi “ Nupa sualnak bawl pahsun ; mithat pahsun ; nguca pahsun ; midang neihmi thil haza pahsun , ” tih mite le a dang thukhamte hempoh cu , “ Nangmah na ih bangin , na inn neelte vang it in hi , ” tihmi thukham sungah kim khawng hi .
45013010	Mi pakhakhat na it ahitale ama caa in a pha ngawlmi bawl awng tuk ma ci . Mahhangin Daan a kim no in zui thei tihmi cu itdun tuk tihnak hi .
45013011	Hihi cu na bawl kul uh hihimmi hi , itahimtitale na hihbuhnak uh pen na khatlawhnak tuk uh hun heng zo hi tih thei uh ci . Nunpat ahihnak tuk uh huncaan cu a masa a up pattung uh laih saangin tuin nai seseem zo hi .
45013012	Zan bo awn toh in sun heng awntoh hi . Khuathim sung aa nadehte cu zam toh unna khuavak sungah ngaaldo tukin hiamnam la nung hi .
45013013	Sun khuavak aa a um mite bangbokin a ziaza uh cu mawitiik nung inna , mituah nunsualnak le zukhamnakte um leh ma toh hen ; nupa sual bawlnak le zoh mawingawl in nun cu um leh ma toh hen ; sualdunnak le iksiknak hei um leh matoh hen .
45013014	A Topa uh Jesuh Khrih khi ngaaldonak thuam bangin silh unna , tisa sual nuamnak le nopsaknakte khi tawp toh un hi .
45014001	Upnak lam pen a deldai mite khi komno in zo un ; ama pumpaak upnak khi eel li ngawn pahsuh un .
45014002	Mi pakhat ii upnak ah cun i hempoh eih theih hi , tin um hi ; mahnaven upnak a niam laih mite cu anceh sawlbawkte bek ei hi .
45014003	I pawpoh a eitu in a duh pawpoh a ei ngawltu pa khi nautat tuk hi ma hi , mahtih bangbok leng in anceh sawlbawk bek a eitu pa hei in i hempoh a eitu pa khi a sonsiat bok tuk ngawl mi hi ; itahimtitale amah cu Pathian ii cosaanmi hi bok hi .
45014004	Mi pakhat i umlawh thu ah a i hangin kaw thukhentu naa nadeh nuam lihuh ? A umlawh cu lawhting maw lawhsam kaw tih cu a Topai thuthu hi . Mahnaven a lawhtingmi hi kha meen tuk , itahimtitale Topan lawhting in bawl thei hi .
45014005	Mi pakhat in nidang tampi lak pen nikhat cu thupi cuang in bawl hi ; mahten midang pakhat cun ni hempoh cu a bangteen khawng in ngaisung hi . Amuh tek in a lungmu sung haw ah khen catnak nei cangcian tek haw ta hen .
45014006	Mi pakhat in nikhat cu a sunglawi cuang in a ngaisung tacun mahmi cu Topa upatnak in a bawlmi hi ; i hempoh a ei theitu pa hei cun Topa upatnak in a bawlmi hi ; Itahimtitale a eihmi an hangin Pathian lakah a lungdamnak langtiik hi . I hempoh a eingawltu hei in Topa upatnakin a bawlmi hi aa , Pathian lakah lungdamnakin langtiik bok hi .
45014007	Kuamah in eimu caa bek in nungma hung hi ; kuamah in eimu ca bek in thi ma hung hi .
45014008	A nung uh ahitale Topai caa in nung hung hi ; a thi uh ahitale Topai caa in thi hung hi , a nun uh ah hihen , a thih uh ah hihen Topa ii ta hung hi .
45014009	Itahimtitale a nungmi le a thi mitei Topa hi tukin Khrih cu thi in nung leh zo hi .
45014010	Mahtaak noh anceh sawlbawk ei mi pawl ten na unaupih uhte , ita sonsiali uh cim ? Mahten noh i hempoh eitute , itakaw na unaupih uhte na nautat lih uh ? A venghawng uh in Pathian maiah ding tuk hung aa , aman eimu thukhen tuk hi .
45014011	Lai Thiangtho sung ah , “ A nungmi Pathian keima mai ah , mi hempoh in khuk din in , mi hempoh in Pathian ka hihnak khi phuang haw tuk hi , tin Topan ti hi , ” tin um hi .
45014012	Mahhangin kuakua heihihen a venghawng uh in a nunnak uh le a dehnak uh cu Pathian maiah hilh ciang leh teen tuk hung hi .
45014013	Mahhangin pakhat le pakhat sonsiat dunnakte cawl toh nung hi . Mah saangin na unau pih sualnak uh a lup tuk ngawlnak khi ngaisung saw un hi .
45014014	An eih thiang ngawl tih imamah um ma tih khi Topa Jesuh tuah ka pehzopnak thawm in thei ing . Mahnaven an hekkhatte cu eih thiang ngawl haw hi tin mi pakhat in a um ta cun mahtin a umtu pai ca cun mah an cu a thiang ngawlmi hi .
45014015	Pakhakhat na eihnak hangin na unaupih lung na siatiik ta le mahmi cu itdunnak ii a langtiikmi bawlnak hi leh matoh hi . An na eihmi in Khrih thisan ii tatmi mi pakhat siatsuahnak tawktiik pahsun hi .
45014016	Thilpha tin na ngaihsutmi khi minsiatnak hentu in cangtiik pahsun .
45014017	Itahimtitale Pathian Uknak cu eih le in hi saw ngawlin ; Hawvang Thiangtho ii piakmi diknak , daihnak le lungdamnakte hi saw hi .
45014018	Mahtihbangin mi pakhakhat in Khrih ii na a deh ahitale , mahmi pan Pathian lungdamtiik in , mihing tei lungkimpihnak vang co hi .
45014019	Mahtin ahih hangin , daihnak a henpihtu thil le pakhat le pakhat laklawh ah cahnak a henpihtu thilte cu a sihsan leleng tuk uh mite haw hi . Hitih cun Jerusalem pen pan Illirikum tian khual ka zinnakah khrih ii Thuthangpha cu lungdim zet in phuang zo toh ing hi .
45014020	An hangin Pathian ii bawlsami khi siatsuah pahsuh un . An hempoh cu eih pha hi khawng haw poh hi , mahnaven mi pakhakhat sualnak ah a caaktiiktu an cu , i an heihihen eih tuk hi ma hi .
45014021	Na u nau uh tei bahnak a piangtiiktu cu itihbang thil a hi hei in bawl ngawl pha saw hi ; cabit zu in ngawlin le ciik hei ei ngawlin um pha saw hi .
45014022	Hitihbang thu ahcun nangmah no na ngaihsutnak ah lungmu nei in na , nangmah le na Pathian ii laklawh a thu in koih in hi . Maan hi tin a ngaihsutmi bawl suakin a sik leh ngawlmi cu mi lungdam mi hi .
45014023	Mahnaven a eih ten thinnop ngawlnak nei thah in a sia ahitale Pathian in mawhsiat tuk hi , itahimtitale a bawlmi khi upnak tuah in bawl ma hi . Iheihihen upnak tel ngawlin bawlmi cu sual hi .
45015001	Upnak ah ngilcangmi ohten upnak nawmtaam tei bawmngit khi puak bawm tuk hung hi . Eimu nopnak bek ngaisungtu te hi tuk ma hung hi .
45015002	Mah saangin , a unau uh te itinkaw a upnak haw a khantohtiik theih tuk uh tih le khoh khah in a umtiik theih tuk uh tih saw khi ngaisung tukmi hung hi .
45015003	Itahimtitale Khrih in ama caa nopnakzei ma hi . Lai Thiangtho in , “ Nang muh a zotsaknak haw cu ka humah in heng khawng hi ” tin a tihmi khi kim hi .
45015004	Lai Thiangtho ii hilhmi thinsaunak le sohsuahnakte hangin muansannak a neihnak tuk uh in Lai Thiangtho sung aa ngatmi hempoh cu eimuhte thu zilhtu hi .
45015005	Khrih Jesuh khi zo teh in , noh tei lakah lungmu cun in na um theihnak tuk uh in thinsaunak le lungmu cahnak bulpi Pathian in bawm zaal tahen !
45015006	Mahtihcun na venghawng uh in lungmu munkhat no in a Topa uh Jesuh Khrih ii Pa le Pathian cu thangphat thei tuk uh ci .
45015007	Khrih in nohte a cosaan bangin , Pathian ii vangletnak tukin nohte vang pakhat le pakhat cosang dun bok un hi .
45015008	Ka hilhnuammi cu himi hihi : Judah mitei ai-awh in Khrih cu umlawh in cang hi ; mahmi cu Pathian in a pupa haw tei lakpen a thutepmi kimtiiknak tukin le Pathian cu muantaak hi tih langtiiknak hi .
45015009	Mah ii humah Pathian cu hehpih ningnatnak neitu hi tih khi Gentail ten thei in a thangphatnak haw tukin hei hi hi . Lai Thiangtho sungah , “ Gentail mitei lakah namin cu phuang tung aa , nangmah thangphatnak cu la in sa tung hi , ” tin a tihmi khi kim hi .
45015010	Mah ii humah , “ Gentail mi nohte , Pathian ii miphun te tuah lungdam teen un , ” tihmi le ,
45015011	“ Gentail mi na venghawng un Topa cu thangphat un ; Mi hempoh in Amah cu pahcawi un , ” tihmi le ,
45015012	Kamsang pa Isaiah in , “ Jesse casuan pakhat heng tuk aa , Gentail mite uktu in cang tuk hi ; amuh ten amah cu muang haw tuk hi , ” tin a tih bangin hi .
45015013	Hawvang Thiangtho ii cahnak thawm in na muansannak uh cu khang tawto hen na , muansannak bulpi Pathian in , Amah na upnak uh thawm in lungdamnak le daihnak phunkim tuah dimtiik ta hen .
45015014	U le naute aw , keimah hihim in nohte cu miphazet uh ci , thu thei zet in pakhat le pakhat zilh dun thei zet uh ci tihkhi ciangzet in thei ing hi .
45015015	Mahnaven hi lai ka kuatmi sungah hin ka theihtiik leh nuammi thu hekhat ahcun ngaalphatzet in ngan ing hi . Ka ngaalphatnak cu Pathian in Gentail mitei ca in na dek tukin covo piakmi , Khrih nadektu ka hih hangin hi .
45015016	Gentail mite cu Pathian lakah cosaan taakmi biakpiaknak bang ahih hawnak tukin le Hawvang Thiangtho ii thawm in Pathian lak aa apmi ahih hawnak tukin Pathian lak pen a hengmi Thuthangpha ka phuan ten Thiampi bangin dek ing hi .
45015017	Khrih Jesuh tuah pehzopnak hangin Pathian naa ka dehmi ah hin mitmai phatnak nei ing hi .
45015018	Gentail mite Pathian thu a zui hawnak tukin Khrih in keimah mang in naa a dehmi bek hi ngaalphazet in zilh tung hi .
45015019	Hitihbang a dehmi hi awnkam in hihen , dehnakin hi hen , thasiahhuai nalamdang dehnak le a lamdang cahnak huham in hihen , Pathian Hawvang ii cahnak in hihen , a bawlmi hi . Mahtihcun Jerusalem penpan in Illirikum tian khualka zinnak ah in Khrih ii Thuthangpha cu cangkim zet in phuang ing hi .
45015020	Ka muibat leleng mi cu Khrih a thei awng ngawlnak mun ah Thuthangpha phuan khi hi . Itahimtitale midang tei bulphutsanak mun ah sak bet tuk cu nuam mang hi .
45015021	Lai Thiangtho in , “ Ama thu thei khak ngawl pawl ten mu haw tuk aa , a za awng ngawl pawl ten zo haw tuk hi , ” atihbangin hi .
45015022	Mahhangin nangmu lakah zin tumli navengin zinsuak thei ngawlin vei tampi a khaktu nei meek ing hi . “ Illirikum ” tihmi hi “ Dalmatia ” tih vang in sam haw hi . Rom ii ukmi hi aa Mecidonia peng pen nitumnak saklam peng aa a ummi hi .
45015023	Mahhangin atucun hi ngam ah ka nadeh ka celh zo hangin le nangmuh mu tuk hi kum tampi sung ka nuammi ahihbangbokin ,
45015024	Tutum cu nangmuh te tawk tukin ngaisung ing hi . Spain ngam ka hawh ten tawk thah vawk nuam ing , nangmu lakah huncaan dawmlai ka man ceng ten , mahlai aa hawhnak tuk ah vang na bop leh tuk uh deih ing .
45015025	Mahnaven atu cun Jerusalem ah hawh in Pathian ii mihingte bawm hih tatung hi .
45015026	Itahimtitale Masidonia ngam le Akhaia ngam aa a ummi pawlpi ten Jerusalem a um , Pathian mitei lak aa ca-ngahte bopnak tuk , thathozet in a piakhawmi sumpi um hi .
45015027	Mahtibang a bawl haw mi cu amu ngaihsut thiamnak hang hi . Thu khat ah cun mi a bop haw cu amu dehvo hi bok hi . Judahmi pawlten Hawvang lam thupha a cohawmi khi Gentail mite a hoih haw bang bokin Gentail mite vangin neihcalam thupha a co haw mite , Judah mite bopnak ah a hoih bok haw tukmi hi .
45015028	Hi nadeh cengin , amu caa piakmi sumpi kimno in amu khut sungah ka ap celh ten Spain ngam hawh tukin tul tung aa , nangmu lak leng vawk thah tung hi .
45015029	Nangmu lak ka hen ten Khrih ii thupha muicu cangkim cu seel thei tung tih thei ing hi .
45015030	U le naute aw , Topa Jesuh Khrih a upnak uh le Hawvang ii piakmi itnak tuah sosuah ing hi . Keima ca in Pathian lakah thu ngetsak leleng bok un .
45015031	Judah ngam ah a ummi Khrih um ngawltu pawl tei khut pen haksatnak ka tawh ngawlnak tukin le Jerusalem aa ka nadeh tukmi cu Pathian miphun tei lakah co taak hi tukin thungetsak un hi .
45015032	Mahticun Pathian lungkimnak a um tale , lungdamzet in nangmu lakah heng thei tung aa , colhdamnak a hun pha vang ngah tung hi .
45015033	Eimu ca in daihnak bulpi Pathian cu nangmu venghawng lakah um ta hen . Amen .
45016001	Kenkhria khua pawlpi aa na dektu a celnu uh Fibi hi na theih tuk uh in deih ing hi .
45016002	Pathian umtu pawl tei deh tukmi ahih bangin Topai min in amah cu cosang unna , bopnak a kul tale bawm un . Amah hi mitampi ca heihihen , keima ca heihihen ngualcam pha le a nemcuamzetmi hi .
45016003	Khrih Jesuh nadehnak ah , ka nadehpih Priscilla le Aquilate nuksat ing hi .
45016004	Amuh te cu keima ca in thih a ngam mite haw hi . Amu humah lungdamnak tampi nei ing hi . Keimah bek hei hi mang hi , Gentail pawlpi a venghawng haw in amu humah lungdam em haw hi .
45016005	Amu inn aa a khawmmite vang nuksat ing hi . Asia ngam sungah Khrih a um masabeltu ka ihmi ka ngualcam Epenietas vang nuksat ing hi .
45016006	Nangmu caa in nadeh hakzet a dektu Mary vang nuksat ing hi .
45016007	Ka Judah hinpih le keimah tuah thawng a tabokmi Andronikas le Junias vang nuksat ing hi . Amuhte cu nungzuitu pawl tei mel theihzetmi hi haw in keima laingawl in Khristian suak zo toh haw hi .
45016008	Topai pawlkomnak sungah ka ngualcam pha Ampliatas vang nuksat ing hi .
45016009	Khrih ca nadehnak ah a nadehpih uh Urbanas vang nuksat ing hi ; ka ngualcam pha Stakis vang nuksat ing hi .
45016010	Khrih upnak ah muantak ngangai Apelles vang nuksat ing hi . Aritobulas innsang aa a um mite vang nuksat ing hi .
45016011	Ka Judah nampih Heradian le Narsissas innsang aa a ummi Khristian unaute vang nuksat ing hi .
45016012	Topai ca nadehnak ah na a dektu Traifena le Traifosa vang nuksat ing hi . Mahten Topai ca in na tamzet a dektu ka ngualcam pha Persis vang nuksat ing hi .
45016013	Topai ca nedehnak ah pha cuang in na a dektu Rufus le a capa ngangai bangin phazet in keimah a zotu Rufus ii nu vang nuksat ing hi .
45016014	Asinkhritas , le Flegon , Hermes , Patrobasi , Hermes le amu lakah Khristian unau dadang te vang nuksat ing hi .
45016015	Filologas le Julia , Nereus le a celnu , Olimpas le amuh tuah a ummi Pathian ii mihing pawlte vang nuksat ing hi .
45016016	Pakhat le pakhat itdunnak tuah kawidun unna mahticun nuksat dun un hi . Khrih ii pawlpi hempoh ten nangmuh nuksat haw hi .
45016017	U le naute aw , khenkeekdunnak a suak tiiktu le mi upnak a buaitiiktu le , na cosaan sa uh mi zilhnak a dodaltu pawl khi ngaalling ta un tin sosuah ing hi . Amuhte cu phial pahsuh un .
45016018	Mahtibang na a dektute cu a Topa uh Khrih ca nadektu hi haw ma hi ; amu pumpi ca na dektute haw hi . A ot naaldan le a awnmawi dan haw in , imah thei ngawl mipite cu zol khawng haw hi .
45016019	Mi hempoh in , Thuthangpha tihmi thu ahin , muantaak na hih uh lam theikhawng zo haw hi . Mahhangin keimah vang nangmu humah lungdam ing hi . A phami thu ahcun miciip hi unna , a pha ngawlmi ahcun imah theingawl bangin um un , tih deih ing hi .
45016020	Mahten eimuh tei daihnak bulpi Pathian in nangmu ke nuaiah Satan cu tanpek in ngawikeh bilbelh tuk hi . Topa Jesuh Khrih ii hehpih ningnatnak cu nangmuh tei lakah um ta hen .
45016021	Ka nadehpih Timote in nangmuh nuksat hi . Mahtibang bokin , eimu Judah phunpih Lusias , Jason le Sosifater ten nangmuh nuksat haw hi .
45016022	Hilai a ngantu keimah Tertius in Khristian nuksatnak kuat bok inghi .
45016023	Ka innteek le , a inn ah vangin pawlpi khawmnak inn neitu , Gaius in nuksat bok hi . Hi khuapi sum kemtu Erastas le a unau uh Quartes ten nuksat bok hi .
45016024	Topa Jesuh Khrih ii hehpih ningnatnak cu nohtei venghawng hum ah um zaal ta hen . Amen .
45016025	Pathian lakah thangphat vangletnak pia nung hi . Amah cu Jesuh Khrih ii Thuthangpha ka aupihmi le a bosami khang tampi sung aa ip in um naven tu in phuan suah a ummi thu-ip hangin nangmu upnak sungah khohzet in a ding tiiktu hi .
45016026	Tucun mah thudik cu kamsang tei laingatnak hangin mi hempoh tei maiah langtiik hi zotoh hi ; Mahten kumkhua a nungmi Pathian ii thupiakmi thawm in , mahthu cu a kua a bangin um in a zui hawnak tukin miphun hempoh lakah phuan hi zotoh hi .
45016027	Amah bek ciip in , amah bek Pathian ii lakah Jesuh Khrih ii hu le thawm in thangphatnak cu a kumkhua in um ta hen . Amen .
46001001	Jesuh Khrih ii nungzuitu hi tukin Pathian lungkimnak tuah sammi keimah Paul le a unau uh Sosthenes in ,
46001002	Pathian mithiang hi tukin sammi le Jesuh Khrih tuah na pehzopnak uh hangin a mata a himi Kawrin khua aa a um Pathian Pawlpi le , a Topa haw le , a Topa uh Jesuh Khrih a biatu mun dadang aa a um mite hempoh tuah na lak uh ah laikuat ing hi .
46001003	Pathian a Pa uh le Topa Jesuh Khrih in hehpihnak le daihnak pia zaal ta hen .
46001004	Jesuh Khrih hangin hehpihnak cu na lak uh ah piak ahih zotoh hangin ka Pathian cu thangphat leleng ing hi .
46001005	Itahimtitale Khrih tuah na pehzomnak uh hu le thawm in ihempoh ah lianzet zo uh ci , thu hilh thiamnak lamah le theihnak lam hei ah lianzet zo uh ci .
46001006	Khrih ii thula a phuanmi uh hi na sung uh ah khimkhohzet zo hi tih cu langin ,
46001007	Jesuh Khrih a Topa uh na ngah uh laih in na co uh ngawl laksawng pakhathei um ma hi .
46001008	A tawpnak tian Aman cingkhawi tuk aa mahtihcun a Topa uh Jesuh Khrih ii Ni ten sualnak nei ngawlmi hi tuk uh ci .
46001009	A Capa Jesuh Khrih a Topa uh tuah pawldunnak nei tukin a samtu Pathian cu muan taak hi .
46001010	U le naute , nangmu sungah khenkheknak um tuk ngawlin na lungmu uh cankim in um un hi , tin a Topa uh Jesuh Khrih min in ngen ing hi . Lemdunzetin le lungmu munkhat no in tuptahnak bangteen in na um un .
46001011	U le naute , nangmu sungpen hauhdunnak um leleng hi tih cu Khalaw ii unaupih ten ciangzet in hilh haw hi .
46001012	Ka hilh nuammi cu mi khenkhat in , “ Koh cu Paul ii nungzuite ung hi , ” tin ti uh ci ; khenkhat ten , “ Koh cu Apollos ii nungzuite ung hi , ” tin ti uh ci ; khenkhat in , “ Koh cu Piter ii nungzuite ung hi , ” tin ti uh ci ; mi khenkhat in , “ Koh cu Khrih ii nungzuite ung hi , ” tin a dang tekin na tihmi uh hi hi .
46001013	Khrih cu a khenkhekmi hi maw ? Nohtei ca in thinglamteh aa a thahmi haw cu Paul maw ai him ? Paul min in maw Baptizam na laak uh ?
46001014	Nohtei lakah Krispas le Kaias sial ngawl kuamah Baptizam piamang , mahhangin Pathian hum ah ka lungdam ing .
46001015	Mahhangin kuaman , “ Kei cu Paul min in Baptizam la ing , ” ti thei haw tuk ma hi .
46001016	( Hizuhhi , Stefanas le a innkuapihte Baptizam pia ngai ing ; midang Baptizam ka piak thei mang ) .
46001017	Khrih in midang Baptizam pia tukin kei hah ma hi , Thuthangpha hilh tukin a hahmi ing hi tin ka tihmi hi mihing awnkam mangin hilh mang hi , itahimtitale leihum cihnak awnkam mangin ka hilh ahitacun Khrih ii thinglamteh hum aa a thihnak hi mualnei ngawlin um tuk hi .
46001018	Thinglamteh hum aa Khrih ii thihnak thu hi a lalthongli toh tei ca cun thawnthong hi ; hinaven nunpat lihlaih ohtei ca cun mualneizetmi Pathian ii ngilnak hi .
46001019	Lai Thiangtho in , “ Micip tei cihnak cu siatsuah tung aa , Mithiam tei thiamnak cu vawk tung hi , ” ti hi .
46001020	Mahhangin miciipte ilai ah kaw a um haw ? Mithiamte ilai ah him a um haw ? Leihum thu elthiamte ilai ah kaw a um haw ? Leihum cihnak ii sila hi tih cu Pathian in langtiik zo hi .
46001021	Mihing ten amu cihnak tuah Pathian a theih haw ngawlnak tukin Pathian Aman a cihnak tuah bawlhamsa zo hi . “ Silthu ” hi tin a ngaihsut haw mi Thuthangpha a um a sangtute pan tukin Pathian ii bawlmi hi .
46001022	Judah miten a dik le dik ngawl theihtheihnak tukin thasiahhuai nalamdang melciknak mu nuam haw hi ; Grik miten cihnak zei haw hi .
46001023	Hinaven ohten thinglamteh ah khen in a taakmi haw Khrih phuang hung aa , mah thu cu Judah mitei ca in lupbahnak hi , Gentail mitei ca cun silthu a tihmi haw hi .
46001024	Hinaven Pathian ii a samsa mitei ca cun Judah mi hihen , Gentail mi hihen , a phuanmi uh cu Khrih hi . Khrih cu Pathian ngilnak le cihnak hi .
46001025	Itahimtitale Pathian ii silnak bang a tihmi uh cu mihing ii cihnak saangin ciip saw hi ; mahten Pathian ii thanemnak bang a tihmi uh cu mihing ii ngilnak saangin ngil saw hi .
46001026	U le naute , Pathian in nohte a sam laih in itibang ung ngim , tih thei leleng un hi . Mihing tei mit in a zo uh tacun , miciip , thil tithei le upattaak mihing demno bek uh ci .
46001027	Miciiptei zahcaak tukin leihum mitei misil a tihmi haw cu Pathian in teng him hi . Mingil le mi thiltithei tei zakcaak tukin leihum mitei mi tawntai tihmi cu Pathian in teng him hi .
46001028	Leihum miten thupizet in a ngaihsutmi hawte siatsuah tukin leihum mitei zotsakmi , nautatmi , imah sumsial ngawlmite Pathian in teng him hi .
46001029	Mahtibang ahih hangin Pathian mai ah kuaman tuangkhawng thei haw tuk ma hi .
46001030	Pathian in Jesuh Khrih tuah nohte cu pehduntiik zo hi . Pathian in Khrih cu eimu cihnak tukin bawl hi . Khrih ii hangin ohte cu Pathian tuah lemdum zo hunghi ; Pathian mithiang in suak zo hung aa , a suakcami hi zo hung hi .
46001031	Mahhangin Lai Thiangtho in ; “ A tuangkhawng nuam ten , Pathian ii naa bawlmi hum bek ah , tuangkhawng hen hi , ” tin ti hi .
46002001	U le naute , na lak uh ah hungin Pathian thuthup ka phuan ten awnkam thuuk le cihnak awnkam awn mang hi .
46002002	Itahimtitale nohtei lak ka um ten Jesuh Khrih le thinglamteh hum aa a thihnak sial ngawl a dang imah ngaihsut tum mang .
46002003	Mahtihcun na lak uh ah ka hen ten tawntaizetin le lau le can tawtok in heng ing hi ;
46002004	ka thu zilh mi le ka thu phuan mite na lungmu uh ah tum thei tukin mihing thiamnak le cihnak awnkam tel ma hi , hinaven Pathian Hawvang le a cahnak langtiiknak bek hi .
46002005	Mahhangin na upnak uh cu mihing cihnak hum aa phutmi hi ngawlin Pathian ngilnak hum aa phutmi hi saw hi .
46002006	Hinaven Hawvang lam aa piicangsa tei lakah in cihnak thu hilh ing hi . Mah cihnak thu ka hilhmi cu hi leihum cihnak hi ma hi , leihum uktu pai ngilnak hei hi ma hi , mah ngilnakte cu a lalli tohmi ngilnak bek hi .
46002007	Kei ii phuanmi cihnak cu Pathian thu-ip cihnak , mihing kuama theih ngawlmi leipi a pian laih ngawlin Pathian in eimu sunloihnak tukin a muibatsami cihnak hi .
46002008	Hi leihum a uktu kuamamah in mah cihnak cu thei awng haw ma hi . A thei haw a hin sunloihnak Topa cu thinglamteh humah that haw tuk ma hi .
46002009	Mahnaven Lai Thiangtho in ; “ Mihing kua mamah ii muh awng ngawlmi Kuamamah ii theih awng ngawlmi , Hi thei tuk hi tin kua mamah ii ngaihsut awng ngawlmi , Mahmi kek cu Pathian in Amah a ittu tei ta tukin , A muibatmi hi , ” ti hi .
46002010	Mah a thu-ip cu Pathian in a lak uh ah in a Hawvang tuah phuang hi . Hawvang in ihempoh khi zei in Pathian ii muibatmi a thuukbel tian in sawk ngah hi .
46002011	Mihing ii sungaa a um hawvang bekin a lungmu sung uh aa thu thei hi . Mahbangbokin Pathian Hawvang bekin Pathian sung aa thu thei hi .
46002012	A ngahmi uh hawvang cu lei hawvang hi ma hi ; Pathian ii hahmi Hawvang hi saw hi . Pathian ii ohte a piakmi laksawng hempoh a theihtheihnak tuk uh in Pathian Hawvang cu ngah zo hung hi .
46002013	Mahhangin Hawvang a neitu tei lakah Hawvang lam thudik a hilh ciang uh ten mihing cihnak awnkam mangin hilh ma hung hi . Hawvang ii zilhmi awnkam mang hung hi .
46002014	Hawvang mi ngawl tecun Pathian Hawvang lak pen a hungmi laksawng cu co thei haw ma hi . A thei vang theithei haw ma hi ; itahimtitale mah laksawng tei sunglawi daante cu hawvang lungmu bekin a theihtheih hangin amuh tei ca cun imah ngawl thong hi .
46002015	Hawvang a neitu tecun ihempoh a sia a pha khenkhuai thiam haw hi ;
46002016	Lai Thiangtho in ; “ Topai lungmu cu a kua in thei him ? A kua in ngaihsutnak pia thei tuk him ? ” ti hi . Mahnaven ohte cu Khrih lungmu neitute hung hi .
46003001	U le naute , thungangai ti ahin nohtei lakah in Hawvang mitei lak aa ka hilh bangin hilh thei mang hi . Hi leihum mite bangin le Khristian upnak lamah naupang bangin nohtei lakah ka hilh kul hi .
46003002	An ngai na eih theih uh laih ngawl tak khuinawi pia ing hi . Tu hei in an ngai ei thei malaih uh ci ,
46003003	itahimtitale tu hei in tisami in nung laih uh ci . Pakhat le pakhat iksik un in na hauhdun uh ten leihum tisami na hihnak uh le tisa daan in na nunnak uh lang hi ma maw ?
46003004	Nohtei lakah pakhat in , “ Kei cu Paul mi ing , ” ti in a dang pakhat in , “ Kei cu Apollo mi ing , ” a tih bok ten hi leihum mihing na hihnak uh langtiik hi ma uh cim ?
46003005	Thungangai ti ahin Apollo cu a kua him ? Paul cu a kua him ? Koh cu umtu na hihnak tuk uh in Pathian nadektu bek ung hi . Pathian in nadeh tuk dehvo a piakmi khi dek teen hung hi .
46003006	Kei in a cii ciing ing , Apollo in a potomi tui leih hi , mahnaven a khang
46003007	tiiktu cu Pathian hi . Anci ciingtu le tui a leihtu cu thupi haw ma hi . A thupibel cu Pathian hi , itahumtiahin a khangto tiiktu cu Amah hi .
46003008	A ciingtu le tui a leihtu cu lamdang haw ma hi ; a nadeh haw bangin Pathian
46003009	in laksawng pia tuk hi . Itahimtitale ohte cu Pathian nadek khawmte hung aa nohte cu Pathian nadehnak lo hi uh ci . Nohte cu Pathian ii inn hei hi uh ci .
46003010	Pathian in keimah a piakmi ka covo laksawng mangin innsa thiamzet bangin inn kulpi khuam phut ing aa midang ten mahmi hum ah sa haw hi . Mahnaven itinkaw a sak uh tih cu kua hei in a ngaallin tek uh kul hi .
46003011	Itahimtitale Pathian in Jesuh Khrih cu innkiil tawphah hi tukin koih zo ahih tak innkiil tawphah dang bet theih ma toh hi .
46003012	Mah innkiil tawphah hum ah inn sa tukin mi hekkhat in sui ahimata ngun ahimata suangmanpha mang haw hi , mi hekkhat in thing maw , hampa maw , ahimata cang kung te mang haw hi .
46003013	Mahten a nadekte haw itibang him tih cu Khrih Ni ten lang leh tuk hi . Itahimtitale mah Ni ten a nadehmi haw cu mei tuah zonak um tuk hi ; itibang nadeh him tih cu mei tuah in zo teh in ciangtiik tuk hi .
46003014	Innkiil tawphah hum aa inn sakmi cu mei in a siatsuah thei ma ahitale a satu in laksawng ngah tuk hi .
46003015	Mahnaven , a kaang khawng ahitale sung tuk hi ; hinaven mei sung pen a suakcami ahih bangin a nunnak cu hupsuak hi tuk hi .
46003016	Nohte cu Pathian biakinn na hih uh lam thei ma uh cim ? Pathian Hawvang ii umnak inn hi uh ci .
46003017	Mahhangin kua heihihen Pathian biakinn a siatsuahtu cu Pathian in siatsuah bok tuk hi . Itahimtitale nohte cu a thiangthomi Pathian biakinn hi uh ci .
46003018	Kua mamah in amah le mah zoldun pahsuh hen . Nohtei lakah pakhat in ciip ing tin leihum daan in a ti a hitale miciip tatak hi tukin misil suak masa hen hi .
46003019	Itahimtitale leihum ii cihnak a tihmi cu Pathian mitmuh in misil na hi hi . Lai Thiangtho in , “ Pathian in miciipte cu amu cihnak lala mang in awkduntiik hi , ” ti hi .
46003020	Mah hum pen Lai Thiangtho sungah , “ Micip tei ngaihsutnak cu man nei ngawl thong hi tin Pathian in thei hi , ” tin ngan hi .
46003021	Mahhangin kuaman mihing tei bawlmi humah ultung pahsuh hen . Thungangai ti ahin ihempoh hi nangmu ta hi khawng hi ;
46003022	Paul heihihen , Apollo heihihen , Piter heihihen , leihum mi hihen , nunnak le thihnak heihihen , tushun le mailam hun heihihen , a venghawng in nangmu ta hi khawng hi .
46003023	Mahten nohte cu Khrih ta hi uh ci , Khrih cu Pathian ta hi .
46004001	Koh cu Khrih nadektu , Pathian thuthup kengtu in na ngaihsut tuk mite ung hi .
46004002	Mahbang thu-ip kengtu le dektu tei ca in a thupibel pakhat cu a bawipai lakah muantakmi ahih tuk uh khi hi .
46004003	Tun nohte hei in hihen , midang hei in hihen mihing daan in keima thu na khencat tuk uh launak nei mang . Keimah le keimah hei thukhen dun mang .
46004004	Ka lungmungil cu thiang hi ; Mahnaven a thiang ka tih ten sual mang ka tihnak hi ma hi . Ka hum aa thukhennak a bawltu tuk pa ngangai cu Topa bek hi .
46004005	Mahhangin a hun a kim laih ngawlin kuaman a thu haw son pahsuh un hi . A tawpnak thukhennak cu Topa hun ten hi tuk hi ; Aman mihing tei lungmu sung aa a ngaihsutmi haw a thimmi thuthupte le mihing tei lungmu sungaa a tuptah kuhmi haw te cu khuavaknak sungah phuang lang khawng tuk hi . Mahtihcun kuakua hei in Pathian lak pen a co haw tukmi covo thangphatnak cu ngah haw tuk hi .
46004006	U le naute , nohtei nemcuamnak tukin hi thu hempoh cu keimah le Apollo tehkipnak mangin hilh ing hi . Hitibangin ka hilh ten , “ Athu um daan bangin , ” tihmi thu tehkipnak na theihnak tuk uh in hi . A kuakua na hi uh ta zongin , mi pakhat thupi tiikin a dangte zawnsak pahsuh un hi .
46004007	Kua in kaw midang saangin cuangcung deuh tukin a bawl ? Na neihmi hempoh hi Pathian piakmi hi khawng ma maw ? Mahtibangin laksawngin na ngahmi ahitale itinkaw na ultung theihnak a um ?
46004008	Na deihmi hempoh uh ngah khawng toh uh cim ? Lianzet toh uh cim ? Kumpi bawi hi toh uh cim ? Koh cu hi ma ung . Kumpi bawi tatak hei hi in ukmi hei nei tatak le uh ci deih na vengin . Munkhat in uk kawm tuk nave hungin .
46004009	Kohtiik mite hi Pathian in nautabel in koih hi tin ngaisung ing ; puaizohnak mun mipi mai pen thah taak mihing , vancung mite le leihum mitei mai ah nuihsuak bawlnak men in manmi mihing ung hi .
46004010	Koh cu Khrih ca in misilte ung hi ; nohte cu Khrih sungah miciipzet uh ci . Koh cu tawntaimi ung ; noh cu cakzet uh ci ; koh cu mitei zotsakmi ung hi ; noh cu upattakzet mite uh ci .
46004011	Tuni tian ngilkial le dangdum in um ung hi . Ka puante uh cu dahcopmi hi ; munkhat pen mundang ah vakvai ung ; vah le deen tawk ung ;
46004012	Ka tisa uh ii thuak zawh ngawl tian in ka khut uh tuah na dek ung . A tamsiat haw ten muicu nget sak ung ; bawlsiatnak ka tawh uh ten thuak lo poh ung ;
46004013	Zotsaknak ka tawh uh ten awnnem no in don ung . Kohte cu leihum aa buaknawn bang thong poh ung hi ; tuni tian in mitei lakah a deih haw ngawlmi le a vawk haw mite poh ung hi .
46004014	Hitibangin nohtei lakah lai ka kuatmi hi nangmuh zakcatiik tukin kuat hi mang hi ; hinaven ka ihzetmi ka cano bangin hilhhawl ka nuam hangin hi .
46004015	Itahimtitale Khrih sung aa nundaan lamah zilhtu thawng tampi na nei uh hei in pa ngangai cu pakhat bek nei uh ci . Thuthangpha na lak uh ah ka phuan hangin Jesuh Khrih tuah na pehzomdunnak lam uh ah in na pa uh ing hi .
46004016	Mahhangin ka nundaan hi zui un tin so ing hi .
46004017	Hi thu hangin Timote vang nohtei lakah hah ing hi . Amah cu Topai sungah ka ihmi le ka muanmi ka capa hi . Aman Jesuh Khrih sung aa ka zuimi ka nunnak lampi le khua hempoh aa Pawlpi tei lakah mahtibangin ka nunnak daan ka zilh mite na hilh tuk hi .
46004018	Mi hekkhat in , “ Oh tei lakah hung leh tuk ma toh , ” tin ngaisung in pualthauli uh ci .
46004019	Topai lungkimnak a hitale heng pal tung aa , hi pualthau mi tei a mukkam haw ii huham neihdaante le a phuanmi haw bek sial ngawl itibangin bawltheihnak nei tatak haw him tih cu keimah rori in mu tung hi .
46004020	Itahimtitale Pathian Uknak cu awnkam thong hi ngawlin ngilnak huham nei hi .
46004021	Mahhangin isaw kaw na ten uh ? Ngolh tuah hung tung maw , a himatale itnak le neemnak lungmu tuah in kaw ka hun tuk ?
46005001	Nohtei lakah nupa sualnak um hi , mah sualnak cu lawki mite hei in zahcaakhuai a tihmi haw sualnak hi tih cu thei ing hi . Mi pakhat pa cu a pai zi nung dawlsaw tuah pawldun haw tin hilh haw hi .
46005002	Pualthau ngam sapbai laih si uh ci . Lungsia in umsaw tuk si uh ci . Mahtibang mi cu na pawl sung uh pen na suah tukmi uh hi .
46005003	Ka taksa pumpi cu ngam khawlapi ah um na vengin ka lungmu cu nohtei lakah um hi . Mahtibang sualnak a bawltu tei humah a Topa uh Jesuh min in notei lakah a um bangin thu khen zotoh ing hi .
46005004	Munkhat ah na khopkhawm uh ten a lak uh aa a um Topa Jesuh ii huham tuah nohtei lakah ka lungmu in umpih bok ing .
46005005	Hipa cu Topai Ni a hen ten a hawvang patnak a ngah theihnak tukin a taksa pumpi cu Satan lakah siatsuah tukin pia un .
46005006	Mi ultung na hih uh hi pha hihim ma hi . Thu tehkipnak ah , “ Naman demno in cangho lom a venghawngin thotiik hi , ” tih thei awng si uh ci .
46005007	A thiangthomi hi tukin nohtei lak aa a ummi naman lun sualnak cu vawk khawng un . Mahtihcun naman tel ngawlin em thakmi cangho lom in suak tuk uh ci , nohte cu naman hel ngawl cangho lom na hih uh lam thei ing hi . Ohtei Kaltan Puai tuuno Khrih cu biakpiaknak ah piak ahih zotoh hangin a Kaltan Puai uh vang pan zo hi .
46005008	Mahhangin a Kaltan Puai uh cu naman lun sualnak le phat ngawlnak tuah a lawidun mi cangho lom tuah hi ngawlin naman hel ngawl thianthonak le thutak cangho lom tuah bawl nung hi .
46005009	Nohtei lak ka ngatmi lai sungah , nupa sualnak a bawl misuallalte tuah pawldun pah suh un , tin hilh ing hi .
46005010	Mahtibangin ka hilh ten leihum mi , misuallalte , mi hampumte , ngucate le milim biate cu phial pahsuh un ka tih nuamnak hi ma hi . Amuhte tuah phialdun tuk ma a ti uh tale hi leihum hi na zamsan lawlaw uh kul tuk hi .
46005011	Ka hilh nuammi cu , Khristian ing ti sih aa , numei le pano sualnak a bawltute , hampumte , milim biate , misonsia nuamte , zukhamte le ngucate ka tih nuamnak hi . Mahtibang misuallalte tuah in an ei tukin a khung hei khungkhawm pahsuh un hi .
46005012	Thu ngangai ti a hin , a pualam mihingte thukhen tuk cu ka nadeh hi ma hi . A pualam mite cu Pathian in a thu haw khen tuk hi .
46005013	Mahnaven nohtei lak aa a um mite cu a thu haw khen sak tuk si uh ci . Lai Thiangtho in , “ Na pawl sung uh pen misuallalte cu suah un , ” ti hi .
46006001	Noh Khristiante pakhat le pakhat na hauhdun uh ten na thu uh Pathian mihingte sontiik ngawlin itinkaw leihum mi thukhentu maiah na hawhpih ngam uh ?
46006002	Pathian mihing ten leipi thukhen leh haw tuk hi tih thei ma uh cim ? Mahticun leipi thukhentu na hih tuk uh hangin , nohtei sung pen thu nepnawi , thu neunote cu nangmuh no in son thei ma uh cim ?
46006003	Vancung mite hei a thu haw khen leh tuk laih hung tih hi thei ma uh cim ? Mah ahih hangin leihum nuncaaknak thute hi a son theih uh kul hi .
46006004	Mahbang thu a um ten Pawlpi sung thu la imah a thei ngawltu tei lakah maw , “ Ka thu uh son sak un , ” tin na tih tuk uh ?
46006005	Nohca in itikzah in zahcaakhuai him ? Nohtei lak pen na thu uh a khentheitu tuk Khristian unau tei thu sonsaktu tukin miciip , thu ngaisung thiam , mi pakhat no beek um haw ma maw ?
46006006	Khristian pakhat le pakhat tazacuai dun in , a lawki mitei maiah thukhen sak tukin hawh tuk mi hi ma uh ci .
46006007	Pakhat le pakhat thu na neih leleng uh hangin mi taktai ngawl uh ci tih cu lang ciang hi . Dik ngawl zetin bawlsiatmi na hi uh vangin nohtei ca in phasaw tuk ma maw ? Na thil uhte a lonsak khawng haw ta hei in nohtei ca in phasaw tuk ma maw ?
46006008	Mahtih lalam cu hi ngawlin , umtu unau teen hi nave uh cin pakhat le pakhat siatnak bawldun in na thil uhte longdun uh ci .
46006009	Mipha ngawl ten Pathian Uknak cothei haw tuk ma hi tih cu ciangno in thei uh ci . Nangmuh le nangmuh zoldun pahsuh un ; nupa sualnak a bawltu , milim biatu nupa angkhentu , numei le numei sualnak a bawltu , pano le pano sualnak a bawltu ,
46006010	nguca le hampumte , zukham le mi sonsia tute le ngucate cu Pathian Uknak cothei haw tuk ma hi .
46006011	Mi hekkhat cu mahbang sualnak a bawlte hi uh ci . Hinaven sualnak pen thianthotiik mi hi zo uh ci ; Pathian lakah apmi hi zo uh ci ; Topa Jesuh Khrih le a Pathian uh ii Hawvang thawm in Pathian tuah lemdun tiikmi hi zo uh ci .
46006012	Mi hekkhat in , “ Ihempoh bawl theih hi , ” ti uh ci . Hizuhhi , bawl theih hi ; Mahnaven ihempoh hi nohtei caa in pha ma hi . Kei hei in , “ Ihempoh bawl thiang hi , ” ti bok tung hi ; Mahnaven imah ii sila in pia dun nuam mang hi .
46006013	Mihek khat in , “ an cu pumpi caa hi aa pumpi cu an caa hi , ” ti uh ci ; maan zet hi . Mahnaven a panih haw in Pathian in botiik tuk hi . A taksa pumpi uh hi numei le pano taksa deihnak sualnak ah man tuk hi ma hi ; Topai nadehnak tuk hi saw hi . Topan taksa cu cawm tuk hi .
46006014	Pathian in a Topa uh cu thihnak pen thotiik zo ahih hangin ohte vang a cahnak huham tuahin thotiik bok tuk hi .
46006015	Na taksa pumpi uh hi Khrih ii pumpi sungah tel bok tih hi thei ma uh cim ? Khrih ii pumpi sungaa telmi pakhat cu la in taksa zuak nui sungtel in bawltuk hung maw ? Bawl tuk ma hung hi .
46006016	Ahimata mi pakhat in taksa zuak nui lakah a taksa a khop ten mah nu tuah taksa pumkhat suak haw tih thei ma uh cim ? Lai Thiangtho in , “ A panih haw in taksa pumkhat in suak haw tuk hi , ” tin ciangno in hilh hi .
46006017	Hinaven Topa tuah a pehdunmi cu hawvang lamah Topa tuah pumkhat hi haw hi .
46006018	Nu le pa sualnak cu bawl ngawlin pial un . Sualnak dang ten mihing taksa siatsuah lawlawm ma hi ; hinaven nu le pa sualnak a bawltu cu ama taksa hum hihim ah sualnak bawl hi .
46006019	Na taksa pumpi uh cu Pathian ii piakmi le na sung uh aa a nungmi Hawvang Thiangtho ii biakinn ahih lam thei ma uh cim ? Nohte cu nangmu ta hi ma uh ci , Pathian ta uh ci .
46006020	Aman piak in lei mite uh ci . Mahhangin na taksa uh Pathian pahcoihnak in mang un hi .
46007001	Tuin lai ngan in na dotmi uh hilh tung hi . Pano cu nupi huai ngawlin a um ahin pha .
46007002	Mahnaven numei le pano sualnak a tam hangin pano in ama zi bek nei hen , numei hei in ama pasal bek nei hen ,
46007003	Pano in pano ahihnak a dehvo cu kimtiik henna , numei vangin zi ahihnak dehvo cu kimtiik bok hen ; a panih haw in a kulnak ten haw ah in lungkim duntek haw hen .
46007004	Zi in ama taksa pumpi uk ma hi , a pasal in uk hi ; mahbangbokin a pasal in ama taksa pumpi uk ma hi , a zi in uk hi . Hun comno sung thungetnak deih ing tin na panih un na lungkim uh tih sial ngawl pakhat le pakhat na deihnak uh te eldun pahsuh un .
46007005	Mahtibangin lungkimnak na neih nung uh ten munkhat in um leh un hi . Mahtin a hi matale supzawh ngawlnak hangin Satan sualloihnak sungah cak sual tuk uh ci .
46007006	Hihti bangin ka tih ten thukham pia hi mang hi , nangmuh ka ngaihsut hangin ka tihmi hi .
46007007	Thu ngangai ti ahin na venghawng uh in keimah bangin na um uh a hin deih ing ; hinaven Pathian lak pen a ngahmi uh laksawng cu dang tek hi . Mi pakhat lakah laksawng dang pia in a dang pakhat lakah a dang pia hi .
46007008	Mahten , tun zi nei ngawl , pasal nei ngawl le meivong , palol tei lakah ka hilh nuammi cu : keimah bangin nangmuh bek na um uh ahin deih ing hi .
46007009	Mahnaven na deihnak uh na sup thei uh matale zi le pasal nei un , zi le pasal neih cu taksa deihnak tuah um leleng saangin phasaw hi .
46007010	Zi le pasal a nei tei lakah keima thu piakmi hi ngawlin Topai thukham pia ing hi ; a zi in a pasal cu zam pahsuh hen .
46007011	A zam ahitale amah no in meivong in um hen ; mah ahimatale a pasal tuah lemdun leh haw hen . Mahten a pasal in a zi ma pahsuh hen .
46007012	Midang tei lakah ( Topai thu piakmi hi ngawlin keima tih mi ) ka hilh nuammi cu : Khristian pakhat in lawki mi zi nei in mah a zi cun amah tuah umkawm tuk a nuam leng ahitale ma pahsuh hen .
46007013	Mahten Khristian numei pakhat in lawki mi pasal nei in , mah a pasal in amah tuah umkawm a nuam leng ahitale zam pahsuh hen .
46007014	Itahimtitale a zi tuah a umkawm haw hangin mah Pathian thei ngawl a pasal cu Pathian lakah saantaak mi in suak hi ; mahbang leng bokin Khristian pasal tuah a pehzom un haw hangin Pathian theingawl a zi cu Pathian lakah saantaak mi in suak hi . Mahtin ahi ma ahin a cano te haw cu lawki cate in suak khawng haw tuk hi ; hinaven tucun Pathian saantaakmi hi haw hi .
46007015	Mahten Pathian sang ngawl a zi maw , a pasal maw in Khristian a zi , a pasal cu a khek nuam tale khek ngawn hen . Mahten Khristian zi maw pasal maw cu luat hi , kham tuk imah um ma hi . Lemno in um tukin Pathian in nohte sam hi .
46007016	Khristian numei nu , nang ka pasal pan thei hihim tuk mang tin itin kaw na tih theih ? Khristian pano pa , nang ka zi pan thei hihim tuk mang tin itin kaw na tih theih ?
46007017	Kua hei in Pathian laksawng na ngah uh bangin le nohte a sam laih in na umdaan uh bangin um poh un . Mahtibangin Pawlpi dangte vang zilh ing hi .
46007018	Pathian samnak cu vunceep tanmi pan a pom ahitale a vunceep tannak meima pawn pai tukin ngaisung nuam pahsuh hen . Pathian samnak cu vunceep tanngawlmi pan a pom ahitale a vunceep tan ngawn pahsuh hen .
46007019	Itahimtitale vunceep tan le tan ngawl cu a thupimi hi ma hi ; a thupimi cu Pathian thukham zui khi hi .
46007020	Kuakua hei in Pathian samnak na pom uh laihin na umdaan bang uh in um poh un .
46007021	Pathian in nohte a sam laihin sal hi uh cim maw ? Na hi uh ta cun poikha pahsuh un . Hinaven mi suakca hihnak hunpha na ngah uh ahitale suakca tukin tum un hi .
46007022	Itahimtitale Topai sammi sal cu Topai mi suakca hi . Mahbangbok lelengin mi suakca sa Khrih ii sam mite cu Khrih ii sal hi .
46007023	Man piak in Pathian ii lei mite uh ci ; mahhangin mihing tei sal in um pahsuh un .
46007024	U le naute , Pathian in nohte a sam laihin na umdaan uh bang lengin Pathian tuah na pawldunnak sung uh ah um poh un hi .
46007025	Nupi pasal a nei laih ngawl mitei thu , lai ngan in a dotmi haw cungcang ah in : Topai thupiakmi imah nei mang ; hinaven muantaakmi Topai hehpihnak hangin ka ngaihsutnak ka hilhmi hi muanhuai hi tin ngaisung ing .
46007026	Tu aa haksat hunte ngaihsut tecun pano cu a laihngawl a umdaan bang lengin a um ahin pha hi tin ngaisung ing .
46007027	Zi nei toh cim ? Na nei zotoh ahitale ma tukin ngaisung pahsun . Zi nei laih ngawlmi hi cim maw ? Na hitale zi zei nuam pahsun .
46007028	Hinaven zi na nei ahitale khial ma ci ; khanglai hei in pasal a nei ta le sual ma hi . Hinaven zi nei le pasal nei ten nisial a tawhmi haw a bawmngit pen suakca haw hen tih ka deihnak hangin hi .
46007029	U le naute , ka hilh nuammi cu hihi hi : hun ngei tuk ngawl toh ahihtaak tu penpan in zi nei ten a nei ngawl bangin nung hen .
46007030	a kap miten lungsia ngawl bangin um hen ; a nui ten lungdam ngawl bangin um hen ; thil a lei ten a leimi haw cu amu ta ngawl bangin um haw hen ;
46007031	leihum naa a ngaisungtu ten leihum naa te bek buaipihngawl bangin um haw hen . Itahimtitale leihum hi tubang ahi tacun ngeiphat tuk ma toh hi .
46007032	Lungmu ngaihsut haksatnak pen suakca un tih deih ing hi . Zi nei ngawl pan Topai lungdamnak bek a tuptahmi ahih hangin Topai nadehnak bek ngaisung hi .
46007033	Hinaven zi nei pan a zi ii lungdamnak tuk a deih hangin leihum nate ngaisung hi ;
46007034	Mahtihcun amah cu munnih pen doktu nei hi . Pasal nei ngawl numei , ahimata khanglai ten Topai lakah a taksa haw le a lungmu haw a piak nuam haw hangin a lungmu sung haw tatak tuah Topai na cu dek haw hi ; Mahvaven pasal nei numei cun a pasal a lungdamtiik nuam hangin leihum nate ah buai hi .
46007035	Hibangin ka tihnak san cu nangmu nemcuamnak tuk ka deih hang hi . Ka kham nuamnak thong hi ma hi . A pha mi le a mawimi na bawl tuk uh deih ing , imah supmi nei ngawl in Topai nadehnak ah na ihempoh uh in pia khawng un na deih ing hi .
46007036	Huaidun tukin a hamsa , huaidun leh tuk ma ung a titu tei thu ah in hibangin hihen : pano in a khanglai hum ah zoh mawi ngawlin um ing tin ngaisungin a taksa deihnak a cak leita hangin huaidun saw nung tin a ngaisung ahitale a deihnak bangin huaidun haw hen . Sualnak hi ma hi .
46007037	Mahnaven pano in kuama kut ngawlin a ngaihsut ciamciam nungten huai tuk ngawlin a lungmu khencat in a deihnak lungmu phano in ukdun thei in a bawl tukmi le a zui tuk mite phano in a ngaisung ngah ahitale a khanglai cu huai ngawlin a um vangin poima hi .
46007038	Mahhangin zi a huaitu in napha bawl hi ; hinaven a huai ngawltu pa cun naa a pha sesem bawl hi .
46007039	Pasal nei numei cu a pasal a dam laih sung luat ma hi . Mahnaven a pasal thi ahitale a deihmi pasal nei tukin miluat hi ; hinaven Topai min tuah bekin bawl tukmi hi .
46007040	Hi thu ah hei in amah nguakcang a um ahin nopsaw deuh tuk tin ngaisung ing hi . Hitihbang ka tih ten Pathian Hawvang nei bok ing tin ngaisung ing .
46008001	Milim piakmi tui le an cungcang lai ka kuatmi sungah , kuakua hei in , “ Theih tupnak nei hung hi , ” tin a tih mek haw bangin theiteen ngai hung hi . Mahnaven mahtibang theihnak in mihingte pualthau tiikin itdunnak in mi bawlpha leh hi .
46008002	Thei bok ing a titu hempoh in a theih tuk zah in thei ma hi .
46008003	Mahnaven Pathian a deihtu cu Pathian in thei hi .
46008004	Milim biaknak an eih le eih ngawl thu ah in hitin ngaisung ing , milim cu nunnak ngangai nei ma hi , naa pakhat ai in koihmi hi ; mahten Pathian cu pakhat bek um tih thei hung hi .
46008005	Van ah heihihen , lei ah heihihen , “ ngamhuaite ” a um haw ta vangin le , “ pathian ” tampi le “ bawi ” tampi a um leng haw vangin ,
46008006	ohtei ca cun Pathian pakhat a Pa uh , ihempoh Bawltu um in Ama ta tukin a nung mite hunghi ; mahten Topa pakhat , Jesuh Khrih bek um hi . Ama sungpen ihempoh piang hi . Ama sungah a nung mite hung hi .
46008007	Mahnaven hi thudik hi mi hempoh ten thei haw ma hi . Mi hekkhat cu milim tuah a diahcihdun leita haw bangin tunitian in milim biaknak an a eih haw ten a eih hawmi cu milim ta hi tin um haw laih hi . A lungmu ngil haw deldai laih ahih hangin mah cik le an in nintiik hi tin ngaisung haw hi .
46008008	Tui le an in Pathian tuah a pehdunnak uh phatiik cuang tuk ma hi . A ei uh ngawl vangin a sunnak uh um cuang ma hi . A ei uh tavangin a miatnak um cuang ma hi .
46008009	Mahnaven ngaalling un : mi suakca na hihnak uh cu upnak lamah a deldai mite sualnak sungah a bahnak haw tukin suaktiik pahsuh un .
46008010	Tehkipnak in , “ Thei leng ing , ” a titu nohten milim biaknak mun ah an na eih laih uh in mi lungmu deldai laih mi pakhat in a mu ahitale mahpa cu milim biaknak cik le anei poi ma tin a sosuahtu in suak tuk ma maw ?
46008011	Mahtihcun , “ Thei leng ing , ” na tih hangin upnak lamah a deldai laih mi , Khrih ii a nunnak a piakmi na unau cu paithong tuk hi .
46008012	Mahtihcun lungmu deldai mite na siattiik uh hangin le Khristian unau tei humah na sual uh hangin Khrih humah sualnak bawl uh ci .
46008013	Mah ahih hangin , cik le an ka eihmi in ka unaute a sualtiik ahitale itukmahten ei tuk ma toh ing , ka unau sualnak sungaa a cak tuk cu phal mang hi .
46009001	Miluat hi ma ing maw ? Tiikmi hi ma ing maw ? A Topa uh Jesuh mu zo ma ing maw ? Nohte cu Topai ta tukin ka nadehmi ii a ngah hi uh ci ,
46009002	Midang ten kei hi tiikmi in a ngaisung haw ngawl vangin nohten ngaisung uh ci . Itahimtitale Topa tuah na pehdunnak uh hangin tiikmi ka hihnak cu langtiik uh ci .
46009003	Midang tei sonsiat ten hibangin pan mek ing hi .
46009004	Ka nadehmi hangin tui le an lawh zo bok ma ing maw ?
46009005	Tiikmi dangte , Topai naute cu Piter ii bawlmi zui in a khualzinnak ah a zite haw a pui pepel haw bangin kei hei in Khristian zi pui theihnak thu nei bok ma ing maw ?
46009006	Ahimatale Barnabas le keimah bek maw pumcawmnak tuk na dek kul ?
46009007	A kuakaw mai tangka mangin ngaalkap a dek awng ? Lo bungtu pan a lo sung pen a suakmi sapit cu ei ngawlin um awng maw ? Tuukhaal pan a tuu nawi in ngawlin um awng maw ?
46009008	Nisial a nunnak uh ah a tawhmi uh bek pen tehkipnak lak theih hi ti pahsuh un . Daan vangin hitibang lelengin hilh hi .
46009009	Moses daan sungah , “ Cangciltu khuicang cu a muk ken pahsuh un , ” tih um hi . Hiti bangin a um ten Pathian in khuicang ii ca ngaisung hi maw ? A himata eimu ca ngaisung in a tihmi hi maw ?
46009010	Hilai aa a hilhsanmi cu eimuhte hi . Lei lettu hihen , cang attu hihen , caang covo nei bok tung tin ngaisung in dek tek haw hi .
46009011	Nohtei lakah hawvang anci vawh ung hi . Comi ka neih bok uh ten tam leita hi ; tin ngaisung uh cim ?
46009012	Midang ten nohtei lak pen hitibang ngah tuk a muang haw tale kohten tam deuh in muansan tuk ma ung maw ? Hinaven mahtin ti ma ung hi . Mah humpen Khrih ii Thuthangpha hi khamtu nei sual ta kawn tih ka lau uh hangin ihempoh cu a thuak in thuaksaw ung hi .
46009013	Nohte vangin Biakinn aa nadektu ten Biakinn pen an ngah haw in , biaklaandawh aa a piatute vangin covo nei haw tih cu thei khawng leng uh ci .
46009014	Mahbangbokin thuthang a phuangtute vang a thuthang phuannak haw pen a pumcawmnak ngah hen tih cu Topai thu piakmi hi .
46009015	Hinaven tutian cu hitibang ka co theih mite hi la nuam hih sap malaih ing . Hibangin lai ka ngatnak hei hi ka co tukmi ka co nuam hangin hi ma hi . Mahtibangin ka bawl tuk saangin thi nuam saw ing . A maanmi ka uangthuannak hi kuaman imah ngawlin a suahtiik haw tuk deih mang hi .
46009016	Thuthangpha ka phuannak hangin ultung theihnak nei mang hi . Hibangin ka phuannak cu thupiakmi ka hih hangin hi . Thuthangpha phuang ngawlin ka um ahitale ka ca in poizet tuk hi .
46009017	Ka nadehmi hi keima deihnak in ka tenmi a hi a hin dehman ngah tukin ngaisung men tung hi . Mahnaven tu cu ka dehvo in koihmi hi . Itahimtitale Pathian in ka lak aa a apmi nadeh hi .
46009018	I kaw dehman comi le ngahmi ka neih ? Dehman ka comi cu a man la ngawlin Thuthangpha ka phuan theihnak le lawhman la ngawlin Thuthangpha ii tukin ka dehmi saw hi hi .
46009019	Kei cu mi suakcami ing hi . Kuama sal hei hi mang hi . Mahnaven mi a tam theitawp in leem thei tukin mi hempoh ii sal in um ing hi .
46009020	Judah mitei lak aa na ka deh ten Judah mite leem ngah tukin Judah mi bangin um ing hi . Kei cu Moses daan nuaiah um ma toh na vengin Daan nuai aa a um mite leem tukin Daan nuai aa nungmi bangin um ing hi .
46009021	Mahbangbok lelengin Gentail mitei lakah na ka deh ten , Gentail mite leem ngah tukin Judah daan zui ngawlin Gentail mite bangin um ing hi . Hitibangin ka um ten Pathian daan zui mang tihnak hi ma hi . Khrih ii daan nuai ah um ing hi .
46009022	Upnak a deldai mitei lakah in upnak a deldai mite leem tukin amuh bangin nung ing hi . Mahtihcun itibang lam a hi vangin ka leem theihnak tukin mi hempoh tei lakah a nundaan haw bangin nung pepel ing hi .
46009023	Hi thu hempoh hi Thuthangpha hangin ka bawlmi hi . A muicu vang midang tei co bok tukin ka deihmi hi .
46009024	Tai zuamnak ah mi tampi tel mek haw naven pakhat bekin tai zuam man ngah hi tih cu na theih khawngmi uh hi . Mahhangin zuamman ngah tukin tai un hi .
46009025	Zuamdunnak a teltu hempoh in a zilh haw laihin a taksa haw cu nasiazetin thuaknak nei haw hi . Mahtibangin a zuam lih haw cu a thiim thei paakkual lukhu ngah tukin hi . Mahnaven ohtei taksa a thuaknak uh cu a thiim thei ngawlmi paak lukhu ngah nuam hang hi .
46009026	Mahhangin ka tai ten a tawpnak mun heng suak rori tukin tai ing hi . Thotdunnak aa a teltu pan imah ngawlpi a thot thong ngawl bangin kei hei hi bok ing hi .
46009027	Zuamnak mun ah tel teen un tin midang ka sawm nungten keimah saw vawkmi hi kha tung tih ka lau hangin ka taksa cu thuaknak tuah pha no in cingkhawi ing hi .
46010001	U le na te aw , Moses a zuitu a pi le a pu uh tei hum ah i heng kaw tih cu cing leleng un tih deih ing hi . Amuhte cu meingo in hup in a venghawng haw in Tuipi san tan vawk haw hi .
46010002	Moses zuitu ahih haw bangin meingo sung le tuipi sungah tuinim haw hi .
46010003	A venghawng haw in hawvang cangho phunkhat ei haw hi .
46010004	A venghawng haw in hawvang tui phunkhat in haw hi . A lak haw aa a tel lelengmi hawvang suangpi pen tui in haw in , mah suangpi cu Khrih hi .
46010005	Mahtibang hinaven mi tamsaw ten Pathian a lungdamtiik haw ngawl hangin a luang haw cu phillawn ngamkhing ah khenkhek khawngin um haw hi .
46010006	Hi thu hempohte hi ohtei zocih tuk mite hi . Amuh bangbokin thil pha ngawl te deihin aum bok uh tuk ngawlnak in ngaallinnak piatu hi .
46010007	Mihek khat tei milim a biak haw bangin biabok tuk ngawlin ngaallinnak a piatu hi . Lai Thiangtho in , “ Mah mihingte cu an eihpuai ah an ei tukin a khun haw cu zu in nak le suallalnak in suak hi , ” ti hi .
46010008	Mihek khat ten nu le pa sualnak a bawl haw bangin bawl bok tuk ma hung hi ; mahti bang a bawl haw hangin hi nikhat sungah mi thawngsawmnih le thawngthum a thih haw cu !
46010009	Mihek khat in Topa thiatha a zoh haw bangin ohten zohtuk hi kha ma hi , mahtibangin a bawl haw hangin ngul in cik hum khawng hi .
46010010	Mihek khatte a phuhlih haw bangin ohte cu phu tuk ma hung hi ; mahbangin a phun haw hangin Thihnak Vancungmi in siatsuah khawng hi .
46010011	Hibangin a hum haw aa na a heng mite hi midang tei zo leh tuk tih le ngaallinnak tukin ngatmi hi . Itahimtitale hun tawpnak a hen kuan hun sungah um zo hung hi .
46010012	Mi pakhat in khozetin ding ing hi tin a ngaisung a hitale a lupnak tuk ngawlin ngaalling cawm hen .
46010013	Sualsohnak na tawhmi uh te hi midang tei lakah a heng mekmi sualsohnak hi . Mahnaven Pathian in a thukam kim tiikin na thuak zawh tuk uh ngawl tian in sualsohnak hengtiik tuk ma hi . Sualsohnak na tawh uh ten na thuak zawh theihnak tuk uh in thakhohnak pia tuk aa na suahcaknak tuk uh in lampi selh sak tuk hi .
46010014	Mahhangin ka ihmi ka ngualcamte aw , milim biak cu pial un hi .
46010015	Thu ngaisung thiam na hih uh hangin na lak uh ah in hitibangin hilh ing hi . Ka hilhmi hi nangmuh no a deidan na thiam un .
46010016	Topai Takeih eihnak in a manmi uh khuathai ca in Pathian lakah thungen in lungdamnak hilh in , a in uh ten hi khuathai cu Khrih ii thisan kawmdun hi ma hung maw ? Mahten Cangho a eih uh ten Khrih ii pumpi kawmdun hi ma hung maw ?
46010017	Cangho lomkhat ihangin ohte a venghawng uh in mi tampi hi nave hungin pumkhat suak hung hi . Itahimtitale cangho lomkhat kawmdunte hung hi .
46010018	Israel mitei thu khi ngaisung hem un : biakpiaknak aa a piakmi haw ciik a eitu pawpoh cu Pathian neel biaklaandawh hum aa a piatu lakah tel bok hi .
46010019	Hihti bangin ka tih ten milim hihen , milim an hihen a tih nuammi nei bok tuk tihnak hi maw ?
46010020	Hi hihim ma ! Ka hilhnuammi cu : um ngawltu tei biaklaandawh hum aa a piakmi haw khi Pathian lak pia hi haw ma hi , ngamhuailak aa a piakmi haw hi . Mahbangin ngamhuai tuah ngualcam na hih tuk uh cu deih mang hi .
46010021	Topai khuathai in le ngamhuai khuathai in cemdun pahsuh un hi . Topai cabuai le ngamhuai cabuai vang mang kawm pahsuh un .
46010022	Topai cing hen tih deih hung maw ? Amah saangin thanei saw hung tin ngaisung cop hung maw ?
46010023	Miten , “ Ihempoh bawl thei leng ung , ” ti haw hi . Hi zuh hi , bawl thei leng haw ; mahnaven ihempoh hi pha khawng ma hi . “ Ihempoh bawl thei leng hung ” Mahnaven ihempoh te hi eimuh ca bawmtu hi khawng haw ma hi .
46010024	Kuaman mai nemcuamnak bek ngaihsut tuk hi ma hi ; midang tei nemcuamnak ngaih-sut tuk saw hi .
46010025	Ciik zuaknak mun aa a zuakmi hawte cu i a bang eih tuk hi ; ka lungnop ma tin a thu dong ciang nuam pahsun .
46010026	Itahimtitale Lai Thiangtho in , “ Leihum le a sungum hempohte hi Topai ta hi , ” tin ti hi .
46010027	Pathian a sang ngawl miten an eih tuk in a sam haw ten , na mai aa a koihmi haw cu imah thudong li ngawlin eih in hi .
46010028	Mahnaven mi pakhakhat in , “ Hi an hi khuasia lak aa piakmi pahcuh , ” a ti tale mah a titu ii ca ngaisung in ei ngawlin um ngawn in .
46010029	Mihing lungmu ka tih ten , nangma lungmu hi ma hi , midang tei lungmu ka tih nuamnak hi . Mi hekkhat in , “ Mahtin ahitale itakaw midang tei ngaihsutnak in ka luatnak a noksak lih tuk ?
46010030	Pathian lakah lungdamnak hilh ta in an ei vengin , lungdamnak ka hilh nung ten an ka eih mi hangin ita miten kei a sonsiat lih haw ti haw hi .
46010031	Hi zuh hi ; itibang nate na bawl uh a hi vangin na eih uh ten heihihen , na in uh ten hei hihen , a venghawngin Pathian sunloihnak in bawl un hi .
46010032	Na nun daan uh cu pha no in nung unna Judah mitei lakah heihihen , Gentail mitei lakah hihen , Pathian Pawlpi tei lakah heihihen , buainak suaktiik pahsuh un .
46010033	Ka bawl bangin bawl teen bok un . Keima ca nemcuamnak ngaisung ngawlin mizapi nemcuamnak saw ngaisung ing , patnak a ngah theihnak haw tukin mi hempoh tei lungdamnak bawl tuk cu ka zuammi hi .
46011001	Khrih nun daan ka cun bangin nohte vang ka nun daan cung bok un hi
46011002	Nohte ka zilhmi thuzilhnakte cing leleng in keimah vang na phawhngilh uh ngawl hangin paakzet ing hi .
46011003	Hinaven na theih tuk uh ka deihmi cu mi hempoh ii lu cu Khrih hi , Zi ii lu cu a pasal hi , Khrih ii lu cu Pathian hi , tihmi hi .
46011004	Mahhangin mipi mai ah thungen in thu a phuan ten a lu a khuhtu pa cu Khrih mualpho tiiktu hi .
46011005	Mahten mipi maiah lukhuh ngawlin thungen in thu a phuangtu numei cu a pasal mualpho tiiktu hi bok hi . Mahtibang numei cu a lukolh mi numei bang hi , dangdun haw ma hi .
46011006	Numei ten a lu a khuh haw matale samtan khawng lawlaw haw hen . Numei ca in lukolh le sam tan khawng cu zahcaakhuai ahih hangin a lukhuh saw hen .
46011007	Pano cu a lu khuh kul ma hi , itahimtitale Pathian ii mel le vangletnak langtiiktu hi . Hinaven numei cu pano sunloihnak lang tiiktu hi .
46011008	Itahimtitale pano cu numei ii sung pen bawlmi hi ma hi , numei saw pano sung pen bawlmi hi .
46011009	Pano cu numei ta tukin bawlmi hi ma hi , numei saw pano ta tuk in bawlmi hi .
46011010	Vancung mite hangin numei in a lukhuh hen , mahtihcun a pasal ii huham nuai ah um hi tih cu langtiik tuk hi .
46011011	Mahnaven Topai sung aa a pawldunnak uh ah in numei cu amah bek um tuk hi ma hi ; pano vang a dangno in um tuk hi cuang ma hi .
46011012	Itahimtitale numei cu pano sung pen bawlmi ahih bangin pano vang numei sung pen tulmi hi bok hi . Mahten Pathian in ihempoh piangtiik hi .
46011013	Mipi maiah lukhuh ngawlin numei in Pathian neel ah thu a nget cu mawi ti uh cim ?
46011014	Nangmuh no in ngaisung hem un ! Leihum na umdaan uh ah in pano in samsau khawih cu zahcaakhuai hi tih lang hi .
46011015	Mahnaven numei ii samsau cu pahcoih tak hi . A samsau cu a lukhuhnak tuk in tihmi hi .
46011016	Mahnaven mi pakhat in a el nuam ahitale kamkhat bek hilh tung ; eimu lakah hihen , Pathian Pawlpi tei lakah hihen minam daantin lamdang imah um cuang ma hi .
46011017	Hitibangin ka hilh ten , nangmuhte ka pahcoih theih ngawlnak pakhat um hi : itahimtitale khawmnak mun aa na tawhdun uh huncaan hi a phami hi ngawlin a pha ngawlmi hi saw hi .
46011018	Pakhatnak ah na khawm uh ten hon khat le hon khat lem dun ngawlin um haw hi tin miten hilh haw hi . Hi thu hi thudik hi tuk hi tin um ing hi .
46011019	( Thudik theihtheihnak tukin a manmi le a man ngawlmi pawl dadang aa um cu a nemcuamnak um bok hi ) .
46011020	Mahnaven munkhat ah na khopkhawm uh ten na in na eihmi uh cu Topai takeih hi leh ma toh hi .
46011021	Itahimtitale mahtibangin nangmuh tek an na eih uh ten mi hekkhatte cu ngilkial in um haw naven , mi hekkhatte cu na in le na eih uh tam leita a ngui tian in ngui uh ci .
46011022	In le eihnak tuk nangmu bul in nei ma uh cim ? Mahmatale Pathian pawlpi zawnsak in mica-ngahte mualpho in a um haw tuk hi deih saw uh cim ? Hitibang thu ah in itin ti tukin um kam uh ci ? Nohte cu paak tung maw ? Paak lalam tuk mang hi .
46011023	Itahimtitale nohte ka zilh sawlawnmi thu zilhnak hi Topai lak pen ka ngahmi hi . Topa Jesuh in a zuak tuk haw zan in cangho cu la in ,
46011024	Pathian lakah lungdam thu a hilh ceng ten botthem in , ” Hihi ka taksa hi , nangmu ca tukin hi . Keimah na phawk lelengnak tuk uh in bawl un , ” tin ti hi .
46011025	Mahbangbok leng in , takeih a eih celh haw ten khuat cu la in , “ Hi khuat hi ka thisan tuah khoh tiikmi Pathian thukham thak hi . Na in sial uh ten keimah na phawh lelengnak tuk uh in bawl un hi , ” tin ti hi .
46011026	A tih nuammi cu hi cangho na eih sial uh le hi khuat na in sial uh ten Topa a kih leh laklawh a thihnak thu phuang uh ci tihnak hi .
46011027	Mahtibang ahih hangin kuakua hei in Topai minsiatnak tuk zoh mawi ngawlin Topai cangho ei in a khuat a intu cu Topai taksa leh thisan humah sualnak bawl hi .
46011028	Mahhangin kua hei in hi cangho a eih laih ngawl le hi khuat a in laih ngawlin amah le mah cek dun masa hen hi .
46011029	Itahimtitale hi cangho a eih le hi khuat a in ten Topai taksa ii a deihsanmi a thei mata cun a in a eih ten thukhennak a humah bawlcih suak hi .
46011030	Hibang na hih uh hangin nohtei lakah mi tampite cu natnak , nawmtaamnak le thihnak tian in tawk uh ci .
46011031	Masabel in eimuh le eimuh a cekciang dun uh tale Pathian thukhennak a hum uh ah heng tuk ma hi .
46011032	Mahnaven Pathian thukhennak a hum uh ah hengin Aman a cawh ngangai a hitale hi leihum tuah siacih vawk tuk ngawlin a pat nuam hang hi .
46011033	Mahhangin , U le naute aw , Topai takeih mang ten tukin na khopkhawm uh ten pakhat le pakhat ngakdun un hi .
46011034	Kua hei in a ngil a kial tale a inn pen ei ta hen . Mahtibangin na khawmkhawm uh tale Pathian thukhennak tawk tuk ma uh ci . Mahten thu dangte cu ka hen ten ngaisung teen leh nung .
46012001	U le naute aw , Hawvang Thiangtho ii piakmi laksawng thu ah in lai na kuatmi uh humah ka theihtiik nuammi um hi . Thuman na theihnak tuk uh in deih ing hi .
46012002	Lawki mi na hih uh laih in lampial zui in nunnak nei ngawl milimte bia uh ci .
46012003	Mahnaven Pathian Hawvang ii lamhuaih miten , “ Jesuh cu tamsiat hi ta hen , ” ti thei tuk ma hi . Hawvang Thiangtho lamhuaih mite bekin , “ Jesuh cu Topa hi , ” ti thei haw tuk hi .
46012004	Hawvang laksawng a phuphun um hi , mahnaven mah laksawngte hempoh a piatu cu Hawvang amah bek hi .
46012005	Topai nadeh a tuatuam um hi , mahnaven a naa a deh uhmi Topa cu Amah pakhat bek hi .
46012006	Nadeh theihnak a tuatuam um hi , mahnaven mah nadeh theihnak cu a kuakua lakah heihihen amuh le zawn tawk teen in a piatu cu Pathian amah leleng hi .
46012007	Eimu sung aa huavang a um lam phun khakhat in lang aa mahmi cu mi zapi tei nemcuamnak tukin hi .
46012008	Hawvang in mi pakhat cu cihnak le ot thiamnak pia in a dang pakhat cu thuthuk phuan thiamnak pia hi .
46012009	Mah Hawvang leleng cun mi pakhat cu upnak pia in midang pakhat cu mina damtiik theihnak pia hi .
46012010	Hawvang in mi pakhat lakah thasiahhuai nalamdang bawl theihnak pia in a dang pakhat lakah kamsang thu hilh thiamnak pia hi ; a dang pakhat lakah laksawng a ngahmi haw te hi Hawvang Thiangtho lak pen a hungmi hi maw hi ma tih khenkhuai thiamnak pia hi . Mahbang lelengin mi pakhat lakah theihngawl awn ot heihnak pia in , midang pakhat lakah mahtibang a otmi haw thei cian tiik theihnak pia hi .
46012011	Hite hempoh a piatu cu Hawvang pakhat bek hi ; Ama deih bangin laksawng dadang cu bulpak lakah pia tek hi .
46012012	Khrih cu taksa pumpi bang hi . Taksa pum cu pakhat hinaven taksa khen cu tampi um hi .
46012013	Mahbangin ohte vang Judah mi le Gentail mi ti in le suakca e , sal e , tin a um uh vangin a venghawng uh in mah pumpi pakhat sungah in Hawvang pakhat ii nipmi hung hi . A venghawng uh in mah Hawvang pakhat cu in tukin piak hi zo hi .
46012014	Pumpi hi taksa khen pakhat bek hi ma hi . Taksa khen tampi um hi .
46012015	Ke in , “ Kei cu khut ka hih ngawl hangin taksa khen sungah tel mang , ” a ti bang a hin , mahtibangin a tih hangin taksa khen hi kha ngawl ngangai ni maw ?
46012016	Mahten beng in , “ Kei cu mit ka hih ngawl hangin taksa khen hi mang , ” a ti a hin mahtin atihhangin taksa khen hi ngawlin um ngangai ni maw ?
46012017	Pumpi hi mit a hi khawng a hin itinkaw thu a theihtheih tuk ? Mahten beng a hi khawng a hin itinkaw ngim a theihtheih tuk ?
46012018	Mahnaven tu aa na umdaan uh bangin Pathian in taksa khen dadangte cu a umnak haw tuk mun teen ah ama deih bangin koih hi .
46012019	Pumpi hi taksa khen pakhat bek a hi a hin pumpi hi tuk ma hi .
46012020	Mahnaven tu aa umdaan bang ahitacun taksa khen tampi um naven pumpi cu pakhat bek hi .
46012021	Mahbangin mit in , “ Nang kul mang , ” tin khut lakah ti thei tuk ma hi . Mahten lu in ke cu , “ Nang kul mang , ” tin ti thei bok tuk ma hi .
46012022	Thu ngangai ti a hin a pumpi uh aa taksa khen a nawmtaam bel no hei a um ma a hin cang thei hihim tuk ma hi .
46012023	Thupi saap ma a tihmi uh taksa khente cu ngaalling deuh in tuamhlawm hung aa a mawi ngial ngawlmi taksa khen cu pha deuh in thuam hung hi .
46012024	A taksa hum uh aa zoh a mawi deuhmi cu thuam lih kul ma hi . Pathian in a taksa uh bawl in maizahnak a kulmi taksa khen cu maizah a ngah cuangnak tukin bawl zo hi .
46012025	Mahtihcun pumpi humah khenkheknak imah um ma hi . Taksa khen pakhat le pakhat hum ah midang ca ngaihsak dunnak nei saw haw hi .
46012026	Taksa khen pakhat in a thuak tale , taksa khen dangte vangin thuakpih bok hi . Taksa khen khat sunloihnak a ngah tale a dangte vangin lungdampih bok haw hi .
46012027	Na venghawng uh in Khrih ii pumpi hi uh ci . Mahten pumpaak tek in taksa khen hi teen uh ci .
46012028	Mahhangin Pathian in Pawlpi sungah mihingte cu eimu hihnak zawnteen ah koih hi . Masabelin tiikmi koih hi . A panihnak ah Kamsangte , a pathumnak ah zilhtute , mahten thasiahhuai nalamdang bawltute , a sangtu ah damtiik theihnak a piak mite , ahimatale midang bop theihnak a piak mite , ahimata mipui thiamnak a piak mite , ahimata theihngawl awn ot theihnak a piak mite hi haw hi .
46012029	A venghawng haw in tiikmi hi khawng haw ma hi , kamsang hei hi khawng haw ma hi , zilhtu vang hi khawng haw ma hi . Na lamdang bawltu vang hi khawng haw ma hi ,
46012030	natnak damtiiktu vang hi khawng haw ma hi , theihngawl awn a awn thei te vang hi khawng haw ma hi , theihngawl awn a letthiamtu hei hi khawng haw ma hi .
46012031	Mahtih ahih hangin a thupi deuhmi laksawng tumtah tuk hi saw hi . Mahten hite saangin a thupibelmi lak tung hi .
46013001	Mihing awn a phuphun hihen , vancung mitei awn heihihen , ka awn thei vangin itnak ka nei ma tacun ka awn cu a nging tul thongmi dak le a nging leilui thei dakkop bang hi .
46013002	Kamsang thu hilh thiamnak laksawng nei in cihnak a phuphun le thuthup a phuphun theih theihnak vang nei in , mualpi thawn thamthei tian in upnak ka nei vangin itnak ka nei matacun a phukthong hi .
46013003	Ka neihmi hempoh midangte pia khawngin ka pumpi hi mei halkaang tuk tian in ka pia ngam vangin itnak ka nei ma tacun kei ca in imah nemcuam ma hi .
46013004	Itnak cu a thinsau in mi hehpihnak nei hi . Itnak in iksiknak nei ma hi , tuangkhawnnak nei ma hi , pualthau bok ma hi .
46013005	Itnak cu a nuncan sia ma hi , ama ca bek ngaisung ma hi , a thincom ma hi .
46013006	Itnak in a bawl sual mite ciing leleng ma hi . Itnak cu na pha ngawl humah lungdam awng ma hi , Mahnaven thudik hum bek ah lungdam hi .
46013007	Itnak cu lungkiam tih nei ma hi , a upnak , ngaihsut sanmi le thinsaunak cu bo ni nei ma hi .
46013008	Itnak cu bo thei ma hi . Kamsang thu hilhnak a um vangin bo tuk hi , theihngawl awn ot theihnak a um vangin bo tuk hi . Thiamnak le theihnakte lal khawng tuk hi .
46013009	Itahimtitale thiamnak laksawng a ngahmi uh le Kamsang thu hilhthiamnak a comi uh te hi a khenlang bek hi .
46013010	Mahnaven a cangkim mi a hen ten a cangkim ngawl mite cu pai khawng tuk laih hi .
46013011	Naupang ka hih laih in ka ot daan , ka muh daan le ka thu ngaihsut daan cu naupang ngangai hi . Mahnaven tucun upa zotoh ka hih tak naupang daan cu zui nuam leh ma toh ing hi .
46013012	Tuin a muh daan uh te hi limlang sung aa a ciang ngialngawl in a luallau bek a muh uh bang hi . Mahnaven mah hun tecun , maiton in mu tuk hung hi . Tu aa ka theihnakte hi cangkim ma hi , mahnaven mah hun tecun cangkim tuk hi . Pathian in kei a theihnak a cangkim bangin ka theihnak vang cangkim zet tuk laih hi .
46013013	A bo thei ngawlmi na pathum um hi . Mah mite cu upnak , ngaihsutsanmi le itnak te hi , hi tei lak pen a ngengbel cu itnak hi .
46014001	Na muibat bel tukmi uh cu itnak hi . Mahnaven Hawvang laksawng dangte vang na tuptah tuk uh um bok hi . Mah tei lak pen na deihbel tukmi uh cu kamsang bangin thu hilhthiamnak laksawng hi .
46014002	Theihngawl awn in a awntu cu mihing tei lakah awn hi ma hi . Pathian lakah awn hi . Itahimtitale a ot mite kuaman theihsak haw ma hi . Hawvang hangin kuamai theihngawlmi awn hi .
46014003	Mahnaven kamsang bangin thu a hilhtu cun mihing lakah awn hi , mahten mi bawmtu in suakin thathonak le ngammuannak ngah haw hi .
46014004	Theihngawl awn in a awntu in amah le mah bek bawm cop hi . Mahnaven Kamsang bangin thu a hilhtu in Pawlpi venghawng in khangtotiik hi .
46014005	Na venghawng uh in theihngawl awn in na awn uh tale lungdam tung , Mahnaven kamsang bangin thu hilhthiamnak laksawng na ngah uh tale lungdam zet tung . Itahimtitale theihngawl awn in a awntu saangin kamsang bangin thu a hilhtu cu man nei saw ngangai hi . A otmi haw a let theitu um in Pawlpi sung a bop tih sial ngawl theihngawl awn cu Kamsang thu hilh thiamnak kim ma hi .
46014006	Mahhangin u le naute aw , nohtei lak ka hen ten theihngawl awn in ka awn ahin nohtei ca neu no beek nemcuamnak um ni maw ? Nemcuam tuk ma hi . Pathian lak pen thu phuanmi maw , ahimata theihnak pa khatkhat maw , ahimata kamsang thu hilhnak maw , ahimata zilhnak pa khatkhat maw ka keng thei ma ta nohtei ca in ka nemcuamnak imah um tuk ma hi .
46014007	Nunnak nei ma naven a aw nging thei awn mawi ngawsem hihen , tingtang hihen , ngaisung hem un . A tummi haw aw ciangzetin a thei ma ahitale a kua in a tummi ihim tih a theih haw tuk ?
46014008	Ngaaldo man toh ung tihnak pengkul tumtu pan a pengkul ciang no in a tum ma tale a kuakaw ngaaldo tuk a mansa in a um thei tuk ?
46014009	Mahbangbokin theihngawl awn na otmi uh cu imah a ciangmi a um matale a kua in thei tuk him ? Na otmi uh cu huih lakah paithong tuk hi .
46014010	Leihum ah awn phundang tampi um , hinaven tihnopnak nei ngawl awn pakhat hei um ma hi .
46014011	A otmi uh ka theithei ma tale mahbangin a awntu cu kei ca in awn theihngawl mikhual hi , keivang amuh tei ca in awn theihngawl mikhual hi bok ing hi .
46014012	Hawvang laksawng co tuk cu na nuamzet uh hangin idang saangin Pawlpi a khangto tiiktu laksawng cu na deih cuangmi uh hi .
46014013	Theihngawl awn in a awntu in a otmi a leh theihnak tukin thungen hen hi .
46014014	Mahtibang awn in thu ka ngen tale ka hawvang cu thungen ngai naven ka lungmu ngangai cu mah thungetnak ah tel ma hi .
46014015	Mahahitale itinkaw ka bawl tuk ? Thu ka nget ten hawvang tuah ngen tung aa ka lungmu hei in ngen tung hi . La ka sak ten hawvang tuah sa tuangaa ka lungmu vangin sa tung hi .
46014016	Na hawvang tuah bekin Pathian lakah lungdamnak thu na hilh ten itinkaw khawmnak aa a hungmi mipi ten na lungdamnak thu hilhmi Amen a tih theih haw tuk ? Na ot mi le na tih nuammi imah thei haw ma si ?
46014017	Pathian lak aa lungdam thu na hilhmi cu phazet tuk naven midang bawmtu cu hi ma hi .
46014018	Nohte saangin theihngawl awn tam saw ka ot hangin Pathian pakzet ing hi .
46014019	Mahnaven Pathian biaknak mun ah in midangte zilhnak tukin theihngawl awnkam thawngsawm ot saangin theihmi awn kamnga awn saw tung hi .
46014020	U le nau te aw , na thu ngaihsutnak uh naupang bangin um pahsuh un . Naa phangawl bawlnak lamah in naupang bang un , hinaven thu ngaihsutnak lam ah u haam bang un .
46014021	Lai Thiangtho sungah , “ Ka mihing tei lakah awn nam dadang a awntute mangin awn tung ; Ngamdang mitei muk le kam mangin , a lak haw ah awn tung , Mahnaven ka mihing ten Ka thu ngai cuang haw tuk ma , ” tin Topan ti hi , tin ngat in um hi .
46014022	Mah ahih hangin theihngawl awn in a ot theihnak laksawng cu a sangngawltu tei ca in melciknak hi . Kamsang bangin thu hilhtheihnak laksawng cu a sangngawl tei ca hi ngawlin a sangtu tei ca melciknak hi .
46014023	Pawlpi sung um mite na khawm uh ten , a khawmmi na venghawng uh in theihngawl awn in na awn khawng uh ahin , mahlaihtakin mi hekkhat ahimata lawkite a tum haw ahin , hi mite misil haw si ti haw tuk ma maw ?
46014024	Mahnaven na venghawng uh in kamsang bangin Pathian thu na phuan uh laihtakin mi pakhakhat ahimata lawki mi a tum ahin na thu hilhmi uh in a lungmu sun tuk aa in a sualnak vang thei cop tuk hi .
46014025	A ngaihsut kuh mite lang dedeuh tuk aa amah vang mahlai mun pen Pathian bia bok tuk hi . Mahten , “ Nohtei lakah Pathian um ngangai hi , ” tin ti haw tuk hi .
46014026	U le naute aw , ka hilh nuammi cu hibangin hi . Na khawm uh ten mi pakhat in lasa nuam tuk , a dang pakhat in thu zilh nuam tuk , a dang pakhat in Pathian lak pen thu phuanmi nei tuk , a dang pakhat in theihngawl awn in awn nuam tuk , a dang pakhat leleu in theihngawl awn in a otmi a tihnuamnak hilh nuam tuk , itibang ahi vangin Pawlpi khantohnak tukin bawl hen .
46014027	Mi ten theihngawl awn in a awn nuam tale a tambel mi panih ahimata pathum tian bekin awn haw hen , mah hei ten a sangsang no in awn haw hen na a otmi haw a lettu um hen hi .
46014028	Mahnaven awn lettu kuamah a um haw ma tale theihngawl awn in a awntu cu dapno in um hen na , amah le Pathian lak bek ah awn hen .
46014029	Pathian thu hilhnak a ngahtu panih pathumte saw in thu hilh haw hen . Midang ten a thu hilhmi haw a pha le pha ngawl ngai haw hen .
46014030	Mahnaven a khawmtu lak pen pakhakhat in Pathian lak pen thu hilh tuk a ngah tale thu hilhli laihtu cu cawl hih hen .
46014031	Na venghawng uh hei in Pathian thu cu a sangsang in hilh thei uh ci . Mahtihcun kua hei in cung pepel haw tuk aa thazaang ngah tek haw tuk hi .
46014032	Kamsang bangin thu hilh thiamnak laksawng a ngahtu in a hilhmi thu cu luantiik ngawlin a uk theih kul hi .
46014033	Itahimtitale ohte samtu Pathian in nok bengbungin um tuk cu deihsak ma hi . Zohmawi le nguallem no in um tukin deih hi .
46014034	Pathian Pawlpi ten mun hempoh ah a bawl haw bangin , khawmnak ah numeite cu dap no in um haw hen . Thu hilh haw pahsuh hen . Judah daan in a hilh bangin hotu hei hi haw pahsuh hen .
46014035	Thu pakhakhat a thei nuam haw tale a inn haw ah a pasal te dong haw hen hi . Pawlpi khopkhawmnak mun pen numei ii thu hilh cu zakcakhuai hi .
46014036	Pathian thu hi na lak uh pen a panmi hi maw ? Nohtei lak bek ah Pathian thu heng maw ? Hima hi .
46014037	Mi pakhakhat in Pathian ii hahmi ing tin ngaisung cawm hi . Ahimata hawvang laksawng ngah ing tin a ngaisung cawm tale , hibang in nohtei lakah ka ngatmi hi Topai thu piakmi hi tih cu a theih kul hi .
46014038	Hinaven hi thu hi imah a sumsial ma tale amah cu imah sumsial bok pahsuh un hi .
46014039	Mahhangin u le naute aw , kamsang bangin thu hilh tuk cu nuam un hi . Hinaven theihngawl awn in a awntu vang kham pahsuh un .
46014040	Ihempoh cu lemdun no in le zohmawi no in bawl un hi .
46015001	U le naute aw , nohtei lak aa ka phuanmi Thuthangpha khi tun theitiik leh nuam ing hi . Mah Thuthangpha cu na pomsami uh le na upnak uh kho zetin a dinnak mun hi .
46015002	Nohtei lakah ka phuansami Thuthangpha hi khoh zetin na pom uh tale nunpat mite hi tuk uh ci . Na pomkho uh ma tale umtu na hihnak uh hi thawnthong hi tuk hi .
46015003	Ka pom ngah zomi tun nohtei lakah a thupi bel hi tin ka phuan salawn mi cu hitin hi . Lai Thiangtho sungah ngatmi bangin , Khrih cu a sualnak uh hangin thi hi .
46015004	Phum haw in Lai Thiangtho sung aa ngatmi bangin nithum nung ten thawhtiik leh in um hi .
46015005	Piter lakah langin , mah nungten nungzui sawm le panih tei lakah lang hi .
46015006	Mah humpen a nungzui zanga val tei lakah veikhat lang hi . Mah a zuitu mi hekkhatte thi zo haw naven a tamsaw cu nung haw laih hi .
46015007	Mahten Jeim lakah langin , mahnungten tiikmi venghawng tei lakah lang hi .
46015008	A dawltabel ten keima lakah lang bok hi . Kei cu ni le ha kim in a suakmi hei hima na vengin !
46015009	Kei cu tiikmi lak pen a neubel , tiikmi tih hei in sam a taak ngawlmi ing hi . Itahimtitale Pathian Pawlpi bawlsiatu ing hi .
46015010	Mahnaven Pathian hehpihnak hangin tubangin ka hih theihnak hi . Ka hum aa itnak le hehpihnak a neihmi cu a thawnthong hi ma hi . Tiikmi dangte saangin nasia saw in na dek ing . Mahnaven mahmi cu keima dehmi tih tuk hi ma hi . Ka lak aa aum Pathian hehpihnak ii dehmi hi saw hi .
46015011	Mahtihcun Thuthang cu ngah uh ci . Ka lak pen na ngahmi uh hihen , a lak haw pen na ngahmi uh hihen , a venghawng uh ii phuanmi cu hihi hi , na upmi uh cu hi leleng cu hi hi .
46015012	Thuthang a phuanmi uh cu , Khrih cu thihnak pen thawhtiik leh hi zo hi tihmi thu hi . Mahnaven tun mi hekkhat in aita a thi mite thawhtiik leh hi haw tuk ma tin ti thei uh cim ?
46015013	Mahtin na tihmi uh cu a dik ahibang ahin Khrih thawhtiik leh hi tukma tihnak hi tuk hi .
46015014	Mahten thihnak pen Khrih a tho leh ma tacun Thuthang phuan tuk le up tuk imah nei tuk ma hung hi .
46015015	Mah hum pen Pathian thu lam ah zolthu son suak tuk hung hi . Itahimtitale Khrih cu thihnak pen Pathian in thotiik leh zo tih cu hilh leleng hung hi . Mahnaven a thi mite nunnak ah thawhtiik leh ngawl ngangai ahitacun Pathian in Khrih vang thotiik leh tuk ma hi .
46015016	Itahimtitale a thi mite thawhtiik leh ngawl ahitacun Khrih vang thawhtiik leh hi tuk ma hi .
46015017	Mahbangin Khrih thawhtiik leh ahimata cun , na upnak uh hi zolthu in suak thong tuk aa sualnak sungah a paithong mite hi tuk uh ci .
46015018	Mahhum pen Khrih a umtu a thi mite vang paithong bok haw tuk hi .
46015019	Khrih sungah ngaihsutsan a neihmi uh hi imah lai heng ngawlin , hi leihum a nunnak uh ca bek ahitacun mihing lak pen a hehpihhuai bel hi tuk hung hi .
46015020	Mahnaven thudik cu hi tih hin hi . Khrih cu thihnak pen thawhtiik leh hi zo hi . Mahmi cu thihnak sung aa ahihbu laih mite thawhtiik leh hi haw tuk hi tih aamahkhaan hi .
46015021	Mi pakhat hangin thihnak a um bang bokin mi pakhat hang in thawhlehnak heng bok hi .
46015022	Adam tuah a pehdunnak haw hangin mi hempoh thihnak a tawh haw bangin , Khrih tuah a pehdunnak haw hangin mi hempoh nunnak ah thawhtiik leh hi bok haw tuk hi .
46015023	Mahnaven a sangsang in thawhtiik leh hi haw tuk hi . A masabel in Khrih , a hunkik leh ten Ama mihingte hi haw tuk hi .
46015024	Mahnungten a dawltabel hun heng tuk hi . Khrih ii Hawvang lam uktute , thu neitute le huham neitute hempoh a neh khawng nung ten Uknak cu Pa Pathian lak ah ap tuk hi .
46015025	Itahimtitale Pathian in ngaal hempoh cu neh khawng in a ke nuaiah a koih khawng maceng Khrih in uk tuk hi .
46015026	Ngaal nungdawlbel a neh tukmi cu thihnak hi .
46015027	Itahimtitale Lai Thiangtho in , “ Pathian in ihempoh a ke nuaiah koih khawng tuk hi , ” tin ti hi . “ Ihempoh ” tih ten Pathian Amah tel ma hi tih cu hilh kul ma hi . Pathian in na hempoh cu Khrih ii nuaiah koih khawng tuk hi .
46015028	Mahnaven ihempoh cu Khrih uknak nuaiah a koih khawng ceng ten Capa Amah vang mah na hempoh ama nuaiah a koih saktu Pathian ii nuai ah koihcop bok tuk aa Pathian cu ihempoh ii humah uktu hi tuk hi .
46015029	Mahten a thi mitei ai in baptizam a neitute hi itinkaw ahih haw tuk ? A tupmi haw cu ai kaw ? Mi hekkhat tei tihnak bangin a thi mite thawhtiik leh ngawl a hi ngangai ahin ita hi miten mithi tei ai in Baptizam a laak theih haw ?
46015030	Eimuh le eimuh ti ahin thinsuknak lakah itakaw a um nuam lih hi ?
46015031	U le naute aw , nisial in thi ing hi , Khrih Jesuh tuah a pehdunnak uh hangin nohte cu ka tuangkhawnnak hi uh ci . Mahhangin hitibangin awn thei ing hi .
46015032	Mahten hi lai Efesa khua ah Sahang tuah sualdun ung hi tihtak in na ka bawlmi hi mihing tumtahnak bek tuah ka bawlmi ahitacun ka miatmi ihim a um tuk ? A thimi thawhtiik leh ahi haw ngangai ma ahin thutehkipnak a um bangin , “ Zingten thi tuk ngawngaw , in le ei ngawn nung hi , ”
46015033	Zolmi hi pahsuh un . Santehnakin , “ Ngualcam pha ngawl in ziaza siatiik hi , ” ti hi .
46015034	Na lungmu uh khanglo unna , na sualnak uh cawl toh un . Mi hekkhat cu Pathian hei na theih uh ngawl hangin zakca haw hen tin ka tihmi hi .
46015035	Mi hekkhat in , “ Itinkaw mi thite cu thawhtiik leh ahih haw tuk ? Itibang pumpi kaw a neih haw tuk ? tin dong tuk uh ci .
46015036	Misilte ' lei sungah anci na cin uh ten a thi masa ma tale po thei ma hi .
46015037	Mahten anci na cin uh ten sangvut ci hihen , anci dang hihen a ci bek si na cin uh , a poto tukmi a kung cing awng ma si uh ci .
46015038	Pathian in mah anci cu a deihmi pumpi pia hi , anci hempoh cu pumpi pia tek hi .
46015039	Nunnak a neimi hempoh in a neihmi haw taksa bang teen ma hi . Mihing taksa cu phunkhat hi aa ngamsa ii taksa cu phun dang hi . Vano taksa cu dang in ngasa te vang dang hi .
46015040	Mahten vancung luang pumpi le leihum pumpi um hi . Vancung luang pumpi mawinak le leihum luang pumpi mawinak cu dang un hi .
46015041	Ni in ama mawinak nei in hade hei in mawinak phundang nei hi . Aksi vangin mawinak nei tek haw in a mawinak haw cu dang tek hi .
46015042	Mithite thihnak pen thawhtiikleh ahih haw ten mahtibangin hi bok tuk hi . Taksa pum cu phum ahihten a thi theimi hi . Thawhtiikleh ahihten a thi thei ngawlmi hi tuk hi .
46015043	Phum ahih ten a mawi ngawlmi le a tawntaimi hi . Thawhtiikleh ahih ten a mawizetmi le a cakzetmi hi tuk hi .
46015044	Phum ten tisa pumpi hi . Thawhtiikleh ahiten hawvang pumpi hi tuk hi . Tisa pumpi a um bangin hawvang pumpi vang um hi .
46015045	Itahimtitale Lai Thiangtho in , ” Mihing masabel Adam cu a nungmi in bawl hi , ” tin ti hi . Hinaven a dawltabel Adam cu nunnak piatu Hawvang hi .
46015046	A heng masabel cu hawvang hi ma hi , tisa hi . Mahnungten Hawvang heng hi .
46015047	Lei aa bawlmi masabel Adam cu lei pen hung hi . A panihnak Adam cu van pen hung hi .
46015048	Lei ii ta a hi mite cu lei aa bawlmi bang haw hi . Vancung ta a hi mite cu van pen a hungmi bang haw hi .
46015049	Lei aa bawlmi mihing mel a silh uh bangin van pen a hungmi pai mel silh tuk hung hi .
46015050	U le naute aw , ka hilhmi cu hi tin hi . Thi le sa tuah bawl miten Pathian Uknak cu co thei haw tuk ma hi . A thi theimi in a thi thei ngawlmi cu luah thei tuk ma hi .
46015051	A dikmi thu-ip hi ngai kek un . A venghawng uh in thi khawng tuk ma hung hi . Mahnaven a nungdawlbel pengkul a tum haw ten mitphelep sungin thek tuk hung hi . Itahimtitale pengkul aw a ngin ten mithite thawhtiikleh hi haw tuk aa thi leh haw tuk ma toh hi . Mahten ohte cu thek khawng hi tuk hung hi .
46015052	
46015053	Itahimtitale a thi theimi cu a thithei ngawl tohmi in thek tuk hi , a thi tukmi cu a thi tuk ngawlmi in thek khawng hi tuk hi .
46015054	Mahbangin a thi theimi cu a thi thei ngawl toh in thek ahih ten Lai Thiangtho in , “ Thihnak cu bolaltiik khawng hi zo hi , Nehnak cu cangkim zo hi , ” a tihmi cu kim tuk hi .
46015055	“ Maw thihnak , na mi nehnak ilai ah him ? Maw thihnak , na ngu ilai ah him ?
46015056	Thihnak ii ngu cu sualnak hihi , sualnak ii huham cu Daan hi hi .
46015057	Mahnaven a Topa uh Jesuh Khrih hangin nehnak piatu Pathian cu thangphat pahcoih hi ta hen .
46015058	Mah hangin ka ih mi u le naute , khoh zetin ding unna , tuthong tuk ngawlin khoh un . Pathian naa cu hahkat zetin dek leleng un . Topai nadeh cu thawnthong awng ma hi tih cu thei uh ci .
46016001	Judah ngam aa um Pathian umtu tei tatuk sum khon tuk thu ngatmi sungah , Kalati Pawlpi tei lak aa thu ka cahmi bangin bawl un hi .
46016002	Nipi ni sial in na ngahmi uh a dem le a tam bangin tangka khon ten unna khawl ham un . Mahtihcun ka hen ten tangka khon kul tuk ma toh hi .
46016003	Ka hen nung ten na tenmi uh a kuate him tih theihtiik nakin a khut haw ah lai ken tung aa Jerusalem ah na laksawng uh cu puak leh haw tuk hi .
46016004	Ka hawh man um tuk ahitale hawh teen leh nung .
46016005	Masidonia ngam sung hawh thah tuk ka hih tak ka hawhthah ceng ten nangmu lakah heng leh tung hi .
46016006	Na lak uh ah hun tawkfang mang tung hi . Phalbi sung hempoh vang hi kha men tuk hi . Mahnungten khual ka zinnak tuk cu ilai lamah hei hitahen ngaihsut bawm leh tuk uh ci .
46016007	Palvawk thah thong hi ngawlin Topai khuakhannak ahitale na lak uh ah hun tawkfang mang nuam ing hi .
46016008	Hilai Efesa khua ah in Penticost ni tian um tung hi .
46016009	Langpangtu tampi um haw naven hilaiah in a nemcuammi nadeh deh theihnak hunpha um hi .
46016010	Nohtei lakah Timawte a heng tale phano in na zo un . Itahimtitale amah vang keimah bangin Pathian nadektu hi .
46016011	Kuaman nautat pahsuh un . Lungmuang zetin a khualzinnak ah a hawh pepel theihnak tukin bawm un hi . Mahten keima lakah heng leh tuk hi . Hilaiah a hen tuk cu unau dangte tuah ngakhelzet ung hi .
46016012	A unau uh Apollos thu ah in , unau dangte tuah na lak uh ah zin tukin soli navengin a tun a hawh tuk cu lungkim malaih hi . A lemcan ten hawh leh tuk hi .
46016013	Lungmu cipzetin na um un . Na upnak sung uh ah khohzetin ding un . Ngaalpha in um unna a cak mite hi un .
46016014	Ihempohte itnak tuah dek un .
46016015	Stefanas le a innkuate cu na theihmi uhte haw hi . Amuhte cu Akhaia peng sung pen Khristian masabel haw hi . Pathian mihing tei ca in a lungmu haw le a thazaang haw a venghawng in pia haw hi . U le nau te aw ,
46016016	amuhte hihen , a nadehpih hawte hihen , mi a pui dan haw hi zui zazal un tin ngen ing hi .
46016017	Stefanas le Fortunatus le Akhaikus a hen haw hangin lungdam ing , na um uh ngawl vang thei lawlawm mang .
46016018	Na thin uh a noptiik haw bangin keivang ka lung noptiik bok haw hi . Hi mite cu pah tak ngangai haw hi .
46016019	Asia ngam aa Pawlpi ten nuksat haw hi . Akuila le Priscilla le a inn haw aa a khawmtu Pawlpi ten Khristian it dunnak tuah nuksat haw hi .
46016020	Hilai unau ten nuksat haw hi . Pakhat le pakhat unau it dunnak tuah thut dun un .
46016021	Hibangin Paul in nuksat ing tih hi keima khut rori in ka ngatmi hi .
46016022	Kua hei Topa a deih ngawltu cu a hum ah siatnak heng ta hen . Maranatha Topa heng hi .
46016023	Topa Jesuh ii hehpihnak cu nohtei lakah um zaal ta hen .
46016024	Khrih Jesuh hangin nohte ka ihnak cu na venghawng uh humah um ta hen . Amen .
47001001	Khrih Jesuh nungzuitu , Pathian ii lungkim in ten mi , keimah Paul le a unau pih uh Timawte in Kawrin Khua ummi Pathian ii Pawlpite le Akhaia ngam sung aa khua hempoh ah a ummi Pathian ii Pawlpi hempoh na venghawng uh lakah laikuat ung hi .
47001002	A Pa uh Pathian le Topa Jesuh Khrih hehpihnak le daihnak cu nangmu humah um zaal tahen .
47001003	A Topa uh Jesuh Khrih ii Pa le a Pathian , mi hehpihtu a Pa uh , i hempoh pen bopnak a piatu Pathian cu pahcawi nung hi .
47001004	Haksatnak nam tampi lak pen a couhmi bopnak cu mang in haksat vansannak a phuphun a tawkte bawm thei bok hung hi .
47001005	Aitibanginhim titale Khrih thuaknak a phuphun sungah a tel bok uh nak bangin Pathian ii bopnak sung hei ah in Khrih hang in tel bok hung hi .
47001006	Haksatnak ka tawh uh mi cu nangmuh tei upnak tuk le patnak tukin hi . Koh ten bopnak ka ngah uh ta cun haksatnak ka thuakuhmi cu thinsaunak tuah nangmuh vangin na thuaktheihboknak tuk uh in bop nak le thazaang ngah tu hi bok uh ci .
47001007	Mahtih bang ahih hangin nangmuh tei humah muansannak ka neih uhmi cu bothong awng ma hi . Aitahimtitale kei mu thuaknak sungah a teltu na hih uh bangin bopnak ka co uhmi ah hei in teltu hi bok uh ci , tih thei ung hi .
47001008	U le nau te aw , Asia ngam pen haksat ka thuak uh thei tuk nuam ung hi . Ka hum uh aa ka puak uh mi thil cu a ngeng zet bek sialngawl in a ngit leita hangin nung tuk hei in ngaisung leh ma zo ung hi .
47001009	A thi tuk in sonsa mi ung hi , tin ngaisung ung hi . Mahna ven hitihbangin thu a um cu keimuh le muh muangdun ngawl in thihnak pen a tholehtiik tu pathian ka muannak tuk uh in na hi saw hi .
47001010	Mahtibang a lauhuai thihnak sungpen Pathian in pan suakin Mailam ah vangin pan suak tuk hi . Thunget nak tuah na bop uh hangin Pathian humah muannak nei ung hi .
47001011	Mahti cun keimu ca thu na nget uh te cu Pathian Aman thupha pia tuk hi . Mah ten keima ai in mi tampi ten Pathian lakah lungdam thu son haw tuk hi .
47001012	Hi lei hum aa a nunnak uh le a ce in nangmuh tuah a pehzopdunnak uh hi , mihing ciihnak i ukmi hi ngawlin Pathian ii hehpih ningnatnak huham ii thawm le vang in mah Pathian ii piakmi awntaituang le thu ngai i oh a uk daan khi cang cian zet in a theihtiik nak hangin uang zet ung hi .
47001013	Nohtei lakah lai ka ngat ten na sial theihuhmi le na theih theihuhmi bek ngan ing hi . Tu cun koh na theihnak uh cu cangkim ma laih hi mahnaven cangkim zet in thei leh tuk uh ci tih muan sannak cu nei ing ; mahtihbang in Topa Jesuh ii Ni ten keimuh hi na tuangkhawnnak uh hi tuk ing ama nangmuh te vang keimuh tei tuangkhawnnak hi tuk uh ci .
47001014	
47001015	Hi thu hi a ciangzetin ka theih hangin veinih thu pha co haw hen tin a masa cun nangmu lakah zin tuk in tum lawk ing hi .
47001016	Ka tuptah micu Masidonia ah ka zinten hawh thah nangin ka kihleh lam ten palthah leh tungtin tum ing hi . Judah ngam ka hen theihnak tuk bopnak vang pia thei tuk uh ci tin ngaihsutnak nei ing hi .
47001017	Hitihbang vaithawinak ka neih ten nangmu lak pen lungmu neingawlmi bang hung maw ? Khual ka zinnak tuk ka ngaihsut ten mai mataan bek ngaisung in “ mahngai , mahngai , ” tih nung ten , “ Mah ma , mahma ” tin thu a hengtiik lehcettu hung maw ?
47001018	Pathian cu thumaan phuan tu ahih bangin nangmu lak a ka thutepmi cu “ Mah ee ” tih le . “ Mahmi , ” tih ceemcih ma hi .
47001019	Itahimtitale nangmu lakah Silas , Timawte , le keimah in ka phuanmi uh Pathian Capa Jesuh Khrih cu “ Mah ee , ” tih le “ Mahma , ” tih ceemcih hi kha ma hi . Pathian ii mah hi ti in a lungkim mi Capa hi .
47001020	Mahhangin Jesuh Khrih thawm in Pathian sunloihnak ah , “ Amen ” tin atih uh mek nak cu hi . Itahimtitale Jesuh Khrih cu Pathian thu tiammi hempoh tei lakah , “ Mah ee ” tihmi khi hi .
47001021	Keimuh hi hen , nangmuh hi hen , munkhat in Khrih tuah pumkhat hung hi , tih a thei ciangtiiktu cu Pathian Amah hi . Pathian in Ama bulta hi tukin khen khuai zo hi .
47001022	Ama bulta ahihnak uh cu eimu humah melciknak koih zotoh in eimu ca koihsa in a ummi hempoh aamahkhaannak in a lungmu uh ah Hawvang Thiangtho pia zo hi .
47001023	Hi thu theitu in Pathian min saal ing hi . Ka lungmu theitu Amah hi . Kawrin khua hawh tuk ngawlin ka soncatnak cu nangmu caa ka ngaihsutnak hangin hi .
47001024	Na upnak tuk uh thu pen hi tin um un hi , hi hi um pah suh un tin thu neih tum ma ung hi . Na upnak uh ah in khohzet uh ci tih cu thei ung hi . nangmuhtei lungdamnak tukin na dek langkhat saw hung hi .
47002001	Mahhangin nangmuh te thasia lehtiik tuk saangin a zin ngawlin um saw tung tin son cat zoto ing hi .
47002002	Itahimtitale nangmuh te tha ka siatiik a hin a kuahim ka lungdamnak bawltu a um leh tuk toh ? Nangmuh hi ka lungdamnak bawltu uh ci .
47002003	Mahhangin ka laikuatmi sungah ka lung a damtiiktu nangmuh ten ka tha na siattiik tuk uh saangin zin leh tuk mang tin ngai sung ing hi . Aitahimtitale kei ka lung a dam ten nohte vang lungdam bok uh ci , tin muangmawh ing hi .
47002004	Nangmu lak aa lai ka ngatmi hi , lungmu ngitzet in le laklawhzet in mit hitui tuah in ngan ing hi . Hitihbang ka ngat ten nangmuh te thasiatiik tukin hi ma hi ; na hum uh ah itihzah in itnak nei kam ing tih na theihnak tuk uh in hi saw hi .
47002005	Mi pakhakhat in midang humah thasiatnak a hentiik ten keima hum hengtiik tih hi ma hi , tawk fang cu nangmu humah a hengtiik na hi saw hi . Hi tin a neem deuhin ka otnak cu a humah khoh leita ka deih ngial ngawl hangin hi .
47002006	Hitihbang thasiatnak a piangtiik tute cu mitam saw tei bawlsiatnak tawk fang thuak li zo haw toh hi .
47002007	Tu pen pan in ngaithiam un na thazaang pia saw un hi ; a tha a sia leita lawlawm tale a beidong tuk hi .
47002008	Na itnak uh tehi a humah langtiik un tin ngen ing hi .
47002009	Nangmu lak ah hilai ka ngatnak cu ka thu hi zui ngangai haw maw itibang kek haw him tih theihnuamnak in ka khing khainak hi .
47002010	Mi pakhakhat thil a bawl sualtu na ngaihthiam uh ten kei vangin ngaithiam bok ing hi . Itahimtitale ka ngaihthiam kuulmi a um ngangai ta le nangmuh hangin Khrih mai ah ngaithiam ing hi .
47002011	Mahtihbangin ka ngaihthiamnak cu Satan in eimuhte neh ma hen tih ka deihnak hangin hi . Satan ii tuptahmi tale theithei sih hung hi .
47002012	Khrih Thuthangpha phuang tukin Troas khua ka hen ten Topan mahlai ah nadek tukin kongka honsak tin mu ing .
47002013	Mahnaven a unau uh Titas mahlai ah ka muh ngawl ten ka lungmu tamzet ing hi . Mah ahih hangin mahlai aa mihingte cu zam hih ngawn tung tin ti in Masidonia lamah hawh ing hi .
47002014	Pathian lakah thangphatnak um ta hen ! Itahimtitale Khrih tuah a peh dun uhnak hangin Khrih ii nehnak puai sungah a hawhtu tukin Pathian in lamhuai ngut hi . Khrih ii thu cu khua hempoh ah paknamtui bangin zaitiik tukin Pathian in koh te cu mang hi .
47002015	Itahimtitale kohte cu Khrih in Pathian lakah a piakmi zimui namtui bang hi ung hi . Mahmi zimui cu patnak lampi ah a hawhli laih mitei lakah le paihthongnak lampi ah hawhli laih mitei lak hei ah in hengkhawng hi .
47002016	A paithong susuk li laih tei ca cun hi zimui namtui hi cu a thihnak tuk ngimsia hi aa , patnak a ngah lilaih tei ca cun nunnak piatu namtui hi . Mahtihbang nadeh sunglawi le nadeh khung cu a kua in kaw a dek suak thei tuk ?
47002017	Kohte cun Pathian ii thu khi man baihno men in a zuaktu te bang kha ma ung hi . Pathian ii tiikmi ka hih uh hangin Khrih ii na dek tu ung hi tih thei in a mit muh ah lungmu tatak in a thu phuang ung hi .
47003001	Hi tin ka tih uh ten mah le mah tuangkhawng copli bang ni ung maw ? Mi hekkhatte bangin nang mu lakah hihen , mahmatale nangmu lak pen hihen , thohkhannak lai ket kuul bok hi ni ung maw ?
47003002	Lai ken dang kuul ma ung hi . nangmuh hi ka lai uh hi toh uh ci ; mi hempoh tei theih tuk le sial tuk in keimu lungmu sung a ngatmi lai hi uh ci .
47003003	Hi lai a ngantu cu Khrih amah hi aa , koh te cu a puatu tukin a man mite hi ung hi , tih hi ciang zet in lang hi . Mahmi lai cu laitui in ngatmi hi ma hi , a nungmi Pathian Hawvang ii ngatmi hi ; suangpeek hum a ngat mi hi ma hi , mihing thinsung ah ngatmi hi .
47003004	Hitin ka phuan ngamnak uh cu Khrih hu le thawm tuah Pathian ka muannak uh hangin hi .
47003005	Hi nadeh hi a dek theitu hi ung tin phuan ngamnak keimu taksa humah imah um ma hi . Ka deh theihnak uh hempoh cu Pathian lak pen a hungmi hi .
47003006	Thukamthak na dektu ka hih theihnak uh cu Aman thazaang a piaknak hangin hi . Mah thukham thak sungah lai in ngatmi thukham um ma hi . Hawvang saw um hi . thukham cun thihnak hengtiik hi ; mahnaven Hawvang cun nunnak pia hi .
47003007	thukham laicang pakhat nung pakhat in suangpeek humah ngatmi hi aa , mahmi thukham piak laih cun Pathian ii sunloihnak lang hi . Moses ii maicangah a langmi vaaknak cu manlang in paai leh naven a vaakmi a nasia leita hangin Israel miten a mitmai cu cangcian zet in zo ngam haw ma hi . Thihnak a hentu thukham hei in mahtihbang cun sunloihnak tuah a heng ahitale .
47003008	Hawvang ii nadehnak sunglawi cu Itihzah sunglawi sesem kam ni !
47003009	Mihing te sual not thukhennak thu ah hei in mahtihzah sunloihnak a um a hitacun mihingte nunpatsuaknak thu ah cun sunloihnak ngeng sesem hi .
47003010	Nidang laihcawng in a dezet bok mi sunloihnak cu a tu aa a vaak sesem mi sunloihnak hangin a vaaknak liamzo tih tuk hi zo hi .
47003011	Hun comno sung a vaakmi khi sunglawizet a ti uh a hin a kumkhua a phaatmi cu Itihzah sunglawi sesem hi tuk him !
47003012	Hitihbang muan san a neihnak uh hang in ngamzet in ngaalpha hung hi .
47003013	Koh te cu Moses bang hi kha ma ung hi . Moses cun a mitmai a vaakmi a liam dedeuh mi khi Israel miten muthei haw ma hen tin a mai cu puan in khuh cop hi .
47003014	Aitibang hei in hihen a lungmu kongka haw cu bing leleng hi . Tu ni tian thukham lun lai a sial haw sial ten a lungmu haw cu puan in khuh leng haw laih hi . Mihing te cu Khrih tuah a pehzom haw bek ten mahmi puan cu lawl haw hi .
47003015	Tuni tian Moses thukham a sial haw ten a lungmu haw cu puan in khuh leleng haw laih hi .
47003016	Mahnaven mah puan cu vawk theih hi ; Lai Thiangtho hei in , Moses cu Topai lam a hek ten a puan cu duuk cawm hi , ” tin ti hi .
47003017	Hi Lai Thiangtho hin , “ Topa , ” a tihmi cu Hawvang thiangtho ii a tihnopnak hi . Mah ten pai Hawvang umnak ah cun zalennak um hi .
47003018	Oh te hei cu a veng hawng uh in a mai uh puan in topmi ahih leh uh ngawl toh hangin Topai sunloihnak cu thalang bangin a langtiiktu te hung hi . Mahmi sunloihnak cu Hawvang Topai lak pen a hun hangin a nunnak uh sunglawi sesem in le amah bang dedeuh in thek tawto hi .
47004001	Pathian in hehpih in hi nadeh hi Aman a dehtiik hangin thinnau ma ung hi .
47004002	A bawl kuh mek uh thil le zahcaakhuai thil te khi vawkkhawng zo ung hi ; mizol ma ung , Pathian thu vang keimu deih zawng in melh ma ung . Thudik cu zaaknop le taaituangzet in phuang in mah ti cun itihbang mihing ung ngim tih khi miten a lungmu haw in khenkhuai haw hen tin nung ung hi .
47004003	Mahtihbang ahih hangin Thuthangpha ka phuanmi uh hi lang ngawl in seelmi a hitacun a paimi ii caa bek in seelmi in lang tuk hi .
47004004	Mah mite cun sang haw ma hi , itahim titale hi leihum ii pathian siava in a lungmu haw cu khuathim lakah a koih leleng hangin hi . Thuthangpha ii vaaknak Khrih ii sunloihnak pen a hengmi vaaknak cu mu haw ma hen tin mah pathian cun lim leleng hi . Mah Khrih cu Pathian tuah bangve hek hi .
47004005	Ka hilh uhmi hi kei mu cungca ng thu hi ma hi ; Jesuh Khrih cu Topa hi a , Jesuh ii caa in kohte hi nangmu umlawh ung hi , tihmi saw hi ka hilhmi uh hi .
47004006	“ Khawthimnak sung pen khuavaknak suak hen , ” tin a titu Pathian cu Khrih ii mitmai hum a Pathian ii sunloihnak khi ka theihtheihnak tuk uh in keimu lungmu sungah a vaaknak piatu cu Pathian amah leleng hi .
47004007	Mahnaven hi hawvang ro thil a cotu koh te cu bellei in bawlmi bel bang poh ung hi ; itinhimtitale a sangbel thuneihnak cu keimuh tei ta hi ngawlin Pathian ii ta hitih langtiiknak in hi .
47004008	Ka elkim uh ah haksatnak in nempeek naven khendun in tai mang thong ma ung hi ; veikha khat ten aicaan in le mangbangzet in um ung , mahnaven amthong ngai cun um ma ung ;
47004009	Huatu tampi nei ung , mahnaven ngualcam nei ngawl cuang ma ung ; veitam pi nasia zet in tuahmawhnak tawk ung , mahnaven thi cuang ma ung .
47004010	Jesuh ii nunnak cu ka taksa hum uh ah lang hen tin cat ngawlin a thi theimi ka pumpi hum uh ah hin Khrih thihnak pua leleng ung hi .
47004011	Athimi ka pumpi hum uh ah hin Jesuh ii nimnak lang hentin nisial thihnak tawk kuan leleng in Jesuh hangin um ung hi .
47004012	Hihi a tihnopnak cu keimu sungah thihnak in nadek naven nohtei sungah cun nunnak in nadek tihnak hi .
47004013	Lai Thiangtho in , “ Ka up hangin hilh ing , ” tin ti hi . Mahtihbang upnak lung mu nei in ka sannak uh hangin Pathian Thuthang phuang bok ung hi .
47004014	Topa Jesuh khi thihnak pen a thotiiktu Pathian cun keimuh vang Jesuh tuah thotiik bok tuk aa nangmuh te tuah munkhat ah ama umnak ah la tuk hi tih khi thei ung hi .
47004015	Hi hempohte hi nangmuh ngeh hangin hi . Mahten Pathian ii hehpih ningnatnak cu mi tamdeuh tei humah a hen hangin , Pathian sunloihnak cu mi tampi ten thangphat sesem haw tuk hi .
47004016	Hitihbang ahih hangin hi thanau ngawl in ka um theihnak uh cu . Ka taksa pumpi uh cu a kiam susuk livang ka hawvang lungmu uh cu nisial in thak suak to leleng in um hi .
47004017	Mahten haksatnak ka tawh uh note hin a let tampi in kumkhua sunloihnak pia tuk hi .
47004018	Mahhangin cang cian zet in ka zoh uh mi cu mit a muh theih thil te hi ma hi ; muh theihngawlmi thil hi saw hi . Muhtheih mite cu hun comno sung bek phaat hi , mahnaven muh theihngawlmi cu kumkhua ca phaat hi .
47005001	Ohtei a umnak uh puan inn a himi cu leihum pumpi hi phialet khawng vangin Pathian in vancung ah eimu umnak tuk a sakmi , kumkhua a siatheingawlmi inn eimu ca in koih hi tih cu thei hung hi .
47005002	Tucun cawl mahtak in huisa li hung hi . Vancung aa a inn uh tuah in thuam leh tih a ha zawl uh hangin mahtihbang cun huisa in a umnak uh cu hi .
47005003	Mahtihbangin vancung thuamsilhtiik ahih uh hun ten taksa pumpi nei ngawlin hi tuk ma hung hi .
47005004	Hi lei puan buk sung a um sung uhcun a nun uh cim in tauli hung hi . Mahtihbangin a taulihnak uh cu lei puan buuk hi vawk nuam ahih uh hangin hi ma hi ; mahnaven , a nun uh hi , vancung thuam silh tiikmi hi le hung mahticun a thi theimi hi nunnak cu a thi theingawlmi in , thek khawng le hung tih , a nuamnak uh hangin hi saw hi .
47005005	Hitihbang thekdunnak tuk ca vaithawi saktu cu Pathian hi . Mahten eimu caa khawlsa in a koih mi , hempohte aamahkhaannak in ama Hawvang pia hi .
47005006	Mahhangin lungmu khohkhahzet in um hung hi . Leihum tisa tuah thinnop in a um sung uh cun Topai inn tuah khawla hung hi tih thei hung hi .
47005007	Itahumtitale a nunnak uh cu mit in muhtheihmi tuah pehdun kha ma hi ; upnak tuah in pehdun hi .
47005008	A lungmu uh khoh , a ngaal uh pha in mai nuamnak bangin a cang thei a hin hi leihum taksa a inn uh hi zamta in Topai inn a um teng saw tuk hung hi .
47005009	A i hei hi tahen leihum aa a inn uh ah a um uh hei ten hi hen , I lai bang lai inn ah a um uh hei ten hihen , i hempohte saangin Amah a lungdamtiik tuk uh khi thu pi bel hi .
47005010	Itahimtitale thu khen tukin a venghawng uh in Khrih mai ah cun ding leh tuk hung hi . Kuakua hei a pha hihen a sia hihen a nun sung a taksa i bawlmi bang kek in ngah leh tuk hi .
47005011	Pathian kih ca tihmi a tihnopnak a i him tih ka theih uh hangin midangte vang zawm pepel ung hi . Pathian in a lungmu uh thei khawng pial hi . Mahtihbangin nangmuhten keimah thei khawng bok tuk uh ci , tin muanmawhnak nei ing hi .
47005012	Nangmu lakah ka phatnak uh langtiik leh nuam hi kha ngawlin , keimuh hangin maiphatnak na co theihnak tuk uh in hun pha nangmu lakah piaktukmi hi ka zuammi uh na hi saw hi . Mahtihbang cun mi hekkhat , sunglam ziaza zo ngawlin a pualam muhtheih mi thu ah a tuangkhawng thei mite khi a thu haw don thei tuk uh ci .
47005013	Mi lungmu dem pawl hi ngangai hung maw ? Ka hi tuk vang cun Pathian hangin hi . Mi ciip hi ung maw ?
47005014	Ka hi uh a hi ta cun nangmuh hangin hi . Mi pakhat cu mi hempoh tei ai in thi hi . Mahmi a thihnak sungah cun kua hempoh tel in kawm bok hung hi tih theih ngah nung te cun Khrih ii itnak in uk hi .
47005015	Khrih cu mi hempoh caa a thih hangin a kuakua hei hihen mai bul ca bek in nun tuk hi leh ma toh hi , a mu ai thi in a nunglehmi pai ca in nung tuk na hi saw haw hi .
47005016	Tu cun mihing hihnak zoin kuamah in thu son leh ma toh hung hi .
47005017	A kuakua hei hihen Khrih tuah a zopdun hawte cun mithak hi ; a nunlun cu bo in nunthak pan zo hi .
47005018	Hi hempohte hi Pathian ii bawlmi ngeh hi ; A ngaal awng mi ohte cu Khrih hangin Pathian in a ngualcam in bawl in midang te vang a ngualcam hi bok tukin a zawmtu tukin deh tuk dehvo pin hi .
47005019	Ka phuan uh mi thu cu ; Khrih ii hangin leihum mi hempohte cu Pathian in a ngualcam in bawl zotoh hi , tih hi hi . Pathian in a sual haw khumnak caziin koih leh ma toh hi ; mah ten a ngualcam in a cannak haw thuthang hilhtu tukin keimuhte nadeh tuk pia hi .
47005020	Mahhangin Khrih ii ai in thu hilh ing hi : Pathian rori in keimuhte mang in nangmuhte thu hilh hi . Khrih min in nangmuhte zawm ung hi . Pathian tuah lemdun un na ,
47005021	a ngaal hihnak pen a ngualcam in cang zaal un . Khrih cu sualnak i mamah nei ma hi ; mahnaven eimuhtei hangin Pathian in eimu sualnak kawmtiik in mah ticun amah tuah cun a peh zopdun uh nak bangin Pathian ii diknak khi kawm bok tuk hung hi .
47006001	Ka nadeh uh mi ah hin Pathian tuah a dek langkhatmi ka hih uh hangin Pathian hehpih ningnatnak a cotu nohten mah hehpihnak cu a a thawnthong in cangtiik pahsuh un tin ngen ung hi .
47006002	Pathian ii hilhmi ngai hem un “ Ka hehpihnak na hum uh ah ka lang tiiknak tuk hun a hen ten na aw uh cu thei ing hi . Nangmuh ka patnak tuk ni a hen ten bawm ing hi , ” tin ti hi . Ngaihem un ! Pathian hehpih nak hun cu a tu hun hi hi ; patnak co ni cu tuni hi hi .
47006003	Ka nadehmi uh hi kuamai sonsiat tuk ka deh uh ngawl hangin kuamah bah sual haw ma hen tin kua i lampi ah nawngkai tiiktu koih ma ung hi .
47006004	Lungmu sauzet in lungap huainak cimnak le haksatnak a nam tuatuam thuak in mahtihcun Pathian i na dektu ka hihnak uh langtiik ing hi .
47006005	Vahnak tawk ung , thawngtaaknak le mipi tei bawlsiatnak vangin tawk ung , ka taksa uh i thuakzawh ngawl zah tian in na dektiik haw ; hihbu ngawlin le tui le an tuah ngawl in um ung hi .
47006006	Kohtei nun thiang hei in hihen , thumaan theihtheihnak in hi hen , thinsaunnak le hehpihnak ka neihnak uh in hihen , Pathian nadektu ka hihnak uh langtiik ung hi . Mah i humah Hawvang thiangtho ka co uh mi le itnak tatak ka neihmi uh in hihen ,
47006007	Thumaan ka phuanmi uh le Pathian huham a langmi in hihen , Pathian ii nadektu ka hihnak uh langtiik bok ung hi . Diknak cu ka ngaal uh te nawtvawknak in hihen , keimuh hupdunnak in hihen , ka man uhmi hiam nam hi .
47006008	Upatnak vang tawkin mualphonak vang thuak ung hi zotsakmi ka hih uh hun te um in , pahcoihmi ka hih zawng uh vang um hi . Zolthu son heng bawl haw naven thumaan son ung .
47006009	Kuamai theih awng ngawl mi mikhual te ngan in neih haw , mahnaven mi hempoh tei theihmi vang hi hi . Miti bang ngan in ngai sung haw mahnaven vazet ung . bawlsiatmi hinaven ung in thi ma ung hi .
47006010	Ka lung uh siatiik mek haw naven lungdamzet in um leleng ung ; kohte cu mi zawng zet bang nave ung in mi tampi te milian in cangtiik ung hi . I mah nei ngawl bang naven ung in i hempoh neitu hi ung hi .
47006011	Kawrin khua aa ngualcam pha te aw nangmu lakah taituangzet in awn ung hi .
47006012	Koh tei lungmu kongkate nangmu lak pen a khaktu cu kohte hi khama ung hi . Na lungmu kongka uh koh tei lakah a khaktu cu nangmuh hi saw uh ci .
47006013	Ka sungsuak ca tei lak aa , ka ot bangin nangmu lakah awn ing hi . Nangmu humah lungmu taaituang ka neih uh bangin noh te vangin nei bok un hi . Na lungmu uh zalzet in hong un hi .
47006014	A sang ngawlte tuah phialdun in na dek langkhat kha pahsuh un hi . A cang thei ngawlmi , i tin him diknak le siatnak a phialdun theih haw tuk ? Itin him khuavak khuathim a um langkhat theih haw tuk ?
47006015	Itinkaw Khrih le khuasia a lungmu haw a bangve thei tuk ? A sangtu le sangngawltu i pawpoh bek a pom langkhat theih haw um maw ?
47006016	Itinhim Pathian , ii biakinn le laidaan tei milimte a lemdun theih haw tuk ? Itahimtitale oh te cu a nungmi Pathian i biak inn hung hi . Pathian amah rori in : “ Ka mihing tei lakah ka umnak inn sa tung a ma , amu lakah um tung . A Pathian haw hi tung aa , amuhte cu ka mihing hi haw tuk hi , ” tin ti hi .
47006017	Mahten Topan , “ Amuh te zamsan unna , Amuh tei lak pen khen un A thiang ngawlmi cu a tok hihim in tok kha pahsuh un , mahtihcun nangmuhte cu keiman co tung hi .
47006018	Kei cu nangmuh tei Pa hi tung aa nohte cu ka capa le ka canute hi tuk uh ci , ” tin Cungnungbel Topan ti hi , tin ti hi .
47007001	Ka ihmi u le naute aw hi thutepnak hempohte hi eimu lak aa a tepmi hi . Mahhangin taksa pumpi hihen , Hawvang hihen , a nintiiktu pawpoh cu pawk in a thiangtho no in um un hi ; Pathian upat le kihcaknak tuah nung hi .
47007002	Na lungmu uh cu keimu ca in tongtiik zazal un hi . Kua mamah zol ma ung hi ; kua mamah siatsuah ma ung hi ; kua mamah zawnsak in nautat ma ung hi .
47007003	Hi hi ka kiik uh hangin ka tihuhmi hi ma hi , itahimtitale nidanglaih in ka ot zotoh bangin noh te ka ihzet uh hangin , nun ah hei nung langkhat tuk , thih ah vangin thi langkhat tuk te hung hi .
47007004	Ka muan zet mi hi uh ci . Ka maipha tiiktu vang nangmuh uh ci . Haksat mangbang ka tawh hei ten muansanak nei thawtho ing hi . Ka lungdamnak vang leet duaduah hi !
47007005	Masidonia ka hen nung uh hei ten daiden no in colhnak hun nei ma ung hi . Ilai banglaiah nawngkainak um , midang te tuah hauhdunnak te um in ka lungmu sung uh ah launak te um sih hi .
47007006	Mahnaven Pathian cu thinnau mite lungmu khohnak a piatu ahih bangin ama nadehnak i hangin Titas keimu lakah heng hi .
47007007	Keimu lakah Titas a hen hangin thinnop ung tih bek hei hi ngawlin amah thaazang piaknak te ka theih uh ten thatho ngangai ung hi . Itihzahin keimah mu nuamuh cim tihle , itihzahin sikkik uh cim ? tih le itihzahin keima lam ah na tannak uh tih te khi hilh hi , mahhangin Nidanglaih sang ngawlin ka lungdam saw ing hi .
47007008	Itahimtitale hitihbang lai ka kuatnak i hangin na thasia uh vangin sikleh mang hi . Hun com no sung ahi ta vang in , hitihbang ka laikuatmi in na tha uh siatiik tih ka muh ten ka lungsiazet bok ing hi .
47007009	Mahnaven tucun lungdam leh zotoh ing nathasiat uh hangin ka lungdam hi ngawl in , na thasiami uh in na nundaan uh a khelh hangin hi , mahtihbangin na lungsiatnak uh khi Pathian in a man hangin ka thil bawlmi uh in imah siatsuah ma hi
47007010	Pathian in tha siatnak cu lungmu theknak in mang in nun pat nak ah hengtiik hi . Mahhangin mah mi lungsiatnak hangin sihleh nak imah um ma hi , mahnaven mihing tei lung siatnak memen a hi ta cun thih nak hengtiik hi .
47007011	Pathian in na thasiatnak uh a manzia hi zo un ; itihzah in him tha tho nak a suahtiik na sual uh ngawlnak langtiik tukin na zuam uh daan hi ! Thilsual na muh uh ten na thin uh tok in , nathin su uh ci , na thin uh uuk , na pumpi uh mang in thilsualmi cawhtuk in bawl uh ci . Hi thu hempoh ah hin sualnak nei ma uh ci tih khi langtiik uh ci .
47007012	Mahhangin hitihbang lai ka ngat hi thilsual a bawltu a um hangin le thilsual bawlnak a thuaktu a um hang in hi sap ma , Thu ngangai in ti an keimu ca na pumpiaknak uh Itihzah ngai hum tih Pathian ii mitmuh ah a langtuk in tin ka ngatmi hi .
47007013	Mahhangin hi ka thin uh nop in ka tha uh tho hi . Ka tha uh tho tih bek hei hi ma lai hi . Na veng hawng uh in Titas na bawm uh , a lung na nop tiiknak uh thu Titas in a son ten ka lung dam nak uh cu son ceng ma ung hi .
47007014	Titas ii lakah cun nangmuh bangin tuangkhawng li ing hi . Nohte hei in ka thasiatiik ma uh ci . oh tei lakah thuman hilh leleng ing hi ; mahbangbokin Titas lakah ka tuangkhawnnak uh vang cu thumaan in cang hi .
47007015	Mahten Titas ii hilhmi na venghawng un nabawl nuam uh daan le upatnak le kihcak nak tuah na muan daan pawl uhte a sonpih pepel lih ten a itnak hi nisial in khang to dedeuh hi .
47007016	Ka lungmu hempoh tuah in ka muantheihnak hi lungdam mahtak ing hi .
47008001	U le naute aw Masidonia ngam aa pawlpi tei lakah Pathian in a hehpihnak hangin thil a bawl suak mite hi na thei boknak tuk uh in deihsakzet bok ung hi .
47008002	Haksatnak a nam tuatuamte tawkin khingkhainakte nasiazet in thuak haw , mahnavenlung damnak a neih haw a nasiazet ahih hangin amuhte cu zawng em haw naven phalzet in sumpi pia haw hi .
47008003	A piak theih tawk tian in pia haw tih hi nangmu lakah ka hilh nuammi hi ; a piaktheih haw tukmi i hum tian ah hei in pia haw laih hi .
47008004	Judah ngam sung a Pathian ii mite bopnak tuk na deh sakbok un hi tin amu nuamnak lungmu tuahin ngen haw hi .
47008005	Hihi lungmu neuno hei in ka ngaihsutbat khak uh ngawlmi hi . A masabel in Pathian lakah a nunnak haw pia hawhi . Mahten Pathian ii lungdamnak in keimu lakah vangin pia haw hi .
47008006	Mahhangin nangmu lakah nadeh a pantu Titas hi , a nadeh dek zom tukin le hitih bang a midang tei nemcuamnak tuk nadeh dek suak tukin a bawm tukin katiik uh mi hi .
47008007	Nohte cu upnak , thu hilhnak theihnak midang kopnuamnak le keimuh na itnak uh ah ngengzet uh ci . Mahhangin midang tei ca na ngaihsut uh le itnak ah nangmu ca tukin zalenzet aa um tukin deihsakzet ung hi .
47008008	Zui tukdaan ka bawlmi i mah um ma hi . Mi na itnak uh itibang ngai tak him tih thei nuam in midang tei mi a bawlnuam haw daan ka laknak hi .
47008009	A pa uh Jesuh Khrih ii mi a hehpih daan cu thei uh ci . Amah cu lianzet naven nangmu hangin mizawngzet in cang hi ; Mahtihbangin a zawnnak cu milian na hihnak tuk uh a deih hangin hi .
47008010	Nungkum a napat awngtoh uh mi deh tuk covo khi tu in ceng le uh ci pha tih ka ngaihsutnak hi . Hi na dehnak ah a dek bek hei hi ngawl dehnuamnak ah vangin a masabel uh ci .
47008011	Na nadeh uh cu cawl ngawlin , a ceng in dek un hi A pattung in na ngahhelh zet uh bangkhin a celh tuk lamah vangin zuamzet dek in a ceng tuk ngaisung un hi , na neih pawpoh uh pia un hi .
47008012	Phalnak lungmu na nei uh ta cun na piak uh mi Pathian in co tuk hi ; Pathian in a neih uh ngawl mi ngen ma hi .
47008013	Midangte bopnak piaknuam hangin noh tei humah vanngit suantoh tum mang hi . Mahnaven tu laihtak ah neinung zet in na um uh hangin a zawngte na bop tuk uh cu mawi ma maw ? Mahten nangmuhte zawng in amuhte a lian a hau hawta cun amuh ten cawmleh saak haw tuk hi . Mahtihcun a bang ten in cosaan mi hi tuk uh ci .
47008014	
47008015	Lai Thiangtho sungah vangin , Tampi a cawmtu ten tamzet nei sap haw ma hi , dawmno a cawmtu te vangin dawm leita in neicuang ma hi , ” tin um hi .
47008016	Nangmuh bawm tuk ka nuam uh bangin Titas vang nangmuh bawm tuk naap mahtak bok hangin Pathian lakah lungdam mahtak ung hi .
47008017	Katiik uhmi a lungkim bek tham ngawlin nangmuh a kop tuk cu nuamleita in ama palung in nangmu lakah a heng tuk cun ngaisung li zotoh hi .
47008018	Amah tuah munkhat unau pakhat hawhtiik ung hi . Amah cu Thuthangpha phuang in Pathian naa a dektu hi tin Pawl hempoh tei upat mi hi .
47008019	Mahbek thamngawl in , amah cu Topai sunloihnak tukin , mi caa ngaisung in naa ka dehnak uh ah in le bop tuk na nuamnak uh lang tiiknak in keimuh tuah khual zin langkhat tukin amah cu Khristian tei a ten haw mi le nadeh a thiah hawmi hi .
47008020	Hitihbang in phalzet in piakmi laksawng thu ka sonnak uh ahhin sonsiatnak imamah um pangtuk ngawl in ngaallingzet ung hi .
47008021	Ka tuptah uhmi cu Topai mitmuhnak bekah hi ngawlin mihing tei muhnak ah vangin thudik bawl tuk khi hi
47008022	Mahten amuh tuah in a unaupih uh a dang pakhat vang cutiik cih ung hi . Amah cu veitamzet khingkhai zotoh ung aa mi bawmnuam zet tih mu ung hi . Atu vangcu nangmu humah muansannak nei in nangmuhte bop tuk cu naap seseem hi .
47008023	Titas a hitale ka nadeh pih uh hi aa , nangmuhte bawm tukin dek langkhat leleng ung hi ; amah tuah katiik langkhat uh mi a unaupih uhte vangcu Pawlpi ai-awhtu hi haw in Khrih lakah sunloihnak hengtiik tute haw hi .
47008024	Ahum haw ah na itnak uh cu langtiik un hi ; mahten Pawlpi in mahthu cu thei ciang haw tuk aa , nangmu ca ka ultun pihnak uh vang cu thumaan hi , tin thei haw tuk hi .
47009001	Judah ngam aa Pathian umtu pawl tei lakah bopnak na kut uhmi thu ah hin nangmu lakah laikuat kul tukin ngaisung lawlawm mang hi .
47009002	Mi bawmnuam uh ci tih cu thei zotoh ing hi , Masidonia ngam aa a um mitei lak pen nangmu thu cu tuangkhawn pih li zotoh ing hi . “ Akhaia ngam aa a ummi a unaupih uhte cu mi bawm tukin nung kum khin pan ngaalling zo haw toh hi , ” tin ti ing hi . Nangmuh tei lungthonak hangin mitampi thintho bok haw hi .
47009003	Hi a unaupih uhte ka huntiik sannak bel cu mangmuh tei thu hangin ka tuangkhawn lihnak uh hi sullamnei ngawl , tuangkhawnnak awnkam thong men in cang ma hen , tih ka deihnak hangin hi .
47009004	Mahtihbang hi ngawlin kei ka hun ten masidonia ngam aa , a ngualte uh in a zui kha thawthong bang a hin , nohte tale ngaalling ham ngawlin tawk kha pang ahin nangmuhte nasiazet in ka pahcoih lihsa na hih uh taak , nangmuh tei zahcaak tuk sial ngawl , keimuhte hihim Itihzahin zakca mahtak tuk kam ni ung ?
47009005	Mahtaak keimah ka hen laih ngawlin hi a unau uhte hi hah ung hi ; mahten piak tukin na tih sa uh laksawng te vaithawi hamsa khawng um tuk in ngaihsut ham kul tin ngaihsutnak nei ing hi . Mahtihcun ka hen ten sonsa khawng in um tuk aa , piak a kul hangin pia hingawl in piak na nuam uh hangin pia , tih khi lang tuk hi .
47009006	Anci demno a pawih ten an demno cawm haw tuk ; tampi a pawitu ten tampi cawm bok haw tuk , tih hi cing leleng un hi .
47009007	A kuakua in hihen a lungmu in a khencat ceng ten pia hen ihcilnak tuah pia pahsuh hen , ka deh phu hi tih hei in pe haw ma hen . Lungdam aipuang no in a piate bek Pathian in deih hi .
47009008	Mahten Pathian cun na kuulmi uh saangin tam sawn piatheitu ahihtaak nangmu ca a kuulmi pawpoh kham tham in nei tuk uh ci a ma , thil pha na bawl uh mi i humah a vaal in ngah tuk uh ci .
47009009	Lai Thiangtho in ; “ Phalzet in mica-ngahte pia hi ; a hehpihnak cu kumkhua in kho hi , ” ti hi .
47009010	Mahten pawi tuk anci a piatu le eih tuk an a piatu Pathian in na kuulmi uh anci hempoh piatuk hi mahten phalzet in na piak uh hangin na ankungte uh vang khangtiik in cangtel tampi ngahtuk uh ci .
47009011	Pathian in phalzet in piatu hi leleng tuk aa an kham in nungcatiik tuk hi ; mahtin laksawng na piakmi uh cu keimu lak pen a ngah haw ten mitampi ten Pathian thangphat haw tuk hi .
47009012	Itahimtitale hi na naa dehmi uh in Pathian umtu pawl tei tingsapnak tampi bop bek sial ngawlin , mihing thinsung pen Pathian pahcawinak tampi piangtiik hi .
47009013	Hi na nadehnak uh in a lang ciangtiik hangin Khrih ii Thuthang na pom uh te khohkhah zet in na dintheihnak uh i hangin hihen , na bop uh mi le midangte tuah phalzet in na neih mi uh na piak kawmnak uh hangin hihen mitampi ten Pathian lakah lungdam , tuk hi .
47009014	A um awng keel ngawl mi Pathian i hehpihnak na hum uh ah a hennak hangin nangmuh deihzet thah in nangmu ca in thungen haw tuk hi .
47009015	Son celh ngawlin a sunglawimi Pathian ii laksawng caa in lungdam thu a lakah hilh ten nung hi .
47010001	Munkhat ah um khawm teen ten a manphazet in a awnnem tin ti in khendun nung ten ti hekhuk na tih uh mipa keimah Paul in Khrih ii hehpihnak le nunneemnak lungmu tuah ngen ing hi .
47010002	Nangmu lak ka hen ten ti bengbungin ka um kul tuk ngawlin na um zaal un hi . Itahimtitale a nadehnak haw hi leihum duhhamnak lungmu tuah na dek haw poh ngam ma le , a titu tei lakah cun hangzet in ti thei bok ing hi .
47010003	Leihum ah a ummi hung tih cu el tuk imamah um ma hi ; mahtavang cun leihum deihnak lungmu tuah ngaal do ma hung hi .
47010004	Ngaaldonak in a manmi uh cu lei hum ngaal hiam nam hi haw ma hi ; a vazet mi Pathian ii hiamnam hi saw aa , ngaalkhamnak kulhtian khohkhah zette siatsuahnak in a man uh mi hiamnamte hi haw hi . Amaan ngawlin thu eldunnak cu siatsuah khawng hung hi .
47010005	Pathian theihtheihnak tuk cihnak a khamtu pualthaunakte phialet khawng hung hi mihing tei ngaihsutnakte cu manlo in , Khrih thu ngaitu in cangtiik hung hi .
47010006	Khrih thu ngaitu na cannak uh cu cangkim zet in na langtiik nung uh ten thungai ngawl pawlte cu bawlsia thei tuk hung hi .
47010007	Nohte cu thilte hi a pualam a mel bek zo uh ci . Kuamah in mahlai pen kei cu Khrih ta ing hi tin a phuangtu um haw a maw ? Mahtihbang a um haw a hitale a mah no ngaisung hih ta hen , itahimtitale Khrih ta ahih bangbokin oh te vang hi bok hung hi .
47010008	Topai piakmi thuneihnak cu a vaaldeuh in tuangkhawnnak in ka mang vangin zakca mang hi . mahthu neihnak in nangmuh siatsuahnak tukin hi ma hi , nang muh tundinnak tukin hi saw hi .
47010009	Hitihbang in lai ka kuat mi in nangmuhte lauthawng hemhum tiikli tuk lam cun awi mang hi .
47010010	Mi hekkhat ten , “ Paul ii laikuatte hi khohkhah in mualneizet ” mahnaven amah ngangai ei mu lak aum ten imahngial sih ma , a otmi vang mual nei ma , ” tin ti uh ci .
47010011	Mahtihbang mihing te cun ngaalkhat lam pen ngatmi lai le nangmuh tuah um langkhat ten ka deh tuk uhmi dangdun cuangnak imah um mah tih khi a theih tup haw tuk kuul hi .
47010012	Mahtihbangin sangzet in a umcop li mite tuah cun koihkawm ngamtuk ma hung , tehkim dun vang ngam tuk ma hung . Thungai in titacun a sil haw si ! Amuh le amuh tehdunnak in a muh no ngolh kang bawldun cop in mah mitehnak ngolh cun amuh le muh thukhen dun cop haw hi .
47010013	Mahnaven kohte cun ka tuangkhawng uh vangin valthong tuk ma hi , Pathian ii nadeh tuk piakmi ngamngi sung zong bek ah um tuk aa , mahmi ka nadehnak uh ngi sungah cun nangmu lakah , na ka deh uhmi ah khin tel hi .
47010014	Mahten nohte cu mahmi ngituah sungah a um na hih uh hangin Khrih Thuthangpha phuang in nangmu lak ka hen uh ten ngituah pawleu lam aa a hawhmi hi ma ung hi .
47010015	Pathian in ka deh tuk uh in a koihmi ii sunglam aa na a dektu tei nadehnak ah tuangkhawn tuk , i mah nei ma ung hi . Mahsangin Pathian in nadehtuk a piakmi ngituah sung bek ah dek in mahticun nangmu sungah a ngeng le a zal saw in na dek thei tuk ung aa , mahticun na upnak uh khang seseem thei tukin tihmi saw hi ka muansan mi uh hi .
47010016	Mahticun midang tei lo sung aa nadehnak ah tuangkhawng ngawlin nangmu ngam pawlam , ngam dang saw ah Thuthangpha phuang thei saw tuk ung hi .
47010017	Mahnaven Lai Thiangtho i tih sa bangin , “ A kua hei in tuangkhawng a nuam tale Topai bawlsa mi thu ah tuangkhawng hen . ”
47010018	Itahimtitale mi pa khakhat cu amah le mah tawkzet ing , tin a ngaihsut ten Pathian in sang ma hi ; Pathian ii tawkzet tin a ngaihsut bek ten co laih hi .
47011001	Silhahzet ka hi vang cun na suup kawko tuk uh in deih ing hi . Suup hih zaal poh un hi .
47011002	Pathian in a mi cin bangin kei hei in cing mahtak bok ing hi . Nohte cu Khrih amah bek tuah in huaidun tukin ka hamsami khang Lai Thiangtho banghi uh ci .
47011003	Ka lauthawngmi cu : ngulpi in ngiantuah in Eve a zol ngah bangin nangmu lungmu sung a phat ngawlnak in zol tuk aa kimzet le thiangzet in Khrih na zuinak uh hi zam kha pang kawn uh ci tih hi bel hi .
47011004	Itahimtitale keimuh tei phuanmi Jesuh hi ngawlin , Jesuh dang deuh in a phuangtu nangmu lakah a hun haw ten , lungdamzet in sang papaih in , kohtei hilhmi Hawvang Thaingtho le lungdamnak Thuthangpha tuah bangve ngawl , Hawvang dang le lungdamnak dangpi thu hilh a um haw ten sang papaih uh ci .
47011005	Nohten , “ Nungzuitu , ” tuam vilvel na tih uh mite saangin dawmno hei a niamsaw cuang in ngaisung dun bok ma ung .
47011006	Thu hilh lam pen a thiam ngawl hei cu na hi tung hi ; mahnaven theihnak lam ahcun niam saw cuang hihim mang hi . Thumaan cu ciangzet le kimzet in hilh leleng ung hi .
47011007	Pathian Thuthangpha nohtei lakah ka phuan ten phuan man la awng mang , nangmuhte saw thupitiik nuam in keimah saw nuai khia dun ing hi . Mahtin ka um cu sual ing maw ?
47011008	Nangmu lak aa naa ka dehlaih khin Pawlpih dang ten zo haw . Nangmuh bopnak tukin a thil haw la ing a ti uh an !
47011009	Mahten nangmu lakah ka um sung khin tangka man tuk ka samzet vangin nohte simsol kha mang hi ; Masidonia ngam pen a hungmi a unaupih uh ten ka kul mi hempohte sel khawng haw hi . Nunglam laih bangbok leleng in mailam ahcun na bawm uh ngit tiiktu hi tukma toh ing hi .
47011010	Hitihbangin ka tuangkhawnnak hi . Akhaia ngamsung khua hempoh ah kuamah in daitiik thong haw tuk ma tin ka sung aa a um mi Khrih ii min sal in tiam ing hi .
47011011	Nangmuhte ka ih ngawl hangin , hi tihbang hin awn ing maw ? Nangmuhte ka itnak cu Pathian in thei leng hi .
47011012	Nungzuitu hi bok ung a timi pawl ten , “ Amuhte bangbok in na dek bok ung hi , ” tin a tuangkhawng theih haw ngawlnak tukin a tu aa ka bawlmi hi pehzom seseem tung hi .
47011013	Amuhte cu nungzui tatak hi haw ma hi , Nungzui maan ngawlte hi . A nadeh haw mi thu ah zolthu bawlcop in Khrih ii nungzuitu ngangai bangin um dun cop haw hi .
47011014	Mahmi cu lamdangsak tuk imamah um ma hi ; Satan heiin vaaknak cu vancungmi bangin bawl cop thei bok hi .
47011015	Mahhangin Satan ii na dektu a um lawhte hei in diknak na dektute bangin bawl duncoptiik hi . A dawlbelte cun amu nadehnak daan bangin thuak leleng haw tuk hi .
47011016	Not leh hih tung : Kuamah in misil in ngaisung haw pahsuh hen . Mahnaven nohten na ngaisung uh tale misil bangcun neipoh unna dawmno beek cu tuangkhawng thei bok tung hi .
47011017	Hitihbangin ka otmi hi Topai ottiik nuammi cu hi ma hi ; tuangkhawn lam thu ah cun misil bang ing hi .
47011018	Mahnaven mihing taksa thu ahcun a tuangkhawng mitamzet a um haw hangin kei hei in tuangkhawng bok tung hi .
47011019	Nohte cu mi ciipzet na hih uh hangin misilte zol thei uh ci !
47011020	Ama thuthu in nungtiik a nuamtu , a zol in a miattu , thang in a awktu , a zawnsaktu le na biang uh a beengtute vang ngaidam thei uh ci .
47011021	Kohte cu ngaalnawm in mahtihbang cun ka um ngam uh ngawl hangin zahcaakhuai hi tin phuang ing hi . Mahnaven a kuakua heihihen thil pakhakhat i thu ahcun a tuangkhawng ngam ahitale kei hei cu misil bangin awn tung amah bang kek in ngaalhang bok tung . Hebru mi hi haw maw ?
47011022	Hebru mi hi haw maw ? Kei vang hi bok ing . Israel mi hi haw a maw ? Kei vang hi bok ing . Abraham casuan hi haw a maw ? Kei vang hi bok ing hi .
47011023	Khrih na dektu hi haw a maw ? Kei cu misil bang ing . mahnaven thu ngangai in a muhte sang cun Khrih na dektu pha hi saw ing hi . Amuh saangin ka nadeh man khung saw hi ; veitam saw thawng khiakmi ing hi ; veitam saw vah tawk ing , mahten vei tampi a thi ngawl fang in thuak ing ,
47011024	Vei sawmthum le veikuah rori vahnak khi Judah mitei khut ah tumnga rori tawk ing hi .
47011025	Rom miten veithum vat haw , mahten suang sehnak veikhat thuak ing tangphawlawng sia veithum tawk ing veikhat ngen cu ! Nazi sawm nih le pa li sung tui humah taang ing .
47011026	Veitampi ka khualzinnak ah tui cawkpi le damiah tei hangin thinsuknak tawk in ka phunpih Judah mitei lak pen le Gentail mi lak hei pen lauhuainak tawk ing . A lauhuaimi a phuphun khua pi sung pen le hampa lakah hihen , tuipi humah le ngualcam phangawl ka neihmi lak pen hihen tawk leleng ing .
47011027	Na deh haksa a cat ngawlin um in veitampi hihbuhnak hun hei nei ngawlin um ing ; ngilkial le dangdum in um ing ; veitampi buknak nei ngawl in , ei tuk ankham ngai nei ngawl le nikcen puansilh nei ngawl in um ing .
47011028	Mahten thildang thu son ngawlin Pawlpi ca thu ngaisung hi him in nisial bawmngit bangin delh hi .
47011029	Mi pakhakhat a thaneem ahitale keivang ka tha neem bok in thei ing ; pakhakhat sualnak sungah a bah pang tale thinkhamnak tuah dim ing .
47011030	A tuangkhawng tukmi ka hi ta cun ka tha neemnak a langtiiktu thil i hum ah tuangkhawng tung hi .
47011031	Topa Jesuh ii Pa le a Pathian kumkhua in a min cu thangphat in um ta hen ; Aman zolthu ka son ngawlnak thei hi .
47011032	Damaskas khua sungah ka um laih in kumpi Aretas ii khutnuai a mangki bawi pan khua pi upnak kong ka hempoh ah keimah man tukin palik koih hi .
47011033	Mahnaven awng pa khat pen keimah cu bawmtuah khia haw a ma mahtihcun luat ing hi .
47012001	Imah a nemcuamnak a um ngawl vang cun ka tuangkhawn kuul hi . Mahnaven a tucun Topai piakmi muhnak thu le thuphuan thute hilh tung hi .
47012002	Nunglam kumsawm le kumli laih in ka theihmi Khristian mi pa pakhat cu van a sangbelnak ah cawi to haw . ( A tak pum ngangai maw , muhnak a ngahmi hi maw , thei mang ; Pathian bek in thei . )
47012003	Not lehleu tung ; hi mipa cu Paradis ah cawi toh hi , tin thei ing . ( Ka tihsa bangin , a tisa in cang ngangai maw , muhnak pen a ngahmi maw , thei mang hi . Pathian bek in thei hi . ) Mahlaiahcun mahpa cun kam hei son theih ngawl mi thil thei in muk le kam in son theih ngawl mi thil thei hi .
47012004	
47012005	Mahhangin hi pai thu ah tuangkhawng tung hi ; ka thaneemnak langtiik tuk a hi ta ngawl cun kei ma thu ah cun tuangkhawng tuk mang hi .
47012006	Ka tuangkhawng ngangai a hi vang cun misil cu hi sap tuk mang hi , itahimtitale thu maan ka hilh tuk hangin hi . Mahnaven tuangkhawng tuk mang , itahimtitale ka bawlmi a mutu le ka otmi a zatu ten ka hihnak tatak a theih haw mi in sang saw deuh in a zo haw tuk khi awi mang hi .
47012007	Mahnaven nalamdang tampi ka muh hangin tih saknak tuah ka pualthaunak tuk ngawlin a vattu le a kheengtu hi .
47012008	Veithum tian Topai lakah thu ngen ing a , hi natnak hi vawksak tukin ngen ing hi .
47012009	Mahnaven donleh in ; “ Ka hehpih ningnatnak cu nangma ca in kim hi ; itahimtitale na thaneem ten kei cu ka ngil nak bel hi , ” tin ti hi . Mahhangin Khrih ii cahnak le humhimnak cu keima lakah a umnak tukin ka thaneemnak ah vangin mai ngaalzet in lungdamzet ing hi .
47012010	Mahtih cun Khrih ii hangin ka thaneem ten hihen zotsak nautatnak , vansanglam in umnak , bawlsatnak le haksatnak ah hihen thinkimzet in um thei zotoh ing . Itahimtitale ka tha a nem ten ka lungdam in ngilcang sesem ing hi .
47012011	Misil nundan in nung ing hi ; nangmuh ten mahtihbang in nung tukin bawl uh ci ! Ka hum ah lungkimnak a langtiiktu tuk hi uh ci . Imah ngawl ka hi vangin , “ Nungzuitu a tuam ce , ” te tuah cun demno hei niam cuang mang hi .
47012012	Thinsaunak tuah nangmuh tei lakah in thasiahhuai le nalamdang tampite bawl ing aa , mahmi cun nungzuitu tatak ka hihnak cu langtiik hi .
47012013	Pawlpi dangte saangin itibangin kaw a sia saw cuang in ka bawl ? Tangka bopnak ngen in ka nawngkaitiik ngawl bek hi poh ma maw ? A maan ngawlin ka umnakte ah ngaidamzaal un hi .
47012014	Tu in nangmu lak zin tuk ka tum a vei thumnak hi . I mamah ngentuk mang hi . Ka deihmi na sum le paai uh hi ma hi , ka deihmi cu nangmuh hi . Thu ngai in ti an ca ten mai nu le pa cu cawm tuk hi cuang sap ma hi ; nu le pa saw in cate cu cawm tuk mi saw hi .
47012015	Nangmuh ka bopnak ah hin ka neihmi hempoh le ka takpum hi mang khawngtiik nuam ing hi . Hitihbang hin ka ihzet hangin ngaih ngawlin um saw lam na ve ni uh cim maw ?
47012016	Nangmu caa thilngit hi kha mang tih cu nangmuh vangin mahzuh ti pam bel tuk uh ci . Mahnaven mi hekkhat te cun mi tihsak tin zolnak thang in eimuh awk tin ti uh ci .
47012017	Mah cu itibangin hi thei kam ni ? Nangmu lak aa palai ka hah mite khi zolnak tuah a miatzei nuamin ka manmi hi haw ta a maw ?
47012018	Titas hei cu nangmu lak hawh tuk ngen ing aa ama hawhpih tukin Khristian u naupih uh pakhat vangtiik bok ing hi . Mah cu Titas in a ma caa a miatzeinak in oh te mang tin ti tuk uh cim ? A mah le kei cu lungmu pakhat nei in na dek lang khat ung aa ka nun daan uh vang bangve , saw ma maw ?
47012019	Nangmu maiah keimu hihnak tangin awn li heng in neih thei men uh ci . Mah tin tih cu maan ma hi ! Pathian ii mitmuh ah Khrih in ottiik a nuammi khi awn ung hi . Ka itmi u le naute aw , i hempoh ka bawl uh mite hi nangmuh bopnak tuk ngeh in ka bawl uh mi hi haw hi .
47012020	Mahnaven nangmu lak ka hen ten Mahti bang um haw le pha tin ka thuduh sammi bangin na hi leh uh ma pang a hin tih hi lau em ing a ma , keimah vang mah tin hi leh tin na deih sak uhmi ka hi leh ma pang a hin tih vang cu lau zet bok ing hi . Nangmu lakah hauhdunnak ihsiknak , thincomnak , mai natan bek ngaihsutnak , zotsaknak , le sonsiat dunnak , pualthaunak le buai cecunak nakte tawk pang kawn ing , tih hi lau zet ing hi .
47012021	Nangmu lakah ka hen leh te in ka Pathian in nangmu mitmuh ah zahcaak tawk in bawl kawn tin lauzet ing ; mah tin nung lam hun laih aa sualnak a bawltute thil nawngkai a phuphun , tisa nuam nak le nu le pa sualnak a bawlhaw mi sihkiknak a neih hawngawl nak hangin kap kha kawn ing tih hi lau zet ing hi .
47013001	Tutum cu nangmuh lakah ka zin a veithumnak hi tuk hi . Lai Thiangtho in , “ sualnot dunnak a um ten theihpih tu panih maw pathum maw in a dinpih haw bek ten maan tin tih tuk hi , ” tin ti hi .
47013002	Nunglam a sualnak a bawltu tei lakah hi hen , midang tei lakah hihen , hi thu hi hilh nuam ing hi . Nung a a veinihnak ka zinte khin hilh zo toh ing ; mahnaven lam khawla ah ka um hei in hilh leh tung hi ; nangmu lakah ka hen leh hun te cun kuama daidil leh tuk matohing .
47013003	Mahtin Paul i otmi hi : Khrih i ot ngangai ni maw ? tin na tihnak uh te cu thei ciang khawng tuk uh ci . Khrih in nangmu humah na a deh ten imah ngawl thong ma pah cuh ; nangmu lak ah a vaak nak langtiik hi .
47013004	Itahimtitale i mah ngawl zet in thinglamteh humah that haw naven tu cun Pathian ii vaaknak in nung hi . A mah tuah ka peh dun uh te cun i mah ma bok na ve ung in , nangmuhte tuah a pawldunnak uh ah cun a nunnak sungah Pathian ii vaaknak huham cu kawm dun bok tuk hung hi .
47013005	Upnak sungah um hung maw ? um ma hung him ? Tih theihciangnak in nangmuh le nangmuh cekdun un hi . Jesuh Khrih eimu sungah um tatak ti thei ngai uh cim ? A um tatak ta ngawl cun na cek dun uh ten mi lawhting ngawl hi uh ci .
47013006	Mahnaven kohte cu lawhting thei tuk ung , tin um ing .
47013007	Kohte na ka dehnak uh ah in lawhting ung hi tih langtiiknak hi ngawlin , kohte cu a tingsammi bang ka hi uh hei in note cun a maan ngawl mi bawl ngawlin a maan mi saw na bawlnak tuk uh Pathian lakah thu ngen ung hi .
47013008	Itahimtitale thu dik dodal thei tuk ma hung ; a tan pih bek tanpih thei hung .
47013009	Kohte cu tawntai naveh ung in nohte na vak uh taak lungdam em ung . Mahhangin mi cangkim na hih theihnak tuk uh in keimuh vaangin thu ngen ung hi .
47013010	Mahhangin a khawla nak hei pen nangmu lakah hilai ka ngatnak hi , Itahimtitale Topan thu neihnak a piakmi hi , nangmuh siatsuahnak tuk hi saw ngawlin , tundingnak tuk hi aa , nangmu lakah ka hen ten nangmu humah ka man kul tuk ngawl nak tuk in ka tum mi hi .
47013011	Atu cun u le naute damno in um zal un . Cangkimzet tukin zuam un . Ka ngetnakte khi ngai un , pakhat le pakhat thinkhatno in um un ; lemno le daino in um un , Mahten itdunnak le daihnak Pathian cu nangmuh tuah um kawm tuk hi .
47013012	U le nau te itdunnak tuah pakhat le pakhat nuksatdun un na , kawi dun un . Pathian i mi hempoh ten nuksatnak kuat haw hi .
47013013	
47013014	Topa Jesuh Khrih ii hehpih ningnatnak , le Pathian ii itnak le Hawvang Thiangtho pawlkomnak cu naveng hawng uh humah um sesem tahen .
48001001	Kalati Khristian tei lakah keimah Paul in laikuat ing hi . Hilai aa a ummi unaupih te tuah in nuksat ung hi .
48001002	Thuthangpha phuangtu nungzuitu hi tukin mihing tei tenmi le tiikmi hi mang hi ; Jesuh Khrih thihnak pen a tholeh tiiktu Pa Pathian le Jesuh Khrih ii tenmi le tiikmi ing hi .
48001003	A Pa Pathian uh le Topa Jesuh Khrih in hehpihnak le daihnak cu nohte pia ta hen .
48001004	Tuhun hunsia sung pen ohte luattiik tukin Khrih cun Pa Pathian ii deihnak zuiin ohtei sualnak hangin a nunnak pia zo hi .
48001005	Pa Pathian lakah sunloihnak cu a kumkhua in um leleng tahen . Amen .
48001006	Imah can um ngawl hunsung no ah in Khrih ii hehpih ningnatnak tuah a samtu cu nung heek in Thuthangpha dang na pompaih zen uh ka muh ten lamdangsa mahtak ing hi .
48001007	Thuthangpha a dang , a um ngangai hangin ka tihnak hi kha ma hi ; na lungmu uh a nau tiiktu le Khrih ii Thuthangpha theek tum litu mihing a um haw hangin ka tihmi hi .
48001008	Eimuh hihen vancungmi hei hihen nangmu lak ka phuan lih sa uh Thuthangpha hi ngawlin Thuthangpha a dang hilhtu a um haw a hitale bawl siatnak mun ah heng haw ta hen !
48001009	Hilh zotoh naveng in hilh lehleu poh nang inna ; na pomsa uh mi Thuthangpha sial ngawl Thuthangpha a dang a hilhtu cu bawlsiatnak hell ah heng haw hen !
48001010	Hitih bangin ka tih ten mihing tei lungkimnak a zeili bang ing maw ? Ka tupmi cu mihing tei lungkimpihnak hi ma hi , Pathian ii hungkim pihnak hi saw hi . Mihing tei thangphat tuk zei ing maw ? Mihing tei mai ah minphatnak zei ka hi ta cun Khrih ii nadektu hi tuk mang hi .
48001011	U le naute aw , Thuthangpha ka phuanmi hi mihing tei lak pen a piang mi hi ma hi , tih hi nangmu lakah ka langtiik nuam mi hi .
48001012	Mihing tei lak pen ka ngahmi hi kha ma hi ; Mihing kuamah i zilhmi hei hi ma hi . Jesuh Khrih a man kei ma lakah a phuan mi hi .
48001013	Ka nuncansa daan cu theikhawng zotoh uh ci . Judah daan ka zuih laih ah cun Pathian ii pawlpi te bawlsia in a cimit tukin heh tin zuam ing hi .
48001014	Judah daan zuih lam ahcun ka khuk pih lak pen a maan bel ing hi . Ka pupa daanuh zuih lam ahcun a cuang in muantaak mi ing hi .
48001015	Mahnaven Pathian cun a hehpihnak hangin ka hin laih ngawl teng zotoh in , a ma na dektu tukin sam hi .
48001016	A Thuthangpha miphun dang tei lakah phuang thei tukin , kei cu Capa tawhtheinnak khuan pia hi . Mahten mihing kua mai lakah thu siampih tukin zuan mang hi .
48001017	Keima laih ngawlin Jerusalem aa a um nungzuitu tei lakah hei zuan mang hi . Thakhat in Arabia ngam saw ah in hawhin Damaskas ah kik leh ing hi .
48001018	Kumthum nung ten Piter tawk tukin Jerusalem ah hawh ing aa ama lakah nipi nih sung caam ing hi .
48001019	A Topa uh ii nau Jeim sial ngawl nungzuitu dang kuamah tawk mang hi .
48001020	Hi tin ka ngatmi hi thu maan hi ; zol thu hi ma tih cu Pathian aman thei hi .
48001021	Mahnungten Siria le Silisia ngam ah in hawh ing hi .
48001022	Mahlaihtakcun Judah ngam a Khristiante cun pumpaak in thei haw ma laih hi .
48001023	“ Ei muh a bawlsia litu in tucun siatsuah a tupmi a upnak uh thu phuang ciamco hi . ” tin son mi thei haw in ,
48001024	Mahtihcun keima hangin Pathian thangphat haw hi .
48002001	Kum sawm le kum li nung ten Barnabas tuah Jerusalem ah hawh leh ing . Titus vang hawhpih bok ing .
48002002	Pathian in atiik taak cu hawh ing hi . Pumpaak in Khristian huaitute tawk ing aa , Gentail mitei lakah Thuthangpha ka phuan thu amu lakah son ing hi . Ka deh sami hihen a tu ka dehlih laihmi heihihen thawn thong a can khawng tuk cu awi mang hi .
48002003	Ka nadehpih Titus cu Grik mi hi naven vunceep tan tukin kuamah in ti lo ma ung hi ;
48002004	Vunceep tan hen a titu hei um . Mi hekkhat umtu ngangai bang um hem in eimu bu sungah tum kuh in Khrih Jesuh tuah a pehzop dunnak uh i hangin zalennak a conak uh thu a zawldawttu um haw hi . Eimuhte sal ah cang leh tukin a deih haw mi hi .
48002005	Mahnaven nangmu caa in Thuthangpha humhim ka nuam uh taak mah mitei lakah dawm hei a sungkhaan ma ung hi .
48002006	Hotu bang a ngaihsut mi pawl ten ngaihsutnak thak imah pia haw ma hi . Pathian cun a pualam thil zo ma hangin mah hotute cu itibang ahi haw ta hei in kei ca cun lamdang cuang haw ma hi .
48002007	Ngaihsutnak thak piatu lam hi ngawlin Judah mitei lakah Thuthangpha phuang tukin Piter cu Pathian in dehvo a piakmi a muh haw bangin , kei hei Gentail mitei lakah Thuthangpha phuang tukin Pathian dehvo a piakmi khi a mutu te hi haw hi .
48002008	Itinkaw titale Pathian huham hangin Judah mitei lakah Piter cu palai ahih bangin kei vang Gentail mitei lakah palai hi bok ing hi .
48002009	Hotu tin ngaihsutmi Jeim , Piter le Johan ten hi nadeh dang no hi . Pathian ii piak hi tih thei tum in le na dek langkhat mi ung hi tih lang tiiknak in Barabbas tuah ka khut uh len haw hi . Mah ten keimah le Barabbas cu Gentail mitei lakah na dek tukin le amuhte cu Judah mitei lakah na dek tukin lungkimnak nei ung hi .
48002010	A nget haw mi pakhat cu amu lak aa mizawngte khi phawkngil thong tuk ngawl , tihmi hi ama , mahmi cu ngeikhei zet in ka deh lih uh mi hi .
48002011	Mahten Antiok khua pen Piter ii zin ten mipi mai pen cangcianzetin mawhsiat ing hi . Itahimtitale sual ngai hi tih ciangzet hi .
48002012	Jeim iitiik mite a hen haw laihngawl cun Gentail unaute tuah anei langkhat meek haw ; mahnaven mah tei hen nung ten vunceep tan pha a titu te a lau hangin Gentail mite cu nung hek in amu lakah anei leh nuam ma hi .
48002013	Judah mi unau pihte tavang cun Piter bangin ngaalnawm in nung kik haw hi . Barnabas cawm in a ngaal nawmnak haw cu suun bok hi .
48002014	Thuthangpha ii lam maan a lak mi bangin zui haw ma tih ka muhten Piter cu mipi tei mai pen , “ Nang cu Judah mi hi nave cin , Judah nundaan in nung ngawl in , Gentail mi bangin nung ci . Mahbang ahi an i tin kaw Gentail mite cu , Judah tei dan bangin nung tukin , natih lo theih tuk ? ” tin ti ing hi .
48002015	Kohte cu ka hinsuk bek uh ten Judah mi toh ung hi . “ Gentail misualte , ” tihmi hi kha hihim ma ung hi .
48002016	Mahnaven mihingte cu Jesuh Khrih upnak bek hangin Pathian maiah thianco tiiknak ngah hi , Daanzuihnak in hi awngma tih thei hung hi . Mahhangin kote vang cu Khrih ka upnak uh hangin Pathian mai-ah diknak cotiik mi ahih theihnak tuk uh in , Khrih Jesuh um hung hi . Itahimtitale Daan zuinak hangin mihingte kuamah Pathian maiah dikfel co tiiknak ngah haw ma hi .
48002017	Mahten Khrih tuah a pehdunnak uh ii hangin Pathian maiah diknak cotiik mi hi tukin a zuam lih uh ten Gentail mite bangin “ Misualte , ” tin samco a hi uh ta cun Khrih cu sualnak ah a hawhpihtu hi , tih theih a ni maw ? tih theih hihim ma !
48002018	Siatbalsami daan khi ka zui leh a hitacun daan a palcattu cu keimah ing hi , tih a langtiik hi tung hi .
48002019	Daan ii cungcang ahcun kei cu mithi ing hi ; Pathian ca nung tukin daan in kei thitiik zo hi . A thinglamteh humah kei cu Khrih tuah thahcih mi hi zotoh ing hi .
48002020	Mahhangin a nungmi cu kei hi leh matoh ing . Ka sung aa a nungmi cu Khrih hi saw hi . A tu nung ing ka tihmi cu keimah it in keima caa nun a piatu Pathian Capa sungah muannak tuah in nung ing hi .
48002021	Pathian ii hehpih ningnatnak cu zamsan thei mang hi , mihingte cu Daanzuinak hangin thian cotiik a hitacun Khrih thihnak cu man neingawl thawnthong in cang tuk hi .
48003001	Kalati misil hon ! A kuakaw nohte a zialtu ? Jesuh Khrih thinglamteh humah a thihnak cu na mit uh ah ciangzet in cuang si !
48003002	Hi naa hi hilh teh un : Pathian Hawvang na co uh mi hi Daan ii tiikmi na bawlnak uh hangin maw , mahmatale Thuthangpha na zaak uh le na upnak uh hang in maw na ngah uh ?
48003003	Hi tih law lawm in maw nasil uh ! A taw na pat uh laih cun Hawvang tuah pan uh ci ; a tawpnak lam ten nangmuh tei ngilnak tuah tawptiik maw na nuam uh ?
48003004	Na nunnak uh ii tawh sami hempoh i mah ngawl thong in maw a can khawng ? I mah ngawlthong hi khawng haw ma hi ; nemcuamnak nei haw hi .
48003005	Pathian in Hawvang pia a ma nangmuh tei lak aa nalamdang a bawlmi khi Daan ii tiikmi na bawl uhnak hangin maw ? Mah a himatale Thuthangpha za in , na up uh hangin kaw ?
48003006	Abraham ii thu khi ngaisung hem un , Lai Thiangtho ah “ Abraham in Pathian saangin mahmi a son nak hangin Pathian in mi dik in co hi , ” tin um hi .
48003007	Na theih tuk uh mi cu , Abraham casuan ngangai cu upnak nei mite hi haw hi .
48003008	Lai Thiangtho in , “ A upnak haw ii hangin Gentail mite cu Pathian in midik in sang tuk hi , ” tin ti zotoh hi . Mahhangin Abraham lakah Lai Thiangtho in . “ Nangma hangin mi hempoh Pathian in thupha pia tuk hi , ” tin Thuthangpha cu than hi .
48003009	Abraham in a upnak hangin thupha co hi . Mahtihbang bokin a umtu hempoh cu thupha co bok haw tuk hi .
48003010	Daan zuinak a muangtu cu tamsiatnak nuaiah a umte hi haw hi . Itahimtitale Lai Thiangtho in , “ A kuakua heihihen Daan laibu sung a ngat bang rori in a zui leleng ngawltu cu Pathian ii tam siatnak nuai ah um haw hi , ” tin ti hi .
48003011	Lai Thiangtho in , “ Upnak hangin Pathian dikfel cotiik mite bek nung haw tuk hi , ” a tihnak hangin Daan zuihnak in kua mah dikfel cotiiknak ngah haw ma tih cu a ciang hi zo hi .
48003012	Mahhangin Daan le upnak cu pehdunnak nei haw ma hi . Lai Thiangtho in , “ Daan ii tiiknak bang rori in a bawl khawngtu cu nung tuk hi , ” tin ti hi .
48003013	Mahnaven Khrih cu eimu caa in tamsiatmi ahihtaak Daan ii henpihmi tamsiatnak pe in luan zo hi . Itahimtitale Lai Thiangtho in , “ A kuakua heihihen thinghum a taak co mi cu Pathian ii tamsiatnak cotu hi , ” tin ti hi .
48003014	Khrih in hitihbangin a bawlnak cu Amah Jesuh Khrih ii hangin Pathian in Abraham lakah a tepmi thupha cu Gentail miten a co nak tukin le upnak hangin Pathian ii tepsami Hawvang a conak tuk uh in hi .
48003015	U le naute aw , nisial amuh a tawh uh mi pen tehkipnak la tung hi , thu pakhakhat ah mi panih lungkim in , lungkimnak a bawl haw ten kua mamah in phiah theih le bet theih mi hi ma hi .
48003016	Mahtihbangin Pathian in Abraham le a casuan tei lakah a thutiamnak bawl hi . Lai Thiangtho in , “ Casuante ” tih awn kam mang ma hi . “ Casuan ” tih bek in mang hi , a tih nopmi cu mihing pakhat hi aa Khrih a tihnopnak hi .
48003017	Ka hilhnuam mi cu Pathian in Abraham tuah thutiamnak bawlin mah thutiamnak cu zuisuak khawng tukin tiam hi . Kum zali le sawmthum nung ten piakmi Daan cun Pathian ii thu kam nak le thu tiamnakte phiat thei ma hi .
48003018	Ihimtitale Pathian ii laksawng cu Daan ii hangin hi tih ahitacun Ama thutiamnak hangin hi ma hi , tihnak suak tuk hi . Mahnaven Abraham lakah Pathian ii laksawng a piaknak san cu , Abraham lakah thutiamnak a bawl zotoh hangin hi .
48003019	Mahbang ahitale Daan ii tuptahmi ngangai cu a i kam ni ? Sualnak tihmi hi a i him tih lang tiiknak tukin hi aa , Abraham casuan lakah tepsami ahih bangin Abraham casuan ii hen tian nung leleng tukin piakmi hi . Daan cu vancung miten mihing tei lakah piakmi hi aa vancung mi le mihing tei laklawh ah palai pakhat um hi .
48003020	Mahnaven mi pakhat bek ii nadehnak ah cun palai um kul ma hi . Maten Pathian cu pakhat bek hi .
48003021	Mahtihbang a hitale Daan le Pathian ii thutiam cu kalhdun ta maw ? Kalhdun hi him ma hi ! Itahimtitale mihing lakah nunnak pia theitu daan um bangta a hin mahmi daan zuihnak in Pathian maiah thian cotiik hi khawng tuk hi .
48003022	Mahnaven Lai Thiangtho in , “ Leihum buppi hi sualnak huham ii nuai ah um , ” tin ti hi . Mahhangin Jesuh Khrih muansannak hang bek in tepsami Pathian ii thutepnak laksawng cu a umtu hum bek ah in piak hi .
48003023	Mahnaven upnak tuk hun a hen laih ngawl cun Daan cun thawngtami bangin haantaangtiik hi ; mahmi cu upnak a hen laih ngawl sung in hi .
48003024	Mahhangin upnak ii thawm in Pathian ii mai aa thian co tiikmi ahihlehnak tukin Daan cu Khrih ii hun laih ngawl sung mi kholtu hi .
48003025	Tu cun upnak hun a hen zotoh hangin Daan cu kholtu hi leh ma toh hi .
48003026	Upnak hangin na venghawng uh in Pathian ii cate hi uh ci aa , Khrih Jesuh tuah in pehdun zotoh uh ci .
48003027	Khrih tuah pehzop dunnak sungah baptizam mi hi zotoh uh ci .
48003028	Mahhangin Judah mi le Gentail mi tin deidat dunnak um lehma toh hi ; sal le a luatmi , numei le pano ah heihihen deidat dunnak um leh matoh hi . Na venghawng un Khrih Jesuh tuah peh zopdunnak sungah pakhat hi uh ci .
48003029	Khrih ita na hi uh ta cun Abraham casuan hi uh ci aa , Pathian ii thu tiammi co tuk uh ci .
48004001	Ka hilh nuammi cu hi tin hi ; ca pakhat cu apai roco khawng tuk le i hempoh a neikhawngtu tuk a hi vangin sal bangin dek hi
48004002	Naupang ahih laih sungah cun apai hun tep a kim laihngawl sungzong cu a cingkhawitu le a vante a sonsaktu um haw hi .
48004003	Mahtihbang in eimuhte vang cu hawvang lam pen a piting uh laih ngawl sung cun lei le van laklawh a thuneitu haw vang tei sal hung hi .
48004004	Mahnaven hun thiahmi can a hen hun te cun Pathian in a Capatiik hi . Numei sung pen hing in Judah tei daan nuaiah in nung hi .
48004005	Mahmi cu Daan nuai aa a umtute tan tukin le Pathian ii cate a can theihnak tuk uh in hi .
48004006	Mahticun a cate na hihnak uh langtiiknak in Pathian in a capa ii Hawvang cu eimu lungmu sungah intiik hi . Eimu lungmu sung pen “ Ka Pa , Ka Pa , ” tin a autu cu mah Hawvang cu hi .
48004007	Mahtihbang ahih hangin sal hi leh matoh uh ci ; ca hi zotoh uh ci . Mahtihcun a ca na hih zotoh uh hangin Pathian in a catei caa in a koihmi thil hempohte cu pia tuk hi .
48004008	Tanglaih cun Pathian thei ma uh ci ; mahhangin Pathian a hi ngangai ngawlmi ii sila uh ci .
48004009	Mahnaven tucun Pathian thei ngah zo uh ci ; Mah a hi mata le Pathian in nohte thei ngahzo hi mah nungte cun itinkaw mahtihbang hawvang nawmtaam le nemcuamnak neingawltei lakah na kihleh nuamlih uh ? A sila haw hi leh tukin itinkaw na nuam leh uh cu ?
48004010	Noh ten ni cuampeeng , ha cuampeeng , hun cuampeeng kum cuampeeng nei in mang uh ci .
48004011	Nangmu caa ngaisung li bel in ka lungmu cawl ing . Nangmu caa cimzet in naa ka deh uh mi hempohte cu imah ngawlthong in cang kawn tih lauzet ing hi .
48004012	U le naute aw , nangmuh bangkeek ka um bangin nangmuh hei Daan i thu ah cun keimah bangin um bok un hi tin ngen ing hi . Tu tian in ka humah siatnak bawl ma laih uh ci .
48004013	Nangmu lakah masabel Thuthangpha ka phuante hi i hangin kaw tih cu cingtuk laih uh ci ; ka nat hang hiven !
48004014	Ka dam ngawlnak cu nangmu caa in ngit zet hinaven zoh neu in nunghek cuangma uh ci . Mah saangin vancung mite na saan uh bang khin keimah sang uh ci . Khrih na saan uh bangin keimah sang uh ci .
48004015	Mahlaihcun lungdamzet uh ci . Tucun nidang laih bang ma uh ci . Ai cang khawng uh cim ? A cang thei mi a hi a hin na mit saizang cawm pholh in piak phal tuk uh ci tih cu keimah rori in ka hilh ngammi hi .
48004016	Tu hi cu thudik ka hilh taak na ngaal uh in cangtum bang um sing maw ?
48004017	Midang ten nangmu caa ngaisungzet bang haw naven a tuptah ngangai haw mi cu sia hi . A tuptah hawmi cu nangmuh le keimah khenduntiik in nangmu caa ngaihsaknak a neih haw bangin nangmuh hei in amu ca in ngaihsaknak nei in amu lam tangtu hi le uh ci tih a deihnak haw hi .
48004018	Mahtihbang ngaihsak dunnak neihhi cu tuptahnak a pha ta le pha zet hi . Nangmu lak ka um sung caa bek hi ngawlin a i hun banghun ah a hizong in a pha lelengmi hi .
48004019	ka itmi ka cate aw , numei ten nau neituk von na a thuak bangin Khrih ii mel nangmu sungah a pian maceng thuak leh hih tuk bangin um sing .
48004020	Tu cun nangmuhte tuah um langkhat thei an nuamzet sing maw ; Mah an ka ngaihsutnak vang dang deuh tuk naven ! Nangmu ca in helhkamzet ing hi .
48004021	Nangmu lakah Daan nuai aa a um hih nuam pawlte thu dong hih tung hi . Daan ii tihmi hi thei ngah ngangai uh cim ?
48004022	Daan laibu cun , Abraham in capa panih nei ; pakhat cu a sal nui hin a ma a dang pakhat cu a luatmi numei ii hinmi hi , tin ti hi .
48004023	Sal nui hinmi pa cu ca dang hin daan keel in hin hi ; mahnaven a luatmi nui hinmi capa cu Pathian thu tiamnak hangin neih mi hi .
48004024	Hi panih tei thu hi tehkipnak in man theihmi hi haw hi . Numei panihte hi thutiam panih tei ai in hi haw hi . Saltaannak pen ca a neitu Hagar cu Sinai mual pen piakmi thutiamnak hi .
48004025	Arabia ngam Sinai mual ai in a dingtu Hagar cu Jerusalem khuapi ai hi , a cate cu saltaannak sung ummi hi khawng haw hi .
48004026	Mahnaven vancung Jerusalem cu a luatmi nu hi aa , amah cu a nu uh hei na hi hi .
48004027	Lai Thiangtho in ; “ Canei theingawl nu aw na lungdam in hi ! Nau nei kuan von nat a thuak awng ngawl nu , lungdam aipuang in au in hi ! Ai tahimtitale zamsan sa mi nu in a pasal tuah a um lang khat lelengmi nu saangin catam saw nei tuk hi , ” tin ti hi .
48004028	U le naute aw , tu ongcun Isak bangin Pathian thutiamnak hang hin mi Pathian ii cano te hi uh ci .
48004029	Mahlaihcun mihing daan bangin hinmi capa in Pathian ii Hawvang ii hang in hi mi capa cu bawlsia hi . Tu hei cun mahbang leleng hi .
48004030	Mahnaven Lai Thiangtho sungah i tinkaw a um ? “ Salnu le a capa cu hawlvawk in ; itahimtitale salnui capa le a luatmi nui capa cu a pa haw ii ro co kawmtu hi thei haw tuk ma hi , ” tin um hi .
48004031	Mahhangin u le naute aw , ohte cu salnui ca hi ma hung hi . A luatmi nui cate hung hi .
48005001	Khrih in luattiik zotoh in ohte cu a luatmi hi zotoh hung hi . Mahhangin miluat na hihnak uh ah khin khohkhahzet in ding unna , sal ah cang leh toh pahsuh un hi .
48005002	Ka hilhmi ngai hem un ; vunceep na tantiik dun uh ahitale cu , Khrih cu noh tei ca in imamah nemcuamnak nei hihim ma tihnak na hi hi .
48005003	ngaallinnak thu pe leh hih tung , kua hei in vunceep na tantiik dun uh ahitale , Daan cu a veng hawngin a zui khawng kul tuk hi .
48005004	Noh tei lak pen Daan zui in , Pathian mai ah dikfel cotiiknak a nei nuamtu cu Khrih tuah na pehzopnak khau uh satcat zo uh ci . Mahbek in tham ngawl , Pathian hehpihnak ii pualam ah heng zo uh ci .
48005005	Mahnaven ohtei a muansan uhmi cu , Pathian a man thiamcotiik tuk tih hi hi . Mahmi cu eimu upnak ii hangin Pathian ii Hawvang cun bawmsuak tuk hi tih a ngahhelhzetmi uh cu hi .
48005006	Itahimtitale Khrih Jesuh tuah a pehzom dun uh a hitale vunceep tannak hi hen , tan ngawlnak heihihen , dangdunnak um ma hi . A thupimi cu itdunnak sung pen na a dektu upnak bek khi hi .
48005007	Na hawh daan uh cu phazet lenghi . Thu maan na zui zotoh uh mi a koi thu in kaw na colh leh uh ? Itinkaw a leem ?
48005008	A cawltiiktu cu Pathian kha ma si ! Amah cu nangmuhte a samtu saw hi .
48005009	Thupaucapnak ah , “ Naman neuno in cangho phil a venghawng in thotiik khawng , ” a tih mek haw mi kim khawng ngangai si !
48005010	Mahnaven nohtei ca in amthong cuang mang . A Topa uh sung pen a pehzopnak uh ii hangin na lungmu uh a dang tul tuk ma tih cu muangzetpoh ing . A noksaktiik tu , kuahei hitahen , Pathian ii thu khennak tawk tuk poh hi .
48005011	U le naute aw , ka dinmun hi ngaisung teh hem un . Vunceep tankul hi tin thu ka hilh ngai bang a hin , i hangin kaw bawlsiatnak ka thuak lih laih ? Mahtihbangcun thu ka hilh ngai bang ahita a hin , Khrih ii thinglamteh thu ka son lihmi hi mitei bah le lupnak ah in cang tuk ma hi .
48005012	A nawngkai litiiktu hite hi a tawp tian a lampi haw zui lawlaw haw leh a til haw vang nget vang lak haw leh awi ing hi .
48005013	Mahnaven u le naute aw , nohte cu miluat hi tukin sam mite uh ci . Mahnaven mahmi luatnak cu na taksa nop cimnak in cangtiik pahsuh un hi . Mah saangin itnak tuah pakhat le pakhat dek tondun in bawm dun saw un hi .
48005014	Itahimtitale Daan hempohte cu , “ Nangmah na ih bangin na in neelte it in hi . ” tihmi thukham pakhat sungah hin kim khawng hi .
48005015	Mahnaven hampalak a ngamsate bang nung ca in pakhat le khat khuat dun le sik dun in na um uh ta cun ngaalling un , bolal thong leh tuk uh ci .
48005016	Ka hilh nuammi cu hitihbang in hi ; Hawvang in na nundaan uh a uk ta cun mihing ii tisa deihnak cu a thin kimtiik tuk ma uh ci .
48005017	Itahimtitale mihing tisa ii deihmi cu Hawvang in hua in Hawvang ii deihmi cu mihing tisa vang cun hua bok hi . Mah panihte cu a ngaaldun haw hi . Mahhangin na nuammi khi bawl thei ma ci .
48005018	Pathian Hawvang in lam a huai ta cun Daan nuaiah a nungmi hi leh matoh uh ci .
48005019	Mahten mihing tisa ii bawl mite cu lang ciang hi . nupa sualnak , a ninmi ziaza , a mawingawl mi nadehnak , milim zuk biaknak le pol siavate khi hi .
48005020	Mi pakhat le pakhat ngaaldun in haudun haw , iksikdun haw , thin-uuk haw , hampum haw ; ahon ahon in khendun in lemdun haw ma ;
48005021	Iksiknak nei haw , zukham haw , zo mawi ngawlin awn in au haw ; mahten mahtihbang a dang tampi bawl pepel haw . ngaallinnak thu masa in hilh zo naveng in tuin hilh not lehleng tung . Mahtihbang a bawltute cu Pathian Uknak co thei haw tuk ma hi .
48005022	Mahnaven Hawvang ii ngah a ngahtiikmi cu itdunnak , lungdamnak thinnopnak lungmuannak , hehpihnak phatnak , muantaakmi hihnak .
48005023	lungneem , niamkhiatnak le lungmu suup theihnakte hi . Mahtihbang a ngah umnak ahcun daan cu kul leh matoh hi .
48005024	Mahten Jesuh Khrih ita a himi cun mihing tei taksa deihnak le tisanopnak cu thinglamteh ah khencih zo haw toh hi .
48005025	Hawvang in nunnak a piak zotoh hangin a nunnak uh vang cu Hawvang aman uk tuk hi .
48005026	Pualthau tuk mi hi ma hung ; pakhat le pakhat thin natiik dun tuk mi hi ma hung hi ; pakhat le pakhat iksikduntuk mi hei hi ma hung hi .
48006001	U le naute aw , nangmu lak pen pakhakhat in sualnak bawl na mu kha pang uh ahitale nangmu sung pen a hawvang mi deuh pawl ten lampi maan ah in pui kik leh un hi . Mahtin na bawl uh ten thinneemnak tuah in bawl un hi . Mahten nangmuh lala ta vangin mah sualnak ahcun caak bok tuk ngawlin ngaalling un .
48006002	Pakhat le pakhat bawmngit dawndun unna , mahtihcun Khrih ii daan cu kim tiiktuk uh ci .
48006003	Mi pakhakhat imamah cu hima naven mi ngaizet bangin a ngaisung duncoptu cu amah le amah zoldun cop hi .
48006004	A kuakua heihihen a nadeh haw daan amuh no a pha le a sia khenkhuai thiam tukmi hi haw hi . Apha ahitale midang tei nadeh tuah teh dunli kul ngawlin amah no a lungnop tuk hi .
48006005	Itahimtitale mai nadehnak ah lungtho tek tukmi hung hi .
48006006	Mi pakhat Khristian Thuthangpha zilh a himi in thilpha a co mite cu amah a zilhtu khi kawm bok tuk mi hi .
48006007	Nangmah le mah zolcop pahsun hi . Kua heihihen Pathian cu zawnsak thei haw ma hi . Mihing cun amu cinmi bangkeek in cawm leh haw tuk hi .
48006008	A taksa deihnak huan ah a cingtu cun mahmi a cinnak pen thihnak cawm tuk hi . Hawvang anci a cingta le cu mah Hawvang ii lak pen kumkhua nunnak cawm tuk hi .
48006009	Mahhangin a phami bawl cu colhsan pahsuh un hi . A colh san uh ma ta le an cop hun heng leh tuk hi .
48006010	Mahhangin hun pha a tawh uh hempoh ah in kuakua i humah heihihen a phami cu bawl nung inna Khristian a upnak uh lam pen a inn sungsang uh tei lakah a luang in bawl tuk hung hi .
48006011	Hi laikuat hi nangmu lakah keiman ka khut rori in lai mal ngengpi tuah ka ngat mi hi zo hem un !
48006012	Na vunceep uh tan un tin a ti tute cu a kua te kaw ti a hin a pualam thil humah a sunsaktu le a tuangkhawngtute hi haw hi . Mahtihbangin a tihnak haw cu imah dang i hang hei hi ngawlin Khrih thinglamtehnak ii hangin bawlsiatnak a thuak ngam ngawl haw hangin hi .
48006013	A ngangai in tita cun vunceep a tan amuh lala vangin Daan cu zui cuang haw ma hi . Na vunceep uh tantiik a nuamnak haw cu vunceep na tannak uh i hangin taksa lampen amuh zuitu na can uh hangin a tuangkhawn theih hawnak tukin hi .
48006014	Mahnaven kei ca cun a Topa uh Jesuh Khrih ii thinglamtehnak sial ngawl tuangkhawn tuk a dang imah nei mang hi . Itahimtitale Khrih cu thinglamteh ah a thih zotoh hangin hi leihum pi hi kei ca cun thi zotoh in keivang hi leihumpi ii ca in a nungmi hi leh bok ma toh ing hi .
48006015	Mi pakhakhat vunceep tanmi ahih le hih ngawl cu i mah thupi ma hi ; a thupi mi cu hin thak hihnak khi hi .
48006016	Mahthu maan cu a nunnak haw ah a nisial in a zuitute cu Pathian ii daihnak le hehpihnak co zazal haw ta hen . Pathian ii mihing hempoh tei nun ah vangin um zal ta hen .
48006017	Ka thu tawpnak ah ka hilh nuammi cu ; Kuamah in thu buai pe leh haw matoh hen ; Itahimtitale ka taksa hum a meima pawn a ummi hin Jesuh ii sal ka hihnak langtiik zo hi .
48006018	U le naute aw , Topa Jesuh Khrih ii hehpih ningnatnak cu noh lakah um zaal tahen . Amen .
49001001	Pathian ii lungkimnak bangin Khrih Jesuh ii kamtai keimah Paul in Efesa khua ah a ummi Pathian ii mite , Khrih Jesuh tuah na pehzopdunnak uh ah muantak in a nungmi , nangmu lakah hilai hi kuat ing hi .
49001002	A Pa uh Pathian le a Topa uh Jesuh Khrih in hehpihnak le daihnak pe zaal ta hen .
49001003	A Topa uh Jesuh Khrih ii Pa le a Pathian cu thangphat hi tahen ! Itahimtitale Khrih tuah a pehzopnak uh ii hangin vancung a hawvang thupha a phuphun cu ei muhte pia hi .
49001004	Hi leipi a bawl pat laih ngawl hei in Pathian in ohte hi Khrih tuah a pehzopnak uh a hangin Ama maiah mi thiangtho le sual nei ngawl mi hi tukin Ama ta in teng zotoh hi . A itnak ii hangin ,
49001005	Pathian cun Jesuh Khrih sung pen a cate hi tukin tum tah zo hi . Mahmi cu a lungdammi le a tuptahmi hi .
49001006	Pathian cu a sunglawimi a hehpihnak le a itmi a Capa ii sung pen laksawng a piaknak ii hangin thangphat hi ta hen .
49001007	Itahimtitale Khrih ii thisan ii hangin a sualnak uh cu zah hi zotoh in a luatmi hi zotoh hung hi . Pathian in a hehpihnak cu ei mu lakah tamzet in a piak hangin ,
49001008	A hehpihnak cu ngeng mahtak thong si maw !
49001009	Pathian cun a cihnak le a thuuk mi a thu theihnak in a tuptahsami cu bawl suak in Khrih sung pen kimtiik a nuammi a thu-ip cu oh tei lakah langtiik zo hi .
49001010	Hun le can a kim ten Pathian in cangkim in a bawl tummi cu van ah hihen , lei ah hihen , bawlmi thil hempoh hi khawmkhawng in Khrih cu lu bel in koih tuk khi a tuptah mi hi .
49001011	I hempohte hi Pathian ama tuptahsa le soncatsa bangin kim khawng hi . Khrih tuah a pehzopdunnak uh thawmin a mihing hi tukin Pathian in teng zohi , Mahmi cu ama tuptahmi hi aa a pattung in khau a khih sami hi .
49001012	Mahhangin Khrih sungah muansannak a neimasa beltu ohten Pathian lakah sunloihnak pia nung hi .
49001013	Nangmu lakah nunpatnak a hentu Thuthangpha a maanmi thuthang cu na theih uh ten nangmuh vang Pathian ii mihing bok uh ci . Khrih saangin um uh ci aa , Pathian in ama ta na hihnak uh langtiiknak in nangmu hum ah melciknak kheen hi , mahmi melciknak cu pia tukin a a tepsami Hawvang Thiangtho khi hi .
49001014	Pathian in a mitei lakah a tepsami ngah rori tuk hung tih langtiiknak in mahmi Hawvang Thiangtho cu aamahkhaan hi aa a mihing tei lakah cun luatnak cangkim in piatuk tih a theihciannak uh hei hi bok hi . A sunloihnak cu thangphat hi ta hen .
49001015	Bawi Jesuh na upnak uh le Pathian ii mitei hum a itdunnak na neih uh ka theih pat tung pen pan ,
49001016	Nangmu hangin Pathian lakah lungdam thu hilh tawp awng mang hi . Ka thunget nakah phawkngil hihim mang hi .
49001017	Mahten a Topa uh Jesuh Khrih ii Pathian a sunglawimi a Pa uh in , nangmu lakah Hawvang pia zazal tukin ngen ing hi . Mah Hawvang cun thei ciangtiik tuk aa Pathian cu nangmu lakah langtiik bok tuk hi . Mahticun Pathian cu thei tuk uh ci .
49001018	Itibang muansannak nei tukin kaw nohte sam . in a mihing tei ca in a tepsami cu itibangzah nalamdang him !
49001019	Amah a umtu tei sungah na a deh theihnak huham cu itihzah in kaw a ngen tih vang khi amu thei tukin le a vaknakte na muh theihnak tukin na lungmu uh awngtiik zaal tahen tin a lakah thu ngen ing hi . Eimu sung a ummi thacahnak cu ,
49001020	Khrih thihnak pen thawhtiik nung ten vancung khua aa a taklam ah a khungtiiktu cu Pathian ii cahnak huham leleng khi hi .
49001021	Mahlai ahcun Khrih cu uktu hi , vancung aa uktu dadangte hihen thu neitu dadang hihen , bawi dadang um mite heihihen , a hum haw ah Khrih cu uktu To hi . Hi lei humah hihen a heng leh tukmi leihum ah hihen thuneitu hempoh tei humah To bel hi .
49001022	Pathian in Khrih ii ke nuaiah i hempoh koih in i hempoh ii humah To hi tin Pawlpi ii lu in Khrih cu koih hi
49001023	Pawlpi cu Khrih ii pum hi ; mahhangin Pawlpi in Khrih cu kimtiik in , Khrih cu i hempoh ah kimtiiktu hi .
49002001	Nidanglaih cun na phat uh ngawlnak le na sualnak uh ii hangin hawvang lam pecun mi thi hi uh ci .
49002002	Mahlaihcun leihum ii daan pha ngawl zui uh ci ; Van le lei laklawh a hawvang huham neitu , Pathian thu a zui nuam ngawlte uktu ii thu khi zui uh ci .
49002003	Thungai in a ti uhtale a venghawng uh in amuhte bangbok leleng hung hi ; eimu nuam pawpoh zui in nung hung hi , a lungmu uh le a taksa uh i nuammi pawpoh bawl hung hi . Eimu hihnak bang keek in atiuhtacun ohte vang , midangte bang leleng in Pathian i thin-uuknak a thuaktu tukte hung hi .
49002004	Mahnaven Pathian ii ohte a hehpihnak cu cangkim ngangai in a itnak vang cu a ngeng leita hangin ,
49002005	eimu sualnak sungah hawvang lam pen mithisa hinave hungin Khrih tuah nunnak ah tho lehtiik zo hi . Pathian ii hehpihnak thawm in patmi hi uh ci
49002006	Khrih Jesuh tuah a pehzopnak uh thawm in Pathian in Khrih tuah van ngam pen uk langkhat tukin amah tuah tho lehtiik zo hi .
49002007	Hitihbangin a bawlnak cu i luang dang hang hi ngawlin , Khrih Jesuh pen ohte in a itnak a ngenzia khi kumkhua phat in langtiik a nuamnak hangin hi .
49002008	Itahimtitale nohte cu Pathian ii hehpihnak in patmi hi uh ci aa , mahmi patnak cu amah na uannak uh ii hangin na ngah uh mi hi . Hi patnak na ngahnak uh ii hangin kuamah tuangkhawng tuk mi hi ma hi , itahimtitale a deh a bawl theihnak haw hang in ngahmi hi ma hi , Pathian ii laksawng hi .
49002009	
49002010	Ohte cu Pathian ii bawl mite hung a ma , eimu ca in a tuptahsami thilpha cu bawlsak tukin Khrih Jesuh tuah a pehzopnak uh ii hangin bawl thakmi hi zo hung hi .
49002011	Na suah kehnak uh pen Gentail mi noh tei ngan cu Judah miten “ Vunceep tan ngawl phun ” ti haw ven . A muh le a muh cu vunceep tan pawl tin tidun haw hi . ( Mahmi cu a mu taksa lala ah a langtiik haw mi khi hi . ) Noh Gentail mite nidang laih i tibangmi uh cim , tih khi phawkngil pahsuh un hi .
49002012	Mahlaihcun Khrih tuah pehdunnak neima uh ci . Miphun dangmi hi uh ci aa , Pathian in a tenmi a miphun tei lakah nohte tel kha ma hi uh ci . Pathian in a thutepnak bulpi a mitei lakah um kha ma uh ci . Hi leihum ah muansan le Pathian nei ngawlin a um thongmente hi uh ci .
49002013	Mahnaven veikhat laih aa a khawladun zet mi nohte cu tu in Khrih thisan hangin naidun zet leh zotoh hi uh ci .
49002014	Itahimtitale Judah mi le Gentail mi cu pumkhat in a bawl zo hangin Khrih amah rori cu oh tei daihnak hi . Judah mi le Gentail mite a khen tiiktu le ngaal in a bawltu cu a ma pumpi rori in phialet khawng zotoh hi .
49002015	Judah tei daan cu thukham le thu piak mite tuah phiat khawng hi . Mahtihbangin a bawlnak cu amah Khrih tuah a pehzop dunnak ii hangin mi phun panih cu mi phun a thak pakhat in a cantiiknak tukin hi . Mahtin a bawl hangin lemnak umtiik hi .
49002016	Ama thihnak sung pen Khrih in a ngaal dunnak haw khi botiik in ama thinglamteh ah in miphun panih cu phunkhat in khawm in Pathian lakah hunpih leh hi .
49002017	Mahtihcun Khrih cu hungin lemnak Thuthangpha cu mi hempoh lakah in hilh hi . Pathian tuah a khawla dunzetmi noh Gentail mitei lakah hihen , Pathian tuah a naidunzetmi Judah mitei lakah heihihen hilh hi .
49002018	Khrih ii hangin Judah mi hihen , Gentail mihihen , a venghawng uh in Pa Pathian mai ah Hawvang pakhat ii thawm in zuan thei hung hi .
49002019	Mahtihbang ahih hangin noh Gentail mite vang mi khual le ngamdangmi hi leh ma toh uh ci ; Pathian ii miphunte tuah a bang ten mi hi uh ci aa , Pathian ii innsang ah sungtel hi zotoh uh ci .
49002020	Nohte vang nungzuitu le kamsang tei a bul a phut ngah suakmi hum a sakmi inn hi bok zotoh uh ci , a kiil tawphah suang cu amah Khrih Jesuh hi .
49002021	Amah cu inn pumpi a kaikhawmtu hi aa , Topa biakinn thiang cang suak tian in a khangto tiiktu cu amah hi .
49002022	Amah tuah na pehdunnak uh thawm in nangmuh vang amah umtu midangte tuah in Hawvang in Pathian ii um nuamnak inn ah sakcih mi hi zotoh uh ci .
49003001	Mahtihbang ahih hangin Jesuh Khrih ca in thawng a tami keimah Paul in Gentail mi nangmuh tei ca in Pathian lakah thungen li ing hi .
49003002	Pathian in nangmu phatnak tukin hi nadeh hi a hehpihnak in pia zotoh tih cu thei khawng zo bel tuk tohpoh uh ci .
49003003	Pathian cun a thu-ip cu phuang in ka lakah in langtiik zotoh hi . ( Hithu hi a com zawng cun ngan zotoh ing aa ,
49003004	mah ka ngatmi na sial uh tacun Khrih ii thu kuh kei ma theih daan cu theithei bel tuk poh uh ci . )
49003005	Nidang laihin mahmi thu-ip cu kuama lakah phuan hi awngma hi ; mahnaven atu ahcun Pathian in a thiangmi a kamtai le a kamsang tei lakah a Hawvang tuah in phuang zo hi .
49003006	Mah a thu-ip cu hitihbang hin hi . Thuthangpha a umnak hangin Gentail mite vang Judah mite tuah in Pathian thupha cotu hi leh bok haw zo hi ; Pumkhat sungah a telmi hi leh bok zo haw toh in Khrih Jesuh ii thawm in Pathian ii thu tiamnak sungah covo nei bok haw hi .
49003007	Mah Thuthangpha na dektu ka hihnak hi Pathian ii piakmi a laksawng hi . Mahmi laksawng cu a cahnak huham ii thil a bawlmi hi .
49003008	Kei cu Pathian ii mihing tei lakah mi nautabel saangin nauta sisin laih ing hi . Mahnaven son theih ngawl tian in a ngengmi Khrih Thuthangpha cu Gentail mitei lakah henpih tukin le ,
49003009	Pathian ii tuptahmi a thu-ip cu itibangin lang zotoh him tih khi mi hempoh tei muh theih tukin a mit haw vaaktiik tukin Pathian in dehvo pia hi . I hempoh a bawltu Pathian in nung lam hun khang sung hempoh a thu-ipcu seel lo hi .
49003010	Ita mah tin seel hum ti a hin a Pawlpi ii hangin vancung a vanmi uktu le thuneitu ten Pathian ii cihnak cu a phuphun in tu khang hun ah a theikim theih haw nak tukin hi .
49003011	Mahmi cu a kumkhua in tuptahnak a neih bangbokin Pathian in bawlin a Topa uh Khrih Jesuh sung pen bawl suah hi .
49003012	Khrih tuah a pehzopdunnak uh ii hangin le Amah a upnak uh ii hangin Pathian um nak mun ah ngamzet in tum theihnak nei hung hi .
49003013	Mahhangin nangmu ca nuncim ka tawh ten na tha uh sia pahsuh un , tin ngen ing hi , Nangmu ca in a phami ngihngeh poh hi .
49003014	Mahhangin a Pa uh ii maiah khukdin in thungen ing hi .
49003015	Amah cu inn sungsaang hempoh ah a ummi le lei le van laklawh aa a ummi hempoh ten a minpha a co theihnak haw bulpi cu na hi hi .
49003016	A sunloihnak soncelh ngawlmi pen a hawvang in na sunglam uh a mihing na hihnak uh khi cahnak huham pia tukin Pathian lakah ngen ing aa ,
49003017	Nangmu upnak thawm in na lungmu uh cu Khrih in ama inn in bawl zaal tahen , tin thungen ing hi . Thu ka nget beet uhmi cu na zung uh cu itnak sungah mantiik unna ,
49003018	mahtihcun Pathian ii mihingte tuah lungmu khat in Khrih ii itnak hi Itihzah thuuk in Itihzah in sang , Itihzah in sau in i tizah in zaal him tih khi theihtheihnak nei tuk uh ci , tih hi hi .
49003019	A itnak cu cangkim zet in theih khawng cu um awng tuk ma naven thei leh paam tuk poh uh ci . Mahten a cangkim mi Pathian ahihnak tuah na nunnak uh cu dim zaal ta hen .
49003020	Eimu sungah a huham tuah na dektu cun a nget theih uh mi le a ngaihsut theih uh mite saangin a let tampi in dek thei hi .
49003021	Pawlpi sung le Khrih Jesuh sung pen Pathian ama lakah thangphatnak a kumkhua in um leng ta hen . Amen .
49004001	Topa nadehnak hangin thawngta mi keiman ; Pathian sammi na hih uh bangin na nunnak uh ah Pathian sammi na hihnak uh lang tiik un hi , tin so ing hi .
49004002	Thinneemnak nei un ; niamkhiat le thinsau in um un , itnak na neih uh mi khi pakhat le pakhat na thinsaunak uh langtiik un .
49004003	Hawvang ii piakmi pumkhat hih khawmnak khi a kho leng tukin munkhat ah a keenkawmtu daihnak in khotiik un .
49004004	Pathian in a samnak sanbel a muan san mi uh cu pakhat ahih bangin pum pakhat um aa , Hawvang cu pakhat um bok hi .
49004005	To pakhat um , upnak pakhat um , baptizam-nak pakhat um
49004006	Pathian pakhat um in mi hempoh ii Pa hi . Amah cu i hempoh ii humah To hi ; i hempoh ii sung pen naa dek in i hempoh i sungah in um hi .
49004007	A venghawng uh pumpaak tek in covo laksawng nei teen hung aa , mahmi cu Khrih ii a piak tek mi bangin hi .
49004008	Lai Thiangtho in ; A saannak bel mun a hen ten , ngaal matmi tampi khol ; mihing tei lakah laksawng pia , ” a tihmi khi kim hi .
49004009	Mahten “ Heng ” tih cu a tihnopnak a i kaw ? A tihnopnak cu a masabel in leihum a niamnakbel mun ah hengtihnak hi .
49004010	Mahtihcun a tolhsukmi cu a hengmi leleng hi aa , vancung le van pualam ah vang hengtihnak cu vanle leihum hempoh ah amah cu kimkhawng tih langtiiknak hi .
49004011	“ Mihing tei lakah laksawng a piatu , ” hei cu a mah hi . Laksawng a piakmi a hekkhat cu kamtai , a hekkhat cu kamsangte haw hi , a hekkhat cu Thuthangpha phuangtu haw hi , a hekte cu pastor te haw hi , a hekkhatte cu zilhtute haw hi .
49004012	Hitihbangin laksawng a piaknak cu ; Pathian ii miten Khristian nadeh dekthei in Khrih ii pum a khantoh theihtiiknak tuk in hi .
49004013	Mahtihcun a upnak uh ah le Pathian Capa a theihnak uh pakhat sungah khawmkhawng tuk hung ; pasal tunting hi tuk hung aa Khrih ii pasal tunting ahihnak a saannak bel munah hei in heng bok tuk hung hi .
49004014	Mahtihbang ten mizoltu tei thu zilhnak le lampeeng tawn haw hen tin a phuahcopmi haw zolthu , tui cawkpi le huihsia in ilai banglaiah a hoimi naupang bang leh tuk ma toh hung .
49004015	Itdunnak lungmu pua in thumaan hilh in le son saw in a lu uh a hi mi Khrih sungah a phuphun in khangto tuk mite hung hi .
49004016	A ma uknak nuaiah taksa hum a khen dadangte cu lemzet no in pehdun khawng haw hi . Nguh pehdunnak nguh caang no ten taksa pumpi cu munkhat ah len dun khawmkhawng hi Mahhangin taksa pumhum a khen dadang te cu amu nadeh tuk tek a deh haw ten taksa pumpi cu a venghawng in itdunnak in khangto hi .
49004017	Topai min in noh tei lakahngaallinnak thu hilh nuam ing ; Gentail mite bangin nung toh pahsuh un . Amuh tei ngaih sutnak cu thu lolak thong hi aa ,
49004018	a lungmu haw cu thim hi . Pathian ii piakmi nunnak sungah covo i mamah nei haw ma hi , itahimtitale imah theihmi nei ngawlin a lungmu haw ngeng belbul hi .
49004019	Zahcaak hei thei leh haw matoh hi . Sualnak ah paih dun in suupnak imah nei ngawlin zoh mawi ngawlmi thil a phuphun te bawl haw hi .
49004020	Khrih ii thu natheih uh mi cu mahtihbang hi ma hi . Khrih thu cu thei ngah zo uh ci ;
49004021	Amah zuitu na hih uh bangin Jesuh sung a thu maan cu zilh zotoh mi hi uh ci .
49004022	Nidang a na nun daan keel bang leng in a nungtiiktu na nunlun uh cu vawk toh un hi , mahmi na nunlun uh cu mizoltu tisa nuamnak ii thih susuktiik lihmi khi hi .
49004023	Na thinsung uh le na ngaihsutnak uh a venghawng in bawl thak mi hi khawng tuk mi hi .
49004024	Pathian mel bangin bawlmi , a dik le a thiangtho in a langmi nunnak dik , na nunthak uh in nung un hi .
49004025	Zolthu son toh pahsuh un . Pathian umtu pakhat le pakhat thu maan hilh dun ton leleng tuk hung : itahimtitale Khrih pumpi sungah a venghawng uh in sungtel khawng hung hi .
49004026	Na thin-uuk a hitale sualnak sungah na thin-uuknak in tumpih ma hen ; na thin-uuknak khi ni tum pih pahsun .
49004027	Satan khi hunpha pia pahsun .
49004028	Ngu a ca li meekmi pan ngu leh ma toh hen ; ama nunnak ca in thiangtho no in pumcawmtu hi tukin le micangah a bawmtu hi tukin na dek ta hen !
49004029	Na otpihdun uh ten awnkam hangin mang pahsuh un , na awn uh a zatu ten nemcuamnak a ngahtheih hawnak tukin awnpha le awnmawi mang un hi .
49004030	Pathian ii Hawvang Thiangtho khi a khawngaitiik pahsuh un hi ; itahimtitale Hawvang cu Pathian ii ta hi uh ci tih sialsiahnak ahih hangin Pathian ii luattiiknak Ni heng tuk hi tih theihnak aamahkhaan hi .
49004031	Lungmu sungin mi huatnak le ngaaldunnak , tisak in sualnak le thin-uuknakte khi botiik un hi . Pakhat le pakhat hauhdunnak , zotsaknak , le huatnak lungmu neuno hei nei toh pahsuh un .
49004032	Mahtei ai in pakhat le pakhat hehpih ningnatnak nei dun unna , Khrih ii hangin Pathian in a ngaihthiam bangin pakhat le pakhat zah dun hi .
49005001	Note cu Pathian ihmi ca no te nahih uh hangin amah a bang tuk in zuam un hi .
49005002	Khrih in eimuh it in a nunnak eimuhtei ca in Pathian lungdam tiiktu namtui piaknak le biakpiaknak ah a piakduncopnak bangin na nunnak uh cu itnak in uk hen .
49005003	Pathian ii mihingte na hih uh hangin nu le pa sualnak zoh mawi ngawlin nunnak le hampumnakte cu noh lakah a son thongpoh hei sontoh pahsuh un hi .
49005004	Awnniin le awnsia le ngaihnop ngawl awn te cu na ot tuk uh in mawi leh ma toh hi . Mah saangin Pathian lakah lungdamnak hilh saw un hi .
49005005	Na theih cangcian tuk uh in a kulmi cu , nu le pa sualnak a bawltu zoh mawi ngawl in a nungtu le hampumte cu ( hampum nasia cu milim bia tuah a bang ten hangin ) Khrih le Pathian uknak sungah covo nei haw tuk ma hi .
49005006	Kuamah thumaan ngawl thu le pomtaak ngawl mi thu tuah zol haw ma hen . Mahtihbang ahih hangin , Pathian thin-uuknak cu a thu a ngai ngawltu tei humah heng tuk hi .
49005007	Mahtihbang mite cu a phial hei phial kha pahsuh un hi .
49005008	Nidang laih cun nohte cu khuathim sung a nungmi uh ci ; mahnaven Topai mihing na hih zotoh uh hangin tu cun vaaknak sungah um uh ci ; mahhangin khuavak mihingte bangin nung un hi .
49005009	Itahimtitale phatnak phunkim , diknak a phuphun thudik a phuphun a piangtiiktu cu vaaknak hi .
49005010	Topai lungdamnak khi zei un .
49005011	Mihing tei khalhmeekmi imah muantaak ngawl naa le khuathim sung aa thilte cu a tawng hei tawng kha pahsuh un hi . Mahtihbang thilte cu a vaaknak ah henpih saw un hi .
49005012	( Khuathim sung aa a bawlmi haw thilte cu zahcaakhuai ) hi ; ot hei ot ngam tuk ngawl mite hi .
49005013	Mahten i hempohte cu khuavaknak ah henpih ahih hun ten ahihnak haw tatak in lang leh khawng tuk hi .
49005014	Itahimtitale i hempoh ciangzet in lang tiiktu cu vaaknak hi . Mahhangin Ahihbu mite khanglo toh unna thihnak pen tho toh un ; Mahticun nahum uh ah Khrih cu vaak tuk hi tin a tihnak haw cu na hi hi .
49005015	Mahhangin na nundan uh ah inngaalling un hi misilte bangin nung pahsuh un ; a ciipmi bangin nung un hi .
49005016	Hun pha na neih uhmi hempoh khi , ngeikheizet no in mang un ; itahimtitale a hun uh hi hunsia hi .
49005017	Misil hi pahsuh un , Topa in bawltiik a nuammi zei tum saw un .
49005018	Zukham pahsuh un , zu cu a siatsuahtu bek hi . Mahsangin Hawvang tuah dim saw un hi .
49005019	Pakhat le pakhat Saam labu sung aa la , ap dunnak la , thangphatnak la , le lathiang in otpih dun un . Topa cu apdunnak la le thangphatnak la tuah na lungmu tatak uh tuah in thangphat un .
49005020	I hempoh ca in a Topa uh Jesuh Khrih min in Pa Pathian cu thangphat leleng un hi .
49005021	Khrih na upatnak uh hangin pakhat le pakhat ii deihnak khi zui dun un hi .
49005022	Zi te , Topai deihnak na zui uh bangin na pasal uh tei deihnak khi zui un .
49005023	Itahimtitale Khrih in Pawlpi humah thu a neih bangin pasal vangin a nupi humah thu nei bok hi . Khrih amah rori cu Pawlpi luantu hi aa Pawlpi cu ama pumpi hei hi bok hi .
49005024	Mahhangin Pawlpi in Khrih deihnak a zui bangbokin zite vangin i hempoh ah a pasal haw tei deihnak zui haw hen .
49005025	Pasalte , Khrih in Pawlpi cu it in a nunnak tian a piak bangin na zi uh te cu it un hi .
49005026	Hitihbangin a bawlnak cu Pawlpi hi , tui sungah a somciangnak hangin a thianthotiik nung ten a thu in Pathian lakah ap tukin hi .
49005027	Mahtihcun Pawlpi cu a mawinak venghawng a hi mi , a thiang le sual nei ngawl , nei noihnak , sonsiatnak mahmatale cangkim ngawlnak dang um hihim ngawlin ama lak leleng ah a tulpih nuamnak hangin hi .
49005028	Pano ten a zi hawte cu amu pumpi a it haw bangin it bok tuk mi hi haw hi . A zi a ittu pa cu amah le mah itdun hi .
49005029	( Kuamah in amah le mah huadun awng ma hi . ) Khrih in Pawlpi cu vaak in a cinkhawi bangin a kuakua hei in ama pumpi cu cawm in cingkhawi dun tek haw hi .
49005030	Itahimtitale ohte cu ama pumpi pen a khenlang hung hi .
49005031	Lai Thiangtho in , “ Pano in a nu le a pa zam in a nupi beel hen na , amuh te cu tisa pumkhat hi haw tuk hi , ” tin ti hi .
49005032	Hi Lai Thiangtho ii tihnak ah hin a thukmi thudik lang in mah thudikcu Khrih le a Pawlpi cu a zom dunmi haw hi , tih cu thei hung hi .
49005033	Mahnaven nangmuhte tuah vangin pehzomdun lelenghi ; pasal hempoh ten a zi haw cu amu pumpi a it haw bangin it haw tuk aa , zi hempohte vangin a pasal haw te cu upat haw tuk hi .
49006001	Naupangte , nanu le napa uh khi upat un hi . Nu le Pa upat cu Khristian tei nadeh phu hi aa thilpha hei na hi hi .
49006002	“ Na nu le na Pa upat un , ” tihmi thukham hi na
49006003	zui a hitale khangto in , hi leihum ah na nunkhuasau tuk hi , ” tihmi thu kham bet cih mi thukham masabel hi .
49006004	Nu le Pate , na cate uh khi a thin-uuk tukin bawl pahsuh un . Mahsangin Khristian nundaan ziaza le zilhdunnak tuah in cawmdun un .
49006005	Silate na bawipa uh khi kihca in upat un . A na haw nadeh uh ten Khrih ii na hi tih bangin thinsung tak tuah in dek un hi .
49006006	Mahtin nadeh uh ten a mitmuh sung bek mitmai pha ngah nuamnak tuah in dek pahsuh un . Khrih ii sila bangin Pathian ii deihmi cu na lungmu hempoh uh tuah in dek un hi .
49006007	Na nadeh uh ten mihing tei ca bek poh tin ngaisung ngawlin Topai ca in dek ing hi tin ngaisung in lungnop no in dek un hi .
49006008	Topa cun sila hihen , mi luat heihihen , a kuakua heihihen , thil pha a bawl mi hangin laksawng pia tuk hi , tih khi cing leleng un hi .
49006009	Noh a bawite pawl , mahtih bangbok leng in na sila uh tei lakah bawl bok unna thum pahsuh un . Nangmuhte hihen , silate heihihen vancung ah Topa pakhat na neih uh khi cing leng un hi . Mah mi Topa in kuamah deidat nei ngawlin thu son hi tih khi cing leleng un hi .
49006010	A dawlbel in , Topa tuah na pehzopnak uh le ama vaaknak thawm in na thazaang uh cu cak seseemtiik un .
49006011	Satan zolnak do thei tukin Pathian piakmi ngaalthuam khi silh un .
49006012	Itahimtitale a do uh mite cu mihing hi kha haw ma hi , van aa a ummi hawvang sia tei cahnakte , uktu te , thu neitute , le hi a thimmi leihum pumpi uktute haw hi .
49006013	Mahhangin tu penpan Pathian ii ngaalvan khi silh un na hunsia a hen ten na ngaal te uh cu do thei in a tawptian na do nung uh ten na dinmun uh cu hum ngah tuk uh ci .
49006014	Mahhangin ngaallingsa in um un hi ; taikhap ai in thudik khi na taai uh ah khap un ; awmphaw ai in diknak khi na awm uh ah tuam un ;
49006015	Kedam ai in daihnak Thuthangpha phuan nuamnak khi bun un .
49006016	A cat ngawlin thik lumphaw ai in upnak khi keng leleng un ; itahimtitale khuasia ten meiling bang thalcang in a kaap ten mahmi lumphaw cun mittiik thei tuk hi .
49006017	Mahten lukhu ai in nunpatnak khi la unna , Hawvang ii piakmi ngaalnam ai in Pathian ii awnkam khi keng un .
49006018	Hitihbangte na bawl uh ten thungen thah in bawl unna , Pathian lakah bopnak ngen un . Hawvang Thiangtho ii lampuinak bangin ihun banghun hei ten thungen un . Hi hangin mansa in um unna , lungbing pahsuh un . Pathian ii mihing tei ca in cat ngawlin thungen un .
49006019	Mahten keimah vang cu thu hilh tukin ka ngaallin ten Pathian in ka hilhtuk mi thu a piak tukin le ngaalpha zet in hilh in Thuthangpha i thu-ip khi ka phuantheihnak tuk in thu ngetsak bok un hi .
49006020	Tucun thawng sungah um naveng in mah Thuthangpha phuangtu palai ing hi . Thuthangpha cu ka phuan tuk ahih bangin ngaalhangzet in ka phuan theihnak tuk thu ngetsak un hi .
49006021	Taikhikas , a unau uh le Topai nadehnak ah mi felzet pan ka thu le la cu cangkim zet in hilh tuk aa , ka um daan cu thei tuk uh ci .
49006022	Mahhangin nangmu lakah ka tiiknak cu hi . Ka umdaan uh le ka khuasak daan uh hilh tuk aa , thazaang cahnak in mangtuk uh ci .
49006023	Pa Pathian le Topa Jesuh Khrih in Khristian u naupih na veng hawng uh lakah daihnak le itdunnak cu upnak tuah in pe zaal ta hen .
49006024	A catngawlmi itnak tuah a Topa uh Jesuh a ittu na venghawng uh lakah Pathian hehpihnak cu kho zaal tahen .
50001001	Khrih Jesuh ii sila Paul le Timawte in , Khrih Jesuh tuah in a pehzommi Filipi khua a Pathian ii mihing a um mitei lakah le nangmu Pawlpi sungah a ummi saya le upatei lakah laikuat ung hi .
50001002	A Pa Pathian le a Topa uh Jesuh Khrih in hehpihnak le daihnak pe zaal ta hen .
50001003	Nangmuhte ka ngaihsut sial ten ka Pathian humah in lungdam zet ing hi .
50001004	Na venghawng ca uh in thu ka nget sialten lungdamnak tuah in thungen ing hi .
50001005	Itahimtitale thuthangpha nadehnak ah hin a pantung pen pan in tu ni tian in nohte cu keimuh bawmtu leleng hi uh ci .
50001006	Mahhangin nangmu sung aa nadeh pha a pantu Pathian in Khrih Jesuh ii Ni a hen laklawh tian in nangmuh tei humah dek suak tuk hi tin muang ing hi .
50001007	Nangmuh cu ka lungmu sungah in caam leleng hi . Nangmu humah lungmu hi tih bang ka neihmi hi a nei tukin taak ing hi . Itahimtitale a tu thawng sung ka um hihen , a pualam ah luatzet in Thuthangpha tanpih lo in khohkhah hen tin ka dehnak ah hihen , Pathian ii hehpihnak ii hangin ka comi ka deh vo ah hin na venghawng uh in tel leleng bok uh ci .
50001008	Khrih Jesuh ii lungmu sung pen a hungmi itnak tuah in nangmuhte ngainazet ing ka tihmi hi thu maan hi . A theitu Pathian um hi .
50001009	Pakhat le pakhat na itdunnak uh cu khangto seseem ta hen na , mahmi tuah thumaan theihtheihnak le thudik soncat theihnak tuk cihnak tuah na khantoh theihnak tuk uh in thungen ing hi .
50001010	Mahtin na khangto uh tale a phabelmi khi teng thiam tuk uh ci . Mahten Khrih ii Ni te cun nawngkainak le mawhsiatnak hempoh pen thiang tuk uh ci .
50001011	Jesuh Khrih bek ii piak theihmi ngamtat pha ngangai cu na nunnak uh ah dim tuk aa , mahmi cu Pathian thangphatnak le sunloihnak tukin hi .
50001012	U le naute aw , keima humah a hengmi thilte hi . Thuthangpha khangto tiiktu lam in cang saw tihmi na theih tuk uh in deih ing hi .
50001013	Hitihbang thil ii hangin kumpi inn cingtute le hilai aa midangte hei in Khrih ii sila ka hihnak hangin thawng a khiaknak haw khi thei khawng haw hi .
50001014	Mahten hi thawng ka taaknak hin a u naupih uh a tam sawte cu Topa a muannak haw khi khotiik in ngaalpha sesem in ngamzetin thu hilh haw hi .
50001015	Mi hekkhatte cu iksiknak a neite le thu el nuamte ahih haw hangin Khrih ii thu cu hilh ngai haw hi ; mahnaven mi hekkhatte cu lungmu taituang ahihnak haw in Pathian ii thu cu hilh haw hi .
50001016	Mah mite cun itnak a neihnak haw hangin hi , itahimtitale Thuthangpha a bawmtu tukin Pathian dehvo a piak khi mu haw hi .
50001017	Mihek in tuang no in Jesuh Khrih thu hilh ngawlin amu hampumnak le ngaihsak dunnak tuah in hilh haw hi . Thawng sungah a um laih in haksatnak bet thuathuah nung tin ngaisung haw hi .
50001018	Imah poi ma ka lungdamzet poh ing . Lungmu phat ngawlnak tuah a hilh haw hei in hihen , lungmutuang in hilh haw hei in hihen , Khrih ii thu hilh haw poh leh ka lungdam leleng tuk poh ing hi .
50001019	Itahimtitale nangmu thungetnak le Jesuh Khrih Hawvang lak pen a hengmi bopnak ii thawm in miluat hi tung tih cu thei ing hi .
50001020	Ka nuambelmi le ka ngahhelh mahtakmi cu , dehtuk dehvo ka neihmi hi dek suak zaal thei leng , mahten I hun banghun heihihen , a cuang in atu hun hihim ah in ngaalphatnak tuah dim in ka nun ah hihen , ka thih ah hihen ka lungmu le taksa venghawng tuah in Khrih hi upat maizahnak nei thei leng tih hi hi .
50001021	Nun tihmi hi a i heng ? Kei ka ca cun nun hi cu Khrih hi . Mahhangin thi vangin miat seseem hi .
50001022	Mahnaven nungin thil man nei deuh ka dek thei a hitale a i saw teng tuk hing ngim tih thei mang hi .
50001023	Ka lungmu mun nih ah in hawh hi . Hi nunnak hi zamsan in Khrih tuah in um cu nuamzet ing hi ; mah tih hi cu pha deuh ngangai hi .
50001024	Mahnaven ka nun hih tuk cu nangmu ca in kulzet sih hi .
50001025	Mahmi cu ciangzet in ka theih hangin nunghih bel tung . Upnak sungah na khantohnak uh le na lungdamnak uh a belh bawmtu tukin nangmu lakah ngei nung tuk laih ing hi .
50001026	Mahticun nangmu lakah ka hen leh ten , Khrih Jesuh tuah na nunnak uh a pehdun hangin kei ma humah tisaknak nei tuk uh ci .
50001027	Tulaih in a thupi mi cu Khrih Thuthangpha ii deihnak bangin na nundaan uh cu a hi thei an , mahtihcun nangmuhte ka tawk vang ka tawk thei ngawl vangin hihen , tuptahmi pakhat nei in khohzet in ding in Thuthangpha ii ca in munkhat ah lungmu canteen no in ngaaldo langkhat uh ci tih cu thei ing hi .
50001028	Na ngaalte uh khi lau pahsuh un hi . ngaalphazet in um unna mahmi cun amuh cu sung haw tuk aa , nohte cu nehtu hi tuk uh ci tih khi langtiik tuk hi ; itahimtitale nehnak a piatu cu Pathian hi .
50001029	Khrih na upnak uh bek ah hi ngawlin ama ca na thuaknak uh ah covo sepmi na hih uh hi , mi bawngpha hi uh ci .
50001030	Mahhangin tu cun ngaaldonak sungah keima lakah tel thei bok tuk uh ci . Mah mi ngaal cu nung aa ka do lih vang cu mu zo uh ci , tu vang cun na theih uh bangin do li laih ing hi .
50002001	Khrih tuah na pehzom dun uhnak hangin na nunnak uh kho cuang in a itnak in na lung uh muangtiik hi . Hawvang tuah pawlkom dunnak nei uh ci aa , pakhat le pakhat humah hehpih ningnatnak nei si uh si maw ?
50002002	Mahtihbang a hitale hitihbang hin so nuam ing hi ; na ngaihsutnak uh munkhat hen , itdunnak ah vang pakhat le pakhat itdun un hi . Na lungmu uhte na tuptah uhmi ah vang bang ten henna , mahtihcun lungdamnak ka neihmi hi kimtiik tuk uh ci .
50002003	Mi nautatnimnak nei in , mai mataan bek ngaisung in , mai minphatnak tuk bek zei in i mah bawl pahsuh un hi . Pakhat le pakhat niamkhiat dunnak nei unna , midang saangin phasawdeuh ing tin itiik mah hei ten nei pahsuh un hi .
50002004	Nangmu deihnak bek hi ngawlin , midang tei amu ca in thupibel in a ngaihsut haw mi khi amuh daan thiam bok un hi .
50002005	Na thinlung putdaan uh cu Khrih Jesuh ii thin lungput daan bangin hihen .
50002006	Khrih cu Pathian ahihnak nei leleng hi , mahnaven Pathian bangtuk cun tum awng ma hi .
50002007	Mahhangin ama lungtho no in , ahihnak hempohte zamsan in , umlawh bang in um hi . Mihing ah cang in mihing pianzia in piang hi .
50002008	Niamkhiatnak lungmu nei in , Pathian ii thu cu zui in thinglamteh thihnak tian in thuak hi .
50002009	Mahhangin a sangbelnak munah Pathian in cawisang to in , min hempoh lak pen a ngeng bel min pia hi .
50002010	Mahtihbang ahih hangin Jesuh ii min cu upatnak pia in vancung aa a ummi hempoh hei in hihen , leihum le leinuai aa a um mi hempoh vangin hihen , khuk din in ,
50002011	Jesuh Khrih cu Topa hi tin Pa Pathian sunloihnak in a venghawng haw in phuang haw tuk hi .
50002012	Mahhangin , ka ih mi ngualcamte aw , nangmu lak ka umlaih aa ka thu na man leleng uh bangin le , mah saangin a thupi saw lai mi cu , nangmu lak ka um ngawl caan ah vang ka thu na zui tuk uh khi hi . Nunpatnak cangkim na ngahnak tuk uh in upat le lauthawng thah no in dek lipoh un hi .
50002013	Itahimtitale ama tuptah mi deih tukin le naa dek suak tukin Pathian cu nangmu sungah in na dek hi .
50002014	A ii pawpoh nadeh uh ten phunzai li ngawlin le eeldun li ngawlin dek un .
50002015	Mahtin na hi uh tale , hi leihum a mipha ngawl le misual tei lakah a ummi nohte cu a cangkim mi Pathian cate sual nei ngawl le mithiang in cang tuk uh ci . Van aa aksi vaak bangin leihum mitei lakah vaak un hi .
50002016	Nunnak Thuthangpha phuan laih cun mahtihbang cun vaak un hi . Mahtih bangin na hi uh tale , Khrih Ni ten maitainak nei tung ama ka nadehnak le teimaknak ka suahnakte hempoh khi thawnthong ahih ngawlnak langtiik tuk hi .
50002017	Na umnak uh cu Pathian lakah biakpiaknak bangin na piak uhmi humah , thahnak thuak in ka nunnak thisan cu leih a hitacun mahmi cu ka lungdamnak hi tuk a , na venghawng uh in mahmi ka lungdamnak cu kawmbok nuam ing hi .
50002018	Mahtihbangbokin nohte vangin na lungdamnak uh cu ei kawm bok un hi .
50002019	Pathian ii lungkimnak a hitacun , na thu le la uhte ka theih ten lungmu cahnak ka ngahnak tuk tin muansannak ka neih hangin a ngeingawlin Timawte cu noh tei lakah hawhtiik nuam ing hi
50002020	Amah bek hi ka lungmu theitu le nangmuhte sahelhnak tatak a neitu hi .
50002021	Midangte cu amu ca tek ngaisung in Jesuh Khrih ca i mah ngaisung kha sap haw ma hi .
50002022	Amah cu itihzah muanhuaimi him tih nangmuh rori in na theihmi uh hi . Keimah tuah Thuthangpha ii hangin na dek langkhat haw tih khi mu zotoh uh ci .
50002023	Mahhangin ka thu le la ah hin i tibangin thuson catnak um tuk him , tih a cel bek ten amah cutiik tung aa ,
50002024	keimah rori nangmu lakah heng pal leh thei tung tin Topa muannak tuah um ing hi .
50002025	Mahten a nau uh Epafroditas hi nangmu lakah hawhtiik kuul tin ngaisung ing hi . Amah cu keimah tuah nadek langkhat le ngaaldo langkhatmi ung aa ,
50002026	keimah bawm tukin na tiikmi uh hi . A nat thu na theihuhmi khi a thinnop ngawlnak in cang in nangmuh te tawk tuk ngakhelzet hi .
50002027	A na tih thong tuk hei hi ma hi , thi awndiak in na hi . Mahnaven Pathian in hehpih hi ; amah a hehpih bek sial ngawlin keimah vang hehpih in keima lakah lungsiatnak ngeng sesem a heng tukmi pe khin luattiik hi .
50002028	Mahhangin nangmu lakah ka hawhtiik nuamnak hi ama , amah na muh uh ten na thin uh nop leh in kei ka lungsiatnak vang bo leh tuk hi .
50002029	Amah cu Topai sungah a unau uh hi aa , lungdam aipuang no in letkhaan un .
50002030	Amah bang mihing cu maizahnak pia un . Itahimtitale Khrih ii caa in nadehnak le nangmuh tei piak theih ngawlmi bopnak khi pia tukin a nunnak hei ngaisung ngawlin na dek in nunnak tian bo awn diak hi .
50003001	Thu tawpnak ah ka hilh nuammi cu , u le naute , Topa tuah na phial dunnak uh hangin lungdam un . A masa a nangmu lakah ka ngatsami ngan leh tuk vang cu poi tisap mang hi . Thu ngangai in a ti uh tacun ngat leh tuk vang cu nangmu ca in nangmuhte a huptu hei na hi saw tuk poh hi .
50003002	Thil pha ngawl a bawltu uico bang mihingte khi ngaalling un hi ; vunceep tannak lam a tangtute ahih haw khi !
50003003	Amuhte hi ngawlin ei muh saw lehlam hi a maanmi vunceep tannak a cotu hi saw hung hi ; itahimtitale Hawvang ii hangin Pathian bia hung aa a nunnak uh cu Khrih Jesuh tuah a pehzop uhnak hangin lungdamnak dim hi . A pualam bawlnak ii humah imah muan tuk nei ma hung .
50003004	Mahtihbangin a pualam zuinak muang nuam ta cun a muang thei mi hi bok ing . A kuakua hei in hihen a pualam zuinak muang ing hi tin a ngaisung a hitale mahmi pa saangin tamsaw seseem in a ngaisung saw tuk mi ing hi .
50003005	Ni pi khat atin ten vunceep tanmi ing hi ; suahkehnak lam pen ti lehleu a hin Israel miphun Benjamin hin Hebru sit ing hi . Judah Daan zuinak lampen Farasi mi ing hi .
50003006	Mah lam ah tangzet in Khristiante bawlsia ing hi . Daan zui in midik hih theihnak lam ahcun keimah cu sual nei ngawlmi ing hi .
50003007	Mahnaven hitihbang thil miatnak in ka ngaihsutmi hi tucun Khrih ii hangin a venghawng in sunnak lam in ngaisung khawng zotoh ing hi .
50003008	Hi thil te bek hei hi ma hi ; thil dang i hempohte hei hi i hempohte saangin a sunglawi saw mi ka Topa Khrih Jesuh ka theihnak hangin sunnak tawp khawk tin ngaisung ing hi .
50003009	Amah ii hangin i hempohte cu vawkkhawng ing hi ; Khrih ka co theihnak tukin le Amah tuah thiamtingzet in ka pehzomdun theihnak tukin i hempohte hi buak bang thong men in ngaisung ing hi . Keima bul in diknak nei leh matoh ing hi . Atu a diknak ka neihmi cu Khrih upnak hangin piakmi diknak hi ; upnak thawm in Pathian lak pen a ngah uh mi diknak hi .
50003010	Pa deihmi cu Khrih le a thawhlehnak ii cahnak khi tep bok a hin ,
50003011	mahtihcun thihnak pen nunnak ah thawhtiik leh mi hi bok tukin ka muansanmi hi hi .
50003012	Hitihbangin ka tih ten , heng tukin ka tuptahnak lamah heng zotoh ing ka tihnak hi ma hi ; cangkim zo ing ka tihnak hei hi ma hi . Khrih Jesuh in ama ca in a mat ngah zotohnak hangin keima ca a koihmi zuam man laksawng co tukin mailam ahcun a nawt li mi ing hi .
50003013	U le naute aw , mahmi cu co ngah zotoh ing tin ngaisung hi him mang hi . Ka bawlmi cu pakhat bek hi ; ka nunglam aa , a luansa mi thil khi phawkngil vut in ka mailam a ummi khi a pha tukin hilli ing hi .
50003014	Mahhangin mailam ah zuam man laksawng co tukin camzet in taaili ing hi . Mahmi laksawng cu Pathian in Khrih Jesuh sung pen kumkhua nung tukin a samnak khi hi .
50003015	Hawvang lam pen pasal ; hihnak tunting mi ohte hi a venghawng uh in hitihbang lungput a nei teen tukmi hung hi . Mahnaven mi hekkhat ten lungmu puakdaan a dang na nei uh ta cun mahmi cu Pathian in ciangzet in nangmu lakah langtiik tuk hi .
50003016	Mahlaihngawl sung cu tuni tian a zui uh mi daanzui in mailamah hawh ten nung hi .
50003017	U le naute aw , ka nundaan hi cung leleng un hi . Na zoh tuk uh in nangmu mitmai ah zo cih tuk koih zotoh ung aa , mahmi a zuitute khi zo leleng un hi .
50003018	Hi thu hi a laih ngawlin vei tampi hilh ham zotoh na vengin tu in hitui tuah not leh tung hi ; mitampi cu a nundaan haw in Khrih thinglamteh ah thihnak ngaal in cang haw hi .
50003019	Mahte cu hell ah heng haw tuk hi , itahimtitale a pathian haw cu amu taksa nopnak bek hi . Zakca tukmi hi haw naven tisaknak in mang leh lam haw , hi leihum a thil bebek ngaisung haw hi .
50003020	Mahnaven a ngam ngangai uh cu vancung khi hi aa , eimuh luantu Topa Jesuh Khrih vancung pen a hun tuk khi ngak hung hi .
50003021	Aman imah ngawl a thi thong theimi a taksa pumpi uh hi a sunglawi mi ama pumpi bangin thek tuk hi ; mahmi bawlnak in i hempoh ama uknak nuaiah koih theihnak huham khi mang tuk hi .
50004001	Ka ihmi u le naute aw , nangmuhte ngaizet ing hi . Nohte hi keimah neemtu hi uh ci , ka tihsaknak ka sui lukhu hei hi uh ci . Ka ihmi u le naute aw , hi bangin Topai sungah na nunnak uhcu khohzet in ding leleng un hi .
50004002	Euodia le Sintekhe , nangmu lakah hehpihnak ngen ing hi Topai deihnak zui in aa lungmu uh munkhat tuk in zuam un .
50004003	Mahten nang , muantaak , ka nadehpih , hi numei panihte hi bawm in , hi tih vang deih bok ing hi . Itahimtitale keimah tuah in nadek langkhat mite haw hi . Klement le Pathian ii nunnak laibu sung a min khummi ka nadeh pih hempohte tuah in Thuthangpha zai tiiktuk keimah tuah na siazet in naa dektu hi haw hi .
50004004	Topa tuah na peh zopnak uh ah hin lungdam leleng un hi ; not leh hih tung lungdam leleng un .
50004005	Mi hempoh tei humah lungneem un hi . Topa cu hungpal tuk hi .
50004006	A i thu ah heihihen lungmu tam in um pahsuh in hi ; thu na nget uh sial ten na kuulmi uh cu Pathian lakah ngen unna , lungdam ai puang no in ngen un hi .
50004007	Mahtihcun mihing tei ngaihsut bat ngawlmi , Pathian ii daihnak cun na lungmu uh le na ngaihsutnak uh cu Khrih Jesuh tuah na pehzomnak uh sungah himdam noin koih tuk hi .
50004008	Thutawpnak ah , u le naute aw , na lungmu uh cu a phami le pahtaak hihnak tuah dimtiik un . A dikmi , upat taak , a maan mi , a thiangthomi , a deih-awh mi , le minphatnak a nei mite cu na lungmu sunguh ah umtiik un hi .
50004009	Keima lak pen na ngah uhmi le na cun uhnak bangin zui tum un hi . Ka awnkam in hihen ka dehnak in hihen , ka lakmi cu zui un hi . Mahtihcun daihnak a piatu Pathian cu nangmu lakah um tuk hi .
50004010	Keima caa na ngaihsutnak uh cu hun ngeipi nung ten lang lehtiik uh ci aa , a Topa uh tuah aa pehzomdunnak uh ii hangin ka lungdamzet ing hi . Hitihbangin ka tih ten keima caa imah ngaisung leh ma uh ci , ka tihnak hi kha ma hi ; a langtiiknak tuk hun na ngah uh ngawl hangin hi saw hi .
50004011	Nungheek zo haw toh bang um si le , tin ka ngaihsutnak hang hei in ka son mi hi ma hi . Thu ngangai in titacun kei ma neihnak zah no tuah lungkimzet in umtuk khi thiam zotoh ing hi .
50004012	A tingsam liamluam in um cu i ti bang him tih vang thei zotoh ing , mahten a vaal in neih mi vang itibanghim tih vang thei ngah zo ing hi . Mahtihbangin umdaan a kuh no cu ka cun ngah zotoh hangin ilai banglai ah hihen , itihbang hunah heihihen ka vonvah ah heihihen , ka ngilkial in heihihen , demno ka neih ten heihihen , tampi ka neih ten heihihen , lungmu nopzet in um thiam zotoh ing .
50004013	Khrih ii piakmi cahnak tuah a ii hempoh neh theihnak thazaang nei zotoh ing hi .
50004014	Mahnaven haksatnak ka tawh hun ten kei na bop theih uh cu miphazet uh ci .
50004015	Nangmu Filipi khua miten na theih khawngsa uh hi . Thuthangpha phuang in nadeh ka pattung laih hawng in Masidonia ngam sung pen ka tul ten keimah bawmtu Pawlpi cu nangmuh bek uh ci . Ka sunnak le ka miatnak ah nohte hi a theihpihtu bel hi uh ci .
50004016	Tesalon pen bopnak ka kuul ten bopnak veikhat bek hei hi ngawlin kuat uh ci .
50004017	Ka deihmi cu na laksawng uh ngah tuk bek hi hima hi ; nangmu caziin sungah a miat um bok hen tih hi lak nuam ing hi .
50004018	Atu na piakmi hempoh uh cu ngah ing hi tin ngan ing hi . Na piakuhmi cu a kuulmi saangin a vaal tian in pia uh ci . Na laksawng uh hempohte cu Epafroditas in puak in tucun ka kincaak hempoh cu ting khawng hi . Hi na laksawng uhte cu Pathian ii lungdammi le a cosaanmi biakpiaknak , a namtui mi pak namtui bang haw hi .
50004019	Mahten ii hempoh cangkim in Khrih Jesuh ii sung pen ka Pathian in na kuulmi uh hempoh cu pia tuk hi .
50004020	A Pathian uh le a pa uh ii lakah cun thangphat sunloihnak cu kumkhua in um leleng ta hen . Amen .
50004021	Pathian ii mite , Khrih Jesuh ii ta a hi mi , pumpaak tek in nuksat ing hi . Keimah tuah a um langkhatmi Khristian unau pih dangte vangin nuksat bok haw hi .
50004022	Himun ah a ummi Pathian ii mihingte a venghawng haw in le kumpi pai inn ah a umte hei in a dangno in nuksat haw hi .
50004023	Topa Jesuh Khrih ii hehpihnak cu nangmu venghawng ii humah um leng zal tahen .
51001001	Kawlawse khua aa a ummi Pathian ii mihing , Khrih tuah in na pehzopnak uh ii hangin muantaakmi Khristian unau pihte aw nangmu lakah ,
51001002	Pathian ii lungkimnak in Khrih Jesuh ii palai keimah Paul le Khrih sungah a unau uh Timawte in laikuat ung hi . A Pa uh Pathian in a thupha le daihnak pe zaal ta hen
51001003	Nangmu ca thu ka nget sial uh ten a Topa uh Jesuh Khrih Pa le a Pathian uh ii lakah lungdamnak thu hilh leleng ung hi .
51001004	Ita lungdamnak thu hilh kam ung titale Khrih Jesuh na upnak uh le Pathian ii mihing hempoh tei lakah itnak na neih uh khi ka theih uh hangin hi .
51001005	A maanmi Thuthangpha na nel uh a hen tuung in itibang muansannak pia him tih cu nangmun thei uh ci . Mahhangin upnak le itnak na neih uh mi cu vancung ah nangmu ca in cangkim zet koihsa muansannak humah bulphuh haw hi .
51001006	Pathian hehpihnak na theih masakbel ni uh penpan a tutian ahih bangin , Thuthangpha in thupha cu nohtei lakah henpih in leihun khua hempoh ah khangtiik hi .
51001007	Pathian ii hehpihnak cu Epafras ii lak pen na theih mi uh hi . Amah cu ka ihzet mi ka nadehpih uh , keimu ai muan taakzet in Khrih nadektu hi .
51001008	A man Hawvang ii piakmi itnak na neihmi uh thute hilh hi .
51001009	Hitihbangin na thu le la uh ka theih bek uh ten nangmu ca thungen leleng ung hi . Pathian in ama deihnak theihtheihnak tukin le , Hawvang ii piakmi cihnak le , theihtupnak tuah a dimtiiknak tukin Pathian lakah ngen ung hi .
51001010	Mahtihcun Topai deihnak bangin nungthei tuk uh ci , amah lungdamtiik tuk hi bawl leleng thei tuk uh ci . Mahten na nunnak uh in ngahpha a phuphun ngah tuk aa , Pathian na theihnak uh ah cun khangto pepel tuk uh ci .
51001011	I hempoh na tawh uh ten thinsaunakle thuak theihnak nei tukin Pathian sunloihnak pen a tulmi thazaangin cahnak pia zaal tahen .
51001012	Vaaknak ngam sungah Pathian in a mitei caa tukin a koihmi hi a cotu hi bok tukin a seemsuahtu Pathian cu lungdam in thangphat un .
51001013	Aman eimuhte uktu khuathimnak sung pen ohte pan suak in a Capa ii uknak sungah ohte tumpih zo hi ;
51001014	A Capa ii thisan hangin sual zahnak ngah hung aa , miluat hi zotoh hung hi .
51001015	Khrih cu muh theih ngawlmi Pathian ii mellangnak hi . Amah cu ca upabel hi aa , bawlmi thil hempohte saangin hum ta bel hi .
51001016	Itahimtitale Pathian in Khrih ii sung pen i hempoh vancung le leihum ah hihen , muhtheihmi le muh theih ngawlmi hihen , Hawvang lam cahnak huham neitu le , bawi le , uktute le , thuneitu te le , uktute le , hihen bawl hi . Pathian in van le leihum hempoh Khrih sung pen , bawlin , Khrih ca in khawmkhawm khawng tukin bawl hi .
51001017	Khrih cu i hempoh tei um laih ngawl in um zotoh in , amah tuah a pehzomnak haw hangin i hempoh cu amu umnak tuk tek nei haw hi .
51001018	Pawlpi cu Khrih ii taksa pumpi hi aa , Khrih cu a lu hi . A pumpi ii nunnak bulpi cu Khrih amah hi . Amah cu ca upa bel hi aa , i hempoh ii humah pakhatnak le a ziik ahih lelengnak tukin thihnak pen thawhtiik hi zo hi .
51001019	Capa in ama sungah Pathian hihnak cangkim in a neihnak cu amah Pathian ii ningnatnak in hi .
51001020	Mahtihcun a Capa ii sung pen lei le van cu Pathian a lakah kiklehtiik nuam hi . Pathian in a Capa thinglamteh hum aa a thisan ii hangin van le lei a thil hempoh tuah lemnak bawl in mahticun ama lakah in pui kik leh hi .
51001021	Nidang cun thilphangawl na bawlnak uh hangin le , na ngaihsut uh hangin , Pathian tuah khawla dunin a ngaal hi uh ci .
51001022	Mahnaven tucun , a Capa ii taksa pum rori in thihnak a thuaknak ii hangin , Pathian in a ngualcam in bawl hi . Mahtin a bawlnak cu a maiah mi thiangtho sualnak nei ngawl le sonsiat nei ngawlin hentiik a nuamnak hangin hi .
51001023	Mahtihbang ahih hangin na bul patnak uh a kho zet mi humah khohzetin upnak tuah ding leleng un hi ; Thuthangpha na theihnak uh pen na co ngah uh mi muansannak tuah kuamah in khen haw pahsuh hen . Hi Thuthangpha ii ca in , keimah Paul hi , na dektu hi ing aa , leihum khua le vannuai ah mi hempoh tei lak a hilh mi Thuthangpha hi .
51001024	Nangmu ca haksatnak ka thuak mite hangin lungdamnak nei ing hi ; itahimtitale ka pumpi in ka tawhmi thuaknak ii hangin , Khrih in ama pumpi Pawlpi caa in haksatnak a tawhmi khi kimtiik bok ing hi .
51001025	Kei cu Pawlpi na dektu in bawl zotoh hi . Hi nadeh a piakmi cu nangmu nemcuamnak tukin hi . Mahmi cu Pathian ii Thuthangpha cangkim zet in phuanmi
51001026	khi hinaven mah Thuthangpha cu khang tampi sung koi minam lak ah heihihen , phuang ngawlin ipmi hi aa , tu bek in a mihing tei lakah phuanmi Thuthangpha hi .
51001027	Pathian ii tuptah mi cu mi hempoh tei ca in ngaihsutsa mi a sunglawi le na lamdang thu ip cu tun a mitei lakah langtiik tuk mi khi hi . Mahten mah a thu-ip cu nangmu sungah a ummi Khrih hi a tih nuammi ahih hangin Pathian ii sunloihnak khi kawm bok tuk uh ci tihnak hi .
51001028	Mahhangin a kuakua ii lakah hei in Khrih cu phuang ung hi . Mi hempoh tei humah cihnak ka neih uh mi hempohte mang in ngaallinnak thu hilh in zilh ung hi . Mahtihbangin ka tihnak cu akua abang heihihen Khrih tuah a pehzopnak haw ii hangin , Khristian papi hi in Pathian maiah henpih ka nuam uh hangin hi .
51001029	Ahi hi deksuak tukin amah Khrih ii piakmi cahnak , ka sung aa nadektu mangin nasiazetin thuak lo in na dekli ing hi .
51002001	Nangmu ca hihen , Laodisia khua mitei ca hihen , pumpaak in keimah thei ngawltu midang tei ca hihen , itihzah ta in naa dek kam ing tih khi na theih tuk uh in deih ing hi .
51002002	Hitih bangin ka dehsannak cu kuahei hihen ngaal pha tukin um pahsuh un tih hi hi .
51002003	khrih cu neihnak sunglawi bangin seel-ip mi le khum mi Pathian cihnak le theihnak hempah hon theihnak tawhcang hi .
51002004	Mahhang in Itihzahtakin thudik thuman bang , thu hilh sualnak in nohte zolzo pah suh hen .
51002005	Itahimtitale ka pumpi cu mundang ah um naven ka hawvang cu nangmu lakah um hi ; mahten Khrih sung a muannak na neih uhmi cu munkhat ah khohzet in nadin langkhatnak uh ka muh ten lungdamzet ing hi .
51002006	Khrih Jesuh cu a Topa uh hi tih a pom ngah ciang zotoh uh hangin , amah tuah pehzom in nung un hi .
51002007	Ama sungah na bul uh cu thukzet in phut unna na nunnak uh cu ama humah inn bangin sa un hi ; hilhsami na hih uh bangin upnak lam ahcun cak seseem un hi ; mahten lungdamnak tuah nadim un hi .
51002008	ngaalling un ! Mihing cihnak imah nemcuamnak a neingawl , pakhat le pakhat zol dunnak , cihnakte mangin kuamah in sila in bawl haw pahsuh hen Mahtihbang cihnak cu Khrih lak pen a hungmi hi haw ma hi ; mihing le van le lei laklawh uktu hawvang tei thu le la zilnak pen a hungmi hi .
51002009	Itahimtitale Pathian hihnak cu Khrih ii mihing hihnak sungah cangkim zet in um in ,
51002010	Amah tuah na pehzopnak uh ii thawm in nunnak cangkim noh tei lakah piak hi zotoh hi . Khrih Jesuh cu hawvang hempoh uktu le thu neitu hempoh tei humah Cungnungbel Topa hi .
51002011	Khrih tuah na pehzomdun uh nak hangin vunceep tanmi hi uh ci ; mah vunceep tannak cu mihing tei bawlmi hi ma hi . Khrih ii hangin bawlmi hi aa , sual nuamnak le tisa nopnak sung pen , luat khi hi .
51002012	Itahimtitale baptizam-nak na ngahnak uh in Khrih tuah phum langkhatmi hi uh ci , mahten mahtibangin tui nimnak na ngah uh ten thihnak pen Khrih a tho leh tiiktu Pathian cahnak mual na neihnak uh ii hangin Khrih tuah thawhtiik mi hi bok uh ci .
51002013	Nidanglaih cun na sualnak uh hangin le , Daan pawlam a ummi Gentail mi na hih uh hangin hawvang lam pe cun mithi hi uh ci . Mahnaven atu cun Khrih tuah munkhat ah Pathian in nungtiik zotoh hi . Pathian in a sualnak uh hempohte ngaidam khawng zotoh hi .
51002014	A sualnak leiba khumnak caziin sung aa a ummi , mi a keenlotu daan neunote tuah thinglamteh humah khen cih in phiat mai khawng zotoh hi .
51002015	Mahten hawvang uktu pawl tei huham , le cahnak cu thinglamteh pen siatsuah khawng in ngaalmat mi sal bangin pui khawng hi .
51002016	Mahtihbang ahih hangin kuamah in , na in , na eih tuk thu ah hihen , can tuk ni thiangtho thu ah le , ha thak puai thu ah le , sabbath thu ah hihen ; daan bawl sak haw pahsuh hen ,
51002017	Mahtihbang zui tuk le zui tuk ngawl tihmi pawlte cu , a heng leh tuk laihmi lak hamnak bek hi haw hi . A ngangai mi cu Khrih hi toh hi .
51002018	Muhnak a cuang in nei ing tin midang saangin dangsa pengcuang in a ngaisung mitei muhnak bek ah mi saangin niamkhiat cuang in a tiduntu pawl le , vancung mi a biatu pawl ten hihen , kua mamah in sual nawn haw pahsuh hen , Mahtihbang mi cu imah sullam neicuam ngengawl in mihing ngaihsutnak men in thu ngaisung in , tuangkhawng haw hi .
51002019	Mahtihcun taksa pumpi bang a himi Pawlpi ii lu Khrih cu beel ngawlin zamsan haw hi . Lu a himi Khrih lak pen pumpi cu nunnak ngah in nguhmang peh dunnak le , thazung ten len khawm haw hi . Mahticun pumpi cu Pathian ii deihnak bang cun khangto hi .
51002020	Khrih a thih ten nohte vang cu thibok uh ci ; mahhangin van le lei hum uktu hawvang ii khut sung pen nohte luat zo uh ci . Mahtihbang hi na pi in , aitakaw lei hum mi bangin na nun uh laih ? Daan neupawl ten ,
51002021	“ Zen pahsun , ” “ Tep pahsun , ” Tawngkha pahsun , a tih mi pawlte cu ita zui nuam laih uh cim ?
51002022	Hi daan neupawlte hi cu , veikhat tih ngahte cun , a nemcuam leh ngawl tohmi thil tei caa in bawlmi poh hi . Mihing tei bawl copmi daan le zilhnak bek hi .
51002023	Vancung mite bia un hi tih a soh dunlonak haw le mitei muhnak bek ah niamkhiatnak nei cuang bangin a umnak haw ah le amu pumpi lala a bawlsiatnak haw humah cun hi daan neuno pawlte hi cu miciip daan bang ngai meen tuk zuh hi . Mahnaven tisa nuamnak neh nopnak taktak ah cun imah nemcuamnak nei haw ma hi .
51003001	Noh te cu Khrih tuah nunnak ah thawhtiik zotoh na hih uh hangin na lungmu uh cu vancung ah bulh un hi ; Pathian taklam ah a ummi Khrih ii khunnak kumpi khunnak toh kham umnak vancung khi tumtah un hi .
51003002	Leihum a thilte ngaisung ngawlin , vancung a thilte ngaisung saw un hi .
51003003	Itahimtitale le nohte cu thi zotoh in na nunnak tatak uh cu Khrih tuah Pathian ii sungah seel in um hi .
51003004	Mahmi na nunnak tatak uh cu Khrih hi aa , amah a lang leh ten nohte vang amah tuah ngamta langkhat in a sunloihnak cokawm tuk uh ci .
51003005	Nangmu sung a na dektu leihum pumpi deihnak nupa sualnak le zoh mawi ngawlmi nundaan tisa nopnak le huuknak le duhhamnakte cu nungtiik toh pahsuh un hi . Hampumte ngan cu milim biaknak pakhat hi .
51003006	Hitih banghin thilsual a bawl haw hangin Pathian ii thin-uuknak cu a thu a zui ngawltu tei humah heng tuk hi .
51003007	Nidanglaih cun nangmuh hihim hi mahtihbang tisa deihnak ii ukmi hi uh ci aa , tisa nopnak sungah a nungmi hi uh ci .
51003008	Mahnaven tucun mahtihbang tisa deihnak cu na vawkkhawng uh kul hi , thin-uuknak , thin pulhang , le mi mitkemnak te cu zam toh un hi . Mizotsaknak awnkam hihen , awnkam sia hihen , nakam sung uh pen tultiik pahsuh un hi .
51003009	Na nunlun nuncan ziaza cu duuk zo in nunthak na silh zotoh uh hangin pakhat le pakhat zol dun toh pahsuh un hi .
51003010	Mahnunthak cu a bawltu Pathian in ama mel bang tawto tukin cat ngawlin thaktiik leleng hi . Mahtihbangin a thaktiiknak cu Amah cangkim zet in na theihsuaknak tuk uh in hi .
51003011	Mahtihbang ahih hangin Gentail mi le Judah mi tih deidat dunnak um leh matoh hi , vunceep tan le tan ngawlin deidatnak umma toh hi , misil phun le i thu hei thei ngawl ngamsa phun tih le sila le miluat tih deidat dunnak imah um leh matoh hi ; Khrih hi i hempoh hitoh in i hempoh sungah um hi .
51003012	Noh te cu Pathian ii mihingte hi uh ci . Nangmuhte itzet in , ama ca in a tenmite hi uh ci . Mahhangin , ngainatdunnak hehpih ningnatnak , niamkhiatnak , thinneemnak le thinsaunakte cu puanbangin silh un hi .
51003013	Pakhat le pakhat laklawh ah lungmu muhdun ngawlnak le phuciaknak a um tale pakhat e pakhat ngaihthiamdunnak le zahdunnak nei un hi . Topan a ngaihdam bangin nohte vang pakhat le pakhat ngaidam dun un hi .
51003014	Mahten hitihbang ziaza pha na neih uhmi i humah itnak beet un ; itahimtitale itnak cu i hempoh cangkim zet in a khawmtuahtu le a lemtiiktu hi .
51003015	Khrih ii piakmi daihnak cu thu na ngaihsut uh ten soncatnak hempoh ah a hotu in bawlun , itahimtitale hi daihnak sungah um tukin Pathian in taksa pumpi pakhat sungah a sam mite hi uh ci . Mahhangin lungdam in um un hi .
51003016	Khrih ii Thuthangpha cu na lungmu sung uh ah cangkim nak phunkim tuah in caam leleng hen . Cihnak phunkim tuah in pakhat le pakhat zilhdun in nun hilh dun un hi Apdunnak la , thangphatnak la le lathiangte sa un . Na lungdamnak uh cu la in Pathian khi thangphat un .
51003017	A Pa uh Pathian cu Khrih ii hangin thang na phat uh taak , i hempoh na bawl uh ten hihen , na hilhuh ten hihen Topa Jesuh ii min in bawl unna hilh un hi .
51003018	Zite , na pasal uh tei thu ngai un ; itahimtitale Khrih zuitu na hih uh bangin , mahmi cu na bawl tuk uh mi hi .
51003019	Pasalte , na zi uh it unna , a hum haw ah thunei leita pahsuh un hi .
51003020	Naupangte , Khrih zuitute na hih uh hangin i hempoh ah na nu le na pa uh ii thu ngai un hi . Mahmi cu Pathian lungdam tiiktu hi .
51003021	Nu le pate , na cate uh liat leita pahsuh un . A thin haw ngaalnawm vawk in tha nau nom kha tuk hi .
51003022	Sila te , i hempoh ah na Topa uh tei thu ngai un hi . A mitmuhnak haw bek ah a lung haw kim hen tin a thu haw le ngaicuang sih ngawlin ; Pathian na launak uh saw ah , na lungmu ngangai uh in a thu haw cu ngai un hi .
51003023	I hempoh nadehnak uh hempoh ah mihing ca hi ngawlin Topai ca in dek ung hi tih lungmu nei in na lungmu tatak tuah in dek un hi .
51003024	Mahten Topan a mihing tei ca in a koihsami ro laksawng in pe tuk hi , tih khi cing leh un hi . A na nadeh uh ngangai mi Topa cu Khrih khi hi .
51003025	Mahten kuakua heihihen thilsual a bawltu cu thilsual a bawl man ngah bok tuk hi ; itahimtitale Pathian cun thu a khen ten deidatnak nei ma hi .
51004001	Tote , na sila te uh na zoh uh ten a maan le a dik no in zo un hi Nangmuh vang Vancung ah To nei bok uh ci tih khi phawkngil pahsuh un hi .
51004002	Zuamzet in thungen un ; thu na nget uh ten , Pathian lakah lungdam thu hilh thah in lungmu ciip no in ngen un hi .
51004003	Mahtin na nget uh ten Khrih ii thuthup phuan theihnak hunpha Pathian lak pen a ngah theihnak tuk uh , keimu ca vangin thunget sak bok un hi . Atu thawng sung ka umnak hei hi , mahthu ka phuannak hangin hi .
51004004	Mahhangin , Khrih ii Thuthang ka phuan ten celzet in le ahihnak bangkeek in ka phuantheihnak tuk thungetsak in hi .
51004005	Umtu a hingawl mitei lakah na um uh ten cihnak tuah um unna , caanpha na neihmi hempoh cu ngeikhei zetno in mang un hi .
51004006	Na awnkam uh cu zaaknopmi le a mawimi hihen na , mi hempoh tei thudotmi cu cangkim zet in hilh thei tukin zuam un hi .
51004007	A ihzet uh mi a u nau uh Taikhikas in ka thu le la hempohte cu aman hilh khawng tuk hi . Amah cu Topai nadehnak ah ka nadehpih uh hi aa , muantaakzet mi hi .
51004008	Mahhangin nangmuh thapiatu tukin le i tibangin kaw a um daan uh tih a hilhtu tukin nangmu lakah hawhtiik ing hi .
51004009	Amah tuah munkhat ah Onesimas vang hung bok hi . Onesimas cu ka ihzet uh mi ka muanzet uh mi a unau uh nangmu lak a sungtel hi . Hilai a thil a piangmi hempoh cu a mun hilh leh haw tuk hi .
51004010	Keimah tuah thawng ah a tabok mi Aristarkas in nuksat hi ; mahten Barnabas ii tupa Marka hei in nuksat bok hi . ( Marka nangmu lakah a heng ta le phano in letkhaan un hi ; tih cu thuthatnak ngah zotoh uh ci . )
51004011	Justas tih hei in sammi Joshua in nuksat bok hi . Himi pathumte hi Judah mi thinthekmi hi haw in Pathian ii ngam ca in keimah tuah na dektute haw hi . Tamzet bawmtute hi haw hi .
51004012	Epafras in nuksat hi , Amah cu nangmu pawl aa sungtel hi aa , Khrih Jesuh ii nadektu hi . A lungmu tatak in nangmu ca thungen leleng in khozet in na din theihnak tuk uh in le Khristian lamah piting na hih theihnak tuk uh in le , na upnak uh thu na theihciang theihnak tuk uh in Pathian lakah ngen mek hi .
51004013	Haksazet in nangmu caa hihen , Laodisia le Heirapolis khua mitei caa vangin na a dehnak cu pumpaak rori in a theihpihtu ing hi .
51004014	A ihzet uhmi sibawi Luka le Demas hei in nuksat bok haw hi .
51004015	Loadisia ah a ummi a u naupih uhte le Nimfa le a inn a khawmmi Khristiante vang nuksat ung hi ; na hilhsak un .
51004016	Hi laikuat na sial ceng uh ten Loadisia Pawlpite vaang cun a sial bok rori hawnak tuk ngaihsutpih un hi . Mahten Loadisia a um a unau uh ten ka lai kuatmi uh kuat pepel haw tuk aa , nohte hei in mahmi cu sial bok un hi .
51004017	Mahten Arkhiphas khi , “ Topai nadeh a thiah haw mi cu dek suak rori tukin um in , ” tin hilhsak un hi .
51004018	Paul in nuksat ing hi tih hi keima khut rori in ka ngatmi hi . A khihnak haw thiktaicin khi phawkngil pahsuh un hi ! Pathian hehpihnak na hum uh ah um tahen . ( Amen )
52001001	Paul , Silas le Timote in , Tesalon khua aa a ummi pawlpi . Pa Pathian le Topa Jesuh Khrih ita a himi , nangmu lakah laikuat ung hi . Pathian hehpihnak le daihnak cu noh tei lakah um zaal ta hen .
52001002	Nangmuh hangin Pathian cu catngawlin thangphat in , ka thungetnak uh ah phawk leleng ung hi .
52001003	Itinhimtitale na upnak uh nisial na nundaan uh pen a langmi itdunnak na neih uh hangin nasiazetin na nadeh nak uh thu le , a Topa uh Jesuh khrih sungah muansannak na neihmi uh a kho daan thu te thungetnak tuah in a pa Pathian uh lakah hilh leleng ung hi .
52001004	U le nau te , Pathian in nangmuh te it in , ama mihing hi tukin ten mi tih cu thei ung hi .
52001005	Itahimtitale Thuthangpha nangmu lakah ka hen pih uh ten awnkam men thong in hi ngawlin , huham le Hawvang Thiangtho le thudik ahihnak theihcelnak tuahin hehpih ung hi . Nangmuh tei lakah ka um sung uh khin itibangin um langkhat kam hung tih cu thei uh ci , nangmuh tei phatnaktiik in hi .
52001006	Keimu nundaan le a Topa uh ii nundaan cungin haksatnak tampi tawk nave uhcin Jesuh khrih thu cu Hawvang Thiangtho lak pen a hengmi lungdamnak tuah in pom uh ci . Keimu nundaan le a Topa uh ii nundaan cungin haksatnak tampi tawk na ve uh cin Jesuh khrih thu cu Hawvang Thiangtho lakpen a hengmi lungdamnak tuah in pom uh ci .
52001007	Mahhangin nangmuhte cu Masidonia le Akhaia ngam sungah a ummi umtu Khristian tei ca in zohtehtaakmi hi uh ci .
52001008	Itahimtitale Topai thua cu nangmu lak pen Masidonia le Akhaia ngam khua hempoh ah a hen bek hei sial ngawlin Pathian na sannak uh thu cu khua le vannuai ah in thang hi . Keimuh tei hilhih hei kul ma hi .
52001009	Na upnak thu uh a theitu hempoh ten nangmu lakah ka zin uh tekhin i maizah in letkhan uh cim tih le , itihbangin milim te zamsan in , Pathian caan uh cim tih le , a dikmi le a nungmi Pathian nadek tukin na zotnak thu uh te cu hilh haw in , a Capa vancung pen a hunnak tuk na ngahnak uh thute vang hilh haw hi .
52001010	A Capa Jesuh thihnak pen a thawhtiikmi le a heng tukmi Pathian thin-uuknak pen a luansuaktu hi .
52002001	U le naute , nang mu lak ah ka hen uh khi thawnthong ma hi tih cu nang mu rori in thei uh ci .
52002002	Tesalon khua ka hen laih ngawlin Filipi khua ah bawlsiatnak le zotsaknak tawk zo ung tih tevang thei uh ci . Mahtibangin dodalnak tampi um naven Pathian in ngaalhannak pia in , ama Thuthangpha cu nangmuh tei lakah phuang ing hi .
52002003	ka hilh uh mi thu ah khelhnak imah um ma hi , lungmu thiangtho ngawl sung pen a tulmi hei hi ma hi mizol ka tumnak uh i hang hei hi ma hi .
52002004	Pathian i hilhtiik a nuammi hilh ung hi . Itahimtitale Thuthangpha phuang-tu tukin khingkhai in muantaak in mu hi . Mihing lungdamtiik tum ma ung hi , mahnaven ka lungmu uh a mutu Pathian lungdamtiik tum ung hi .
52002005	Nangmuh ten na theih uh bangin nangmu lakah ka hen uh laihkhin , nangmu pahcoihnak thu awnkam mang ma ung hi . Hampumnak te Lang tuk ngawlnak awnkam khat mah mang ma ung hi . Pathian in thei leng hi .
52002006	Nangmu lak pen hihen , midang tei lak hei pen hihen , pahcoihnak ngah nuam kha ma ung hi .
52002007	Khrih i palai ka hih bangin nangmu lak pen mahtibang aa a ngen ngam tukmi hei hi na ve ung ngin , mah mi cu ka tuptah uhmi hi ma hi . Nu ten a cate cawm in a cinkhawi bangin nangmu lakah ka um laih uh khin thinneemnak tuah in um ung hi .
52002008	Nangmu te ka ih zet uh hangin , Pathian Thuthangpha bek hei hi ngawlin ka nunnak rori uh hei hi pia nuam ung hi .
52002009	Ka ih mahtakmi hi zotoh uh ci . U le naute , cawlzet le haksazet in naa ka deh uh cu thei leng poh uh ci . Pathian Thuthangpha nangmuh tei lakah ka phuan uh ten nangmu caa in vanngit ahih tuk ngawlnak in sun le zan na ka dehnak uh cu na hi hi .
52002010	Umtu nangmuh tei lakah ka ngamtatdaan uh cu a thiang le a dikmi , khelhnak um ngawlmikhi . Hi thu ahcun nangmuh rori hi a theitu na hih uh bangin Pathian vang cu a theitu hi bok hi .
52002011	Pa ten a cate a kilkhawi bangin nangmuh vang ka kilkhawi uh khi thei uh ci .
52002012	A Uknak le a sunloihnak kawm tukin a samtu Pathian lungdamtiik tukin , nung thei tukin , catngawlin sosuah ung hi , nangmuh neem in tha pia ung hi .
52002013	Mahten Pathian lakah lungdamnak ka piak nuammi uh thudang um laih hi . Pathian ii thu nangmu lakah ka henpih uh ten mihing thu hi ngawlin Pathian ii thu hi tih cu thei uh ci ; mahtin na theih uhmi cu Pathian ii thu tatak hi aa , pom ngah zotoh uh ci . Itinhimtitale a sangtu nangmu sungah Pathian in na dek hi .
52002014	U le naute , Judea ngam sung aa Pathian ii Pawlpi te le , khrih Jesuh ii mihing tei tawhmi thil cu nangmuh te vangin tawk bok uh ci . Judah miten a bawlsiat haw bangin nangmuh vang nangmu ngamsung mi lala ten bawlsia haw hi .
52002015	Judah mite cu Bawi Jesuh le kamsang te a thattu hi haw in keimuh te a bawlsiatu vang hi haw hi . Itihzahin Pathian khuangai tiiktu hi haw him ? Mi hempoh a dodaltu hi haw hi .
52002016	Gentail mitei lakah nunpatnak Thuthangpha ka hilh tuk uh khi kham haw hi . Mahtihbangin a bawl leleng hawmi sualnak cu a tawpkhawk tian heng tiikin Pathian thin-uuknak a hum haw ah heng hi .
52002017	U le naute , a lungmu uh cun khendun ma na ve hungin , taksa in hun comno sung nangmuh te tuah a khendun uh hangin nangmuh te ngi zetin tawh leh tuk bek zuamli ung hi .
52002018	Nangmu lakah zin leh nuam ung . Keimah hei cu vei tampi nangmu lakah a zin tukin ngaisungli na veng Satan in kham meek hi .
52002019	Thu ngangai in ti a hin midang te niamtiik cuang ngawlin , nangmuh te hi a Topa uh Jesuh heng leh in nehnak tuah a mai ah a din uh ten , kohtei muansannak uh kohtei lungdamnak le kohtei maingaalnak hi tuk uh ci .
52002020	Nangmuh te hi kohtei a maingaalnak le lungdamnak tatak hi uh ci .
52003001	A dawltawpnak ten ka um leh theih uh ngawl toh hangin koh cu Athens khua ah tangin Timote hinangmu lakah kuat tukin ngaisung ung hi .
52003002	Timote cu Pathian Thuthangpha a phuannak uh ah Pathian nadektu a unau uh hi . Bawlsiatnak na tawh uhmi ii hangin kuamah nunglamah na kih tuk uh ngawl nak in ,
52003003	Amah cu thazaang piatu tukin le na muannak uh a kho tiiktu tukin kuat ung hi . Hitihbang bawlsiatnak cu a thuak tukuhmi hihim hi tih cu ohten na theih uh mi hi .
52003004	Itahimttale nangmu lak ka um laih uh khin bawlsiatnak thuak tuk hung hi tih cu hilhham zotoh ing hi . Na theih uh bangin , ka hilh masaknak bang cikcek in piang ngangai hi .
52003005	Mahhangin hi Timote ka hah nak cu . Na thu uh imamah thei ngawlin um cu ka thuak theih ngawl toh hangin le na upnak uh thu ka theih nuam hangin ka kuatnak hei cu na hi hi . Satan in zol tuk aa , ka nadeh uh mi hempoh te thawnthongin um kha kawn tih khi lauzet ing hi .
52003006	Mahmaven Timote atu naino ah hengin upnak le itnak nei uh ci tihmi thupha seel haw hi . A sonphatnak thu te koh ten ka muh nuam uh bang bokin nangmuh te hei in mu nuam bok uh ci , tih thu te hilh bok hi .
52003007	Mahhangin u le naute haksatnak le bawlsiatnak a tawk uh vang cun nangnu hangin ka lungmu uh cu ngilcang zet hi . Thazaang a piatu cu nangmuh tei upnak hi .
52003008	Itahim titale Topa tuah na pehzopnak uh ah khohkhah zet uh ci tih ka theih uh hangin thanop zet ung hi .
52003009	Tu cun lungdamnak Pathian lakah hilh tuk hung . Nangmu hangin lungdamnak Pathian ii mitmuh ah ka co uh hangin amah cu thangphat ung hi .
52003010	Mahten nangmuh tei lakah zin thei tukin le na upnak uh ii sapmi a pia thei tukin a sun a zan in lungmu tak tuahin Pathian lakah ngen ung hi .
52003011	A Pa uh Pathian le a Topa uh Jesuh in nangmu lak ka hen theihnak tuk uh in lampi selhsak zaal te hen .
52003012	A Topa uh in pakhat le pakhat itdunnak le mi hempoh te na ih uh cu khangtiik ta henna , nangmuh ka ihnak uh a ngeng bangin ngengtiik bok ta hen .
52003013	Mahtihcun a man na thazaang uh khohtiik henna , Topa Jesuh khrih a mithiang te tuahin a hun leh ten a Pathian uh ii mai ah mi cangkim le mithiangtho hi tuk uh ci .
52004001	A dawlbel in ka u le ka nau te aw , Pathian ii deihzawngin na nunnak tuk uh in , itin nuntiik tih cu keimu lak pen cung zo toh uh ci . Mahtin na nun sesem theih nak tuk uh in Topa Jesuh i minin sosuah ung hi .
52004002	Itahimtitale Topa Jesuh i thu piaknak bangin ka zilh uhmi thu cu thei uh ci ,
52004003	Pathian in nohte cu a thiangthomi le nupa sualnak bawl tuk ngawlin deih hi .
52004004	Pa no te na nupi uh tuahin thiangtho le zoh mawi in um un .
52004005	Pathian thei ngawl te bangin tisa ii deihnak zui in nung pahsuh un .
52004006	Hi thu ah khristian na unau pih uh te zawnsak in nautat pah suh un hi . Hihti bangte cu bawl kha tuk ngawlin hilh zo toh ung aa , tu-in nasiapi in ngaallinnak pia ung hi , tih bang a bawltu te cu Topan bawlsia tuk hi .
52004007	Pathian in nupa sualnak bawl tukin sam ma hi , a thiangtho tukin sam saw hi .
52004008	Mahhangin tihbang thuzilhnak a zui nuam ngawltu cu mihing ii thu a eel hi ngawlin Hawvang Thiangtho piatu Pathian ii thu eel hi .
52004009	Umtu u le nau ih mite aw , itdunnak thu ah cun laingat hei kul leh ma toh hi . Pakhat le pakhat it dun un hi .
52004010	Pathian in nangmuh rori zilh zotoh in Masidonia ngamah a ummi na u nau pih uh tei humah mahtihbang cun nung zo toh uh ci . U le naute , mah saangin a pha sesem in nung tukin nangmuhte sosuah nuam ung hi .
52004011	Ka hilh zo toh uh bangin cing no in nun tuk khi tumtah un , nangmuh no na nadeh uh miteek khi dek unna , pumcawmnak tuk in dektek un hi .
52004012	Mahtihcun Pathian a sang ngawltu tei upat le zotohmi co in kuulnak uh ah midangte muan lih kul tuk ma hi .
52004013	U le naute aw , muansannak imah nei ngawl thasia in a ummite bangin na um ngawlnak tuk uh in a thisa mitei thu ah thuman na theih tuk uh khi deih ung hi .
52004014	Jesuh cu thi in tho leh tih khi um hung hi , mah hangin Jesuh um in a thi mite amah tuah munkhat ah Pathian in thotiik tuk hi tih cu um hung hi .
52004015	Atu ka zilh uhmi hi a Topa uh ii zilhmi hi , a Topa uh a hun leh ten oh a nung mite cu a thisa mitei hawh laih ngawlin hawh masa cuang tuk ma hung hi .
52004016	Vancungmi lak pen a upa bel ii thupiaknak authawm Pa ii pengkul tummi aw thang tuk aa , Topa cu vancung pen tolh tuk hi . Khrih saangin a thisa mite tho masa haw tuk hi .
52004017	Mahten oh a nunglaih mite cu van ah Topa tawk tukin a tho masa te tuah meingo humah cawitoh khawng hi tuk hung . Mahtihcun Topa tuah kumkhua in um langkhat tuk hung .
52004018	Mahhangin hi thu in pakhat le pakhat neem dun un hi .
52005001	U le naute , Topai hunlehnak tuk hi a ni le hun ituk ten him tih thu ah noh lakah laikuat kut ma hi .
52005002	Itahimtiale nangmuh rori in Topai hunlehnak tuk Ni cu zanlam aa nguca bangin hung tuk tih ciang zetin thei uh ci .
52005003	Miten , “ daihnak le himnak um , ” atih haw laih takin numei tei nauhing tuk vonnat a tawh haw bangin ngaallin ngawlpi in siatsuahnak a hum haw ah heng tuk ama kuamah luat haw tuk ma hi .
52005004	Mahnaven , u le naute cu khuathim sung ummi na hih uh ngawl hangin mah Ni cu zan aa nguca bangin na ngaihsut khak uh ngawl laihtakin heng ma hen .
52005005	Nohte cu na venghawng uh in khuavaknak sungah a um mite uh ci . sunlam mi hi uh ci . Thim sung ummi hi ma hung . zanlam mi hei hi ma hung hi .
52005006	Mahhangin midang te bangin hihbuh tuk hi ma hi . Hihbu ngawlin cingcai zet in a nung tuk mite hung hi .
52005007	Mihing te cu zanlam in hihbu in , zanlam ten zukham haw hi .
52005008	Mahnaven ohte cu sunlam ii mihing te hung hi ama , cip kilkel in um tuk mi hung hi . Mah hangin upnak le itnak cu lumphaw ai in mangin na muansanuh nunpatnak cu thik lukhu ai in mang tuk hung hi .
52005009	Pathian in a thin-uuknak thuaktiik tukin ohte teng ma hi ; mahnaven a Topa uh Jesuh Khrih sung pen patnak ngah tukin teng hi .
52005010	A Topa uh cu a hun leh ten a nung uh hei in hihen , a thi zo toh uh hei in hihen , amah tuah um langkhat tukin eimu ca thi hi .
52005011	Mahhangin atu na bawl lih uh zotoh bangin pakhat le pakhat thazaang pia dun in bawm dun un hi .
52005012	U le nau Khristian mite nisial na nunnak uh ah a hotu le a zilhtu te , nangmu lakah na a dektute khi upat maizahnak pia un tin ing hi .
52005013	Nangmu ca nadek haw ahihtaak , maizahnak sangbel le itdunnak pia un hi . Nangmu lakah mengdeenno in le lemdun no in um un hi .
52005014	U le naute , thazawng mite khi ngaallinnak pia un , ngaalnawm mite ngaalhannak pia un , a nawmtaam mite bawm unna , mi hempoh humah thinsau in un tin so ing
52005015	Kuamah in phatngawlnak cu phatngawlnak tuah lulh leh tuk hi ma hi , mahnaven pakhat le pakhat hum ah hihen , mi hempoh hum ah hihen , phatnak bawl tum leleng un khi .
52005016	Catngawl in na lung uh dam un ;
52005017	thungen leleng un
52005018	Na hum hu ah i thu bangthu a heng hei in na lung uh dam un . Khrih Jesuh tuah a pehzom dunmi na nunnak uh ah mahtihbang cun nung tukin Pathian in deih hi .
52005019	Hawvang Thiangtho cu kham pahsuh un ;
52005020	Kamsang thu hilh thiamnak khi nautat pahsuh un .
52005021	I hempoh khingkhai masa un hi , a phami ahi tale pom unna ,
52005022	A pha ngawlmi hempoh cu lawl un .
52005023	Daihnak a piatu Pathian a man cangkim zet in thiangthotiik henna , a Topa uh Jesuh khrih a hun leh ten , na hawvang , na lungmu uh le na taksa , na ihem poh uh mawhsiaatnak nei ngawlin bawl ta hen .
52005024	Nangmuh a samtu cu muantaak ahih hangin mahtibangin naa na dak suak tuk hi .
52005025	U le nau te , keimu ca vangin thunget sak un .
52005026	Umtu unau te khi itnak tuah nuksat dun in kawidun un
52005027	A Topa uh ii thupiaknak in hi laikuat hi a umtu Khristian hempoh tei lak ah hihi sial un tin soli ing hi .
52005028	A Topa uh Jesuh Khrih ii hehpihnak cu nangmu humah um zaal ta hen .
53001001	Paul , Silas le Timawte ten Tesalon khua aa a ummi Pawlpi , Oh tei Pa Pathian le Topa Jesuh Khrih ii ta a himi , noh tei lakah lai kuat ung hi .
53001002	Pa Pathian le Topa Jesuh Khrih in hehpiknak le daihnak pia ta hen .
53001003	U le naute nangmuh hangin Pathian humah lungdamzet ung hi . Mahtibangin Pathian a thangphat uh cu a dik a manmi hi . Itahimtitale na upnak uh khangzetin pakhat le pakhat na itdunnak uh vang khang tawto hi .
53001004	Mahhangin Pathian Pawlpi tei lakah nangmu thu hang uang sak li ung hi . Haksatnak le bawlsiatnak te thuakthah leng napi in thuakzawhnak le muannak na neih thei uh hangin ngaalpihzet ung hi .
53001005	Himi hin Pathian thukhennak cu man hi tin langtiik a ma . Pathian Uknak ii hang in a thuakmi na hih uh hang Pathian Uknak tuah a taakmi hi uh ci .
53001006	Pathian in a maan mi bawl tuk hi . Haksatnak a piatu tei humah haksatnak henglehtiik bok tuk hi .
53001007	Haksatnak a thuaktu nangmuh tei lakah colhdamnak pia in , kohtei lakah vang pia bok hi . Mahmi cu Topa Jesuh le huham tuah a dimmi a vancung mite a hunsuk haw ten bawl tuk hi .
53001008	Pathian thei ngawlte le Topa Jesuh ii Thuthangpha a um a sang nuam ngawl pawlte cu mei sungah haakin bawlsia tuk hi .
53001009	Amuhte cu kumkhua nuncimnak thuak haw tuk hi . Topa cu a mihing le a umtu pawl tei lak pen sunloihnak le upatnak co tukin ,
53001010	A hun ni ten a muhte a huham sunloihnak le Topai mitmai mu tuk ngawlin , hawlvawk haw tuk hi . Mahten nohte cu nangmu lakah ka phuan uhmi Thuthangpha na san thei uh hangin Topa a sunloihtu le upatnak a piatu pawl tei lakah tel bok tuk uh ci .
53001011	Mahhangin nangmuh tei ca in catngawl ka thungetnak hi . Pathian ii samnaksan nunnak tuah a kaih in na nuntheihnak tuk uh Pathian lakah ngen leleng ung hi . A cahnak huham ii thawm in , na deih uhmi hempoh cu phatnak lamah kimtiik in , na upnak uh hangin nadehnak uh cu aman pitingtiik tahen .
53001012	Mahticun Topa Jesuh hi min cu , nangmu lak pen sunloihnak ngah in , Pa Pathian le Topa Jesuh Khrih ii hehpihnak thawm in nangmuh tevang sunloihnak co bok tuk uh ci .
53002001	U le naute Topa Jesuh hunlehnak tuk le Amah tuah munkhat ah tawk dun khawmnak tuk thu ah ,
53002002	Lungmu vakvai in umli pahsuh un hi . Mahten Topai ni cu heng zo hi a tih haw mi ah vang mangbang vansang in um pahsun un tin hilh ing hi . Mahtibang a titu pawl ten eimuh lehlam hilhhamnak nei zo haw hi . Mahmatale thu a hilhnak haw ah telh cih haw hi , mah a himatale a laikuat sungah in ngan haw hi tih hei in ti haw tuk hi .
53002003	Kua mamah in zolzo haw pahsuh hen . Itahimtitale a dawlbel ngaal do dunnak a hen lai ngawl le Hell sung a caak tukmi misual lai pa a hen lai ngawl in Topai ni cu heng tuk ma hi .
53002004	Misual pa cun midang tei Pathian aa a ngaihsut haw mi le Biak tukin a ngaihsut haw mi hempoh do in mahmi hempoh humah amah le mah koih cop tuk hi . Pathian Biakinn sung hei ah khung tumin keimah hi Pathian toh ing hi tin ti tuk hi .
53002005	Ciing leh ma toh uh cim ? Nangmu lakah ka um lai in hi thu hempoh hilh khawng zotoh ing .
53002006	Mahnaven a tun heng tuk malai hi . Itahimtiahin , a khamtu um hi , mah a khamtu cu ai him tih thei uh ci . A hun a kim ten misual lalpa cu lang tuk hi .
53002007	A lamdang misual lalpa cu a kuhno in na dek li zotoh hi ; mahnaven a khamtu mundang ah a thawn lai ngawl sung cun , a piang tuk mite piang thei hih tuk ma hi .
53002008	Hun a kim ten misual lal cu lang tuk hi . Mahnaven Topa Jesuh a hen ten a kam sung pen a tulmi haihawh in , that in , a vaak selsulmi a sunloihnak in siatsuah tuk hi .
53002009	Misual lalpa cu Satan cahnak huham tuah hungin thasiahhuai le nalamdang a phunphunte mi zolnak ah mang tuk hi .
53002010	A paithong tukmi pawl tei lakah cun a pha ngawl zet mi , mizolnak , a phunphun mang tuk hi . Mah pawlte cu paithong haw tuk hi . Itahimtitale nunpatnak ngah theihnak tuk a um mi thumaan cu deih ngawlin sang nuam haw ma hi .
53002011	Mahhangin Pathian in amuh tei lakah na dektuk in sual khialhnak huham hah in a maan ngawlmi sang haw hi .
53002012	Mahticun thudik thu maan sang ngawlin sualnak lam a tengtu , pawlte cu siatnak ah heng haw tuk hi .
53002013	Topai ihmi u le naute , nangmuhte hangin Pathian thangphat leleng tuk ung hi . Itahimtitale Hawvang cahnak thawm tuah in Pathian ii mi thiangtho aa cangtiik tukin le thudik thuman na muannak uh thawm in , nunpatnak ngah tukin Pathian ii ten masabelmi hi uh ci .
53002014	Hitibangte co tukin , Pathian in nangmuh tei lak aa ka phuan uhmi Thuthangpha sung pen sam hi . Topa Jesuh Khrih sunloihnak a cotu hibok tukin sammi hi uh ci .
53002015	Mah ahih hangin u le naute thu a hilh uhmi in hihen nangmu lakah lai ka kuatmi in hi hen , ka hilhmi thudik thuman pawlte cu khimzetin len unna khohzetin ding un hi .
53002016	Kohte it in a hehpihnak ii hangin cat ngawl ngaalhannak muannak a piatu Topa Jesuh Khrih le Pa Pathian in ,
53002017	A phami hilh in na bawl theihnak tuk uh in ngaalhannak le cahnak dimtiik ta hen .
53003001	A dawlbelnak in U le naute , Topa Thuthangpha cu nangmuh tei lakah a pung a zai bangbokin manlangzetin a pungzai pepel theihnak tuk le sunloihnak tuah a co ngah theih boknak haw tukin thunget sak un hi .
53003002	Topai Thuthangpha cu mi hempoh in a san haw ngawl hangin , Pathian in miphangawl le mi siava pawl tei sung pen pan suak tukin thunget sak un hi .
53003003	Mahnaven Pathian cu muantaak zet in Aman thazaang cahnak pia in misual lalpai kutsung pen na humhim tuk hi .
53003004	Nangmuh ka muansannak thinlung cu Topan pia in , ka zilh uh mite atun zui in mailam hun hei ah zui tuk uh ci tin um ung hi .
53003005	Pathian itnak le Khrih hi piak mi thuakzawhnak cu tam seseem in thuak theihnak tukin Pathian in lamhuai seseem ta hen .
53003006	U le naute Topa Jesuh Khrih min in , mi thazawng le , ka thu zilhmi uh bangin a zuingawltu u le naute cu pial un tin hilh ing hi .
53003007	Keimu deh bangbok in nadeh uh tuk cu thei ciang zo uh ci . Nangmu lak ka umlaih in thazawng in umthong mang hi .
53003008	Man pia ngawlin ka lak thong uh imamah um ma hi , keimuh rori heh tin dek in kua mamah bawmngit kha tuk ngawlin , a sun a zan in dek ung hi .
53003009	Hitihbangin ka dehnak uh cu , nangmuh tei bop tukin nget theihnak thu ka neih uh ngawl hang hi kha ma hi . Nangmu tei cun tukin dek saw ung hi .
53003010	Nangmu lakah ka um uh lai in , “ Na deknap ngawltu cu an hei ei pahsuh hen , ” tin hilh ing hi .
53003011	Hitihhangin ka hilhnak cu nangmu sung pen mi hekkhat thazawngzet in , na dek ngawlin mi dangte nawngkaitiik tuk bek bawl tih ka theih uh hang in hi .
53003012	Mahtibangin a nungca mitei lakah nuncan phano a nun theih haw nak tuk le mai pum cawmnak ca dek thei bok tukin , Bawi Jesuh Khrih min in ka bawltiik uhmi le ngaallinnak ka piak nuam uhmi hi haw hi .
53003013	Mahnaven u le naute thilpha bawl tuk ah ciat pahsuh un .
53003014	Hi laikuat sung aa thu bangin a zui a mang nuamngawl nangmu sungah um thei men uh ci . Mahtibang mihing cu kua mamah in phial pahsuh un , a zakca tahen .
53003015	Mahnaven ngaal bangin zo pahsuh un , u le nau bangin nun hilh un hi .
53003016	Daihnak bulpi ohtei Topa in daihnak cu a phunphun in , i hun bang hun ah hei hi hen pia tahen . Topa cu nangmu venghawng lakah um tahen .
53003017	Keimah Paul in nuksat ing hi timi keima kut rori in ngan ing hi . Lai ka kuatmi hempoh ah hitin ka min senthu in ka ngat daan hi .
53003018	Oh tei Topa Jesuh Khrih ii hehpihnak cu noh tei hempoh humah um tahen .
54001001	Ohte a Pantu a Pa uh Pathian le a muansanmi uh Jesuh Khrih ii hangin Khrih ii tiikmi keimah Paul in ,
54001002	Upnak sungah ka capa a hi ngangai mi Timawte na lakah laikuat ing hi . A Pa uh Pathian le a Topa uh Jesuh Khrih in ningnatnak , hehpihnak le daihnak pia zaal ta hen .
54001003	Masidonia ngam ka hawh tuk ten ka tiiksa zotoh bangin Efesa khua ah na um tuk khi deih sak ing hi . Efesa khua aa thu zilhnak man ngawl in a zilhtu khi mahtihbang zilh leh tuk ngawl toh in kham rori in , tih deih ing .
54001004	Eeldunnak tuk bek a piang tiiktu taangthu thawthong le a suahkehnak haw pupa min sau zezet a ngatmi a uangcop zetnakte lawl tukin hilhin hi . Itahimtitale mahtibang miten Pathian ii tuptahnak ngangai kimtiik thei haw ma hi Upnak tuah bek in Pathian ii tuptahnak theihtheih hi .
54001005	Hitihbangin ka tih tehin ka tuptahmi cu lungmu thiang sung pen a tulmi itnak le sia le pha khen theihnak lungmu thiang le a maanmi muannak um hen tih deihnak hangin hi .
54001006	Mahtibangte cu mi hekkhat ten zui ngawlin a man nei ngawl thu eeldunnakte bawl in lampial zo haw hi .
54001007	Amuhte cu a sonmi haw thu nangawn a a tihnopnak hei thei haw ma hi . Mah hi lak pen Pathian ii daanthu le la ah zilhtu saya dek nuam haw lai hi .
54001008	Daan cu ahihnak bangin man ten a pha mi hi , tih cu thei ung hi .
54001009	Mahnaven a ciin tuk uh a kuulmi cu daan tihmi cu mipha tei caa in bawlmi hi ma hi ; Daan a palcattu mipha ngawl , Pathian i mah in sumsial ngawl mite le biaknak lam hihen hawvang lam hihen i mah sumsial ngawlte , a nu le a pa thattute mihing thattute daan nei ngawlin a nungte ,
54001010	numei le numei sualnak a bawltute pano le pano sualnak a bawltute mihing a ngutute , zolthu sonte , a maan ngawl thu theitu tei lam ah a tangte , mahma tale a maanmi upnak tuah a kaihdun kha ngawl zawng in a nungtu tei ca in bawlmi hi .
54001011	Mahtihbang zilh dunnak cu keima lakah theitiik tukin a tiikmi Thuthangpha um in , mah Thuthangpha cu sunloih le upat mi Pathian lak pen a hengmi hi .
54001012	Ka nadeh h theihnak tukin thazaang a piatu a Topa uh Jesuh Khrih lakah lungdam thu hilh ing hi . Nidanglaih cun amah cu sonsia ing , bawlsia in zawnsak awngli na veng in ,
54001013	Ama naa dektu tukin tengin , a nadektu tukin taak hi tin a ngaihsut hangin thangphat ing hi . Pathian cu kei hehpihtu hi , itahimtitale upnak i mah nei mang , ka bawlmi i hum tih hei thei mang hi .
54001014	Topan a hehpihnak cangkim cu buakin , upnak le itnak pia hi . Mahmi upnak le itnak cu Khrih Jesuh tuah ka pehdunnak uh i hangin eimu ta hi zo hi .
54001015	Khrih Jesuh cu misualte luan tukin , leihum ah tolh hi tih mi cu a maanmi awn hi aa , cangkim zet in pomtaak le santaak hi , mah misual tei lak pen kei cu misual bel ing hi .
54001016	Mahnaven Pathian in ka humah hehpih itnak nei hi . Mahtibang a neihnak cu nunglam ten Khrih Jesuh cu um in , kumkhua nunnak a ngah tuktu tei ca in zohtehtaak hi tukin misual hempoh lak pen misual bel keimah lakah a langtiik zotoh hangin hi
54001017	Kumkhua in Kumpi , thihnak ii neh zawh ngawlmi le mit in muh theih ngawlmi Pathian , amah bek Pathian tatak hi aa , a lakah upatnak le sunloihnak kumkhua in kho leng ta hen ! Amen .
54001018	Timawte , ka capa , nidanglaih in nangma ca ngaisung in kamsang tei hilhnak bangin hi nadeh hi nangmah ap ing . Komno dek thei tukin mah Kamsang tei hilh mite khi hiamnam bangin mang in .
54001019	Lungmu thiang nei in na upnak khohtiik in hi . Mi hekkhatte cu a sia le a pha khenkhuai theihnak lungmu thu a ngaih nuam haw ngawl hangin a upnak haw siatiik meek haw hi .
54001020	Mahtihbang mitei lakah Himenias le Alexander-te tel haw in , a panih haw cun bawlsia ing aa , Satan khut sungah hengtiik ing hi . Hitihbangin ka bawlnak cu Pathian a son siatnak haw bo hen tihnak in hi .
54002001	A masabel katiik nuammi cu mi hempoh tei caa in Pathian lakah thungen un , kuun un , midang tei caa thungen unna , lungdam thu hilh un tih hi hi .
54002002	Daino le lemno in a um theihnak tuk uh in le Pathian kihcaknak tuah ziaza pha no in a nun theih uhnak tukin kumpi le ngamsung hotu upa tei caa in thungen unna , Pathian lakah in kuun un hi .
54002003	Mahtin na bawl uh an , pha ; mahten mi hempoh in thudik a thei haw an pha , nunpatnak ngah haw hen tin a deihtu ,
54002004	luantu Pathian a lungdam tuk hi .
54002005	Itahimtitale Pathian pakhat bek um in , mihing le Pathian laklawh ah lemnak a bawltu kamtai pakhat bek um hi .
54002006	Mah kamtaitu cu mi hempoh tan tukin a nunnak a piatu Khrih Jesuh hi . Mahtin a nunnak a piakmi cu Pathian in a hunkim ten mi hempoh pan khawng nuam hi tih lang tiiknak hi .
54002007	Mahhangin hi upnak thu le thudik phuangtu tukin Zential mitei lakah zilhtu le kamtai tukin a tiiknak cu na hi hi . Zolthu son mang , thumaan son ing hi .
54002008	Pathian biaknak mun hempoh ah pano ten thu ngen haw hen , tih deih ing hi . Pathian lakah a pum a pia dunmi , thin-uuknak le thu eeldunnak um ngawl no in pano ten khutzaak in thu ngen haw hen .
54002009	Numeite vang cu a mawitawk in um haw hen na , zohmawi in paalleel haw hen . A sam haw cu a tom haw ten a vaal in tom haw pahsuh hen ; neih le lam sui suang manpha , le nikcen puansilh manhak zet tuah thuam haw ma hen .
54002010	Mah saangin biaknak lam pen a zuammi numei a hi haw tale ziaza phatnak tuah thuam saw haw hen .
54002011	Numeite cu a cungtu hi haw hen na , daiden le niamkhiatnak tuah cung haw hen .
54002012	Zilhtu ahih haw tuk cu deih mang hi ; Pano tei humah vangin thu nei haw pahsuh hen . Daino in um haw hen .
54002013	Itahimtitale a masabel in siam mi cu Adam hi ; a nung ten Eve hi .
54002014	Mahten zolnak a tawktu cu Adam hi ngawlin Eve hi . Pathian ii daan a palcattu vang cu numei hi .
54002015	Mahnaven numei ten lungneem in , itnak upnak le thianthonak sungah a khohkhah haw ta cun , ca a neinak haw ii hangin nunpat hi haw tuk hi .
54003001	Mi pakhat in Pawlpi lamhuaitu tuk a nuam a hitale nadeh pha a dek nuam mi hi tih cu ciang hi .
54003002	Pawlpi lamhuaitu cu sualnak nei ngawl mi hi tuk hi . Zi pakhat bek a nei mi , zu in ngawl mi , mah le mah uk dun thei mi , zohlem in a nungmi , mikhual a zo thiamtu le mi a zilh thiamtu hi kul hi .
54003003	Zukham mi hi tuk ma , thin balak khut mang thei ngawl mi , mi ngilo iksik phuciak mang mi hi ma hen , mahnaven lungneem mi le daihnak a deihtu hi tuk hi .
54003004	Tangka deih leita tu hei hi tuk ma hi . A innsang pha no a ho theitu hi tuk aa , a ca ten a thu ngai in , a upatmi haw hi tuk hi .
54003005	Ama innsang hei pha no in a cingkhawi thei ta ngawl cun , i tin kaw Pathian ii Pawlpite a cinkhawi thei tuk .
54003006	Upnak lam ah vangin papi muantaak hi tuk hi . Thinthek sem mi hi tuk ma , mah ngawl cu tisak sual tuk aa , Satan khi vawk a tawh bangin amah vang cu vawk co kha sual bok tuk hi .
54003007	Pathian thu zui ngawl mipite hei ii upatmi hi tuk hi , mahtibang a hi ta ngawl cun mitei sonsiat tawk in Satan ii thang ah awk tuk hi .
54003008	Pawlpi upa cu ziaza pha nei mi le lungmu man mi hihen , zu in leita ngawl mi le tangka lam ah duhham leita mi hi haw ma hen .
54003009	Pathian ii phuanmi thudik khi a sia le a pha khen theihnak lungmu thiangtho in a len khimtute hi haw hen .
54003010	Upa na dek nuamtute cu khingkhai masak hi haw tuk aa , sonsiatnak a um ma ta le dek thei haw tuk hi .
54003011	A zi haw vang cu ziaza pha mi hi tuk aa , mi sonsia in kamtam mi hi haw tuk ma hi , zu in ngawl mi hi haw tuk aa i hempoh ah mi ngeikhei mi hi haw hen .
54003012	Pawlpi upa cu zi pakhat bek neimi tih vang hi thei . hi tuk aa , a innsang le a cate pha no in a uk thei mi hi hen .
54003013	Na deh ciangkai no in a dek theitu upa cu upatnak co in Khrih Jesuh a upnak haw khi ngaalpha zet in phuang ngam haw hi .
54003014	Nangma lakah hi laikuat ka ngat lai in a ngeican um ngawl in nangmah tawk pal tukin ngaisung ing hi .
54003015	Mahnaven ngei ka um kha sual a hitale Pathian ii innsang aa Pawlpi sungah itibangin kaw a um dan tuk uh , hi ka laikuat mi hin hilh tuk hi . Pathian ii innsang cu kumkhua in a nungmi Pathian ii Pawlpi hi aa , mah Pawlpi cu thudik ii zungmutnak le a dingkho tiiktu khuam hi .
54003016	A biaknak sung uh aa thu-ip cu ngeng ngangai hi , tih cu kuamah in el thei haw tuk ma hi . Amah cu mihing taksa in hing hi , maan hi tihnak thu Hawvang in langtiik hi . Mahten vancung mite vangin mu haw hi . A thu le la cu mi hempoh tei lakah phuan hi aa , leihum khua hempoh ten um haw hi . Mahten vancung ah la haw hi .
54004001	Ni tawpnak hun ten mi hekkhat ten Khristian upnak zam in ; zolthu son thei hawvangte saangin , khuasia tei zilhnakte zui haw tuk hi , tin Hawvang Thiangtho in ciang zetin hilh hi .
54004002	Mahtibang zilhnakte cu zolthu son mi zolthiam pawl ten pungzaitiik haw hi . Amuhte cu thiksa noih bangin sia le pha khenkhuai theihnak lungmu a nei ngawl mite haw hi .
54004003	Mahbang mi pawlte cun nupa huaidunnak le an a hekkhatte eih thiang ma tih te in zilh haw hi . Mahnaven Pathian in mah ante cu eih tuk bawl in Pathian a umtu le thumaan a theitu tei ca cun lungdam thu ngetnak tuah eih thei tukin hi tui le ante cu Pathian in bawl hi .
54004004	Pathian ii bawlmi hempoh cu thiang khawng hi ; i mah vawk tuk um ma hi . Mahnaven i hempohte cu lungdam thu ngetnak tuah in co in san tuk ngeh hi .
54004005	Itahimtitale Pathian ii awnkam hei in hihen , thu ngetnak tuah hei in hihen , thiangtho tiik mi ahih zohtoh hangin hi .
54004006	Hi zilhdunnakte hi , Khristian a unaupih uhte na hilh a hitale , na zui mi upnak le a maanmi thu pomte na zui , na man hangin nang cu Khrih Jesuh ii nadektu pha hi tuk ci .
54004007	Mahnaven Pathian thu tuah pehdunnak in , i mah matlap a nei ngawl mi , hilh dun tuk hei in a taak ngawl mi taangthu thawthongte cu pial in hi . Pathian deihzawng nung tuk in zilh dun leleng un hi .
54004008	Tisa damnak tukin cunmi cu man nei bok naven hawvang damnak tukin cunmi cu i hempoh ah man a neimi hi . Itahimtitale a tu in hihen , mailam ca hei in hihen , nunnak tuk thutiam hi .
54004009	Hitin ka hilhmi hi a maanmi awn hi aa , up taak le co taakmi hi .
54004010	Cim le khamzet in nadek hung hi ; itahimtitale kumkhua in a nungmi Pathian humah a muansannak uh bulh hung hi . Mahmi Pathian cu mi hempoh luantu hi aa , amah a muangtu tei ca cun a cuangcung in Luantu hi .
54004011	Hi zui tuk mi le thu zilhnakte hi hilh inna zilh in hi .
54004012	Khangno na hihnak hangin kuamah in nautat haw pahsuh hen , Mahnaven na muk le kam na ot daan , na um daan , na ziaza , itnak le upnak le thianthonak ah umtu dang tei zohteh taak tukin nung in hi .
54004013	Na lakah ka hen laih ngawl sung cu mipi tei mai ah Lai Thiangtho sial inna , thu hilhnak le thu zilhnak in na hun le na thazaang cu mang in hi .
54004014	Kamsang ten thu hilh in , upa pawl ten na lu humah khut a suan haw laih in na ngahmi Hawvang laksawng khi hahsuah pahsun hi .
54004015	Na khantoh zia khi mi hempoh in a muh theihnak haw tukin hi mipawlte hi na hun le na thazaang pia in mang in hi .
54004016	Na nun daan ngaalling inna , na zilh mite vang ngaalling in hi . Hite cu a cat ngawl in bawl in hi . Na bawl leleng thei a hitale nangmah le na thu hilhmi a theitute khi luan ngah tuk ci .
54005001	Nangmah saangin upa saw khi liat pahsun hi ; na pa bangin a leem in leem saw in hi . Khangno deuhte khi na unau in ngaisung in hi .
54005002	Numei upa deuhte khi na nu bangin ngaisung inna , numei khangno deuhte cu lungmu thiang no in na ceelnu bangin ngaisung in hi .
54005003	Amuh nguak in khua a sa mi meivongte khi upat in hi .
54005004	Mahnaven meivong nu cun ca a himatale tuu a nei a hi ta cun a masabel in mahmi tuu le ca ten , a nu le apa haw , mah matale a pi a pu hawte cu a mu daan ii tiiknak bangin kilkhawi in cawm bok haw hen , itahimtitale mahmi cu Pathian lungdam tiiktu hi .
54005005	Amah nguakcang in khua a sa mi meivong nu cu cingkhawitu kuamah a neih ngawl hangin Pathian bek muangin a sun le zan in thungen in bopnak ngen hi .
54005006	Mahnaven tisa nopnak men in taksa a mangmi meivong cu nung naven a thi hi .
54005007	Meivongte kuamah ii mawhsiat tuk ngawl mi ahih theihnak haw tukin hi thu zilhnak te hi hilh in hi .
54005008	Mahnaven mi pakhat cu ama unaupih , ama innsang sunghei cingkhawi ngawl le imah in sumsial ngawl a hitale a upnak nungheek hi aa um ngawltu sang hei in sual saw laih hi .
54005009	Itibang meivong a hi vangin kum sawmluk hum a hi ta ngawl cun meivong caziin ah koih pahsun hi . Mah i humah mah numei nu cu veikhat bek pasal nei mi hi hen .
54005010	Nadeh phatnak ah min a nei mi hihen . Nadeh pha tihmi ah in a cano a cingkhawi thiamtu mikhual zothiamtu nadeh nautabel hei Khristian unau humah a dektu , haksat mangbang a tawh haw hun in mi a bawmtu le thilpha bawlnak ah a hun le a thazaang a petu tihmi pawlte hi haw tuk hi .
54005011	Mahnaven khangno deuh numeite cu meivong lakah telh pahsuh un hi . Itahimtitale pasal nei a nuam leh haw ten Khrih khi nungheek meek haw hi .
54005012	Mahtihcun Khrih lakah a thutiam mi haw siatsuah leh in mawhsiat tawk haw hi .
54005013	Mahbek sial ngawlin innkhat nung innkhat vaak in a hun haw khi thawnthong in botiik haw hi . Mahsangin a sia seseem mi cu a kam haw tam , mi sonsia , mi hempohte tokpil in ot tuk ngawl hei awn haw hi .
54005014	Mahhangin khangno deuh meivongte cu pasal nei in , cano vang nei in , a inn haw cingkhawi haw leh tih khi deih ing hi . Mahtihbangin ahitale a ngaal uh ten eimuh zotsak nak hun nei thei haw tuk ma hi .
54005015	Itahimtitale meivong hekkhatte cun Satan zui nuam in eimuhte zamsan dalh zo haw toh hi .
54005016	Mahnaven Khristian numei in a innsang ah meivong a nei tale Pawlpi bawmngittiik ngawlin a man cawm hen . Cawmtu nei ngawlin khua a satu meivong te cu Pawlpi in zo thei haw tuk hi .
54005017	Pawlpi Upa nadeh pha dekin lam a huaitu cu nadeh man a letnih in ngah tukin taak hi . Mahmi upa lak pen thu hilhnak le thu zilhnak ah a zuamzette cun ngah taak cuang lalaih hi .
54005018	Lai Thiangtho in , “ Caang a cilli mi khuicang cu a muk keen pahsun , ” tih le “ Na dektu cun a deh man a ngah tuk hihim hi , ” tin ti hi .
54005019	Thu theitu a dawmbel panih beek a um ngawl cun Pawlpi upate sual a notnak haw cu ngai kha pahsun hi .
54005020	Sualnak a bawltute cu mipi mai pen liat inna midang ten lau deuh haw tuk hi .
54005021	Hi thu hilhnakte zui le mang tukin Pathian le Jesuh Khrih mai ah hihen , a thiangtho vancung mitei mai ah hihen , thukhen hamnak le tanpih nimnakte nei pahsun .
54005022	Topai nadehnak ah pumpiaknak bawl tukin kuamah ii humah nawhkhah zetin khut suannak bawlvut thawthong pahsun . Mi tei bawlmi sualnak ah tel kha pahsun , thiangtho no in um in hi .
54005023	Tui bek hi ngawlin na vonna le nat dangte a nopdeuhnak tukin cabit tui dawm laih no in in hi .
54005024	Mi hekkhatte cu a sualnak haw celzet lang in thukhennak ah heng paih hi . Mi hekkhat tei sualnakte cu dawllamcawng ten lang laih hi .
54005025	Mahtihbang in nadeh pha cu celzet in lang in a langlaih ngawl mi vang cu seelcip theih ma hi .
54006001	Silate na bawite uh cu upat taak hi tin ngaisung un . Mahtihbang in na bawl uh ahitale kuamah in a Pathian uh ii min le thu cu zawnsak ngam haw tuk ma hi .
54006002	A to haw te khristian a hi haw tale sila ten , “ Khristian a unau ten uh poh , ” tin zawnsak haw pah su hen . A nadeh haw pha sesem in a deh haw tuk saw hi . Itahim tita le a nadeh haw mi nem cuam nak a cotu te cu a ih haw mi um tu te hi haw hi . Thu na hilh uh ten hitih bangte hi hilh un hi .
54006003	A maan ngawl thute zilh in , Topa Jesuh Khrih ii awnkamte heihihen , a biaknak thu uh heihihen , a bisi ngawl in thu a zilh tu cu ,
54006004	Lungmu ngeng in imamah a thei ngawltu hi . Mahpa cu awnkam mandaan ah e elduntuk bebek a nuamzetmi hi . Mahtibang ngamtatnak in iksiknak , thutamnak , mi nautatnak , mi muan ngawlnak le a cat ngawlin thu tamnak piangtiik hi .
54006005	Mahtibangin a ngamtatute cu lungmu man ngawl thudik thumaan a thei ngawltute hi . Biaknak hi hauhsaknak lampi pakhat hi tin ngaisung haw hi .
54006006	Mai neihnak tuah a lungkim thei mi thinlung tuah Pathian sungah bialleng in um cu hausaknak ngangai hi .
54006007	A hinsem uh laih in , hi leihum ah ikaw a tulpihmi uh a um ? Imamah um ma hi . Hi leihum pen i kaw a ken theihmi uh a um ? I mamah um ma !
54006008	Mahtihbang ahih hangin eih tuk an le silh tuk puan a nei uh a hitacun eimu ca in tawk hi .
54006009	Mahnaven a hau nuam mite cu sualloihnak tawk in , tisa deihnak thang sungah awk haw hi . Mah tisa deihnak cun a muhte siatiik hi .
54006010	Itahimtitale tangka deih leita nak cu sualnak hempoh ii a bul hi . Mi hekkhatte cun tangka neih a nuam leita nak haw hangin a upnak lamzin pen pial in amvansan in um haw hi .
54006011	Mahnaven nangcu Pathian ii mihing na hih hangin hitihbangte pial in hi . Diknak , thianthonak , upnak , itnak , thuak theihnak le lungneemnakte bawl tukin nasiazet in , zuam in hi .
54006012	Upnak taai zuamnak ah na tha neihtawp suah taai inna , kumkhua nunnak co tukin zuam in hi . Pathian in nang a sam ten , theihpihtu tampi tei mai ah na upnak a khohdan tetti khan zo ci
54006013	I hempoh ii nunnak a piatu Pathian le Pontius Pilat mai aa a upnak ciangzet in a phuang thei tu Khrih ii mai ah intiik ing hi .
54006014	A Topa uh Khrih Jesuh a hen leh Ni tian , hi ka thu piak mite hi cangkim le ngeikhei zet in zui in hi .
54006015	Jesuh Khrih ii hen leh tuk Ni cu , sunloih a hi mi le amah pakhat bek i hempoh Uktu , kumpi lak pen Kumpi bel , To lak pen To bel , Pathian in a khiahsa mi hun le can ah kimtiik tuk hi .
54006016	Amah bek hi a thi thei ngawl mi Pathian hi ; a umnak mun cu vaak leita in kuamah in zuan thei haw ma hi . Amah cu kuamah in mu awng haw ma hi ; Kumkhua ngilnak le huham le upatnak cu ama lakah um leleng ta hen ! Amen .
54006017	Milian mihaute khi ultung kha sual tuk ngawlin ngaallinnak pia un . A kho ngawl mi leihum hauhsaknakte ngaisung ngawlin , eimu co thei tukin phalzet in a pia thei mi Pathian khi muang saw un .
54006018	Midangte hehpih thei tukin hihen , ngamtat ziaza pha in phalzet in pia thei tuk in hihen , hilh in hi .
54006019	Mahtihbangin a zui thei haw a hitale , mailam ca in zungbul pha a phuttu hi haw tuk aa , ro sunglawi khawl hi haw tuk hi . Mahtihcun nunnak taktak cu co haw tuk hi .
54006020	Timawte , na cinkhawi tukin apmi hempohte pha no in cingkhawi in hi . A matlap nei ngawl mi , awn iasuakte heihihen , “ Cihthiamnak , ” tuah in awn e eldunnakte heihihen pial in hi .
54006021	Itahimtitale mi hekkhatte cu mahmi cihthiamnak co ngah zo ung tin ti in upnak lampi pen pial haw hi . Pathian ii hehpihnak cu na venghawng uh humah um ta hen !
55001001	Khrih Jesuh tuah a pehzom uhnak hangin a tepsami nunnak thu phuang tukin , Pathian lungkimnak tuah Khrih Jesuh ii palai keimah Paul in .
55001002	Ka ihmi ka capa Timawte na lakah laikuat ing hi . Pa Pathian le Khrih Jesuh ohtei Topa in ningnatnak , hehpihnak le kaihnak pia tahen .
55001003	Ka pu le ka pa tei a deh hawmi le lungmu thiangthozetin ka deh bokmi Pathian lakah lungdam thu hilh ing . A sun a zan thungen in nangmah ka phawhsial ten Pathian lakah lungdam thu hilh ing hi .
55001004	Na hitui luannakte ciing in phawk leleng ing . Ka lungdamnak cangkim tukin nangmah tawk thei a hin nuamzet ing hi .
55001005	Upnak cangcian na neihmi thei leleng ing . Mahmi upnak cu napi Lois le nanu Zunis tei neihmi upnak hi . A tun mah upnak cu nei lai ci tin um ing .
55001006	Mahhangin na lu humah kut suan in thupha piaknak ka bawl lai in , Pathian ii piakmi laksawng nung leleng tukin kilkawi in tih ka theih tiiknak hi .
55001007	Itahimtitale Pathian ii piakmi Hawvang Thiangtho in ngaalnawm tukin bawl ma hi : cahnak huham , itnak le mah le mah ukcop theihnak tuah dimtiik saw hi .
55001008	Ohtei Topa ii thu cu , hilh tukin na zakca pahsun hi . Khrih ca in thawng ata mi keimah hangin vang zakca pahsun hi . Pathian in thazaang a piak bangin Thuthangpha ca in cimnak thuak ngam saw in hi .
55001009	Pathian in ama mihing hi tuk in sam in , pan suak hi . Mahtibang a patsuaknak ah in eimu bawl theihmi a um hang hi ngawlin , a hehpihnak le tumtahnak a neih hang hi saw hi . Hi a hehpih ningnatnak cu Khrih Jesuh lakpen huncaan a taw pan lai ngawlin pia zo hi .
55001010	Mahnaven pantu Topa Khrih Jesuh a hunsuk hangin a tun eimu lakah langtiik hi . Thihnak hi ngu cu botiik in Thuthangpha sungah kumkhua nunnak ngahtiik zo hi .
55001011	Pathian in Thuthangpha phuang tukin kamtai le zilhtu saya ah teng zo hi .
55001012	Hibangin ka thuaknak cu mahmi hangin hi . Mahnaven ka muansanmi a kua him tih ka theih hangin lungmuangnak a dim in nei ing hi . Mahhangin ka kut sung aa a keptiik mi na cu mahni khua a hen tian in himdam no in a man kilkhawi tuk hi tih ciangzetin thei ing hi .
55001013	Ka hilh sami thuman cu khimzet in len in na , na zui tuk le na zohteh tukin phano in koih in , Khrih Jesuh tuah a pehdunnak uh hangin a ngah uh mi upnak le itnak sungah khozetin um un .
55001014	Eimuh tei sung aa a nungmi Hawvang Thiangtho ii cahnak in nangma lak aa a piakmi na phate cu phazet noin kilkhawi in hi .
55001015	Asia peng sung aa a ummi hempoh ten nung hek in taisan khawng haw zo tih cu thei ci , mah sungah Figelas le Hermogenes-te vang tel bok haw hi .
55001016	Mahnaven Onesiforas cun vei tampi ka thinnoptiik ahih hangin Topa in a hehpihnak cu amu innsang sungah hengtiik ta hen .
55001017	Thawng sung ka umlaih hei in zahcaakpih ngawlin Rom khua a hen bek ten amuh laklawh zei hi .
55001018	Mahmicun Topa in hehpihnak pia tahen . Mahten Efesa khua pen i zattian in ka ca in na dek haw him tihvang ciangzetin thei ci .
55002001	Ka capa , nang cu Khrih Jesuh tuah a pehzomdun uhnak le a co uhmi hehpihnak hangin khohzetin um in .
55002002	Theitu tampi maiah ka phuanmi ka thu zilhnakte khi midang tevang hilh thei sawlawn bok tuk tin na muanmi mihingte khi komno in hilh in hi .
55002003	Khrih Jesuh ii muantak ngaalkap na hih bangbokin na thuaktukmi covo khi thuak bokin .
55002004	Ngaalkap a dektu cun amah hotu bawi ii deihnak cu zui in ngaalkap kha ngawl mi memen tei thula sungah cokkalh kha haw ma hi .
55002005	Tai zuamnak sung aa a telmi in daan a zui nuam ma ta cun laksawng ngah thei tuk ma hi .
55002006	Na deh hakbel a dektu lobung mi in an laak hun a hen ten anthak masabel a ngahtute haw hi .
55002007	Hihti bangin ka hilh mite hi phatakzet in ngaisung in , itahimtitale Topan a hilhmi thute theihtheihnak pia tuk hi .
55002008	Thuthangpha ka phuannak sung aa a um bangbokin David casuan , thihnak pen a tholeh Jesuh Khrih cu phawkngil him pahsuh hi .
55002009	Thuthangpha ka phuan hangin haksatnak thuak ing , mi suaksual ngaal bangin thiktaicin ken khi tawk ing . Mahnaven Pathian thu cu thiktai ciin tuah in khihtheimi hi ma hi .
55002010	Mahhangin Pathian ii tenmi mihing pawl ten Khrih Jesuh lak pen a hungmi nunpatnak ngah in kumkhua sunloihnak a co theih hawnak tukin , haksatnak hempoh thuak ing ,
55002011	Hi a nuailam thute hi a manmi awnkam hi . “ Amah tuah a thicih uh tacun , a nun uh vang amah tuah nungkawm tuk hung hi .
55002012	Haksatnak a thuak thei uh tacun , amah tuah uk kawm tuk hung hi . Amah a nial uh tacun , amah vangin nial leh bok tuk hi .
55002013	Muantaakngawl a hi uh vangin , Amah cu muantaak leleng hi . Itahimtitale amah le mah e elcop thei ma hi .
55002014	Awn kam cang meen humah thu e eldunli cu cawl un , tin Pathian mai pen na mihingte ngaallinnak pia inna , phawkngil tuk ngawlin hilh leleng in hi , hitihbang thu eldunnak in nemcuamnak imah piangtiik ma hi : a ngaitute siatsuah hi saw hi .
55002015	A nadeh zahcaakpih ngawltu le Pathian thu maan Thuthangpha cu , maanzetin a hilhciangtu hi tukin le , Pathian lungkimpihnak ngah tukin zuam in hi .
55002016	Pathian kihcak ngawlnak awnkam le silhahzet awn e eldunnakte cu pial in hi . Itahimtitale mahtibang pawlte cu Pathian le mihing khuala duntiik saw hi .
55002017	Mahtibang hilhdunnak cu , a taksa uh thuuk dedeuh in a eitu meima siasuak bang hi . Mahtibang a hilhtu saya cu Himenias le Filetas te haw hi .
55002018	A panih haw in a maanmi lampi pen pial haw hi . Amuh ten , “ Thawhleh tiikmi hi zo ung ” a tih haw hangin umtu hekkhat pawl tei upnak vaivuan tiikhaw hi .
55002019	Mahnaven Pathian sungah khimzet in a mut ngahzomi a zung cu , hin thei ma hi . Mah a zung hum ah cun , “ Topan a mata cu thei hi , ” “ Topai ta hi ing tih a theitu cun phat ngawlnak pen pial tuk hi , ” tin ngan mi um hi .
55002020	Inn ngengpi sungah cun pakaan le bel a phunphun um hi . A heek cu ngun in bawlmi hi . A heek cu sui in bawlmi hi . A heek cu ni sunglawi hun ten man tuk hi . A heek cu nisial man thawthong tuk hi .
55002021	Akua abang a pha ngawl hempoh zam in a thiang no in a um a hitale nadeh sunglawi ca in man hi tuk hi . Itahimtitale pum a piami hi in na pha dek tukin tuangtim sa hilhialmi ahih hangin Topai man tuk in a taakmi hi .
55002022	Khannolai ti le sa deihnak cu zam inna , lung thiang noin Topai bop tuk a ngentute tuah munkhat ah thuman nak , upnak , itnak le daihnak ngah tukin nasia zetin zuam in .
55002023	Silhahzet le imah thei ngialngawl thu e eldunnakte pial in hi . Mahtibang eldunnak in hauhdonnak suaktiik thei tih na theihmi hi .
55002024	Topai na a dektu cu midangte tuah a haudun li mi hituk ma hi . Mi hempoh lakah hehpih thiamtu , thinsau in mi hilh thiamtu le
55002025	amah a dodaltu te nun a hilh ten thinnem no in mi a hilh theitu hi saw hen . Mahtin a bawl tale amuhte thinthek in thu man a theih hawnak tukin Pathian in huncaan pha a pia hei hi thei hi .
55002026	Mahticun a lung mu haw ciip in , Satan in a deihnak zui tukin bawlsiatnak thang sung pen luat tuk uh ci .
55003001	Ni dawltabel lam ten haksatnak hun tampi heng tuk tih te ciing leleng un hi .
55003002	Mi tampi mah le mah bek itdun haw tuk hi . Duhhamzet in ultung in pualthauzet haw tuk hi . Mi nehsiah kawkawi in a nu a pa tei thu hei el haw tuk hi . Lungdamnak tuk thei ngawlin biaknak vang imamah in sumsial haw tuk ma hi .
55003003	Mi hehpih thei haw tuk ma hi . Hehpih ningnatnak tih hei thei haw tuk ma hi . Mivat le mi dengnek nuamte hi haw tuk aa , mi lauhuaizet mi hi haw tuk hi . Thilpha khi hua haw tuk hi .
55003004	Mi sonsia le zolthu son mang haw tuk aa mi ngaihsak dunnak nei haw tuk ma hi , ultung in pualthau haw tuk aa , Pathian saangin amu tisa nopnak khi deih saw haw tuk hi .
55003005	Biaknak lam ah , a pualam bek in pom haw tuk hi . Mahnaven a sunglam ah a cahnak huham ngangai cu pom nuam haw tuk ma hi .
55003006	Mahtibang mihing pawl te cu midang tei inn ah tum in , sualnak vanngit a puatu numei pawl , ti le sa deihnak hi neh mi le ,
55003007	thumaan thei nuam in zilh li naven a theithei ngawlmi numei nawmtaam pawl te khi nehsiah in , zawnsak haw hi .
55003008	Jannes le Jambres cu Moses do daltu ahih haw bangin himi pawlte cu thudik thumaan dodaltu hi haw hi . Hipawlte hi phatak zet no in thu ngaisung theingawlmi , lungmu maan ngawl le upnak lam ah tingsaamzetmi hi haw hi .
55003009	A tumtah hawmi cu khualapi heng ban haw tuk ma hi : itahimtitale mi hempoh in a silnak haw khi thei paih haw tuk hi . Jannes le Jambres te vang , mahtibang kek hi bok haw hi .
55003010	Nang cu ka thu hilhnak , ka ziaza le ka nunsung aa ka tumtah mite mu in zui zo ci . Ka upnak ka thinsaunak , ka itnak le , ka thuak theihnak ,
55003011	bawlsiat ka tawhnak le haksatnak ka thuakmi pawlte vang mu zo ci . Antiok , Ikoniam le Listra khua aa nasiazetin bawlsiatnak ka thuak mitevang na theih khawngmi hi . Mahnaven Topa in mah sung pen pan suak hi .
55003012	A kuakua heihihen Khrih tuah a pehdunnak hangin Pathian deihzawng in nun a tumtu cu bawlsiatnak tawk haw tuk hi .
55003013	Mahnaven miphangawl le mi siasuak pawlte cu sualnak lamah zuan pepel saw tuk hi : mi zol pepel in amuh vang zol co pepel bok haw tuk hi .
55003014	Mahnaven nang cu na cun sa mi le khohzetin na upmi thudik thumaan te ah khozet in ding leleng in hi . A zilhtu saya pawlte a kuate hum tih khi thei ci .
55003015	Lai Thiangtho cu na naupang no lai in thei zo ci tih khi phawkngil pah sun hi . Mah Lai Thiangtho cu Khrih Jesuh na upnak hangin nunpatnak ah a hen tu , cihnak a piatu hi .
55003016	Lai Thiangtho hempoh hi Pathian iitiik in ngatmi hi , thudik cunnak , hilh sual mi elnak ah le , a sualmi leplehnak , nisial nunpha nuntheihnak tuk hilh dunnak ah , pha hi .
55003017	Mahtibangin Pathian na a dektu cu , mi cangkim mi hituk aa napha namkim bawl tukin thuam cangkim a neimi hi tuk hi .
55004001	Mithi le a nungtei thuvai a khentu Jesuh Khrih mai le Pathian maiah , a nuailam ah ka ngatmi pawlte na bawl tuk uh le na man tuk uh in nasiazetin sosuah ing hi . Itahimtitale Khrih cu Kumpi bang uk tukin hung leh tuk hi .
55004002	Mahhangin Thuthangpha phuang in , hun caan lem caang heihihen , lemcang ngawl heihihen phuang rori in hi ; a thei ciang theih haw nak tukin hilh in na , liat a kul caan ah liat in , sosuah a kul caan ah sosuah in ; thinsauzetin hilh in hi .
55004003	A pha mi hilhdunnak khi zui nuam ngawlin amu deihnak saw zuinuamnak hun heng tuk hi . Mahten amu theih nuam mi bek hilh tukin hilh tu saya tampi la haw tuk hi .
55004004	Thudik thumaan ngangai , ngainuam leh ngawl toh in nung hek in , a maan ngawlmi taangthu memen te saw khi ngainuam saw haw tuk hi .
55004005	Mahnaven nangcu ilai banglai munah heihihen ihun banghun ah hei hihen , thu saupi ngaisung in mah leh mah ukcop thei tukin zuam in ; haksatnakte thuak thei tukin zuam inna , Thuthangpha phuangtu tei nadeh khi dekin . Mahten Pathian nadektu nahih bangbokin , na nadehten a cangkim no in dek in hi .
55004006	Kei cu Biakpiaknak tuk aa a piak haw bangin a man haw tuk caan heng zo hi . Hi leihum nunnak ka zamsan tuk hun zo hi .
55004007	Tai zuamnak ah a tawpnak tian tai zo ing . Ka upnak vang hah suah ngawl in khimzetin len zo ing .
55004008	A tu cun ka Topa thumaan khentu Bawi in mah nikhua ten a piak tuk mi nehnak laksawng ka ca in a koihsami cu ngak ing . Mah laksawng cu diknak suilukhu hi , keima ca bek hi ma hi ; itnak tuah amah lang tuk a ngaktu hempoh tei ca vang na hi hi .
55004009	A cang thei tawp in ka lakah hung tuk zuam leleng in hi .
55004010	Demas cu hi leihum a ih saw hangin taisan in Tesalon khua ah hawh zo hi . Kresen cu Kalati peng ah hawh in Titas cu Dalmatia peng ah hawh hi .
55004011	Luka bek ka lakah um hi . Marka vang zawm in ka lak ah hunpih in hi ; nadehnak ah a bawm theitu hi tuk hi .
55004012	Taikhikas cu Efesa khua ah hawhtiik ing .
55004013	Na hunten Troas khua Karpas lakah ka zammi ka kawt angki cualpi khi pua thah leh in . Laibute vang pua in , saphaw tuah in bawlmi laibute vang phawkngil pah sun .
55004014	Daar pum sutu Alexander in haksatnak tampi pia hi . Topan a bawlnak bangin lulleh tuk poh hi .
55004015	Nangmah vang ngaalling in , itahimtitale amuhte cu a Thuthangpha uh thih ngam tian in a eltu hi haw hi .
55004016	Thusonnak ah ka hawh masakbel tum ah kua man tan pih haw ma hi . A venghawngin taisan khawng haw hi . Amuhte cu Pathian in mawhthuk ta pahsuh hen .
55004017	Mahnaven Pathian cu ka lakah um in , thazaang pia hi . Mahhangin Thuthangpha cu cangcianzetin Gentail mi hempoh tei lakah hilh thei ing , mahten thihnak thuak ngawlin luat ing hi .
55004018	Topan siatnak hempoh lakpen pan in a Vancung uknak sungah himnoin luhpih tuk hi . Ama lakah sunloihnak cu kumkhua in um leleng ta hen . Amen .
55004019	Priscilla le Akuila le Onesifaras tei innsangte vang nuksat ing hi .
55004020	Erastas cu Korin khua ah um in , Trofimus cu a nat hangin Miletas ah zam ing hi .
55004021	Khuasik hun heng laingawlin a hung thei tuk zuam in hi . Zubulas , Pudens , Linas le Klaudias ten nuksat haw in a dang Tapidaw pawlte vangin nuksat bok haw hi .
55004022	Topa cu na hawvang humah um ta hen . Pathian hehpih ningnatnak cu nangmu venghawng humah um ta hen .
56001001	Pathian nadektu le Jesuh Khrih kamtai palai keimah Paul in laikuat ing hi . Pathian in a tenmi a mihingte a umnak haw kho deuhtiik tukin le eimu biaknak thudik sungah huai tukin , Pathian in teng in hah hi .
56001002	Mah a biaknak uh cu kumkhua nunnak muansannak ah a zung amanmi hi . Zolthu son awng ngawlmi , Pathian in hi nunnak cu leipi a bawl laingawl in a tepsa zomi hi ,
56001003	A huncaan a kim ten mahmi cu a Thuthangpha sung pen langtiik hi . Mahmi cu ka lak ah pia in , pantu Topa hi thupiaknak bangin phuang ing hi .
56001004	Upnak bangve a neihuhmi sungah ka ca ngangai Titu na lakah hilai hi ngan ing hi . Pa Pathian le pantu Khrih Jesuh in hehpih ningnatnak le daihnak pia tahen .
56001005	Khrit aa dehkulmi pawlte deksuak tukin le khua hempoh ah Pawlpi upa koih tukin Khrit tuikulh ah ka taannak cu na hi hi . Ka thu zilh mite cing leleng in hi .
56001006	Pawlpi upa cu mawhsiatnak a nei ngawl mi hihen zi pakhatbek nei mi hihen ; a ca pawlte cu umtu hihen na pualthaunak le thu ngaih ngawlnak lam aa a thangsia ngawlmi hihen ,
56001007	itahimtitale Pawlpi lam huaitu cu Pathian nadehvo a neitu ahih hangin mawhsiatnak tuk a neingawlmi hihen ; mi pualthau le mi thincom , zukham mi le mi ngilo le tangka deihleita mi hi ma hen .
56001008	Mikhual le danglengte ittu hihenna , thilpha a ngai na mi hihen , amah le mah ukcop theitu hihen , midik , mi thiangtho le ziaza phami hihen .
56001009	A upnak uh a bulpi tuah a cun mi le muantakzetmi a thuthangpha cu khimzetin a pomtu hihen . Mahticun midang te khi a zilhmi uh thumaan tuah thazaang pia theituk a ma mah thudik a eltu pawl tei khialhnak vang langtiik thei tuk hi .
56001010	Uk theih ngawlmi mitampi um ama mahmi pawlte cu Judah biaknak pen Khristian biaknak aa a lutmi sungah tam cuang haw hi . Mahmi pawl ten zolthu tuah in mi tampi zol haw hi .
56001011	Mah pawlte cu kham kul hi . Itahimtitale zilh tuk ngawlmi a zilh haw hangin innsang tampi buaitiik in , mahtibang a zilhhawnak cu a zahcaak huaizet mi tangka deihnak men thong hang in hi .
56001012	Amu Khrit mi lala kamsang a hibokmi in , “ Khrit mite cu zolthu sonmi haw hi , ngamsa bangin miphangawl , mi thazawng le mi longak haw hi , ” tin ti in ,
56001013	mahtin a tihmi cu a manmi hi . Mahhangin a muhte cu nasiazetin liat inna , mahticun upnak dik nei haw tuk hi .
56001014	Mahbek in Judah mi pawl tei neimi taangthu thawthong le thudik a eltu pawl tei a kenhawmi mi hing tei thukhamte imamah in sial leh haw tuk matoh hi .
56001015	Mi thiangtho tei ca cun , i hempoh hi a thiang khawng hi . Mahnaven mi nawngkai le um ngawltu tei ca cun a lungmu haw a nawngkai hangin a thiang mi imamah um ma hi .
56001016	Amuh cun Pathian theitu ung hi ticop haw hi . Mahnaven a deh haw mi le a bawlmi haw in zui leh ma hi . Mitkemhah in um in imah thu ngai ngawlin , itabang thilpha bawltu tuk hei in taak haw ma hi .
56002001	Mahnaven nang cun a dik a manmi upnak bulpi tuah a lemcangmi khi zilh in hi .
56002002	Papi deuh pawlte khi zu in pahsun , lung mu ciangkaizet in um un , na lungmu uk thei un , upnak dik , itnak le haksat thuaktheinak neimi hi un , tin zilh in .
56002003	Mahtibang keek bokin nupi deuh pawlte khi numei hihnak daan no in nun thiangtho nei tukin zilh in . Mi sonsia mang hi tuk ngawlin le zu hi sal ah um tuk ngawlin , a phami zilh in ,
56002004	Nupi deuh pawl in , khangno deuh numeite cu a pasal le a cate it deuh tukin le mah le mah ukcop theitu hi tukin le mithiang ahih thei hawnak tukin le a pasal haw tei kut nuaiah niamkhiat thiam in nupi pha a can theih haw nak tuk zilh in , hilh in hi . Mahticun Pathian lakpen a hungmi thuthang cu kuaman sonsia haw tuk ma hi .
56002005	
56002006	Mahtibang bokin tangval pawlte vang mah leh mah ukcop theitu ahih theihawnak tuk sosuah in hi .
56002007	I hempoh ah nangmah rori zocih taakin um in hi . Muantaak mifel hi inna , thu na zilh ten thu ngangai in zilh in .
56002008	Kua mamah sonsiat thei tuk ngawlin awnkam pha mangin na a ngaal uh pawl ten sonsia thei ngawlin amuh lehlam zakca saw haw tuk hi .
56002009	Sal pawlte cu na bawi uh tei nuaiah niamkhiat unna ihempoh ah a lungdamtiik un , tin hilh in hi . A awn haw don pahsuh hen .
56002010	Mahten a mu nate vang ngu pahsuh hen . Mipha ahihnak haw leh muansantaak ahihnak hawte langtiik saw haw ta hen na , mahticun a bawl hawmi hempoh ah pantu a Pathian uh thu a zilhmi uh humah thangphatnak hengtiik haw tuk hi .
56002011	Itahimtitale Pathian in a hehpihnak cu mi hempoh pan tukin langtiik zo hi .
56002012	Mah hehpihnak cun Pathian ziaza tuah a lemcang thei ngawlmi nundaan le leihum tisa nopnakte zamsan tukin zilh hi . Mahten mah le mah ukduncop theimi le diknak le hi leihum ah Pathian tuah a lemcangmi ziaza tuah a nun thei uhnak tukin hilh sih bok hi .
56002013	Mahticun a thawmlianmi a Pathian uh le Pantu Jesuh Khrih hi sunloihnak lang tuk hi tin a muansan uhmi Ni sunglawi cu ngak hung hi .
56002014	A ma nunnak rori khin eimu phat ngawlnak pen pansuak tukin le napha bawl tuk a nuamtu hi tukin le ama bul ta mithiang aa a cantiiknak tukin ohte pia zo hi .
56002015	Hi thute hi zilh inna , na thu hilh a ngaitute thazaang na piak ah heihihen , nun na hilh ten hihen , na thu neihnakte cangkim zet in mang in hi . Nang cu kua mamah in zawnsak haw pahsuh hen .
56003001	Uktu Bawi le thuneitu upa pawl tei nuaiah niamkhiat unna , a thungai un hi . Mahten thilpha bawl tukin tuangtimsa leleng in um un , tin na mihingte hilh in hi .
56003002	A kuakua heihihen sonsia pahsuh un , dapno in le lemdun noin phialdun huahuah poh unna , mi hempoh humah lungneemnak lung mu le awnkam langtiik leleng un tin hilh in hi .
56003003	Itahumtiahin , eimuh hei , tu masuan ah cun silzet hung thu ngai ngawlmi hi hung ama khialzet hung hi . Tisa deihnak le nopnak a phunphun ii sal hi hung hi . Mi nautatnak le mi cinnak in ahun le can uhte mang hung hi . Mi ten hua in eimuhte vangin hua bok hung hi .
56003004	Mahnaven nunpantu Pathian hi hehpihnak le itnak a lang ten ohte cu pansuak hi .
56003005	Oh ten napha a bawl uh hang hi ngawlin ama hehpihnak hangin pan suak hi . Hawvang Thiangtho hi somnak hangin hinthaknak le nunnak thak ngah hung hi .
56003006	Nunpantu Jesuh Khrih sung pen Hawvang Thiangtho cu eimu humah cangkim zetin Pathian in leih hi .
56003007	Mahmi cu a hehpih ningnatnak hangin Pathian tuah a lemdun theihnak tuk uh le a muansan uhmi kumkhua nunnak cu eimu ta ahih theihnak tukin hi .
56003008	Himicu thumaan hi . Hi thu lte hi thupi hi tin a cuangin na ngaihsut tuk deih ing hi . Itahimtitale Pathian a umtu pawlte cun napha bawlnak ah a hun le caan haw khi aman haw tuk hi . Mahmi cu mi hempoh ca in a phami le muantaak mi hi haw hi .
56003009	Mahnaven silhahzet thu eeldunnak , pupa min caziin eldunnak , hauhdunnak le Daan thu eldunnak pawlte cu pial in hi . Mah mite cu nemcuamnak le man theihnak imah um ma hi .
56003010	Khenkeknak a suaktiiktu khi a masabel in ngaallinnak veinih pia in ; mahceng ta cun hawlvawk in .
56003011	Mahtibang mihing cu misual le mi nawmtaam hi tih thei in a sualnak in a khialhzia cu langtiik hi .
56003012	Na lakah Artemas , a hima tale Taikhikas ka hah bek ten Nikopolis ah manlang zet in keimah tawk in hi . Itahimtitale mahlai ah khuasik hunsung um tung hi .
56003013	Upadi lam a dektu Zenas le Apolos te khual a zin pat haw tuk ten bawm inna a kulnak hempohte ngaihsut sak in hi .
56003014	A mihing uh pawlte cu napha bawlnak ah a hun le can hawte mang haw hen ; mahtin a bawlhaw ahitale a kulzetnak ah mi bawm thei haw tuk hi . Muantaak ngawlin umthong tuk hi ma hi .
56003015	Ka lakah a ummi pawl ten nangmah nuksat haw . Upnak sung aa ka unau pawlte nuksat ung hi , nangmu venghawng humah Pathian hehpihnak thupha um ta hen .
57001001	Khrih Jesuh hangin thawngta mi keimah Paul le a unau uh Timawte hin a ngualcam uh le a nadehpih uh Filimon na lakah le ,
57001002	Na inn aa a khawm mi , Khristian unau pawlte , a ceelnu uh Apfia le a ngaalkap pih uh Arkhipas lakah laikuat ing hi .
57001003	Pa Pathian le Topa Jesuh Khrih in hehpih ningnatnak le daihnak thupha pia ta hen .
57001004	Ka unau Filimon , thu ka nget sial ten phawk in Pathian lakah lungdamnak thu hilh leleng ing .
57001005	Itahimtitale , Pathian mihingte na itnak le Topa Jesuh na upnak thu thei ing .
57001006	Ka thungetmi cu Khrih tuah a pehzomnak uh hangin a co uhmi muicu thupha cu umtu hihnak hangin , a pawl komnak uh pen , a sullam thuuk dedeuh in theih theihnak um ta hen tih hi hi .
57001007	Itmi unaupa , itnak na neihmi in lungdamnak thazaang tampi pia in , Pathian mihing pawlte a venghawng haw in a lung haw noptiik khawng hi .
57001008	Mahticun Pathian mihing tei humah itnak na neih hangin le Khrih sungah na unau ka hihhang in na bawl tukmi hi tin ka ngaihsut mite ngaalphazet in ka hilh tuk mi naven , hilh tuk mang .
57001009	Itahimtitale itnak na humah ka neih hangin a kun lam sawn in kuun ing hi . Khrih Jesuh ii kamtai tulaihtak in thawng a ta mi keimah Paul in ,
57001010	Onesimas ai-awh in ngen ing hi . Amah cu Khrih sungah ka capa ngangai hi . Itahimtitale thawng sung pen hawvang lamah a pa ah cang ing hi .
57001011	Nidanglaih cun nangma ca in muantak in man theihmi hi ma hi . Mahnaven tu cun nangmah le keima ca in muantakzetmi in na cang ta hi .
57001012	Tu in amah cu ka itnak tuah na lakah kuat ing hi . Keima pumpi bang rori ngaisung in letkhan in hi .
57001013	Thuthangpha hangin thawngsung ka um laihtak in nangma ai keimah cingkhawi tukin amah cu ka lakah a um hih tuk deih ing hi .
57001014	Mahnaven umtiik tuk mang . Itahimtitale na awi ngawlpi , bawm in tih tuk napmang hi . Na lungmu thathozet in le nangma thinthawh in na bawl tuk khi deih ing hi . Mahhangin na lungkim ngawlmi imah bawl tuk mang hi .
57001015	Onesimas tuah huncaan comno sung na khen dunmi uh hi khen dun leh ngawl toh in kumkhua na um kawm theihnak tuk uh hi ol hi .
57001016	Tu cun sila hi tih tuk hi leh matoh hi . Sila saangin pha saw ngangai hi : Khrih sungah itmi unau hi zo hi . Ka deihzetmi hi . Nangmah vangin sila ahih bek hi ngawlin Topa sungah unau ahih zotoh hangin deih sesem tuk ci .
57001017	Mahhangin keimah hi na nadehpih hi tin na ngaisung ahitacun keima letkhan bangbok in amah vang letkhan bok le ci tih deih ing hi .
57001018	Naa a bawl sualmi le leibat nei ahitacun keima loh leh tukin koih in hi .
57001019	“ Keimah Paul in lohsak khawng tung hi , ” tih thu keima khut rori ngan in kuat ing hi . Tu aa na nunnak hi keimah hangin hi , tih cu hilh kul bel tuk ma tin ngaisung ing .
57001020	Mahhangin ka naupa aw , Topa hangin hi ka ngetmi hi bawlsak in hi . Khrih sungah unau suak khat ahih uh bangin ka thinkimtiik zaal in hi .
57001021	Hi lai ka ngat lai in ka tiikmi bawl tuk ci tin um ing . Ka tiikmi saangin tam saw bawl tuk ci tih thei ing .
57001022	Mah i humah innkhan pakhat vang koihsak ham in hi . Itahimtitale Pathian in na venghawng uh ii thungetnak cu thei in nangmu lakah hengtiik paam tuk hi tin muansannak nei ing .
57001023	Khrih Jesuh hangin keimah tuah thawng ah a tami Epafras in nuksat hi .
57001024	Mahten ka nadehpih Markaa le Aristarkas le Demas le Luka vangin nuksat bok haw hi .
57001025	Topa Jesuh Khrih ii hehpih ningnatnak cu nangmu venghawng humah um ta hen .
58001001	Taanglaih in Pathian in a pupa uh tei lakah kamsang te mang in vei tampi a phuphun in hilh hi .
58001002	Mahnaven tukhang hun dawl lam ten ohtei lakah a Capa mangin hilh hi . Mah a Capa cu mangin lei le van bawlin a dawlbel ten i hempoh neikhawngtu tukin amah cu teng hi .
58001003	Amah cu Pathian sunloihnak langtiiktu hi aa , Pathian bang cikcek hi Huham a neimi a thu tuah lei le van pumpi cu um tiikin cingkhawi hi . Mihing tei sualnak ngaidam le sual a thiantiik ceng ten van hum aa cungnungbel Pathian tak lamah khung hi .
58001004	Pathian in a capa lakah min a piakmi cu van mitei min saangin a ngengsaw mi a neih bang in van mite saangin cungnung saw in bawl hi .
58001005	Itahimtitale Pathian in itihbang vanmi hihen , “ Nang cu ka Capa ci , tuni in na Pa in cang zo ing ” ti awng ma . Mah i humah i bang vanmi heihihen , “ Kei cu a Pa hi tung a ma , amah cu ka Capa hi tuk hi , ” tin ti awng ma hi .
58001006	Mahnaven Pathian in a ca tawntil lei humah atiik ten , “ Pathian ii vanmi hempoh ten , amah cu bia haw tuk hi , ” tin ti hi .
58001007	Mahnaven van mitei thu ahcun , “ Pathian in a vanmite cu huih ah bawlin , a na dektute cu meialh in bawl hi , ” tin ti hi .
58001008	Mahten a Capa i thu ahcun Pathian in , “ Nangmah cu Pathian ci , na Bawi khunnak cu kumkhua in kho tuk hi ;
58001009	A dikmi cu deih in a dik ngawlmi cu hua ci . Mahhangin Pathian , na Pathian in teng zotoh hi , na ngualcam tei lak aa a piakmi saangin a ngeng saw cuangmi upat lungdamnak pia hi , ” ti hi .
58001010	“ Mahten Topa nangmah in a pattung in leipi bawlin na khut rori in van te bawl ci ,
58001011	Mahte cu lalthong khawng haw tuk naven nangcu bang leng tuk ci . Amuh te cu puanbang in sia haw tuk hi .
58001012	Angki bangin hep tuk ci a ma , puanbang in thekdun khawng haw tuk hi . Mahnaven nangcu mangma leng hi leleng in , na nunnak cu bo tih um ma hi , ” tin ti hi .
58001013	Pathian in a vanmi lakah , “ Na ngaalte na ke nuaiah ka koih maceng ka taklam ah khung in hi , ” tin ti awng ma hi .
58001014	Mah ahitale van mite cu a kua te him ? Amuhte cu Pa ii na dektu hawvang hi haw in nunpat a ngahtu tuk te sawmtu tukin Pathian iitiik mite hi haw hi .
58002001	Mah ahihtaak zinpeeng a zui tuk uh ngawlnak in a theih sami uh thu khi khim seseem in a pom uh kul tuk hi .
58002002	Van miten a pupa uh tei lakah a piakmi haw thu khi maan hi tih langtiik in , mahthu a ngaingawl le a zuingawltu cu bawlsiat taak ahih bangin bawlsiatnak thuak tuk hi .
58002003	Mahbangahitale ohten a maksan nunpatnak hi imah sumsial ngawlin aum uh tale i tin kaw bawlsiatnak a luat theih tuk uh ? Topa amah rori in hi nunpatnak thu cu a masa bel in than in amah a theitu hempoh ten a dikzia khi oh tei lakah langtiik zo haw toh hi .
58002004	Mahten amuh ten a theihpihnak haw maan hi tih theihnak in Pathian in thasiahhuai le nalamdang a phuphunte bawlin , ama deihnak bangin Hawvang Thiangtho i laksawng khi sem teen hi .
58002005	Pathian in a hengtuk lai mi leithak , a thu a son uh mi lei thak uktu tukin van mite koih awng ma hi .
58002006	Mah saangin Lai Thiangtho in mun khakhat ah , “ Maw , Pathian mihing te hi a i hihaw kaw amu ca na ngaihsut lih ? Mihing thawthong hi a i hi haw him na cinkhawi lih ?
58002007	Hun comno sung van mite saangin niam deuh in na bawl ; sunloihnak le upnak lukhu na khuktiik ,
58002008	I hempoh uktu in na bawl , ” tin ti hi . Pathian in mihing cu , “ I hempoh uktu in na bawl , ’ hi , ” tin ti hi . I hempoh tihmi sungah hin thil hempoh intel khawng hi . Mahnaven tucun i hempoh uktu tih cu mu malaih hung hi .
58002009	Mahnaven Jesuh cu , Pathian ii ningnatnak hangin mi hempoh ai a thihnak tukin huncomno sung van mite saangin a thuak hangin tucun sunloihnak le u patnak lukhu khu in mu hung hi .
58002010	Mi tampi ten Pathian sunloihnak co theih boknak tukin , i hempoh bawltu le a nungtiiktu Pathian in haksat thuaknak sung pen Jesuh cu mi cangkim in a bawl cu a maanmi hi . Itahimtitale Jesuh a mah cu nunpatnak ah amuhte lamhuaitu hi .
58002011	Mihing tei sualnak som ciang in , mitei sualnak a som ciang tu Amah le sualnak a som ciang mitei a Pa haw cu pakhat hi . Mahtin ahih hangin Jesuh in amuhte cu “ ka u nau ” tin sam tukin zakca ma hi .
58002012	Aman Pathian lakah , “ Na dehsami cu ka unau pih tei lakah hilh tung hi , a pumkhawmnak haw ah nang thangphat tung hi , ” tin ti hi .
58002013	Mah i humah , “ Pathian cu muang tung hi , ” tin ti in , “ Hilai aa Pathian ii a piakmi naupang tei lakah um ing , ” tin ti bok hi .
58002014	Mahtin “ Naupangte ” tin asammi a mihingte cu thi le sa a neimi mihing ahih haw hangin Jesuh hei cu amuh bang in thi le sa nei in mihing nun ah nung bok hi . Hi tin a bawlnak in a tuptahmi cu ama thihnak pen thihnak hum a thuneitu Satan khi siatsuah in ,
58002015	Mahtih cun anunsung haw hempoh thihnak lau in , sila bangin caan tawtok in a khawsa mite luattiik tukin hi .
58002016	Itahimtitale a bop mite cu van mite hi haw ma tih cu ciang hi . Lai Thiangtho in a hilh bangin ,
58002017	“ Abraham casuante bawm hi , ” tih hi saw hi . Mahtihbang ahih hangin i hempoh ah unaupih bangbok kul hi . Mahtin ahihnak cu mihing ten sualngaihdamnak a ngah theihhawnak tukin Pathian naa a dehnak ah muantaak le hehpihnak neitu Thiampi Saang hih theihnak tukin hi .
58002018	Amah rori in sualsohnak le haksatnak thuak zotoh ahih hangin tuin sualsohnak a thuak mite bawm thei hi .
58003001	Pathian ii sambokmi Khristian Unaupihte , eimu upnak caa in Thiampi Saang hi tukin Pathian ii tiikmi Jesuh ii thu hi ngaisung hem un !
58003002	Moses cu Pathian ii inn sung aa nadektu muantaak ahih bangin Jesuh hei khi nadektu tukin a tengtu Pathian lakah muantaak hi .
58003003	Inn satu pan a sakmi inn saangin upatnak tamsaw ngah hi . Mahbangbokin Jesuh hei cu Moses saangin upatnak tamsaw ngah taak hi .
58003004	Inn hempoh cu mi pakhakhat ii sakmi hi : mahnaven i hempoh a satu cu Pathian hi .
58003005	Moses cu Pathian ii na dektu ahih bangin , Pathian ii innsang sungah muantaak na dektu hi aa , Pathian in mailam hun ten a hilhleh tuk mite vang hilh thei hi .
58003006	Mahnaven Jesuh cu Pathian ii innsang ah hotu muantaak Pathian i Capa hi . Ohten a ngaihsut sanmi uh khi khohkhahzet le ngaalphazet in a lenkhim uh ahitale a innsang hi hung hi .
58003007	Mahtaak Hawvang Thiangtho in , “ Tuni Pathian ii aw na thei ahitale ,
58003008	Lungmu ngoltolmi hi pahsuh un ! Napu pa uh tei Pathian dodal bang khin um bok pahsuh un hi . Ngunphil ngam khing sung pen Pathian a khingkhai ni haw bang khin um pahsuh un .
58003009	Pathian in , “ Mahlai ah khin na pupa uh ten , dodal in khingkhai haw hi ; kum sawmli sung a muh tei ca in ka bawlmi nate mu haw na ven , ” tin ti hi .
58003010	Mahhangin a hum haw ah ka thin-uuk in , muanhtaak ngawl hi leleng haw hi , ka thupiak mi zui nuam haw ma ! tin ti hi .
58003011	Ka thin-uuk in siatcamnak tuah , A colh haw nak tuk ka tihmi ngam cu , heng him haw tuk ma hi , ” tin ti hi .
58003012	Umtu u le naute , a nungmi Pathian zamsan a nuamtu lungmu pha ngawl le upnak nei nuam ngawltu na hih uh ngawlnak tukin ngaalling un hi .
58003013	Mah saangin sualnak ii zolmi nahih tuk uh ngawlnak in le lungmu ngoltol na neih tuk uh ngawlnak in , Lai Thiangtho in , “ Tuni ” a tihmi awnkam hi eimu ca in sullam nei ahih sung cun , nisial pakhat le khat bawmdun saw un hi .
58003014	Itahimtitale a pattung uh in a co uhmi lungmuannak khi a tawpnak tian a lenkhim thei uh tale a venghawng uh in Khrih ii ngualcam te hi tuk hung hi .
58003015	Lai Thiangtho in , “ Tuni in Pathian ii aw na thei ahitale lungmu ngoltol mi hi pahsuh un . Na pupa te uh Pathian dodal in a um haw bangin um pahsuh un , ” tin ti hi .
58003016	A kuate kaw Pathian aw thei in a dodaltu te cu ? Izip ngam pen Moses i puitul mite haw hi .
58003017	A koi humah kaw kum sawmli sung Pathian thin a uuk ? Ngunphil ngam khing pen a sual in a thi mitei humah in hi .
58003018	Pathian in thutiam in , “ A colhnak haw tukin ka tihmi ngam ah heng thei hihim haw tuk ma hi , ” a tihten a tih nuamsan mi cu a kua te kaw ?
58003019	Amah Pathian a dodaltute khi hi . Mahtin ahitale a tepmi ngam sung a tum theih haw ngawlnak cu a san haw ngawl hangin hi , tih mu hung hi .
58004001	Mahmi colh upnak cu ngah theih tukin Pathian in thukam nak pia zo hi . Mahtin a tepmi colhnak sungah heng thei ngawlin a um ngawlnak tuk uh in ngaallingzet in um nung hi .
58004002	Itahimtitale amuh tei theih bangin eimuh vang cun Thuthangpha cu thei zotoh hung hi . Mahnaven Thuthang a theih hawmi cu amu caa in nemcuamnak i mamah um ma hi . Itahimtitale a theih bek thei in upnak tuah in pom nuam haw ma hi .
58004003	Mahnaven oh a sangtute cu Pathian ii kapmi colhnak a cotu hi saw hung hi . ‘ Pathian in a thin-uuk in a colhnak haw tuk ka tihmi ngam cu heng hihiim haw tuk ma hi ’ tin thutiam ing , ” a tihmi cu kim hi . Itahimtitale leipi a bawl pen pat a nadeh cu cengkhawng zotoh naven hitih bangin hilh hi .
58004004	Itahimtitale Lai Thiangtho in mun khakhat ah in ni salih ni thu ah , “ Ni salih ni in Pathian cu nadehnak pen cawl hi , ” tin ti hi .
58004005	Hithu ah a hilhmi um nawmlaih hi , “ A colhnak haw tuk ka tihmi ngam ahcun heng hihim haw tuk ma , ” tin ti hi .
58004006	Thuthangpha a thei masatu ten mah colhnak cu ngah haw ma hi , itahimtitale sang haw ma hi . Mahnaven co ngahtu tuk midang um hi .
58004007	Hihi cu Pathian i “ Tuni ” a tihmi nidang a koihlehmi in ciangtiik hi . Kum tampi nungten a hum a a sonsami Lai Thiangtho sungah a um bangin Pathian in David lak pen , “ Tuni Pathian i aw na thei uh ahitale lungmu ngoltol tumluh mi hi pahsuh un , ” tin hilh hi .
58004008	Pathian tepsami colhnak khi mipi tei lakah Joshua in a pia ngah ta bang ahin “ Tuni ” tihmi ni a dang i thu khi hilh tuk ma hi .
58004009	Tubang a hitacun Pathian cu ni salih ni a colh bangin Pathian i mihing tei caa in colhnak a dang um laih hi .
58004010	Itahimtitale Pathian ii tepmi colhnak ngahtu , Pathian in naa a deh celh ten a colh bangin a nadehnak haw pen cawl bok haw tuk hi .
58004011	Mahhangin Pathian ii tepmi colhnak a co theihnak tuk uh zuam theih tawp in zuam nung hi . Amuhte cu upnak a neih haw ngawl hangin a co theih haw ngawl bangin ohte mahtihbang hi kha hihim tuk ma hung .
58004012	Pathian ii thu cu nung in cak sih hi . Lang nih a hiam mi naam saangin hiam saw hi . Nunnak le hawvang a tawhdun nak haw le nguhpehdun-nak le liing tei pehdunnak tian in paihlet vo in sunlet thei hi . Mihingtei lungmu i deihnak a ngaihsutnak hawte thei khawng hi .
58004013	Pathian lakpen seel theihmi i mamah um mahi , Pathian i seemsuah mi na hempoh te cu a ma maipen hon khawng le phalh let zingzeng bangin lang haw hi . Ni khakhat ten thu a neih uhmi hempohte cu ama mai ah phuang leh khawng tuk hung hi .
58004014	Mahhangin a upnak uh khi khimzet in lenkhim lo tuk hung . Itahimtitale Pathian Capa Jesuh cu eimuh tei Thiampi Saang hi a , amah cu Pathian i umnak rori ah heng zotoh hi .
58004015	Ohtei Thiampi Saang cu a nawmtaamnak uh theihpih ngawltu Thiampi sang hi ma hi , Eimuh bangin sualsohnak a phuphun a tawkmi pa bok hi .
58004016	Mahhangin hehpih ningnatnak umnak mun Pathian i Bawi khunnak ahcun ngaalphazetin zuan nung hi . Mah laipen a kuul le sap uh ten hehpih ningnatnak cu ngah tuk hung hi .
58005001	Thiampi Saang hempoh te cu mipi sung pen ten mi hi haw hi . Mipi ai-awh in Pathian na dektu tuk koihmi haw hi . A naa deh haw cu Biakpiaknak le sual sih biakpiaknak piatu te haw hi .
58005002	Amah vang cangkim ngawlnak a phunphun nei mi ahih hangin imah theitum ngawl le a khial mitei humah thinneemnak neimi hi .
58005003	Mahtihbang cun tingsapnak a neih bok hangin midang teisualnak bek tham ngawl a ma sualnak na ngawn in biakpiaknak a piak kuul hi .
58005004	Kuamah in amuh le muh Thiampi Saang ah tengdun cop in dangto dun cop thei haw ma hi . Aaron cu Pathian in sam in thiam pi sang a can bangin kua hei hi hen Pathian i samnak bek in Thiampi Saangah cang thei haw hi .
58005005	Mahtihbangin Khrih vangin amah le mah Thiampi Saang ah dang dun cop ma hi . Pathian saw in , “ Nangmah cu ka Capa ci , tuni in na Pa in cang zo ing hi , ” tin a lakah in ti hi .
58005006	Mahten mundangah , “ Nangcu kumkhua in Thiampi hi tuk ci , Melkhizedek Thiampi hihdan in hi tuk ci , ” tin ti lehleu hi .
58005007	Leihum a umlaih khin Jesuh in thihnak pen amah a luansuaktu Pathian lakah ngingzet in au in hitui luang in thungen hi . Lungneemmi a ma nunnak a piatu ahih hangin Pathian in theihpih hi .
58005008	Pathian ii Capa hi napi in Pathian ii thungaitu hi tukin haksat thuaknak pen thu zilh hi .
58005009	Mi cangkim in bawl ahih taak cu a thu a ngaitu hempoh tei ca in kumkhua nunpatnak bulpi in cang hi ;
58005010	Mahten Pathian in , “ Melkhizedek i Thiampi hih daan zui in Thiampi Saang hi ci , ” tin ti hi .
58005011	Hi thu ah hilhtuk tampi nei ing hi ; mahnaven thu theih haksa leita na hih uh hangin noh lakah theih cian tiiktuk haksazet thong hi .
58005012	Tucun saya diin mun ah ding hunzo nave uhcin ; Pathian ii thu cu a tawpatnak pen hilh kul laih uh ci . An ngai ei hun toh nave uhcin khuinawi in laih uh ci .
58005013	Khuinawi a in laihmi cu naupang laih hi ; a sia le a pha theih theihnak nei ma laih hi .
58005014	Mahnaven an ngai cu upa ca in hi ; amuhte cu khenkhuai theihnak lungmu mangin apha le asia thei thei haw hi .
58006001	Mahhangin mailam ah not tuk hung ; Khristian thuthang a tawpatnak a zilhdunnak cu zamta in pasal pi hilhdunnak ah haw tuk toh hung . Nemcuamnak imah nei ngawlmi nadeh a zamsa uh zomi cu a taw pen pan leh tuk ma hung ;
58006002	a itnak uh vang a taw pen pan leh tuk mahung . baptizam-nak thu le khutsuannak thu te mithi thawhlehnak thu le kumkhua thukhennak thute a bul pen pan kiklehli tuk ma hung .
58006003	Mailam saw ah not tuk hung . Pathian ii lungkimnak ahitale mahmi saw bawl saw tuk hung .
58006004	Upnak a zamsan miten itinkaw sualsihnak ah a kih leh theih haw tuk ? Amuh te cu Pathian khuavaknak sungah a um awngmi hi haw hi . Vanhum laksawng teptu le Hawvang Thiangtho cotu hei na hi haw hi .
58006005	Pathian awnkam a uukdaan a thei ngahtu vang hi haw in a hengtuk laih mi hun ii huham vang a teptu le a thei ngahtu hi haw hi .
58006006	Mahbang hi napi in a upnak haw zamsan haw hi ! Mahtihbang mite cu sualsihnak ah kih leh pihtuk cun a cang thei ngawl mi hi ; itahimtitale Pathian Capa thinglamteh ah khencih leh in mipi mai ah zahca mualphonak bawl leh haw hi .
58006007	Nguahtui a dongtu le lobungtu tei ca a nemcuammi ankung a poto tiiktu lei cu Pathian ii thupha a piakmi lei hi .
58006008	Mahnaven ling le hampa bek a poto tiiktu lei cu nemcuamnak i mamah nei ma hi ; Pathian ii tamsiat thuak in mei in haal khawngmi hi leh tuk hi .
58006009	Ka ihmi u le naute aw , hitihbangin hilh na ve ung in noh tei cungca ng thu ahcun thinnopzet nak nei ung hi . Nohte cun thupha nunpatnak nei uh ci tih khi thei ung hi .
58006010	Pathian cun mi deidan nei ma hi . Naa nadehmi uh hihen , Pathian na itnak uh langtiik in , Khristian unaupihte na bopnak uh le atu na bop lin laih uh te khi Pathian in cing lelengtiik hi .
58006011	Na muansannak uh a cansuak theihnak tukin a tawptian zuam teen un , tih hi ka thuduhsaam uh a ngengbel mi hi .
58006012	Thazawngmi na hih tuk uh cu awi mang hi ; mahnaven Pathian i tepsa mi a cotu tukin upnak le thinsaunak a neitu te bangin hi un , tih deih ung hi .
58006013	A dikcangin Pathian in ama min saangin a ngeng saw min saal tuk a dang a um ngawl hangin amah le mah ii min saal in Abraham lakah thutiamnak bawl hi .
58006014	“ Na lakah thutiam ing hi ; thupha pia tung aa , ca tampi nei tuk ci , ” tin ti hi .
58006015	Abraham cu a thinsau in Pathian thutiam cu co ngah hi .
58006016	Mi pakhakhat in siatcam nak a bawlten amah saangin a ngeng saw i min salin a bawl tale thu e eldunnak um thei ma toh hi .
58006017	Pathian cun a tuptahmi kheelleh awng ma hi , athu tepmi a cotu tuk tei lakah a ciangzet in theihtiik a nuam hangin a tepmi ii humah ama min saalin thutepnak bet nawm laih hi .
58006018	Hi thu panih te hi thekthong theih ngawlmi ahih hangin Pathian hei in hi thu humah zolthu son nuam ma hi . Mahbang ahih hangin amah tuah huphimnak a ngah tu te cu ngaalphatnak le thathonak ngengpi nei in mai a koihsami muansannak cu khimzet in pom hung hi .
58006019	Hi muansannak cu a nunnak uh ca in lawng colh tiiknak thikkawn pi bang hi . Eimu ca in lungmuannak le himnak ahih hangin vancung biakinn puanzaak khi kalvawkin a sung tabel munthiang el ah heng hi .
58006020	Jesuh cu eimu masuan ah eimu ai-awh in mahmun ahcun heng zotoh hi . Melkhizedek thiampi ahih daan in a kumkhua Thiampi Saang cang zo hi .
58007001	Melkhizedek cu Salem khua kumpi pa hi aa , Cungnungbel Pathian ii Thiampi hi . Abraham cu ngaaldo in kumpi pa li a nehnak munpen a pinten Melkhizedek cun muak in thupha pia hi .
58007002	Mah ten Abraham cun a ngaal tei khut sung pen a lonmi thil cu Melkhizedek lakah in sawm a pakhat pia hi . ( Melkhizedek tih mi a sullam pakhatnak cu “ Diknak , Kumpi pa , tih nak hi . A mah cu Salem Kumpi pa ahih bang in ” Daihnak kumpi pa tih vang in hi . )
58007003	Melkhizedek tih hi a nu le a pa , api le a pu min ngatnak i mah laiah um ma hi . Pathian Capa bang hi ; Mahticun kumkhua in Thiampi pa hi .
58007004	Mahtaak i tihzah in mi ngeng him tih cu thei uh ci . Mi minthang le eimuh cihahtu Abraham in ngaal lakpen a lonmi thil hempoh sawm a pakhat pia hi .
58007005	Mahten Levi miphun tei casuan thiampi a dektu pawl te cu Israel mipi lakpen sehsawm a sehkhat lak tukin a Daan haw i tiikmi hi . Mah Israel mipi te cu Levi mite bangin Abraham casuan hi haw naven sehsawm sehkhat pia leleng bok haw hi .
58007006	Melkhizedek cu Levi casuan hi kha ma hi ; mahnaven Abraham lakpen sawm a pakhat la in Pathian thutepnak a cotu Abraham cu thupha pia hi .
58007007	Thupha a piatu cu a piakmi pa saangin ngeng saw tih cu ciang hi .
58007008	Levi casuan thiampi tei thu ah cun , sawm a pakhat cu a thi leh tukmi mihing ten la haw hi , mahnaven Melkhizedek i thu ahcun Lai Thiangtho i hilhnak bangin , sawm a pakhat cu a nungmi in co hi .
58007009	Mahten sawm a pakhat a piak ten ( Levi casuan tevang cu a piatu hi bok haw ) Levi vang cun pe bok hi tih theih hi .
58007010	Itahimtitale Levi cu hing ma laih naven amah a hing tu Abraham khi Melkhi zedek in a tawh ten Abraham ii pum sungah um zo tih thei hi .
58007011	Israel miten Levi casuan thiampi tei hum tawn in Thukam cu ngah haw hi . Mahten Levi mi thiampi tei nadeh khi a cangkim taa bang ahin thiampi phundang , Aron casuan kha ngawl , Thiampi Melkhizedek ca suan hing kul tuk ma ta hi .
58007012	Thiampi hihnak ah phundang in a theek ten thukham vang cu a theek kul bok hi .
58007013	Hi thu hempoh i tihnuam sanmi cu a Topa uh cu a hinnam vang dang , a phunpih sung vang pen kuamah in biaklaandawh ah Thiampi dek awng haw ma hi .
58007014	Amah cu Judah hinsung pen hinmi tih cu kua hempoh i theihmi hi ; mahten Moses in thiampi tei thu a son hei ten Judah hinnam tei thu telh awng ma hi .
58007015	Hi thu cu a ciang seseemmi hi ; Melkhizedek bang thiampi a dang pakhat suak zo hi .
58007016	Amah cu hi lei mitei daan in thiampi a cangmi hi kha ma hi ; tawpni nei ngawl nunnak i huham i hangin a piangmi hi .
58007017	Itahimtitale Lai Thiangtho in , “ Nangcu Melkhizedek thiampi i daan bangin kumkhua in thiampi hi tuk ci , ” tin ti hi .
58007018	Mahhangin daan lun cu santaihnak le nemcuamnak a um leh ngawl toh hangin vawk haw hi .
58007019	Itahimtitale Moses ii daan in i mah cangkim in a bawl theihmi um ma hi ; mahven tucun Pathian a neek theihnak tuk uh in a pha seseem mi muansannak pia zo hi .
58007020	Mah i humah Pathian ii thutiamnak um nawm laih hi . Midang tei thiampi deh laih cun mahtihbang thutiamnak um awng ma hi .
58007021	Mahnaven Jesuh cu thutiamnak tuah in thiampi suak in a lakah Pathian in , “ Topan thutiamnak khohzet bawl in a thu cu khiin leh tuk ma hi ; ‘ Nang cu a kumkhua in thiampi hi tuk ci , ” tin ti hi .
58007022	Hitihbangin a dandunnak haw in Jesuh cu a phasawmi thutiamnak aamahkhaan tu in cang bok hi .
58007023	Mahten a dandunnak haw pakhat a um lehleu mi cu ; ihimtitale , thiampi dang tampi um haw naven a thih haw hangin a nadeh haw peh leh thei haw ma hi .
58007024	Mahnaven Jesuh cu kumkhua in nung in , thiampi hi leleng hi .
58007025	Mahhangin atu le kumkhua in ama sung pen Pathian a zuantu hempoh te cu luan thei hi ; itahimtitale kumkhua in a nun hangin Pathian lakah nget sak leleng hi .
58007026	Mahtihbang ahih hangin Jesuh cu a kuuluhmi a kimtiik theitu Thiampi Saang bel hi . Amah cu a thiangthomi hi ; sualnak le khialhnak nei ma hi . Misual lakpen khenkhuaimi hi aa , vanhum ah cawitoh hi zo hi .
58007027	Amah cu thiampi dangte bang hi ma hi . Thiampi dang te bangin nisial in ama caa sualhah biakpiaknak pia masabel in , mahceng ten mipi tei caa sualhah biakpiaknak pia tih mite kul ma hi . Amah cun biakpiaknak veikhat bek pia hi , kumkhua phaat in a nunnak a piak mi khi hi .
58007028	Moses daan ahcun mi cangkim ngawlmi khi Thiampi Saangin bawl hi . Mahnaven Moses i daan nung ten a heng thutiamnak tuah in bawlmi Pathian i thutiamnak cu kumkhua cangkim in , bawlmi a Capa khi Thiampi Saangin teng hi .
58008001	A hilhuhmi i atih sanbelmi cu : Vanhum a Pathian khunnak taklam rori ah a khung theitu Thiampi Saang nei hung tihmi khi hi .
58008002	Mun thiangthonak bel ahcun Thiampi Saang naa dek in , mah mun cu mihing tei sakmi puanbuuk hi ngawl in , Pathian amah rori ii bawlmi puan buuk ngangai hi .
58008003	Thiampi hempoh tei nadeh cu , Pathian lak aa piakmi laksawng le biakpiaknak tuk aa a piak haw mi nganhing te ap tuk khi hi . Mahbang bokin a Thiam pi Saang uh hei in i pawpoh piak tuk a neih bok kul hi .
58008004	Leihum ah a um leng an thiampi naa cu dek tuk ma hi , itahimtitale Judah daan in lak sawng piakmi a aptu tuk thiampi a dang um leng haw hi .
58008005	Mahtin leihum lam pen thiampi naa dehhawmi cu vanhum a thiampi dehnak tuk i a thaampi hi . Mahtihbang bokleng in Moses thu ah vang hi bok hi . Moses in thutiamnak puanbuuk a sak tuk ten Pathian in a lakah , “ Mual hum pen zohteh tuk ka piahmi bang keek khin sa un hi , ” tin ti hi .
58008006	Mahnaven amu deh mi i saangin a phasawmi thiampi nadehnak cu Jesuh lakah piak hi zotoh hi . Pathian le a mitei laklawh ah Jesuh i bawlmi thu tiamnak cu a phasaw mi tepdunnak ahih bangin thiampi naa a dehnak vang cu a phasawmi bok hi .
58008007	A masa thutiamnak ah cangkim ngawlnak a um ma ta a hin a dawlta thutiamnak cu kuul tuk ma ta hi .
58008008	Mahhangin Pathian cun a mihing te cu mawhsiat in , “ Topan hi tin hilh hi ; Israel mi le Judah mite tuah thutiamnak a thak ka bawl tuk uh hun heng vut tuk hi .
58008009	Mahvanen api le pu te a khut haw pen pui tuul in , Izip ngam pen ka bawlmi ka thutiamnak bang cu hi tuk ma hi . Amu lakah thutiamnak ka bawlmi cu a zui nuam haw ngawl hangin , kei hei in imah in sial leh bok ma toh ing hi , ” tin ti hi .
58008010	Mahten Topan : “ A heng tukmi hun ah in Israel mite tuah hibangin thutiamnak bawl tung hi : ka daan cu a ngaihsut nak hum haw ah koih tung aa , a lungmu sung haw ah ngan tung hi , Keimah cu a Pathian haw hi tung aa , amuh te cu ka mite hi haw tuk hi .
58008011	Kuamah in a u nau haw hihen , amu ngamsung aa a phunpih hawte hihen , ‘ Topa thei un , ’ a tihdun haw kuul tuk ma hi . Itahimtitale upabel pen nautabel tian in a veng hawng haw in thei khawng haw tuk hi .
58008012	A sualnak haw ngaithiam tung a ma , a sualnak haw hei khi ciing leng tuk ma toh ing hi , ” tin ti hi .
58008013	Hitihbang hin thukham a thak thu Pathian in a hilh hangin a thutiamnak a masa cu a lun ah cang zo hi , mah ten a lunsami le a balkek zo mite cu a ngeingawlin paaithong tuk hi .
58009001	A masabel thutiamnak hei ah biaknak daan nei in , mihing tei bawlmi biakkhawmnak mun vangin nei hi .
58009002	Biaknakinn cu puan in sa haw in a pualam khaan cu Mun Thiangtho tin sam haw hi . Mahlaiah cun meiinn le cabuai le Pathian lakah piakmi cangho te koih haw hi .
58009003	Puan zaak panihnak i nunglam ah Mun Thiangtho bel tihmi khaan um hi .
58009004	Mahlaiahcun nam kim meihaal biakpiaknak , sui biakpiaknak landawh le sui in bawlmi thukham Kuangte vang um hi . Mah thukham Kuang sung ahcun manna cangho koihnak suibeel le nah dawnno tawtmi Aron i thiangkhut le thukham ngatnak suangpeek te vang um hi .
58009005	Mahthukhaam Kuang humah Pathian sunloihnak langtiiktu Cherub , tih mi haa a neimi zuk koih in sual ngaihthiamnak mun i humah a haa haw phalh haw hi . Tucun hitihbang thu cangkimzetin hilhnak hun hi ma hi .
58009006	Puan biakinn sung a thil a bawl daan haw cu hitih bangin hi . Thiampi te cu a nadeh haw dek tukin nisial in a pualam deuh khaan sungah tum in ,
58009007	Thiampi Saangpa bek cu sungta khaan sungah kumkhat in veikhat tum hi . Ama sualnak le kuamah i theih ngawl in sualnak a bawl pangmi haw tei ca in thisan cawi in Pathian bia hi .
58009008	Hitihbang a bawlnak sung haw pen Hawvang Thiang ii cangcian zet in a lang tiikmi cu ; puanbuuk pualam deuh ah a umlaih cun Mun Thiangbel mun hawhnak lampi hong malaih , tihnak hi .
58009009	Hihi cu tehkipnak ahih bangin atu eimu khan hi a tih nuamnak hi . A tihsan cu , Pathian lakah piakmi laksawng le biakpiaknak ngan ten Pathian a biatu tei lungmu cangkim zet in thiangtiik theima hi , tihnak hi .
58009010	Itahimtitale mahmi biakpiaknakte cu an le tui le thianthonak ii bawl mi biakpiaknak tuah in a pehdunmi haw hi . Mah mite cu a pualam daan bebek hi haw in Pathian ii , ihempoh a thak in lep laihngawl sung bek in man mite hi haw hi .
58009011	Mahnaven Khrih cu thilpha a um sa mi i humah Thiampi Saang hi tukin hung zo hi . A nadehnak puanbuuk cu ngengsaw in cangkim sih hi . Mihing tei bawlmi puanbuuk hi kha ngawl in , hi leihum i bawlmi thil sungah hei in tel kha maa hi .
58009012	Thiangtho bel munah kumkhua manvawk tukin veikhat bek Khrih a tum ten biak piaknak tukin kel le khuithi te cawi ngawlin ama thisan cawi in eimu ca in kumkhua nunpatnak ngahtiik hi .
58009013	A thiangtho ngawl mipi tei humah thiampi pacun keel thii , tuucang thii le haalkaangmi khuino tei vut vaam cu mipi te a theh ten a sualnak haw hempoh thiangtiik hi .
58009014	Mahtihbangin sualnak a thiang thei ahitacun Khrih i thisan cun amah le mah Biakpiaknak in pia hi . Anungmi Pathian na a dek theihnak tuk uh in , i mah nemcuam ngawl daan a zui nuamnak uh lungmu bawmngit khi a thisan in thiangtiik tuk hi .
58009015	Mahtihbang ahih hangin Pathian ii sam miten Pathian ii tepsami kumkhua thupha co theihnak tuk thutiamnak thak a ngaisungtu cu Khrih amah hi . Mahbangin ahih theihnak cu ama thihnak hangin hi . A thihnak cun thukham masa i nuai aa a um haw lai a , a sual nak haw sung pen luattiik hi .
58009016	Ro piak thu in titale ro piatu pai thihnung ten man tuk laih mi hi ;
58009017	Itahimtitale ama nunlaih cu a ro piakmi cu mantheih ma laih hi ; a thihnung bek ten man theih tuk laih hi .
58009018	Mah hangin thutepnak a masa bel cu thisan tuah bek in sullam a neih cu !
58009019	Moses in masabel in Daan laibu sung a ummi thukham hempoh cu mipi te than hi . Mahcengten khuicang thisan le keel thisan khi la in tui tuah a loih celh ten , tui hisop tihmi thingkang neuno le tuumul san keencihmi mangin Daan laibu le mipi te khi theh in , “ Na zui tuk uh ,
58009020	Pathian ii thutiam piakmi a kho tiiktu cu hi thisan hi hi , ” tin ti hi .
58009021	Mahti bangleng in Moses in thisan cu thukam puan deubuk le Pathian biaknak in manmi thil tei humah in theh khawng hi .
58009022	Daan sung a bangin thisan bekin i hempoh thiangtiik in thiluannak a um bek ten sual ngaihdamnak um thei hi .
58009023	Vancung a ummi thil a cuncop haw mite cu mahbang cun thiantiik kuul haw hi . Mahnaven vancung a um a tatak hei cun Biakpiaknak pha sesem kuul hi .
58009024	Mah a tatak a cuncop haw mi , mihing tei bawlmi Mun Thiangtho sungah Khrih cu tum ma hi . A tumnak cu vancung ah hi aa , tu in eimu ai-awh in Pathian i mai ah um hi .
58009025	Judah mi Thiampi Saang cu kumsial in nganhing thisan keng in Mun Thiangtho bel mun ah tum hi . Mahnaven Khrih cu amah le mah biakpiaknak ah pia cop tukin veitampi tum ma hi .
58009026	Mahbang a hitangawlcun leipi pian ten vei tam leita thuak kuul tuk hi ! Mahtihbang hi ngawlin atu hun dawlbelnak a bo kuan no ten amah le mah biakpiaknak ah pia dun in sual a thiantiik theihnak tukin kumkhua phaat in veikhat bek lang hi .
58009027	Mihing te cu a kuakua heihihen veikhat thih daan hi ; mahnung ten Pathian in thukhen tuk hi .
58009028	Mahbangbokin Khrih hei in mihing tei sualnak thiangtiik tukin Biakpiaknak veikhat bek pia hi . Avei nihnak hung leh tuk aa , mahticun sualnak thu ah hi leh ngawl toh in amah a ngaktu te nunpan tukin hi tuk toh hi .
58010001	Judah tei Daan in a tatakmi cu ciangzet le kim zet in langtiik thei ma hi ; a hengtuk laihmi thilpha i lim a tham pi bek hi . A bawllih meekmi haw biakpiaknak cu kumsial in bawl leleng haw hi . Mahahitale itinhim Daan i tiikmi biakpiaknak te mangin Pathian a zuantu te khi mi cangkim in a bawl theih tuk ?
58010002	Pathian a biatu te a sualnak haw thiantiik ngangai bang a hi an sual caangkhualnak um leh tuk matoh in , biakpiaknak tih mi hempoh vang um tuk ma toh hi .
58010003	Mahnaven thil um daan ngangai cu , kumsial in a sualnak haw theihtheih haw nak tukin biakpiaknak hi tum sial hi .
58010004	Itahimtitale khuicang thisan le keel thisan in sualnak thiangtiik thei awng ma hi .
58010005	Mahtihbang ahih hangin lei humah Khrih a hunsuk kuan te khin Pathian lakah , Biakpiaknak le piaknak cu na deihmi hi haw ma hi ; mahnaven kei ma caa in taksa pum ngaisung zo ci .
58010006	Ngannung pum in piakmi meihaal Biakpiaknak humah lungkimnak nei ma ci , Sualthiannak tuk Biakpiaknak ah hei in , lungdamnak nei cuang ma ci .
58010007	Mahten Daan laibu sung aa kei ma cungcang a ngathaw bang in , a lakah , O Pathian na deihnak bang a bawl tukin hilah um ing , “ tin ti ing , ” tin hilh hi .
58010008	A masabel in a hilhmi cu , “ Biakpiaknak le piaknak ah hihen , biak laandawh hum a ngan le sualthiannak tuk in biakpiaknak ah hihen , lungdamnak nei ma ci , na deihmi hei hi haw ma hi , ” tin ti hi .
58010009	Mahnungten a man , “ O Pathian , na deihmi bawl tukin hi lah um ing hi , ” tin ti hi . Mahhangin Pathian in Biakpiaknak lun cu vawk in , mah-ai in Khrih cu Biakpiaknak tuk in koih hi .
58010010	Itahimtitale Pathian i dehtiik a nuammi cu Khrih in a bawlkhawng hangin a ma pumpi kumkhua phaatmi a piaknak hangin ohte a sualnak uh pen thiangtiik hi .
58010011	Judah thiampi tei dehvo cu nisialdek in a piak meek haw biakpiaknak cu veitampi pia haw hi . Mahnaven biakpiaknak in sualnak thiang awng ma hi .
58010012	Mahnaven Khrih ii Biakpiaknak in veikhat pia in mahmi cu kumkhua caa phaat hi ; mah nung ten Pathian i taklam ah khung hi .
58010013	Mahlai pecun Pathian in a ngaalte a sih pektiik laklawh tian ngak in um hi .
58010014	Veikhat biakpiaknak in sualnak pen a thiantiik mite cu kumkhua cangkim in bawl hi .
58010015	Mahten Hawvang Thiangtho hei in a theihpihnak ei mu lakah langtiik hi . A masabel in ,
58010016	Hawvang Thiangtho in “ Hi hi Topai awnkam hi : Mailam ten amuh te tuah ka bawl tukmi cu hibang hin hi . Ka daan te cu a lungmu sung haw ah koih tung , a ngaihsutnak haw humah ngan tung , ” tin ti hi .
58010017	Mah i humah hilh bet tung , “ A sualnak haw le a siatnak haw te cu thei leh tuk ma toh ing , ” tin ti hi .
58010018	Mahbangin a sualnak hei ngaih thiam a hi ta cun sualthian biakpiaknak cu i mah kuul leh matoh hi .
58010019	Mahhangin u le naute , Jesuh i thisan i hangin Mun thiangtho bel tum theihnak luatnak cangkim nei zotoh hung hi .
58010020	Aman lampi thak , lampi nung , puanzaak sung pen hong sak zo hi . Mah puanzaak cu ama taksa pum khi hi ,
58010021	Vanhum aa Pathian inn pi cingkhawitu tukin Thiampi Saang bel nei hung hi .
58010022	Mahhangin lungmu tak ngai upnak tuah Pathian cu neek tuk hung . Sualnak lungmu thiantiikmi le tui tuah thiantiikmi a pumpi uh tuah Pathian cu zuan un hi .
58010023	Muansannak nei hung tin a langtiik uh mi khi , khimzetin pom tuk hung ; itahimtitale a thutepnak a kim tiiktu Pathian cu muantaak hi .
58010024	Pakhat le pakhat ngaihsak dunnak neinung ; pakhat le pakhat bawmdun in itnak le phatnak khi langtiik dun nung .
58010025	Munkhat no in a pumkhawm meek uh khi zamsan thong ma nung . Mi hekkhat ten zamsan haw naven Topai Ni a nai dedeuh li toh hangin , oh te cu pakhat le pakhat thazaang a pia dun dedeuh tuk mite hung hi .
58010026	Thumaan a theih ngah ceng uh ten , sualnak khi thei leng na pi in , sualnak a bawl leleng uh ta le sualthiannak tuk biakpiaknak a dang imah um leh matoh hi .
58010027	Amu caa a taangmi a covo haw cu a heng pal tuk mi Pathian thukhennak le Pathian a dotu te kaangkhawngtu tuk a lauhuaimi meipi bek khi lau mahtak in ngak tuk bek hi haw hi .
58010028	Moses ii Daan thu a zui ngawlmi cu thutheitu panih pathum tei sual hi tin a son cathawmi cu , hehpihnak um him ngawlin thah co haw hi .
58010029	Mahbangahitale Pathian Capa imah sialngawltu le sual nak pan a thiang tiiktu Pa-thian thu tep mi thisan imah Sumsial ngawl tu le ningnatnak neitu , Hawvang a nautattu te itihbangin bawl haw kam ni ? Mahtihbang mihing ten i tihzah nasia bawlsiatnak thuak haw kam ni ? Ngaisung un !
58010030	Itahimtitale “ Keiman phu la tung , keiman thuk leh tung a tih i humah , “ Topan a mihing te cu a thu haw khen tuk , ” a titu kuahim tih theihung hi .
58010031	A nungmi Pathian khutsung a hen cu lau huai zet hi .
58010032	Nidanglaih na nundaan uh ngaisung un . Mahlaih nangmu lakah Pathian vaak nak a hen sem laih khin , thuaknak le haksatnak a phunphun tawk nave uhcin mah haksat nak cun neh ma hi .
58010033	Veikhakhat ten mipi muh ah haksatnak le bawlsiatnak tawk uh ci , mahtih bangin zotsaknak le bawlsiat a thuak midangte a haksatnak haw te thuakpih bok uh ci .
58010034	Thawngtate a haksatnak haw te thuakpih uh ci . Na neihuhmi van hempohte a lonsak khawng haw ten , na sunnak uh cu lungdam in um pih thei uh ci ; itahimtitale hi vante saangin a phasaw mi le kumkhua a kho leng tukmi nei leng hung tih khi thei uh ci .
58010035	Mahhangin thinkham pahsuh un hi , itahimtitale ngaalphatnak na nei uh ta cun laksawng ngengpi ngah tuk uh ci .
58010036	Pathian deihnak a bawl thei tukin le , a thutepmi co thei tukin thinsau in um un .
58010037	Itahimtitale Lai Thiangtho in , A ngeingawl in amah cu hengtuk hi ,
58010038	ngeium tuk ma hi . A dikmi ka miphun ten sang haw tuk aa , nung haw tuk ; mahnaven nungkiktu a um haw tacun , a hum haw ah ka lungdam tuk mang , ” ti hi .
58010039	Ohte cu nungkik in a phathongmi hi ma hung hi . Upnak nei in nunpatnak a cotu saw te hi hung hi .
58011001	Upnak nei tihmi cu a muansan uh mi ngah rori tuk hung tin muan le mit in a muh uh ngawlmi um tatak tuk tin upmi khi hi .
58011002	Mahtihbang upnak a neihnak haw hangin Nidanglaih a mihing ten Pathian i lungkimnak co ngah haw hi .
58011003	Upnak a neih uh i hangin lei le van hi Pathian i awnkam in bawl tih khi thei hung hi ; mahhangin Pathian in muhtheihmi bawlnak in muh theih ngawl mang hi .
58011004	Abel cu Pathian a upnak hangin Pathian lakah a piakmi biakpiaknak cu Kain i biakpiaknak saangin pha saw hi . A upnak hangin Pathian thin nopnak co in midik in co sang hi , itahimtitale a laksawng cu Pathian in co sak hi . Abel cu thi zo naven a upnak in mi lak ah thu hilh li laih hi .
58011005	Enok cu thi ngawlin Pathian lakah a la totu cu a upnak hi . Kuamah in a luang mu haw ma hi , itahimtitale Pathian in la hi . Lai Thiangtho sung ah , “ Pathian lakah laaktoh ahih laih ngawl cun , Enok in Pathian lungdamtiik , ” tin um hi .
58011006	Upnak ngawl cun kuamah in Pathian lungdamtiik theih ma hi , itahimtitale Pathian a zuantu cun Pathian um hi , tih le amah a zeitu tei lakah laksawng pia hi tih a up haw kuul hi .
58011007	Noah cu upnak a nei hangin a muhtheih lai ngawlmi mailam thu ah Pathian in ngaallinnak a piak ten theithei hi . Pathian thu ngai in Timbaw tangphawlawng bawl in Noah cu a upnak hangin Pathian lak pen diknak co hi .
58011008	Abraham cu upnak a neih hangin Pathian in pia tung hi tin a tiammi ngam ah hawh tuk cun a sam Pathian deihnak zui hi . Ilai lamah nantim ka hawh tuk tih hei thei ngawl na pi a khua le tui cu tulsan hi .
58011009	Pathian ii tepsami ngam sungah a upnak in mikhual ah cangin um hi . Pathian thukamnak a cobokmi Isak le Jakob bangin buk sungah um bok hi .
58011010	Itahimtiahin Pathian hi kumkhua kho tukin zung a mut mi , a kil mi le a sakmi khuapi sung um tukin ngak hi .
58011011	Abraham cu teekzet zotoh in Sarah vang ca nei thei leh ngawl toh hi naven upnak a neih hangin Abraham cu pa ah cang hi . Pathian in a thuktepmi cu bawlsuak tuk hi tin um hi .
58011012	Abraham cu a thisa zo bangin ngaihsutmi hi naven ama sung pen tu le ca le van aa aksi zah , le tuipi mawk aa sial celh ngawl ngunphil zah in suak haw hi .
58011013	A hum aa a son uhmi upnak neitu te cu a thih haw ten upnak tuah in thi haw hi . Pathian hi a tep mite a co ngah haw ngawl tavangin ngaalcuan in mu in lungdam haw hi . Lei humah mikhual le mi vakvai ahihnak haw thei cop haw hi .
58011014	Mahtibang a theicoptu pawlte cu amu ta tuk ngam zei haw hi tih lang hi .
58011015	A tulsan haw mi ngam cu mahel leh haw ma toh hi . A mahel haw ahin kiklehnak caan nei haw tuk na ven ,
58011016	A muh tei ngaihsutmi le a ngaih haw mi cu ngam pha deuh saw mi van cung ngam khi hi .
58011017	Mahhangin Pathian cu a muh ten “ Ohtei Pathian ” tin a sam haw ten Pathian a zakca ma hi . Itahimtitale amu ca in khuapi bawl sak zo hi . Abraham cu umnak a neih hangin Pathian in thiathaazo ten Pathian lakah a capa Isak khi biaknak in pia hi . Pathian in thu a tepmi cu Abraham hi . Mahnaven a capa a neih calam cu biakpiaknak aa piak tukin a bawlsami hi .
58011018	Pathian in Abraham lakah , “ Ka tepsami tu le ca pawlte cu Isak hi cihahmi hi tuk hi . ” tin ti hi .
58011019	Abraham hi ngaihsutnak ah Pathian in Isak cu thihnak pen tholehtiik tuk hi tin ngaisung hi . A ngaihsutnak bangin , athi sa tin ngaih sutmi Isak cu a pa Abraham in a nung in tawk leh hi .
58011020	Isak in upnak a neihnak hi hangin mailam ten thupha ngah tuk uh ci tin Jakob le Esau lakah thu tiam hi .
58011021	Jakob in upnak a neih hangin a thih deuh laih ngawl in Josep capa pawl te ” thupha muicu pia hi . A thiang khut ngaingam thah in Pathian bia hi .
58011022	Josef cu upnak a neih hangin a thih kuan hei ten Israel mite Izip ngam pen suak leh haw tuk hi tin hilh hi . A thih ten a luangcu itibang bawl tuk tih thu cah khawng hi .
58011023	Moses ii nu le pa ten upnak a neih haw hangin a hin ceng ha thum tian sel haw hi . A capa Moses cu deih-awhzet ahih hangin kumpi hi thu piak el tuk hei lau haw ma hi .
58011024	Moses cu upnak a neihnak hangin a upat ten Izip kumpi pai ca nu ii capa tin sam tuk deih ma hi .
58011025	Can comno sung sualnak sungah nun nop in um tuk saangin Pathianii mihing te tuah haksat thuak tuk teng saw hi .
58011026	Messiah cain nautatnak thuak cu Izip ngam sung aa tangka hempoh saangin a man hei saw hi tin ngaisung hi . Itahimtitale a muibat mi cu mailam ten a ngah tuk mi laksawng hi .
58011027	Moses cu upnak a neih hangin Izip ngam kumpi pai thin-uuknak hei lau ngawlin Izip ngam taisan ngam hi . Muh theih ngawlmi Pathian cu amu bangin kik nuam hihim ma zo hi .
58011028	Upnak a neih hangin kaltan Puai cu bawlin kongka humah thisan theh tukin thu pia hi . Mahtin a bawlnak cu Israel mi ca upa bel pawl te mi thattu vancung mi in that pahsuh hen tih nak hi .
58011029	Upnak hangin Israel miten tuipi san cu leiko bangin tan phei thei haw hi Mahnaven Izip mi pawl ten a tan tum bok haw ten tui in khuh in thi khawng haw hi .
58011030	Israel miten ni salih sung a kip haw nung ten Jerikho khuapi upnak kulh tian pi cimtiiktu cu upnak hi .
58011031	Tisa zuak nu Rahab cu Pathian thu a ngai ngawl Jerikho khua mitei lak pen thi ngawlin a hup suaktheitu cu upnak hi . Mahmi cu Israel mi ngaal vilveng tu te a pat hang in hi .
58011032	Hilh pepel tuk lai ing maw ? Gideon , Barak , Samson , Jefthah , David , Samuel le kamsang pawl tei thu la hilh tuk tampi um naven hilhnak hun caan um ma hi .
58011033	Upnak tuah ngam tampi do in neh haw hi . A phami bawl in Pathian thutepmi co haw hi . Kiosa tei kam cihtiik haw hi .
58011034	A lauhuaizet meipi te mit in ngaalnam thahnak pen luat haw hi . Mi nawmtaam hi haw naven mi ngilzet in cang haw hi . Ngaaldonak ah cak in ngamdang ngaalkap tampi neh haw hi . Upnak hangin numei tei sungkhat pawl te thihnak pen nun lehtiik hi haw hi .
58011035	Mi dang te cu nunnak pha saw ah thawhtiik leh tuk a deih haw hangin luatnak teng ngawlin bawlsiatnak sungah thih tuk khi teng saw haw hi .
58011036	Mi hekkhat cu zawnsak le vah tawk haw hi . Mi hekkhat cu thiktaicin in khih in thawng ah khia haw hi .
58011037	Suang in sehphup co haw hi . Tumnih in sahtan khi thuak in ngaalnam in thah khi tawk haw hi . Tuuphaw le kelphaw silh in mun hempoh ah vak in zawnsakzet le nautatzetmi hi in bawlsiatnak khi thuak haw hi .
58011038	Amu ca in leihum hi umnak pha hi ngial ma hi . Ngaaltaimi bangin hamlak le mualhum lakah vakvai in suang kua le lei kua lakah um haw hi .
58011039	Upnak a neih haw hangin hi mite hempoh hi , izah taak in ciin leleng taak him . Mahnaven Pathian ii tepsa mite ngah haw ma lai hi .
58011040	Itahimtitale Pathian in eimu ca in khuakhannak pha deuh a neih hang hi . A tumtah ngaingaimi cu eimuh tuah munkhat no in aum uh bek ten cangkimnak ngah haw tuk hi , tin ti hi .
58012001	Ohte vang hitihzah tak in a tammi thutheitu ten meingo bangin a kilkhawinak haw hangin a hawhnak lampi uh khamtu le a khaktu thil te cu vawk in a sualnak uh bawmngit cu zamsan in eimu mai ah a ummi tai zuamdunnak ah teimaak suah in taai nung hi .
58012002	A upnak uh a patnak pen a tawpnak tian a sihsan uh mi Jesuh khi tawpngawl in zo leeng nung hi . Mailam ten a cotukmi uh lungdamnak khi a tuptahmi ahih hangin thinglamteh hum a zahcaaknak tuah thihnak khi i mah sumsial ngawlin a thuak tucun Pathian khunnak taklam ah khung hi .
58012003	A thuaknak khi ngaisung un ! Misual tei huatnak a thuak theih zia khi ! Mahhangin nang muh vaang cu thinnau le lung bing in um pang sual pahsuh un hi .
58012004	Itahimtitale sual na donak uh ah khin thihnak tham tian ngai cun do ma laih uh ci .
58012005	Pathian ii ca te nangmu lakah thaa a piaknak thu a hilhmi khi phawkngil zotoh uh cim ? “ Ka capa , Topan nun a hilh ten , i mah sumsial ngawlin um pahsuh un . A liat ten thinnau in um pahsuh un .
58012006	Itahimtitale Topan a it mite cu , nunhilh in Capa in a laakmi cu nunhilh meek hi .
58012007	Haksatnak cu na pa uh ii nunhilhnak hi tin ngaisung zazal un hi ; itahimtitale haksatnak na tawhuhmi hin Pathian in a cate ngai sung hitih langtiik hi .
58012008	A ma cate thu hilh in noh te thu a hilh ngawl ta cun a cate ngangai hi ma uh ci , casawn uh ci tih hi tuk hi .
58012009	Leihum aa a pa uh te khi ngaisung un ; bawlsia haw naven ohten upat hung . Nunnak a ngah theihuhnak tukin Hawvang lampen a pa uh i thu cu i tihzah in kaw a zui seseem tuk uh ?
58012010	Apa uh ten pha tin a ngaihsut haw hangin hun comno sung bawlsia hih haw hi ; mahnaven Pathian cun eimu phatnak tukin le , ama thianthonak a kawm thei boknak tuk uhin nun hilh hi .
58012011	Bawlsiatnak a thuak laihtak uh cun a lu-nguh damtiiktu hi ngawlin a khawngai tiiktu hi . Mahnaven dawllam te cun mahtihbang in bawlsiatnak in nunhilhnak a tawktute cu a nunnak haw ah diknak le daihnak laksawng ngah haw tuk hi .
58012012	A khamzetmi na khut uh zaak un na , a caanli mi na khuk uh khohtiik un hi .
58012013	A cammi lampi zui ngut unna , mahtihcun na kebai uh cu baai vawk ngawl in dam leh tuk hi .
58012014	Mi hempoh tuah lem diimdiam no in um tuk zuam un na , nun thiangtho in nun tuk tum un hi ; itahimtitale nunnak thiang nei ngawl cu kua mah in Pathian mu thei haw tuk ma hi .
58012015	Pathian ii ningnatnak khi kuamah in nungheeksan tuk ngawlin ngaalling un hi . Asia le a kha mi thingkung khangto in a ngu pha ngawlin mi tampi te cimnak a piak bang hi kha pahsuh un hi .
58012016	Kuamah nu le pa sualnak bawl pahsuh un ; Hawvang lam i mah in a sial kha ngawltu Esau bang in hi pahsuh un ; amah cu ca upa ro co tu ahih nak khi an veikhat eih in zuak thong hi .
58012017	Na tih uh bangin a nungten a pai lakpen thupha ngah leh nuam naven ngah leh theima toh hi ; mit hitui tuah a ngen leh li vangin a dehsa mi cu khiin leh thei ma hi .
58012018	Nohte na hennak uh mual cu Israel mitei hen nak Sinai mual bang hi kha ma hi . Sinai mual cu zen theihmi hi ; meialh dudum le , meingo niim pi huihsia le peengkul tum mi ,
58012019	a ngingzet mi aw khi muhtheih le zaaktheih in um hi , Israel miten aw a zaak haw ten mah aw cu za leh tuk ngawl toh in ngen haw hi .
58012020	Itahimtitale Pathian i thupiakmi “ Kua heihi hen mual a tawngkhatu cu , ngannung a hi vang in , suang in seh huptuk , ” tih mi aw khi ngai ngam haw ma hi .
58012021	A muh haw mi cu a lauhuai mulcangsuak ahih taak Moses hei in , “ A lau leita in can tawtok ing , ” ti hi .
58012022	Mahnaven noh tei hen nak mual cu Zion mual le a nungmi Pathian i khuapi , vancung mi a thawng a thawng in a umnak haw van Jerusalem hi .
58012023	Van cung ah a min haw ngatsa in a um mi Pathian i ca tawntil tei lungdam aipuang in a umnak haw heng zotoh uh ci . Mi hempoh tei thu a khentu Pathian le midik tei hawvang cangkim sa tei lakah heng zotoh uh ci .
58012024	Abel thisan i bawl mi saangin a phasaw thukham thak a bawltu Jesuh le a buami a thisan lakah heng zotoh uh ci .
58012025	Mahhangin nangmu lakah thu a hilhtu i thu el tuk ngawl in ngaal ling un hi . Pathian Thuthang lei humah a hilh haw mi a eltu te hei khi luat haw ma hi . Vancung pen a hilhtu ii thu a ngaiuh ma ahitale itihzah in kaw a luat ngawl seseem tuk uh !
58012026	Mahlaihcun a aw in leipikhi hiingkhawng hi ; tucun “ lei bek hi ngawl in , Vancung tian in hiing tung , ” tin thu tiam hi .
58012027	“ Hiing leh khawngtung ” tih mi awnkam in leihum pen bawl mi hempoh te hiin khawng le thawn khawng hi haw tuk aa , hiin a theih ngawlmi cu taang tuk tih a langtiiknak hi .
58012028	Mahtihbang ahihtaak lungdam aipuang in um nung . Itahimtitale hin theihngawl mi uknak co hung hi . Pathian lakah a lungdamnak uh langtiik nung inna a lungdam zawng in amah cu u patnak le launak tuah in bia tuk hung .
58012029	Itahimtitale a Pathian uh cu mi a kaang theitu mei hi .
58013001	Khristian u le nau nahih uh bangin pakhat le pakhat itdun leleng un hi .
58013002	Na inn uh ah mikhual te tungtiik un na , it un hi . Mahtih bangin a bawltu te cu a theih haw ngawlin vancung mite zin tungtiik tuah in bang ve hi .
58013003	Thawng a ta te phawkngil thong pahsuh un ; Amuh te tuah thawngta langkhat bangin ngaisung un . Haksatnak a thuaktu te phawkngil pah suh un ; amuh tuah a thuak bangin ngaisung un .
58013004	Huai dunnak cu kua hempoh in upat maizah tuk mi hi . Nupi le pasal te cu muantaak in um veve haw hen . Nu le pa sualnak a bawltu le nupa kheekdun te cu thukhennak tawk haw tuk hi .
58013005	Tangka deih pahsuh un ; nohten na neih nak zah uh tuah lungkim un . Itahimtitale , Pathian in , “ Taaisan tuk mang , zamthong tuk mang hi , ” tin ti hi .
58013006	Mahtibang a tih hangin , “ Topa cu keimah bawmtu hi , i mah lau tuk mang hi . Mi in ka humah i hum a tih theih haw tuk ? tin ti tuk hung .
58013007	Pathian ii thu a hilhtu , nidanglaih a nangmuh te lam a huaitu te khi phawk leleng un hi . Anun sung haw in a umdaan haw le , a thihnak haw thu te khi ngaisung leh un na , a upnak haw te vangin cung un hi .
58013008	Jesuh Khrih cu zantaak , tuni , le kumkhua in bang leleng hi .
58013009	Zilhnak phun dadang ten a maan mi lampi pen huai sual pahsuh hen . a lungmu , thazaang cahnak uh cu , an eih cungca ng ah eihtuk , ei tukngawl daan zuinak in thacahnak ngah thei ngawl in Pathian ii hehpihnak sung pen hi saw hi . Daan a zui te cu a zui haw mi daan cun bawm cuang ma hi .
58013010	Judah miten Pathian a biak haw ten naa a dektu Puithiam tei biaklaandawh hum aa biakpiaknak piak mite khi a mu nuanuam in ei thei haw ma hi .
58013011	Nganthi san cu Judah Thiampi Saang ten sualhah biakpiak caa in Mun Thiangtho bel ah tum pih haw hi ; mahnaven mah ngan cu ngiahbuuk pualam pen mei hai haw hi .
58013012	Mah tin ahih hangin Jesuh vang cu a thisan in mipi tei sual thiantiik nak tukin dai pualam pen thi hi .
58013013	Mahhangin eimuhte vang ngiahbuuk pawleu ah hawhin a thuakmi zahcaaknak thuak bok tuk mi hung hi .
58013014	Itahimtitale hi leihum ah hin kumkhua a kho mi khuapi nei ma hung hi ; a heng tuklaih mi khuapi bek cuan hung hi .
58013015	Mahhangin a biakpiaknak uh ai in , thangphatnak cu Pathian lakah pia leleng nung hi ; mahtin a piak mi uh cu a kam uh pan Jesuh cu a Topa uh hi tin a phuan nak uh mi hi .
58013016	Pakhat le pakhat bawmdun in phatnak bawl dun tuk phawkngil pah suh un , itahimtitale mahmi cu Pathian lungdam tiiktu biakpiaknak hi .
58013017	Nangmuh huaitu tei thu ngai un na , a thupiaknak haw bangin zui un . A nadeh daan haw cu Pathian mai pen phuang leh khawng haw tuk ahih taak cawlngawl in a cinkhawinak haw cu na hi hi . A thu haw na ngaiuh ahita le lungdam aipuang in a na haw dek haw tuk hi ; a thu haw na ngai uh ma ahitale thasiatnak tuah in dek haw tuk aa , mahmi cu noh teica i mah nemcuamnak um hihim tuk ma hi .
58013018	Keimu ca in thungen leleng un hi . A dik mi khi bawl nuam leleng ka hih uh hangin sia le pha khennak ka lungmu uh khi thiang hi .
58013019	Nangmu lak ah Pathian in a henleh paltiik theihnak tuk in , na siapi in thungen un , tin kun ing hi .
58013020	Biakpiaknak tuk in a nun a piaknak hangin Tuukhaaltu ngeng Topa Jesuh cu Pathian in thihnak pen tholehtiik zo hi ; mahten a thihnak hangin kum khua thutiamnak cu khotiik zo hi .
58013021	Daihnak Pathian in a ma deih mi na bawltheihnak tuk uh in na kuul uh mi thilpha hempoh khi pia zazal tahen ; Mahten Jesuh Khrih i hangin a deihmi cu bawlzal hen . Kumkhua pen kumkhua tian Khrih cu sunloih hi ta hen ! Amen .
58013022	U te naute , ka laikuat hi a sau leita ngawlpoh taak hi tin thapiaknak thu ka hilh mi hi thinsau zet in ngai un , tin ngen ing hi .
58013023	A unau uh Timawte cu thawngsung pen suak leh zo toh hi tih khi theitiik nuam ing hi . A hengman ahitale nangmuh tawk tukin ka hun ten pui thah tung hi .
58013024	Nangmuh lamhuaitu te le Pathian i mite a venghawng haw tei lakah nuksatnak hilh sak un hi . Italy ngam aa a um mi a u nau uh te hei in nuksat haw hi .
58013025	Pathian ii hehpihnak cu na venghawng uh hum ah um ta hen .
59001001	Pathian le Topa Jesuh Khrih ii sila keimah Jeim in leihum khua hempoh ah a khenkeekmi Pathian mihing nangmuh tei lakah laikuat in nuksat ing hi .
59001002	U le naute nangmu lakah haksatnak a phuphun a hen ten mi bawngpha hihung tin ngaisung un .
59001003	Itahimtitale na upnak khingkhai tukin haksatnak a hen khi thuak zawhnak khangtiik hi tih thei un hi .
59001004	Tingsapnak imah um ngawlin a cangkim le a pitingmi na hih theih uhnak tukin a dawltawpnak bel tian a thuak theitu hi tukin zuam un :
59001005	Nangmu lakah cih le thiamnak a dawmmi na um uh ta le Pathian lakah ngen henna , Pathian in pia tuk hi . Itahimtitale a kua ii lakah hei hihen Pathian in phal zetin le hehpihnak tuah in pia hi .
59001006	Mahnaven mahtin a nget ten lungmu aicaannak um ngawlin ngah rori tung tin upnak tuah ngen hen . Lungmu aicaannak a neitu cu huih ii mun hempoh aa a muh vawkmi tuicawk bang hi .
59001007	Mahtibang mihing cu lungmu phun nih a ho mi le a dehnak hempoh ah ciangkai ngawl ahih hangin Topai lak pen na pakhat pawpoh ngah tukin muang pahsuh hen .
59001008	
59001009	A zawngmi Khristian unau pakhakhat Pathian ii bopnak hang neinung in a um ten a lungdam ta hen .
59001010	Mahten a hausami Khristian unau khi mizawng in a um leh a hitale a lungdam leleng hen . Itahimtitale mihausate cu hamlak paak bangin vuai haw tuk hi .
59001011	Nisuak in a sa ten paak kung cu vuai in a mawinak bo hi . Mahbangbokin mihausate cu na nokzet le buaizetin naa a deh haw laihtakin thaamthong haw tuk hi .
59001012	Thiathazoh haksatnak a thuak ten khimzetin a ding theitu cu mi lungdam mi hi . Itahimtitale mahtibang haksatnak a neh theih hangin Pathian in amah a ittu tei ca in a tepsami nunnak cu laksawng in co tuk hi .
59001013	Mahtibang thiathazohnak a tawktu in , “ Pathian in thiathazo hi , ” tin ti pahsuh hen . Itahimtitale Pathian cu sualnak tuah thiathazoh theih ma hi . Amah vangin kuamah ii thiathazo ma hi .
59001014	Mahnaven mihing in sualsohnak a tawh ten ama ti le sa deihnak in hetcih in ziinpial ah hawhpih hi . Mi pakhakhat in ama deihnak bangin a ngamtat ten sualnak piangtiik hi .
59001015	Ti le sa deihnak in nau bangin paai aa a hintul mi cu sualnak hi : mahten sualnak cu khangin ngah a ngah ten thihnak ah heng hi .
59001016	Ka ihmi u le naute zolsang pahsuh un .
59001017	A phami le a cangkimmi laksawng hempoh cu vancung pen a hung mite hi . Vancung aa vaaknak bawltu Pathian lak pen hung haw hi . A bawlmi nate kheel naven Pathian cu kheel awng ma hi . Hun le cante a helli vangin Pathian lak pen khuathim tih um awng ma hi .
59001018	Ama lungkimnak in a bawlmi hi hung a ma , eimuh a seemsuahnak ah thudik awnkam mang hi . Mahtibang ahih hangin a seemsuahmi na hempoh lak pen ohte cu a khaisanbelmi hi hung hi .
59001019	Ka ihmi u le naute hi thu hi cing leleng un . A kuakua heihihen , thu theih nuamnak lamah zuanngang mi hi unna , ot tuk le thin-uuknak lamah zuancuum mi hi un .
59001020	Mihing tei thin-uuknak in Pathian ii tumtahmi diknak suaktiik thei ma hi .
59001021	Mahhangin a nawngkai le a ninmi ngamtat pha ngawl hempoh cu vawk khawng un . Pathian lakah ap unna nangmuh a pan suak theitu thudik nangmu lungmu sungah khum in pom un .
59001022	A thu ka theih nungsang tawk tih men in nangmuh le nangmuh zol dun pahsuh un . Na theihmi uh dek suak tuk ngaisung un .
59001023	A thei bek thei in a deksuak ngawltu cu thalang sung aa a mel a zoloktu bang hi . Mahpa cu thalang ah a mel zocop in ahihnak bangkeek in mu hi .
59001024	Celzet in a zohcop ceng ten , hawh in makhat no in ka mel itibang him tih thei leh matoh hi .
59001025	Mahnaven mi a luattiiktu a cangkim mi daan khi ciangzet-in a ngaisung lelengtu cu a thei thawthongtu le a phawkngiltu hi ngawlin a bawl suaktu hi . Mahtin a bawl suak hangin Pathian in thupha pia tuk hi .
59001026	Mi pakhat pawpoh in Khristian ing ti napi in a awnkam a sup zo ngawltu cu amah le mah zolcop hi , a biaknak bawl cu a thawnthong hi . Biaknak lamah hantiam ing tin na muk na kam na sup thei uhmatale upnak hang teima ing na tih uh cu a lolak hi . Amah le mah zolcop na hi hi .
59001027	Pathian mai pen a thiangthomi biaknak cu , nu le pa nei ngawl ca-ngahte meivong haksate a cawm le vaak in a kilkhawitu , hi leihumpi ii siatsuah ngawl mite khi hi .
59002001	U le nau te , sunloihnak Topa Jesuh Khrih umtu na hih uh hangin itukmahten mi deidatnak nei pahsuh un .
59002002	Thutehkipnak in mi pakhat cu sui zungbut le nikcen puansilh phazet tuah pumkhawmnak ah hungin , mizawngpa cu vansilh bal liamluam tuah hung bok hi .
59002003	Mahten van phazet a silhtu cu upat in a lakah , “ Hi khunnak phabel ah khung in hi , ” ti uh ci : mahten mizawngpa cu , “ Hilai lamah khin dingin hi : mah a himatale ka kebul suat hum ah khung in , ” na ti uh a hi tale ,
59002004	nangmu lakah deidat dunnak nei uh ci , Mahtibang lungmu sehuainak hangin thukhennak bawl uh ci .
59002005	Ka ihmi u le naute ngai un , Pathian in leihum mizawng pawlte hi upnak lamah mi hausa hi tukin le amah a ittu tei lakah a tepsami a uknak cotu tukin teng hi .
59002006	Mahnaven nohte cun mizawngte nautat uh ci . A kua kaw noh a zawnsaktu le thu sontu tei maiah a kailitu khi ? Miliante hi haw ma maw ?
59002007	Pathian ii piakmi minpha a sonsiatu vang miliante hi .
59002008	Lai Thiangtho sung aa a ummi , na inn neelte cu nangmah na ih bangbokin it in , tihmi Pathian Uknak ii daan cu na zui thei ta cun a maanmi bawl ci .
59002009	Mahnaven a pualam ii muhnak in mi na deidan a hitacun sual ci . Daan in daan palcattu in mu zo hi .
59002010	Mahten a kuakua heihihen thukham pakhat a palcat ahitale thukham venghawng palcattu hi .
59002011	Itahimtitale , “ Nupa sualnak bawl pahsun a titu in mithat pahsun , ” ti hi . Nupa sualnak na bawl ngawl vangin mithat na hitacun daan a palcattu hi ci .
59002012	Eimuh luatnak a piatu daan ii thukhen tuk mite bangin na ziaza le na thil bawlzia pawlte hihen .
59002013	Mi hehpihnak a neingawlmi cu Pathian in a thu a son ten a humah hehpihnak nei leh bok tuk ma hi , mahnaven thukhennak cu hehpihnak in neh hi .
59002014	U le naute mi pakhakhat in upnak nei ing a ti hei in dehnak tuah a lak ma tacun i him a nemcuam ? Mah upnak in pansuak thei tuk maw ?
59002015	Nangmu Khristian unau lakah pano hihen , numei hihen , nikcen puansilh a sammi le eihtuk a neingawlmi um tibang ahin ;
59002016	Mahmi pawl tei lakah , “ Pathian in thupha pia tahen , khualum noin um unna anpha no in ei un , tin na tihmi uh cu amu nunnak aa a kulmi na pia uh matale ihim a nemcuam ?
59002017	Mahbangbokin upnak vang hi bok hi . Dehnak tel ngawl upnak cu a thi hi .
59002018	Mahnaven mi hekkhat ten , “ Mi pakhat in upnak nei in a dang pakhat in dehnak nei hi , ” ti haw tuk hi . Ka donlehnak cu , “ Dehnak nei ngawlin upnak bek a neimi lak inna , kei vangin ka dehnak in ka upnak lak tung hi , ” tih hi hi .
59002019	Pathian pakhat bek um tih sang uh cim maw ? Mahtin na san uh cu phazet hi . Mahnaven khuasiate hei in Pathian pakhat bek um tih khi sang bok haw in lau in can tawtok bok haw hi .
59002020	Misil te ! Dehnak tel ngawl upnak cu zolthu hi tih laknang nuam uh cim ?
59002021	Ita a pu uh Abraham in Pathian tuah lemdunnak nei thei him ? A capa Isak cu a Pathian biaknak tuk biakpiaknak in a man ten , mah a piaknak hangin lemdunnak co hi ma maw ?
59002022	Mahmi cu thei ma uh cim ? A upnak le a dehnak cu hawhkawm hi . A dehnak hangin a upnak cu cangkim hi .
59002023	Mahten Lai Thiangtho in , “ Abraham cu Pathian um in mah a upnak hang Pathian in midik in sang hi , ” a tihmi kim hi . Mahhangin Abraham cu , “ Pathian ngualcam , ” tin sammi na hi hi .
59002024	Hitihbang ahih hangin mihing cu a upnak bek hang hi ngawlin a dehnak hangin Pathian tuah lemdunnak co hi tih thei uh ci .
59002025	Tisa zuak numei Rahab thu ah vangin mahtibang leleng in hi . Israel mi vilvengtute phano in a zoh ceng ten zindang aa taivawknak tukin bawm hi : mahtibang a dehnak in Pathian tuah lemdunnak co hi .
59002026	Mahtibang ahih hangin taksa pumpi cu hawvang a tel ngawl ten a thih bangbok in upnak vang dehnak a tel ngawl ten a thi hi .
59003001	U le naute , saya dek nuam mitam leita pahsuh un . Itahimtitale na theih uh bangin koh tei saya dek pawlte hi midang saangin nasia saw deuh in thukhennak tawk tuk ung hi .
59003002	Ka venghawng uh in khial kha mek ung . Mahnaven a awnkam in a khialngawlmi cu a tisa pumpi a ukcop theitu hi in mi cangkim mi hi .
59003003	Cipuh cu , eimu thu zui tukin a kam kingkalh hung aa , hawh hen tih a deihnak uh ah hawhtiik hung hi .
59003004	Ahimatale timbaw khi ngaisung unna , ngengpi naven , ahum aa huihtheu pi in hawhtiik hi ; mahnaven a hottu ngangai cu a neunomi lawngmei hotnak hi . Mahmi in mawng kawkawi aa lawngmawngtu in a deihnak ah hawhtiik hi .
59003005	Kam sung lei vang mahtibang bokin neuno naven thu ngengpipite suaktiik thei hi . Thing le hampate itibangtakin ngam zalzet a hi tavangin meithem neuno in a katkhawngtiik thei khi ngaisung ta un hi . Mahten lei cu meithem tuah bangve hi .
59003006	Lei cu a pha ngawlmi hi ama ; mahmi in pumpi sungah umnak mun nei in mahlai pen phat ngawlnakte tisa pumpi venghawng sungah zalhtiik hi . Ohtei nunnak tatak cu a zung tian mei in kang in mah meipi cu hell munpen a tul to mi hi .
59003007	Mihing in ngamsa hempoh a hilh theih ngawlmi um ma hi . Hamlak ngamsate , vanote heihihen , a bok aa a vakmi ngamsa le tuisung ngasate heihihen hilh in , keem thei khawng hi .
59003008	Mahnaven kamsung aa lei cu keem theitu ngangai kuamah um ma hi ; lei cu a pha ngawlmi le uk theih ngawl mi hi . Mithat thei ngusia neimi hi .
59003009	A lei uh cu Topa le Pa Pathian thangphatnak in mang hung aa , ama melsun in a bawlmi a mihingte tamsiatnak ah mang leleu hung hi .
59003010	Thangphatnak awnkam le tamsiatnak awnkam cu kam pakhat sungpen tul hi . U le naute hitihbang tuk hi ma hi .
59003011	Ciktui put pakhat sungpen tuihum le tuikha suak kawm awng ma hi .
59003012	U le naute theikung pen olif ngah ngah awng ma hi . Sapit kung pen thei ngah ngah awng ma hi . Ciktui al pen tuihum suak thei ma hi .
59003013	Nangmu lakah cihnak le theihnak a neitu um uh cim ? Na um uh tale ngamtat pha in langtiik hen na , niamkhiatnak le cihnak tuah a bawlmi a napha tuah langtiik hen .
59003014	Mahnaven nangmu lungmu sungah iksiknak , mi huatnak le maica ngaihsutnak bek a dim a hitale cip ing tin ultung pahsuh un , thudik humah sualnak a bawl limi hi saw uh ci .
59003015	Mahtibang cihnak cu vancung pen a hungmi hi kha ma hi . Leihum cihnak khi hi , Hawvang a domi cihnak cu Satan cihnak hi saw hi .
59003016	Iksiknak le duhhamnak bek umnak ahcun buainak le phat ngawlnak a phuphun um bok hi .
59003017	Mahnaven van pen a hungmi cihnak cu i dang saangin a thiangmi cihnak hi . Mah ii humah daihnak tuah dim hi . A lungneem in pawldun thiam hi . Hehpih ningnatnak nei in nadeh pha ii ngah suahpih hi . Deidatnak , iksiknak nei ngawlin tihem ultungnak vang nei ma hi .
59003018	Mahten lemnak a bawltu pawl tei daihnak tuah a cinmi anci pen a laakmi haw a ngah cu phatnak hi .
59004001	Pakhat le pakhat hauhdunnak le vahdunnakte i lai pen hung him ? Tisa nopnak nadeihnak uh pen hungin tisa sungah cat ngawlin sualdun leleng haw hi .
59004002	Thil pa khakhat deih in na co theih uh ngawl ten mithah tuk vang ngam uh ci , na deihmi uh thil na ngah theih uh ngawl ten haudun in sualdun uh ci . Na deihmi uh Pathian lakah na nget uh ngawl hangin ngah ma uh ci
59004003	Mahten na nget uh hei ten ngah ma uh ci . Itahimtitale na lungmu uh pha ma hi . Nangmu taksa lungkimnak tuk bekin ngen uh ci .
59004004	Muantaak ngawl mihingte leipi tuah ngualcam pha na hih uh cu Pathian tuah ngaaldunnak hi tih thei ma uh cim ? A kuakua hei in leipi tuah a komduntu cu Pathian ii ngaal in a bawlcopmi na hi hi .
59004005	Lai Thiangtho sungah , “ Pathian in eimu sung aa a koihmi hawvang cu nasiazetmi itnak in dim hi , ” tin a tihmi hi , sullam a nei ngawlmi hi , tin ngaisung sual pahsuh un hi .
59004006	Mahnaven Pathian ii piakmi hehpihnak cu mah saangin ngilsaw hi . Hi Lai Thiangtho ii tihnak bangbok in , “ Pathian in mi pualthaute do in lungneem mite hehpih hi . ”
59004007	Mahhangin Pathian deihnak a zuitu hi un . Satan cu do unna nangmu lak pen tai paih tuk hi .
59004008	Pathian neek unna , aman neek bok tuk hi . Noh misualte , na khut uh a ciang no in som un , noh mi ultung pawl na lung uh thiangtiik un .
59004009	Thasia in um un ; kap in tauli un , na nuihnak uh cu kahnak tuah thek unna , na lungdamnak uh cu thasiatnak in thek un hi .
59004010	Topai maiah niamkhiat in um un , aman khaisang tuk hi .
59004011	U le naute nohte pakhat le pakhat sonsia dun pahsuh un . Khristian unau dang a sonsiatu le a mawhsiattu cu Daan a sonsiatu le a vawktu hi . Daan na sonsia uh tale Daan zuitu hi leh ngawl toh in a mawhsiattu hi saw uh ci .
59004012	Daan a piatu le Daan ii humah thu a khen theitu cu Pathian pakhat bek hi . Amah bek in mi pan theitu le siatsuah theitu hi . Na mihing pihte mawhsiat in a thu khentu tukin na bawldun ten , kei a kua hingngim tin ngaisung cop cim ?
59004013	Tuni ahimatale zingten khualzin tuk hung aa khua pakhat heng tuk hung , mahlai mun ah kumkhat hawng a um nung uh ten sumbawl in tangka tampi nei tuk hung , tin a timite , ka sonmi hi ngai un .
59004014	Na nunnak uh cu zing ten i cang tuk him tih thei ma uh ci . Na nunnak uh cu caan comno sung zaam in a pai leh mi meingo bang hi .
59004015	Mahhangin , “ Topai lungkimnak um ahitale nung hih tuk laih hung aa , hi naa , mah naa , bawl tuk hung , tin a ti tukmi hi saw uh ci .
59004016	Mahnaven a tubang a hitacun pualthau in ngaal in ultungzet uh ci , mahtihbang ultunnak cu a pha ngawlmi hi .
59004017	Mahhangin thil pha bawltuk thei leng in a bawl ngawltu cu misual hi .
59005001	Noh milian pawlte ka hilhmi hi ngai un . Na hum uh aa a hengtuk mi haksatnak hangin kap in tauli un .
59005002	Na hauhsaknak uh cu paikhawng in , na nikcen puansilh uhte leikhualawn in ei in muat khawng tuk hi .
59005003	Na sui le ngunte uh cu salkai khawng tuk ama , mah salkaimi cun nangmuh a mawhsiattu tetti in cang tuk aa meikang bangin na taksa uh a eitu hi tuk hi . Tun a dawlbel hun ah a lalthong khawng tukmi sum le paite khawl uh ci .
59005004	Na lo uh aa na dektu pawl tei nitha lawhman pia ma uh ci . Mahhangin na an latu pawltei phuklihnak le kamtamnak cu Cungnungbel Topa Pathian in thei zo hi .
59005005	Hi leihum ah nunnopzet le lungdamzet in nung zo uh ci . Thah tukmi ngamsa bangin thah ni ten thauzet tukin cawm dun zo uh ci .
59005006	Sualnak nei ngawlte sual na not uh i hum ah a do leh thei haw ngawl vangin that uh ci .
59005007	Mahtibang ahih hangin u le naute , a Topa uh a hun leh laklawh thinsauzet in um un , lobung pa khi ngaisung teh un , a lo pen a sunglawi mi an a suah laihngawl sung zong thinsauzet in ngak hi . Khuapi nguah le cuuk nguah heng tuk hi tin thinsauzet in ngak hi .
59005008	Mahbangbokin nangmuh vang thinsauzet in um un , na muansannak uh khohtiik un . Itahimtitale Topai hennak ni nai zo hi .
59005009	U le naute pakhat le pakhat mawhsiat dun pahsuh un . Mahtin na bawl uh tale Pathian in mawhsiat bok tuk ma hi . Thukhentu heng awn diak zo hi .
59005010	U le naute Pathian min in a awntu kamsangte khi phawk leleng un . Haksatnak hum ah thinsauzet in a thuak theitu ahih haw hangin amuhte khi na zohteh tuk mi uh hi .
59005011	A thuak theih haw hangin mi lungdammi hi haw hi tin ti hung hi . Job ii thinsaunak cu thei zo uh ci . Pathian in a dawlbel ten cangkimzet in pia tih vang thei hung hi . Itahimtitale Pathian cu hehpih ningnatnak a neitu hi .
59005012	U le naute idang bangdang saangin thu na tepdun uh ten tamsiatnak tuah bawl pahsuh un , van hihen , lei hihen , thil dadang heihihen , a minsal in tamsiatnak tuah bawl pahsuh un . Mahhi tin na ti nuam uh tale , “ mahhi ” ti inna mahma hi tin na ti nuam uh tale , “ mahma , ” tin ti in , mahtin na ti tale Pathian in mawhsiat tuk ma hi .
59005013	Nangmu lakah haksatnak a tawktu um uh cim ? Na um uh ahitale thungen hen . A lungdam mi um uh cim ? Na um uh ahitale thangphatnak la sa ta hen .
59005014	Nangmu lakah a na mi um uh cim ? Na um uh ahitale Pawlpi upate sam in , Topai mintuah sathau noihin thunget sak haw tuk hi .
59005015	Upnak tuah thungetnak in mina cu damtiik tuk hi . Topa in tidamnak pia leh tuk aa sualnak a bawl mite vang ngaidam tuk hi .
59005016	Mah ahih hangin na sualnak uhte pakhat le pakhat phuang dun unna , thungen khawm teen un . Mahticun damnak ngah tuk uh ci . Midik tei thungetnak cu mual nei hi .
59005017	Elijah cu eimuh bang mihing hi bok hi . Mahnaven nguahzu tuk ngawlin thintakzet in thu a nget ten a ngam sungah kumthum le lang sung nguahzu ma hi .
59005018	Mah cengten thungen leh in nguahzu leh hi . Mahticun leipi pen tui le ante suak leh hi .
59005019	U le naute nangmu lak pen pa khakhat cu thutak pen pialin a dang pakhat pan a pui kik leh ahitacun ,
59005020	Lampial pen misual a pui kik lehtu in , mah misual ii hawvang c cu thihnak pen pansuak thei in , a sualnakte tamzet ahi vangin ngaihthiamnak ngahtiik thei tih hi cing leng un hi .
60001001	Jesuh Khrih ii tiikmi keimah Piter in Pontius , Galatia , Kappadosia , Asia le Bithinia peng aa ngaaltai bangin a vaakkeekmi , Pathian ii ten mite nangmu lakah laikuat ing hi .
60001002	Jesuh Khrih ii thu na zuihnak tuk uh in le ama thisan in a tatsami na hih theihnak tuk uh in nohte cu Pa Pathian tuptahnak bangin tenmi le ama hawvang in mithiangtho aa a bawlmi hi uh ci . Pathian hehpih ningnatnak le daihnak cu nangmu lakah lawhtingzetin um tahen .
60001003	Topa Jesuh Khrih ii pa le a Pathian cu thangphat nung hi . A hehpihnak ngengzet hangin Jesuh Khrih cu thihnak pen tholehtiik in nunnak thak pia zo hi . Mahhangin ohte cu a nungmi muansannak tuah dim in ,
60001004	Pathian in a mihing tei ca a koihmi ro co tukin ngakhelzetin um ung hi . Mah ro cu nangmu ca vancung ah koihsak in a sia thei ngawlmi kua mamah ii nguk theih ngawlmi le a muat thei ngawlmi hi .
60001005	Ni nungdawlbel ni ten langtiik tukin , a tu aa a koihsami nunpatnak cu upnak hangin Pathian ii huham tuah kilkhawimi nangmuh tei co tukmi ro hi .
60001006	Mahhangin lungdam un hi . Haksatnak a phuphun na tawh uh hangin hun comno sung thasia in na um uh vang cun lungdam in um sesem un hi .
60001007	Itahimtitale hi haksatnak na thuakmi uh cu na upnak uh um ngangai maw um ngangai ma uh cim tih theihnak tukin hi . A sia theimi sui hei khi mei tuah khingkhai haw hi . Mahbangbokin sui saangin a sunglawi saw mi na upnak uh cu haksatnak a thuak zotu hi tukin thiathazoh kul hi . Mahten Khrih Jesuh a lang Ni ten thangphatnak , sunloihnak le upatnakte ngah tuk uh ci .
60001008	Amah cu mu awng ma nave uh cin it uh ci , mu ma nave uh cin um uh ci . Mahhangin kam hei son zawhngawl maksan a sunglawimi lungdamnak nei uh ci .
60001009	Itahimtitale Jesuh Khrih sung aa na upnak uh hangin tumtahnak na neihmi uh hawvang nuncaaknak cu co ngah tuk uh ci .
60001010	Hi nunpatnak thu hi kamsang pawl tei zeimi le a dotkan lihmi haw thu hi . Pathian in a piaktukmi hehpihnak laksawng thu cu kamsang tei hilh hamsami hi .
60001011	Ituktenhim mah hun cu a hen tuk tin zei suak tuk a tumtahmi haw hi . Amu sungah a ummi Khrih ii hawvang in Khrih ii thuaktukmi haksatnak le mah nung ten a co tukmi sunloihnak thu a hilh ham ten atu hun hi a sawhmi hun cu na hi hi .
60001012	Kamsang pawl tei naa a dehnak haw cu amuh tei nemcuamnak tuk hi ngawlin nangmuh tei ca tukin hi saw hi tihmi Pathian in amuh tei lakah langtiik hi . Mahticun kamsang pawl tei a hilhmi haw cu a tun vancung pen a hahsukmi Hawvang Thiangtho ii cahnak hangin Thuthangpha a phuangtu tiikmi pawl tei lak pen na theihmi uh cu hi . Hi thu hi vancung mite hei in a theih nuammi haw thu hi .
60001013	Mahhangin nadek pan tukin na lungmu uh tuangtim sa in um un , ngaalling sa in um unna , Jesuh Khrih a lang ten na ngahtukmi uh thupha muicu laksawng humah na ngaihsutnak uh a venghawng in nga un .
60001014	Pathian deihnak zui unna na sillaih uh hun aa na neihmi uh tisa deihnak in na nunnak uh uk leh toh pahsuh hen
60001015	A samtu Pathian cu Pathian Thiangtho ahih bangbokin , nisial na nunnak uh ah thiangtho zetin nungbok un .
60001016	Lai Thiangtho sungah , “ Keimah ka thiangtho bangbokin nangmuh vang thiangtho bok un , ” tin um hi .
60001017	Pathian lakah thu na nget uh ten ohtei Pa tin sam uh ci , mah na Pa uh cu mi hempoh deidatnak nei ngawlin amuh tei nadehnak bangkeek in thu khen tuk hi . Mahtibang ahih hangin hi leihum na nunsung uh ah hin , amah kihcaknak tuah ama ca in nung un .
60001018	Na pulepatei ro a siahmi haw , nemcuamnak a um ngawlmi na nundan uh sung pen a pan suaktu cu a i him tih thei leng uh ci . Asia theimi sui le ngun bang kha ma hi .
60001019	A luat tiiktu cu a sunglawimi , Khrih thisan hi ; Khrih cu sonbaang ngawl a thiangtho tuuno bang hi .
60001020	Amah cu leipi seemsuah laih ngawlin Pathian ii tensami hi , atu nangmu ca tukin nidawlbel hun aa Pathian ii lang tiikmi hi .
60001021	Amah hangin Pathian muang uh ci , Pathian in amah cu thihnak pen tho lehtiik in sunloihnak pia hi . Mahhangin na upnak uh le na muansannak uh cu Pathian humah a phutmi hi uh ci .
60001022	Tu in thutak na zuihnak uh hangin thiantho tiikmi hi zo uh ci , umtu unau dang pawlte khi lungmu takin it uh ci . Mahhangin na lungmu tak uh tuah in pakhat le pakhat itdun un .
60001023	A nungmi le kumkhua a khomi Pathian awnkam hangin hinthakmi hi zo uh ci . A thi theimi nu le pa tei cate hi leh ma toh uh ci . A thi thei ngawl mi ii cate hi zo uh ci .
60001024	Lai Thiangtho in a tih bangin , “ Mi hempoh hi hampa bang thong hi . A sunloihnak haw vang hamlak paak bang thong hi . Hampate cu ko in , paakte cu vuai in , zuuk haw hi .
60001025	Mahnaven Topai thu cu kumkhua in kho hi . Nangmuh tei lak aa a phuanmi Thuthangpha cu hi thu hi hi .
60002001	Mahhangin phat ngawlnak hempohte vawkkhawng toh un ; zolthu son leh toh pahsuh un ; ultung leh toh pahsuh un ; mi iksik leh toh pahsuh un , nautatnak awnkamte mang leh toh pahsuh un ;
60002002	Nau hinsem na bang un ; hawvang nawitui cu duhzet un ; mah nawitui na in uh hangin khangin nunpatnak ngah tuk uh ci .
60002003	Lai Thiangtho ii tih bangin , “ Mi hehpih thiamtu Topai ahihzia tep ngah zo uh ci . ”
60002004	Topai lakah hung un ; Amah cu mihing ten nemcuam ma hi tin a lawl haw ta vangin Pathian ii a sunglawi tin a tenmi a nung Suangpi hi .
60002005	Nangmuhte vang hungbok unna ; a nungmi suangpi bangin Hawvang biakinn saknak tuk Pathian ii manmi suangpi hi un ; mahlaiah thiampi thiangtho nadeh dek tuk uh ci ; co taakmi Hawvang biakpiaknak khi Jesuh Khrih hangin Pathian lakah pia tuk uh ci ;
60002006	Itahimtitale Lai Thiangtho in , “ Aman hakmi suangpi khi tengin Zion aa innkiil tawphahnak ah mah suang cu mang ing hi . Amah a umtu pawpoh cu itukmah ten mualpho haw tukma hi ; ” ti hi .
60002007	Hi suangpi hi , umtu nangmuh tei ca cun a man hakzetmi hi . Mahnaven um ngawltu tei ca cun , “ Inn satu tei nemcuam ma tin a lawlmi haw suang cu man neibelmi suang in cang hi , ” tihmi khi hi .
60002008	Mahten Lai Thiangtho mundang ah , “ Hi Suang hi mitei bahnak le lupnak suang pi in cang tuk hi , ” tin um hi . A bahnak haw cu Thuthangpha a up haw ngawl hangin hi ; mahtin a um haw cu Pathian ii tuptahmi hi .
60002009	Mahnaven nohte cu tensami miphun , Kumpi pai thiampi miphun thiangtho , Pathian ama miphun hi uh ci . Khuathim sung pen thasiahhuai vaaknak sungah a samtu Pathian in nalamdang thil a bawl mite tangau pih tukin a tenmi hi uh ci .
60002010	Nidanglaih in Pathian ii mihing hi kha ma uh ci , mahnaven a tu cun ama ta hi uh ci ; Nidanglaih ahcun Pathian hehpihnak thei ma uh ci ; mahnaven atu cun a hehpihnak cozo uh ci .
60002011	Ka ihmi ka ngualcamte hi leihum ah mikhual le ngaaltaimi bangkeek hi nave uh cin , nangmuh tei lakah hehpih kun ing hi . Hawvang tuah a ngaaldun lelengmi tisa ii deihnak in neh pahsuh hen .
60002012	Pathian a sang kha ngawl mitei lakah zotehtaak in nung unna phat ngawlnak a bawltu tin sual a nawn haw hei in , na ngamtat phatnak uhte mu in Pathian a hun leh ni ten amah cu thangphat haw tuk hi .
60002013	Topa hangin nangmu humah thuneitu bawi tei thu khi ngai un ; a sangbel aa thuneitu kumpi thu khi ngai un .
60002014	Mahten khua le ngam uktu bawi upa pawlte khi , mipha ngawlte daantattu tuk le phatnak a bawltute pahcawitu tukin nadeh piakmi ahih haw hangin a thu ngai un ;
60002015	Itahimtitale imah thei ngawlin a umtu misil tei awnkamte cu a ngamtat phatnak uh in neh ta hen tih cu Pathian ii deihsakmi hi .
60002016	A luatmi bangin nung un ; mahnaven na luatnak uh cu phat ngawlnak huptu in bawl pahsuh un , mahsangin Pathian ii sal bangin nung saw un .
60002017	Mi hempoh upat un , umtu unau pawlte it un , Pathian cu kihca unna , kumpi cu upat maizahnak pia un .
60002018	Sila te , na bawi uh tei thu khi ngai unna upat un ; hehpihnak le ngaihsak dunnak a neite bek upat ngawlin bawi pha ngawl a hi hei in a thu ngai un .
60002019	Pathian deihnak na theih uh hangin na tawh tuk uh ngawlmi haksatnak na thuak uh ta le Pathian in thupha muicu pia tuk hi .
60002020	Sualnak na bawl uh hangin na thuak hihim tukmi uh vah le dennak na thuak uh tale na caa in ai nemcuamnak um him ? Mahnaven phatnak bawl leng napi in na thuak ahi tacun Pathian in thupha muicu pia tuk hi .
60002021	Mahtibang haksatnak thuak tukin Pathian ii sammi hi uh ci ; itahimtitale Khrih a mah rori in , nangmu ca haksatnak thuak in , a ke-ngiah na zui theihnak tuk uh in zohteh tuk aa a zammi hi .
60002022	Khrih in sualnak imah bawl ma hi , a kam pen zolthu son hi tihvang miten thei awng haw ma hi .
60002023	Mi ten a zotsak haw ten , zawnsak leh bok ma hi . Haksatnak a thuak ten lul leh ma hi . Mahnaven dikcamzetin thu a khentu Pathian saw muang hi .
60002024	Khrih in ama pumpi rori in a sualnakte uh thinglamteh ah a henpih zo hangin ohte cu sualnak ah mithi hi zo nave hungngin diknak sungah a nung tuk mite hung hi . Ama thuaknak a liammate hangin damnak ngah zo uh ci .
60002025	Lampaimi tuu bangin lampai zo uh ci ; mahnaven a tu cun nangmu hawvang khaltu le kilkhawitu Topai lakah kih leh tiikmi hi zo uh ci .
60003001	Mahbangbokin zite aw na pasal uh tei thu ngai un . Mahtibang in na ngai uh tale na pasal Pathian um ngawltu ahi ta vangin nangmu ngamtat phatnak in umtu ah cang leh tuk hi . Kam khat no hei na ot uh kul tuk ma hi .
60003002	Itahimtitale , upatnak nei zet in le ngeikheizetin na nunmi uh khi mu haw tuk hi .
60003003	A pualam mawinak , sam na bawl dan uh , sui le ngun suang manpha tuah na thuam dan uh , na nikcen puansilh dan uh tuah in mawinak zei pahsuh un .
60003004	Pathian ii mitmai pen a sunglawibelmi mawinak ngangai cu nangmuh tei lungmu sung aa a ummi a bo thei ngawl thinneemnak le lungdaihnak saw khi hi .
60003005	Nidanglaih aa Pathian kihcatu numei , Pathian lakah muansannak a neitu pawl tei mawinak cu a pasal tei thu a ngaihnak haw khi hi .
60003006	Sarah cu mahtibang numei hi . Abraham cu upat in , “ Ka bawipa ” tin sam hi ; nangmuhte vang napha bawlin , laumi imah neingawlin na um uh ta cun Sarah ii canute hi tuk uh ci .
60003007	Mahtibangbok keek in pasal pawlte aw na zite uh cu nangmuhte saangin thanem saw mi hi haw hi tih khi theitum un . Nangmuhte bangbokin Pathian ii nunnak laksawng co bok tukmi haw hi . Mahhangin upatnak tuah tuamlawm un hi . Mahtibangin na um uh ahitale na thungetnak uh cu i mamah in siatsuah zo tuk ma hi .
60003008	A dawlbelnak in ka sosuah nuammi cu ngaihsutnak munkhat le lungmu munkhat no in um un ; unau bangin pakhat le pakhat itdun unna , pakhat le pakhat hehpihdunnak nei in lungnem un .
60003009	Phat ngawlnak cu phat ngawlnak tuah in lulleh pahsuh un , tamsiatnak tuah lulleh pahsuh un , thupha muicu tuah in lulleh saw un hi . Itahimtitale Pathian in a sam ten thupha muicu piatu tukin a sammi hi .
60003010	Lai Thiangtho sungah , “ Nunnop in nung a nuamtu le nisuah pha a mu nuamtu cun awnsia in a ot tuk khi sup hen , zolthu son leh toh pahsuh hen .
60003011	A pha ngawl mite zamsan in phatnak bawl hen , lungmu venghawng in daihnak ca in dek hen ,
60003012	Itahimtitale Topan midikte cu phazet no zo in , a thungetnak haw theihpih hi . Mahnaven thil pha ngawl a bawltu cu dodal hi , ” tin ti hi .
60003013	Na pha bawl a nuammi na hi tacun a kon haksatnak pia li tuk him ?
60003014	Thilpha na bawlnak hangin haksatnak na tawk ahitacun izahtak in mi lungdam hi tuk cim ? Mahhangin i mamah lau ta pahsun ; lungkham pahsun hi .
60003015	Na lungmu uh in Khrih cu kihca unna , Topa hi tin upat un , nangmu lungmu sung aa na pom uh mite thu a dongtu pa khakhat a um haw tale a dotmi don leh paih thei tukin ngaallingsa in um leleng un .
60003016	A thudotmi haw na donleh uh ten neemnak le upatnak tuah in don un : lungmu thiangzet no in um un ; mahtibang na um uh tale , Khrih zuitu na hih uh bang bok in na ngamtat ziaza uh miten a sonsia haw hei in , na ngamtat dan uh pha hi tih khi amuh haw ten amuh leh lam zakca haw tuk hi .
60003017	Na pha ngawl bawlnak hang haksatnak na thuak tuk saangin Pathian ii lungkim a hitale , na pha bawlnak hangin haksatnak thuak cu pha saw hi .
60003018	Itahimtitale mihing tei sualnak hang Khrihcu kumkhua phaat thihnak thuak hi ; nangmuhte Pathian lakah hen tukin mipha pa cu misual tei ai in thi hi . A tisa in thihnak thuak hi , mahnaven Hawvang in nung lehtiik hi .
60003019	Hitihcun Hawvang aa nung leh ahih hangin , hawvang thawngta mitei lakah hawh in thu hilh hi .
60003020	Mahtibang aa a hilhmi Hawvangte cu Noah timbaw bawl laih khin Pathian in thinsauzet in ngaak naven thu a ngai nuam ngawl mite khi haw hi . Timbaw sungah a tumtute cu mi dawmno haw hi . A venghawng in mihing liat bek haw hi . A muhte cu tui sung pen patsuakmi hi haw hi .
60003021	Mahmi cu tu in nangmuh pantu baptizam-nak ii lim laktu hi . Hi baptizam cu nangmu taksa pumpi a nin mi somnak tuk hi ngawlin a sia a pha khenkhuainak lungmu thiang tuah Pathian lakah thu tiam bawl na hi saw hi . Jesuh Khrih thawhlehnak hangin baptizam-nak in nangmuh pan hi .
60003022	Amah cu vancung ah kai in Pathian taklam ah khung hi . Vancung mi hempoh , van aa thuneihnak le huham hempoh humah thu neitu hi .
60004001	Khrih cu a tisa in haksatnak a thuak hangin nangmuh vang ama lungmu bang nei in na thazaang uh khohtiik un . Itahimtitale tisa haksatnak a thuaktu cu sualnak sungah tel leh ma zo hi .
60004002	Mahhangin tu pen pan leihum nunnak huncaan na neih sung uh hempoh mihing deihnak hi ngawlin , Pathian deihnak in uk hen .
60004003	Pathian umngawl lawki mitei bawl tuk a nuammi haw naa pawlte huncaan tawk mawh sung bawl bok zo uh ci . Na nunnak uh cu zoh mawi ngawl nunnak , ti le sa deihnak le zukhamnak , nunnop in nu le pa sualnak ah le , ei le in tuah puai bawl nopnak , ningdelhhuai milim biaknak ah mang zo uh ci .
60004004	Atu cun Pathian umngawl lawki mitei imah suupnak nei ngawl a nunnak haw ah na tualtel leh uh ngawl ten nangmu humah lamdangsa in zawnsak haw hi .
60004005	Mahnaven amuhte cu a nungmi hihen , a thimi hihen thu khentu Pathian maiah a nundan haw phuang cop leh haw tuk hi .
60004006	Mahhangin hi , mithi tei lakah Thuthangpha a phuannak cu ! Amuhte vang midangte bang a nun haw laih in thukhennak tawk zo haw hi . Mahten amuh tei lakah Thuthangpha phuan ahihnak cu Hawvang nun ah Pathian bang nung thei bok tukin hi .
60004007	I hempoh ca in hun dawlbel ni heng awndiak toh ahih hangin phazet no in thu na nget theihnak tuk uh in suupnak nei in lungmu cihnak tuah um un .
60004008	I hempoh saangin pakhat le pakhat lungmu tatak tuah itdun un . Itahumtiahin ihdunnak in sualnak venghawng khuh khawng hi .
60004009	Phuciakli ngawlin na inn uh ah pakhat le pakhat zintung duntiik un .
60004010	Pathian laksawng dadang kemtu pha na hih uh bangin ama lakpen na ngahmi uh laksawng cu midang tei phatnak tukin mang bok un .
60004011	I hempoh humah Pathian in Jesuh Khrih ii hangin pahcoih a ngahnak tukin thu a hilhtu in Pathian thudik thuman hilh un . Naa a dektu ten Pathian lakpen ngah mi thazaang tuah dek un hi . Sunloih vangletnak le ngilnak hempoh cu kumkhua in ama ta hi . Amen .
60004012	Ka ihmi ngualcamte aw a haksazetmi thiathazohnak na thuak uh hangin amthong um pahsuh un , akua mamah i tawh awng ngawlmi eimu humah heng hi tin ngaisung pahsuh un .
60004013	Khrih ii thuaknak a thuakmi na hih uh hangin lungdam saw un hi ; mahtibang na bawl uh tale a sunloihnak a lang ten nohte cu lungdamnak tuah dim tuk uh ci .
60004014	Khrih nungzui na hihnak uh hangin miten a zawnsak haw tale na lungdam un ; Itahimtitale Pathian Hawvang , Hawvang sunglawi cu nangmu humah um tihnak hi .
60004015	Nangmu lak pen pakhakhat in haksatnak a thuak a hitale , mithat ahihhang , nguca ahihhang , daan palcat ahih hangin le midang tei thu ah a tokpil hangin thuak hi ma hen .
60004016	Khristian na hihnak uh hangin na thuak uh tale zakca pahsuh un . Khrih min kengtu na hih uh hangin Pathian lakah lungdam saw un .
60004017	Thukhennak a pat hun heng zo hi . Pathian ii mihing pawl ten thukhennak tawk masa haw tuk hi . Mahtin eimu humah heng masa a hitacun Pathian Thuthangpha a um ngawltu te cu itin tawp leh haw tuk him ?
60004018	Lai Thiangtho sung aa a um bangin , “ Mipha tei ca hei in nunpatnak ngah tuk hi baih ma hi ; Mahahitale Pathian bia ngawl misual pawlte cu a i cang leh haw tuk him ?
60004019	Mahhangin Pathian tuptahnak bang keek in haksatnak a thuaktu pawl ten napha a bawlnak haw hangin Pathian lakah i hempoh ap khawng haw ta hen ; Pathian cu amuh pantu hi aa , a thutep pelh awng ma hi .
60005001	Pawlpi upa hei hi bok , Khrih ii thuaknak a mutu le a lang tuk laihmi sunloih vangletnak co boktu tuk keiman Pawlpi upa tei lakah hehpih kun ing hi .
60005002	Pathian ii piakmi tuuhon khaltu hi un ; Phun thathah in a khaltu hi ngawlin Pathian ii itnak bangin , lungmu thathozet in khaltu hi un . Na nadeh uh ten thaman ngah nuam hang dek hi ngawlin itnak tatak tuah dek saw un hi .
60005003	Nangmu kilkhawi tukin a koihmi tuuhon khi a uk in uk pahsuh un ; amu zohteh taak tukin nung saw un hi .
60005004	Mahten Tuukhal Bawibel a lang ten a vaaknak a kiam thei awng ngawlmi sunloihnak lukhu sunglawi cu ngah tuk uh ci .
60005005	Mahtibang bokin noh mino deuh pawlte kum upa deuh pawl tei thu khi ngai tuk uh ci . Na venghawng uh in niamkhiatnak tuah thuam unna pakhat le pakhat bawmdun un . Itahimtitale Lai Thiangtho in mi ngaal pawlte cu Pathian in do in . a niamkhiatmi cu mitmaipha pia hi , ” tin ti hi .
60005006	Mahhangin a ngilmi Pathian ii khut nuaiah niamkhiatzetin um unna , aman a hunkim hi a tih ten khaisang leh tuk hi .
60005007	Na vansannak hempoh uh cu Ama lakah koih un , itahimtitale amah cu nangmu ca a ngaihsutsaktu hi .
60005008	Lungciipzet in um un . Ngaallingzet in um un . Na ngaalpa uh Satan cu thah tuk zei in a thuumli mi kiosa bangin vak kawkawili hi .
60005009	Na upnak uh ah khohzet unna Satan cu do un ; itahimtitale leihum khua hempoh aa a ummi Khristian pawlte vang hitibang haksatnakte thuak bok haw hi tih khi thei uh ci .
60005010	Mahten huncaan comno sung na thuak celh uh ten hehpih ningnatnak tuah a dimmi Pathian in Khrih tuah na pehzomnak uh hangin kumkhua sunloihnak co bok tukin a samtu Pathian amah rori in cangkimtiik in khohkhahnak le thazaang ngilnak pia tuk hi .
60005011	Ama humah thuneihnak cu kumkhua in kho tahen . Amen .
60005012	Hi laikuat comno hi muantaak Khristian unau tin ka ngaihsutmi Silas ii bopnak tuah nangmu lakah ka ngatmi hi . Ka sohsuah nuammi cu hi laikuat sung aa ka ngatmi hi hi . Pathian ii hehpih ningnatnak tatak hi tin a thei ciangtu hi ing aa mah hehpihnak sungah khozet in ding un hi .
60005013	Pathian tenmi Babilon aa a ummi na unau uh Pawlpi in nuksat haw hi . Ka capa Marka vangin nuksat bok hi .
60005014	Khristian itdunnak in a thiangtho thutdunnak tuah pakhat le pakhat nuksat dun un ; Khrih ta a hi mi nohtei venghawng humah daihnak um tahen .
61001001	Jesuh Khrih ii nadektu le a tiikmi keimah Simon Piter in a Pathian uh ii diknak le pantu Jesuh Khrih hangin a sunglawimi ka upnak uh a co bokmi nangmu lakah hi laikuat hi ngan ing hi .
61001002	Pathian le Topa Jesuh Khrih na theihnak uh hangin hehpih ningnatnak le daihnak cu cangkimzet in co zal ta un hi .
61001003	A sunloih vangletnak le a phatnak co bok tukin a samtu Khrih a theihnak uh hangin Pathian kihcaknak tuah a nun theihnak tuk uh in a kul le a sapmi uh hempoh cu Pathian ngilnak huham in pia zo hi .
61001004	Mahticun a tepsa mi a thawmngeng le a sunglawi mi laksawng cu pia in mah laksawng hangin a siatsuah theitu leihum taksa deihnak pen luat in Pathian hihnak mang kawm thei tuk uh ci .
61001005	Himi rori hang in na upnak uh hum ah phatnak bet tuk tum unna , na phatnak uh humah theihnak bet tum un ,
61001006	Na theihnak uh hum ah suptheihnak bet hih un , mahten suptheihnak humah thuaktheihnak bet unna , thuaktheihnak humah Pathian kihcaknak bet un .
61001007	Pathian kihcaknak na neihmi uh humah unau ningnat dunnak bet un , mahten Khristian unau ningnat dunnak hum ah itnak bet un .
61001008	Hi phatnakte hi na kulzetmi uh hi aa , cangkimzet in na nei uh ta cun Topa Jesuh Khrih na theihnak uh tha caktiiktu le mualnei tiiktu hi haw tuk hi .
61001009	Mahnaven hi phatnakte a nei ngawltu cu mitcaw mi hi in naino bek a mu theitu hi . Tanglaih aa a sualnak haw pen thiangtiik zo hi , tih hei thei leh haw ma zo hi .
61001010	Mahtibang ahih hangin u le naute Pathian ii samnak le tennakte khi kumkhua kho tuk in zuam dedeuh un . Mahtin na bawl uh a hitale na upnak uh pen pial awng tuk ma uh ci .
61001011	Mahticun a Topa uh le pantu Jesuh Khrih ii kumkhua uknak sungah tum theihnak thu ngah tuk uh ci .
61001012	Hi thu le la pawlte hi na theihsami uh le thudik na theihmi uh sungah khohkhah zet in a dingsami hi na ve uh cin theilehtiik leleng ing hi .
61001013	Ka nunsung ah in hi thute ka theihtiik leleng hi a dikmi hi tin ngaisung ing .
61001014	Ohtei Topa Jesuh Khrih in ciangzet in a theihtiik zo bangin hi a thi theimi ka pumpi cu zampal tung hi tih thei ing hi .
61001015	Mahhangin hi thu pawlte hi ka thih nung hei ten na cin leleng tuk uh in ka tih theih tawk in zuam tung hi .
61001016	Ohtei Topa Jesuh Khrih cu huham tuah a hunlehnak tuk thu ka theihtiik uh ten phuahcopmi tangthu mangin ka hilhmi uh hi ma hi . A sunglawi maksan dan cu ka mit rori uh in ka muh awng mi uh hi .
61001017	Sunglawi Cungnungbel in , “ Himi hi ka ih bel ka Capa hi . A humah ka lungdam hi , ” tin aw in a tih laihtak in a Pa Pathian uh in a upatnak le sunloihnak a piaknak mun ah khin kohte vang um bok ung hi .
61001018	Amah tuah mual thiangtho hum aa ka umlaih uh in mahmi aw cu van hum pen a thangmi tih thei ung hi .
61001019	Mahhangin kamsang tei hilhmi thuthang humah up khonak nei dedeuh ing hi . Nangmuhte vang mah thu cu thupizet hi tin na ngaisung thei uh ta cun pha hi , itahimtitale mah thu cu Khrih thacahnak na lungmu sung uh ah vakkuan ni kong hong aksi vaak bangin a vaak laklawh tian khuathim sung aa a vaakmi mei inn bang hi .
61001020	Na dang hempohte saangin hi mi hi cing leleng un , a kuakua heihihen ama bulin Lai Thiangtho sung aa kamsang tei thu hilhmi khi hilh ciang thei tuk ma hi .
61001021	Itahimtitale kamsang tei thu hilhmi cu mihing tei deihnak pen a hengmi hi ma hi , Pathian lakpen a hengmi thuthang a phuan haw ten Hawvang Thiangtho sosuahnak in a hilhmi haw hi .
61002001	Tanglaih Israel mitei lakah kamsang maanngawl um haw hi , mahbangbokin a tu nangmu lakah vang zilhtu maanngawl piang tuk hi . Mi siatsuah theitu le a man ngawlmi up dan theh tum haw tukin amuh ten tu aa a Topa uh hei lawl haw tuk hi . Mahticun amu hun sung leng ah siatnak cu ngaihsut ngawl pi in hengtiik haw tuk hi .
61002002	Mah hei ten tisa sualnak a ngamtat pha ngawl haw cu mi tampi ten zui haw tuk hi , mahtibang a bawl haw hangin miten thutak lamzin cu sonsia haw tuk hi .
61002003	A duhhamnak haw hangin hi zilhtu maan ngawl pawlten phuahcop tangthu hilh in nangmuhte cu sum zeinak in mang haw tuk hi . Mahnaven amuh Thukhentu cu a ngaallinnak ngei pi zo aa amuh siatsuahtu tuk cu hihbu ngawlin um hi .
61002004	Vancungmi a sual pawlte hei Pathian in khawih ngawlin hell sungah khia hi . Mah khuathim sungah cun kencih in um haw in Thukhennak Ni ngak in um haw hi .
61002005	Tanglaih aa leipi vang Pathian in khawih cuang ma hi . Pathian kihcaknak a neingawl miphun tei humah tuihautungtiik in a patsuakmi cu thudik a hilhtu Noah le midang salihte bek haw hi .
61002006	Pathian in Sodom le Gomorah khuapi cu zamsan in mei tuah siatsuah hi . Mahmi cu Pathian kihcaknak a neingawltu tei ca in cin leleng tukin a bawlmi hi .
61002007	Mahnaven daantin neingawl mipha ngawl tei vansanglam in a bawlmi haw mipha pa Lot cu pansuak leh hi .
61002008	Mah mipha pa cu mipha ngawl tei lakah nisial um in a nunkhuasak daan a phat ngawl zia mu in a theihten a lungmu na zet hi .
61002009	Mahticun Topa cu amah a kihcatu tei haksat a thuak haw ten pansuak in mipha ngawl pawlte cu Thukhennak Ni tian bawlsiatnak thuaktiik tukin koih hih hi .
61002010	Mahticun bawlsiatnak thuak tukin a khawihmi pawlte cu Pathian thu neihnakte nautat in amuh tei tisa deihnak , a nawngkai taksa nopnak a zuitu belte haw hi . Hitihcun mi a zilhsualtu pawlte cu pualthau in ngaalzet haw hi ; humlam van aa a ummi pawlte khi i mamah in sial haw ma hi , zawnsak haw hi .
61002011	Amuh saangin thacak saw le a ngeng saw vancung mite hei in Topai mitmuh in mahmi pawlte cu nautat haw ma hi .
61002012	Mahnaven hi zilhsualtu pawlte cu imah ngaihsutnak nei haw ma hi . Amu thinsung pen a suaklokmi pawpoh bawl haw hi . Man in ngawhtukmi ngamsa bang haw hi . A theihtheih haw ngawlmi pawpoh cu nautatnak tuah sonsia haw hi . Mahhangin ngamsa bangin thahnak tawk bok haw tuk hi .
61002013	Midangte haksatnak a piak haw hangin haksatnak thuak bok haw tuk hi . Amuh tei ca in nunnop a tihmi haw cu khuavak laih hei in amu ti le sa deihnak pawpoh a bawl haw khi hi ; mizol cu nop hi tin ti in nangmu lak aa puai an a eih haw ten zahcaaknak le mualphonak a suak tiiktute haw hi .
61002014	Numei pha ngawlte zo tuk khi a deihbelmi haw hi , sualnak bawl tuk a nuam haw dan cu thinkim tih ni um awng haw ma hi . Upnak a deldai deuh pawlte khi sualnak thang ah awk tuk in huai hi ; duhham lam ahcun neh theih tukmi pawl hi haw ma hi . Pathian ii tamsiatmi hi haw hi .
61002015	Lamzin maan cu pialsan in lam pai haw hi . Beor ii capa kamsang Balaam ii zuimi lamzin khi zui haw hi . Balaam cu thil pha ngawl bawl man sum a co nuamtu hi .
61002016	A sualnak hangin mawhsiat tawk hi . A laak in Balaam cu mihing tei awnkam in otpih hi . A lauhuai na pha ngawl a bawlmi cu cawltiik hi .
61002017	Hi mihing pawlte cu a kangmi ciktui le huihsia ii a muhvawkmi meinim bang haw hi . Pathian in amu ca in a thuk bel khuathimnak mun bawlsa in koih zo hi .
61002018	Pualthaunak le awn pha ngawlte awn haw hi , sual khelhnak sung pen a suak ca semmi pawlte sualnak thang ah awk leh tukin a ti le sa nak haw khi mang haw hi .
61002019	Mi lakah in luatnak thu tiam haw hi . Mahnaven amuhte cu mi siatsuahtu ngamtat pha ngawl ii sal hi haw hi . Itahimtiatale mihing cu naa neuno hei in a neh tale mah a nehtu naa ii sal in suak hi .
61002020	A Topa uh le nunpantu Jesuh Khrih cu pumpaak tek a theihnak haw hangin ningdelhhuai sualnak sung pen suak in , mahtin a suah ngah ceng haw ten mah ningdelhhuai sualnak leng cun ken leh kik in a man ngah ahitale a masa ngamtat sang sia saw tuk hi .
61002021	Thumaan lampi a theih haw nungten le thukham thiangtho amu lakah a piak nung haw ten , pialsan leh thong tuk saangin i mah thei ngawl lawlaw in a um saw haw ta en amu ca pha saw hi .
61002022	Hitihbangin amu hum aa na a piangmi in , “ Uico in a luak eileh kik , ” tih le , “ Vok cu som nung hei ten cinciak sungah bual leh kik hi , ” tihmi awnkam tehkipnak hi thumaan hi tihmi langtiik hi .
61003001	Ka ih mite , himi hi nangmu lak aa ka kuatmi a veinihnak lai hi . Ka laikuat a veinih mah in ka tuptahmi cu nangmuh tei lungmu sungah in ngaihsutnak thiang um pan hen tih theitiik leh nuam ing hi .
61003002	Nidanglaih in mi thiangtho kamsang tei a hilhsami haw le Topa Jesuh ii thukham a piakmi , nangmuh tei lak aa a hahmi kamsangte letiik mitei phuan mite khi ciing leleng un tih hi ka deihmi hi .
61003003	A masabel in na theih tukmi uh cu hundawlbel ni ten amu ti le sa phialdun nuamnak i ukmi pawlte piang tuk hi tih hi hi . Mah pawl ten zawnsak in ,
61003004	“ Khrih in hung leh tung hi tin thutiam ta hi ma maw ? A tu in i lai ah um him ? A pu a pa uhte cu a thihnak haw ngeizet zotoh hi . Mahnaven leipi a seemsuah pat penpan a tutian in i hempoh a mu kel leleng hi , tin ti haw tuk hi .
61003005	Nidanglaihcawng in Pathian in a thu in lei le van seemsuah hi , tih thei haw naven a thei ngawl bangin um haw tuk hi . Leipi cu tui pen seemsuahmi hi aa tui tuah bawlmi hi .
61003006	Mahten tui leleng tuihautung in leipi lun cu siatsuah ta hi .
61003007	Mahnaven a tu aa a ummi van le lei pi hi mei tuah siatsuah tukin , Pathian ii thupiaknak leleng in khawihihmi hi haw hi . Pathian a zawnsaktu pawlte thu a khen ni le siatnak a tawh haw tuk ni ca in khawihihmi hi haw hi .
61003008	Ka ihmite thu pakhat hi phawkngil pahsuh un , Topai zohdaan ahcun nikhat le kum thawngkhat hi dangdun ma hi , ama mai ahcun bangve hi .
61003009	Topa cu a thutepmi kimtiik tukin a zuancuum hi , tin mi hekkhat ten a ngaisung haw ta vangin a zuancuum hi kha ma hi , nangmu humah thinsaunak a neih hang hi saw hi , itahimtitale pakhat no hei siatnak tawkngawl no in mi hempoh a sualnak haw pen a kihleh theihnak haw tuk a deih hangin hi .
61003010	Mahnaven Topai Ni cu phawhkhak ngawl pi in , nguca bangin heng tuk hi , mahni ten van cu tol dudum in paithong haw tuk aa , van aa a ummi ni le aksi le hade-te vang kaang in sia khawng haw tuk hi , mahten leipi hum aa a ummi na hempohte pai khawng tuk hi .
61003011	Hitih bangin ihempoh a siatkhawng tuk hangin na nunnak uh cu a thiangthomi hihenna Pathian lakah piak tuk hi .
61003012	Pathian Ni vante kaangin siatsuah khawng ahih ni le van aa a ummi hempoh meiling tuah in a kaangtuitiik khawng ni cu hengpal nawnawm ta hen tin Pathian Ni na ngahlih uh laitakin nun thiangtho nei in a phabel in nung tukin zuam un hi .
61003013	Mahnaven ohte cu Pathian ii tepmi diknak umnak mun vanthak le leithak ngak hung hi .
61003014	Mahhangin ka ih mite mah Ni na ngak lih uh laih in , Pathian maiah sualnak nei ngawl le a thiangmi hi tuk in zuam unna , amah tuah a lemdunmi hi un .
61003015	A ihmi a unau uh Paul in , Pathian ii piakmi cihnak tuah in , amuh tei lakah a ngatmi laikuat sung aa a um bangin Topan eimuh tei hum aa thinsaunak a neihmi cu eimuhte pansuak tuk a deih hangin hi tin ngaisung un .
61003016	Laikuat a ngatmi hempoh sungah , hi thu le la a telnak mun hempoh ah mah tibang in ngan meek hi . A lai kuatmi sungah thu le la hekkhat a ngatmi cu theih hakmi ahih hangin misil le lungmu kho ngawl pawlte cun , Lai Thiangtho a caang dadang tei sullam hilh ciang daan a sual haw bang bokin aping apeng in hilh haw hi . Mahticun amu hum ah siatnak hengtiik cawm haw hi .
61003017	Mahnaven ka ih mite nangmu ca cun hi mi hi na theihsami uh hi . Mahhangin ngaallingzet in um un , nohte daan neingawlmi pawl tei hoihsual tuk ngawlnak in le him no in nangmu umnak mun pen na caak tuk uh ngawlnak in ngaallingzet in um un .
61003018	Ohtei Topa le nunpantu Jesuh Khrih hehpih ningnatnak le amah theihnak sungah khang tawto un . Ama lakah sunloihnak cu atu le kumkhua in um leleng ta hen . Amen .
62001001	A pat penpan a umsami nunnak Thu nangmu lakah lai in ngan ing hi . Mahmi cu beng in ka theihmi uh le mit in ka muhmi uh hi . Mit in ka muhmi uh le khut tuah ka zenmi uh rori hi .
62001002	Hi nunnak cu muhtheih in a cansuak ten oh ten mu hung hi . Mahhangin mah thu cu nangmuh tei lakah son ung a ma , Pa tuah a ummi kumkhua nunnak , keimu tei lakah a theih tiikmi Thu khi nangmuh tei lakah hilh ung hi .
62001003	Pa le a Capa Jesuh Khrih tuah pawlkomnak a neihmi uh sungah na tel theih boknak tuk uh in ka muhmi uh le ka zaakmi uh cu nangmuh tei lakah phuang ung hi .
62001004	Ka lungdamnak uh kim hen tin hi lai hi nangmuh tei lakah ngan ung hi .
62001005	A Capa ii lakpen a theihmi uh thu le nangmuh tei lakah ka phuanmi cu himi hihi ; Pathian cu vaaknak hi , a sungah thimnak imamah um ma hi .
62001006	Mahhangin , amah tuah pawlkomnak nei hung ti nave hungngin thimnak sungah a um uh tacun , a otdan uh hihen , a dehdan uh hihen zol thu son hung hi .
62001007	Mahnaven amah cu vaaknak sungah a um bangin , eimuhte vang vaaknak sungah a um uh ta cun , pakhat le pakhat pawlkomnak nei in a Capa Jesuh Khrih ii thisan in a sualnak uh hempoh thiangtiik zo hi .
62001008	Sualnak nei ma ung a ti uh tale eimuh le eimuh a zolcop hi hung aa a sung uh ah thutak um ma hi .
62001009	Mahnaven Pathian lakah a sualnak uh a phuang uh ta cun , Amah cu muantaak le a dikmi ahih bangin a khelhnakte uh zah tuk aa , a sualnak uh hempohte thiangtiik tuk hi .
62001010	Mahnaven sualnak bawl ma ung a ti uh tacun Pathian cu zolthu son in cangtiik hung ama a thu cu ohtei sungah um ma hi
62002001	Cate aw sualnak na bawl tuk uh ngawlnak in hi lai hi nangmuh tei lakah ngan ing hi . Mahnaven pa khakhat in sualnak a bawl ahitacun a dikmi Jesuh Khrih , eimu ai-awh in Pa Pathian lakah thu a hilhsak theitu nei hung hi .
62002002	Mahten Khrih amah hangin a sualnakte uh zah hi , eimu sualnak bek hi ngawlin mi hempoh tei sualnak vang zah hi .
62002003	Pathian ii thu piakmi a zui uh tacun amah a theitu hi hung hi tih ciang hi .
62002004	Mi pa khakhat in Pathian thei ing tin ti tuk naven a thupiakmi a zui ma tacun , zolthu son in a sungah thudik um ma hi .
62002005	Mahnaven Pathian thu a zuitu cu , a sungah Pathian itnak cangkim in um hi tihnak hi . Pathian tuah pehzom dunnak nei hung hi tih a theih ciangnak uh tuk cu hitihbangin hi .
62002006	A kuakua heihihen Pathian tuah pawlkomnak nei ing a titu cun Jesuh Khrih bangin nung tuk hi .
62002007	Ka it mite aw , nangmu lak aa ka ngatmi thukham hi a thak hi kha ma hi ; a tung penpan na neihmi uh thukham lun khi hi . Mah thukham lun cu na theihsami uh thu hi .
62002008	Mahnaven a tu nangmu lak aa ka ngatmi thukham hi thukham thak hi . Itahimtitale hi thukham hi maan hi tihmi Khrih sung le nangmu sung pen muh theih hi ; Itahimtitale khuathim cu paivawk pepel in vaaknak tatak cu lang zo hi .
62002009	A kuakua heihihen vaaknak sungah um ing a tita vangin a u a nau a huatu cu khuathim sungah um hih lai hi .
62002010	A kuakua heihihen a unau a ittu cu vaaknak sungah um hi , mahhangin midang sualtiiknak a sungah imah um ma hi .
62002011	Hinaven a unau a huatu cu khuathim sungah a ummi hi ; khuathim sungah in vakvai in khuathimnak in a mit a cawtiik taak ilai lam zuan hingngim tih hei thei ma hi .
62002012	Ka cate aw , Khrih hangin na sualnak uh cu ngaihdap ahih zotoh hangin hi laikuat hi nangmu lakah ngan ing hi .
62002013	Pate aw , a pat penpan in a um zo mi na theih uh hangin hih lai kuat hi nangmu lakah ngan ing hi . Khangnote aw , Satan na neh theih uh hangin hih laikuat hi nangmu lakah ngan ing hi .
62002014	Ka cate aw , Pa Pathian na theih uh hangin hih laikuat hi nangmu lakah ngan ing hi . Pate aw , a pat penpan a um zotoh mi na theih uh hangin hi laikuat hi nangmu lakah ngan ing hi . Khangno te aw mi ngil na hih uh hangin hi laikuat hi nangmu lakah ngan ing hi . Pathian thu na sung uh ah um in , Satan vang neh zo uh ci .
62002015	Hi leihum le a sung aa nate hi deih pahsuh un ; hi leihum na deih uh a hitale Pathian itnak nei ma uh ci .
62002016	Leihum ii na hempoh sualnak tisa ii deihmi mihing tei muhmi le deihmi naa , mihing tei ultung tuangkhawnnak aa a ngaihsutmi haw naa hempoh hi pakhat no hei Pa ii lak pen a hungmi hi ma hi . A venghawng haw in lei pen a hungmi ngeh hi .
62002017	Leipi le a sung ummi naa , mihing tei a deih tutun mite thamthong pepel zo hi . Mahnaven Pathian deihnak a bawltu cu kumkhua nung tuk hi .
62002018	Ka cate aw , nidawlbel ni nai zo hi , Khrih ii ngaal hungtuk tih thei uh ci ; tu'n Khrih ii ngaal tampi langzo hi ; mahhangin dawltabel hun naizo tih thei hung hi .
62002019	Himi pawlte hi eimu mi ngangai ahih haw ngawl hangin taisan haw hi . Eimu sung aa a telmi tatak ahi haw tacun pawl leleng haw tuk hi . Hitihbangin a tul sannak haw cu a muhte eimu pawl sung aa mihing ngangai hi haw ma hi tih langtiik hi .
62002020	Mahnaven nohte cu Khrih in Hawvang thiangtho a buak zo hangin na venghawng uh in thutak theitu hi uh ci .
62002021	Nangmu lak aa laikuat ka ngatmi hi thutak na theih uh ngawl hang hi kha ma hi ; thutak thei in zolthu cu thutak pen hung awng ma hi tih vang na theih uh hangin hi saw hi .
62002022	Mah ahitale a kua him zolthu sontu ; Jesuh cu Messiah kha ma hi a titu pawpoh cu zolthu sontu hi ; mahpa cu Khrih ii ngaalpa hi , Pa le Capa a nialtu vang na hi hi .
62002023	Itahimtitale Capa a nialtu cu Pa vang nial bok hi . A kuakua heihihen Capa a pomtu cu Pa vang pom bok hi .
62002024	Mahtibang ahih hangin , a pat penpan na theihmi uh thuthang cu nangmu lungmu sungah komzetin koih un , mahticun phazetin na kem uh tale Pa le Capa tuah a pawlkom dun lelengmi hi tuk uh ci .
62002025	Mahmi kumkhua nunnak cu Khrih amah rori ii tepmi hi .
62002026	Nangmuh a zol nuamli mi pawl tei thu hangin hi lai hi kuat ing hi .
62002027	Nohte cu Khrih in a Hawvang cu nangmu humah a buak zo hangin mah a Hawvang nangmu sung aa a um sung cun midang tei zilhlih kul ma uh ci . Itahimtitale a Hawvang in ihempoh hilh in , a hilhmi cu zolthu hei hi sih ma hi . Thudik hi ; mahhangin Hawvang ii zilhmi cu zui unna Khrih tuah pehzom dun leleng in um un .
62002028	Mahzuh hi , ka cate aw amah tuah na pehzom dunnak uh ah kho leleng un hi . Mahticun amah a hun ten ngaal hannak tuah dim tuk hung a ma a hen Ni ten zakca in ngelhlih kul tuk ma hi .
62002029	Khrih cu dik hi tih thei leng uh ci . Mahhangin a kua heihihen a dikmi a bawltu cu Pathian cate hi tih thei un .
62003001	Pathian ohtei Pa ii a ihdan hi ngaisung teh un ! A ihnak cu nasia ngangai in Pathian cate tin sammi hi hung hi . Mahtin a tihbangin hi ngangai hung hi . Mahhangin hi , hi leipi in ohte a theih ngawlnak cu ! Pathian hei thei haw ma hi .
62003002	Ka ih mite aw , tucun Pathian cate hi zo hung hi ; Mahnaven aitibang tuk laih kam hung tih cu ciang malai hi . Mahnaven Khrih a hun suk ten amah bang tuk hung hi tih cu thei hung hi . Itahimtitale ama hihnak bang rori in mu tuk hung hi .
62003003	Kua heihihen Khrih sungah hitihbang muansannak a neitu cu Khrih a thiantho bangin amah le mah thianglim no in kilkhawi cop hi .
62003004	Kua heihihen a sualtu cu Pathian ii daan palcat hi . Itahimtitale sual tihmi cu daan palcat khi hi .
62003005	Khrih cu mihing tei sualnak thiangtiik sak tukin hung hi tih cu thei uh ci aa , a sungah imah sualnak um ma hi .
62003006	Mahhangin Khrih sungah a ummi pawpoh cun sualnak bawl leh matoh hi . Mahten sualnak a bawl lelengtu cu Khrih a mu awng ngawl mite hi .
62003007	Ka cate aw kuamah in zol haw pahsuh hen , Khrih cu midik ahih bangbokin , kua heihihen diknak a bawltu powpoh cu midik hi bok haw hi .
62003008	Kua heihihen sualnak a bawl lelengtu cu Satan ii ta hi . Itahimtitale Satan cu a pat penpan sualnak a bawltu hi . Pathian Capa a hunnak cu Satan nadehnak siatsuah khawng tukin hi .
62003009	Kua heihihen Pathian ca a himi cun sualnak bawl leleng ma hi . Itahimtitale Pathian nundan a sungah um hi . Mahten Pathian cu a Pa ahih hangin sualnak cu bawl leleng thei ma hi .
62003010	Pathian cate le Satan cate a dangdunnak bel cu hihi hi ; a maanmi a bawl ngawltu le a unau a it ngawltu cu Pathian cate hi ma hi .
62003011	A pat penpan na theih lelengmi uh thuthang cu , “ Pakhat le pakhat itdun un , ” tih hi hi .
62003012	Kain bang hi kha pahsuh un ; amah cu Satan ii ca ah cang in a nau Abel that hi . Ita Kain in Abel cu that him ? Itahimtitale a bawlmi maan ngawlin a nau pai bawlmi cu a maan hangin hi .
62003013	Mahhangin u le naute leihum miten a hua haw tale lamdangsa ta pahsuh un .
62003014	Ohte cu thihnak zamsan in nunnak sungah tum zo hung ; tih thei hung hi . Mahtibang a theihnak uh cu a unaute uh a ih uh hangin hi ; itnak a nei ngawlmi cu thihnak sungah a tang hih lai mi hi .
62003015	A unau a huatu cu mithat hi , mi thattu sungah cun kumkhua nunnak um ma hi ; tih thei uh ci .
62003016	Itnak ngangai itibanghim tih a theihnak uh cu hitihbang hin hi . Khrih in eimu ca in a nunnak pia hi ; mahbangbokin ohte vang a nunnnak uh hi a unau uh tei ca in a pia bok tuk mite hung hi .
62003017	Milian pakhat in a tingsammi a unau khi mu leng naven imah sumsial ngawlin um a hi ta cun Pathian it ing tin itibang ti thei tuk him ?
62003018	Ka cate a itnak uh hi muk le kam tuah bekin it tuk hi ma hi . Itnak ngangai cu dehnak tuah lang tuk hi .
62003019	Mahtibang ahih hangin thutak sungah um hung hi tih a theihnak tuk uh le a lungmu uh in ohte a mawhsiat ten Pathian maiah lungmuang no in a umnak tuk uh cu hihi hi .
62003020	Pathian cu a lungmu uh saangin ngeng saw ngangai in ihempoh theitu vang hi bok hi tih thei hung hi .
62003021	Mahhangin ka ih mite a thinsung uh in a mawhsiat ma ahitale Pathian maiah ngaalhannak nei hung hi .
62003022	Ama lak pen a ngetmi uh hempoh ngah hung hi . Itahimtitale a thu piakmi zui in a deihmi a bawl uh hangin hi .
62003023	Thu a piakmi cu Khrih ii thu piakmi bangin , a Capa Jesuh Khrih um in pakhat le pakhat a ihdun theinak tuk uh in hi .
62003024	Pathian thu piakmi a zuitu pawpoh cu Pathian tuah phialdun in Pathian vangin amah cu phial bok hi . Mahten Pathian ii piakmi Hawvang hangin Pathian cu eimuh tuah pehzom in um hi tih thei hung hi .
62004001	Ka ih mite , Hawvang nei ing a titu pawpoh khi sang pahsuh un , a neihmi Hawvang cu Pathian lak pen a hungmi hi maw , hi ma him tin khingkhai masa un , itahimtitale kamsangdeute mun hempoh ah heng zo haw hi .
62004002	Pathian Hawvang hi le hi ngawl cu hibangin thei tuk uh ci ; kua heihihen Jesuh Khrih cu mihing in hung hi tin a phuangtu cu Pathian lak pen a hungmi Hawvang neitu hi .
62004003	Mahnaven kua heihihen mahtibang a phuang nuam ngawltu cu Pathian lakpen a hungmi Hawvang neitu hi kha ma hi . A neihmi Hawvang cu Khrih ii ngaal lak pen a hungmi hi . Khrih hi ngaal cu hung tuk hi tin thei zo uh ci , a tun hi leihum ah heng zo hi .
62004004	Mahnaven ka cate , nohte cu Pathian cate hi uh ci . Kamsangdeute vang neh zo uh ci . Itahimtitale nangmu sungah a ummi Hawvang cu leihum mi tei sung aa hawvang saangin ngil saw hi .
62004005	Kamsangdeu pawl cun leihum ii thu le la son in lei pi in a thu cu ngai haw hi ; itahimtitale leihum ii ta hi haw hi .
62004006	Mahnaven ohte cu Pathian ta hung hi . Pathian a theitu pawpoh in eimu thu ngai haw hi . Pathian ta a hi ngawlmi cun eimu thu ngai haw ma hi . Mahticun a dikmi Hawvang le a dikngawl hawvang deidatnak cu mu thei hung hi .
62004007	Ka ih mite pakhat le pakhat itdun tuk hung hi . Itahimtitale itnak cu Pathian lakpen a hungmi hi . Mi a ittu cu Pathian ca hi , Pathian theitu hi .
62004008	Mi a it ngawltu cu Pathian thei ma hi . Itahimtitale Pathian cu itnak hi .
62004009	Pathian in a itnak cu a Capa neihcalam hi leihum ah a piaksuknak in langtiik hi . Amah hangin nunnak a cotheinak tuk uh in hi .
62004010	Itnak tihmi cu hitih hin hi . Eimuh in Pathian it hung tih hi kha ma hi . Amah lam saw in it in a Capa pia suk hi ; mahmi cu eimu sualnak ngaihthiamnak tukin hi .
62004011	Ka ih mite hitihbangin Pathian in it ahitale , eimuhte vang pakhat le pakhat it dun tukmi hung hi .
62004012	Kuamah in Pathian cu a mit in mu awng haw ma hi . Mahnaven pakhat le pakhat a itdun uh tacun Pathian pehzom dunnak tuah nung ca in a itnak cu eimu sungah cangkim hi .
62004013	A Hawvang eimu lakah a piak zo hangin Pathian cu eimu sungah um in eimuhte vang a sungah um hung hi tih ciangzet in thei hung hi .
62004014	Pa in a Capa cu leihum nunpantu tukin hah hi tihmi a mu le a hilhtu cu eimuhte hunghi .
62004015	Kua heihihen Jesuh cu Pathian Capa hi tin a phuangtu cu Pathian a sungah um in Pathian sungah vang amah um bok hi .
62004016	Mahten eimuh rori in Pathian ii eimuhte a itnak cu thei in um hung hi . Pathian cu itnak hi aa , itnak tuah a nungmi pawpoh cu Pathian sungah a nungmi hi . Pathian vang ama sungah nung bok hi .
62004017	Thu khennak Ni ten ngaalhannak a neihnak tuk uh in itnak cu eimu sungah cangkimtiik zo hi . Mahten leihum a nunnak uh cu Khrih nunnak bang ahih hangin mah ngaalhannak cu nei rori tuk hung hi .
62004018	Itnak sungah cun thinsuk launak um ma hi . Cangkim itnak in thinsuk launak cu bo khawngtiik hi . Mahhangin launak a nei mitei sungah cun itnak cangkim in um hih malaih hi , itahimtitale thinsuk launak cu cawhkuan daantatnak tuah a pehdunmi hi .
62004019	Pathian a ihnak uh cu aman a ih masak hangin hi .
62004020	Kua heihihen Pathian it ing ti thah lengin a unau a huatu cu zolthu son hi . Itahimtitale a mit aa a muhmi a unau hei itngawl ahitacun muhthei ngawlmi Pathian cu it thei tuk ma hi .
62004021	Khrih ii piakmi thukham cu hi tih hin hi . Kua heihihen Pathian a ittu cu a unau vang it bok tuk hi , tih hi hi .
62005001	Kua heihihen Jesuh cu Messiah hi tin a umtu cu Pathian ca hi . Mahten kua heihihen Pa a ittu cun a cate vang it hi .
62005002	Pathian cate it hung hi tih a theihnak uh cu Pathian amah it in a thu piak mite a zuinak uh in hi .
62005003	Itahimtitale Pathian it hung a tih uh cu a thu piakmi zui hung tihnak khi hi . A thu piakmi cu ohtei ca in zui hak hi ma hi .
62005004	Itahimtitale Pathian ca a himi pawpoh in hi leihum hi neh thei haw hi . Mahten a upnak uh hangin ohte cu leihum nehtu hi hung hi .
62005005	Leihum nehtute cu a kuate him ? Jesuh cu Pathian Capa hi tin a umtu pawpoh cu leihum nehtu hi haw hi .
62005006	Baptizamnak tui le thuaknak thisan tuah a hungmi cu Jesuh Khrih hi . Tui tuah bekin hung ma hi . Tui le thisan ceem in hung hi . Hitibang a hunsuknak cu a dikmi rori hi tin Hawvang in theihpih hi ; itahimtitale Hawvang cu thutak hi .
62005007	Theihpitu pathum um haw hi
62005008	Hawvang le tui le thisan hi haw aa a pathum haw in a theihmi haw thu cu thu khat hi .
62005009	Mihing tei thu theihpihmi cu um hung hi . Mahten Pathian ii theihpihmi cu thupi saw laih hi . A Capa ii thu a theihpihmi cu amah rori in langtiik zo hi .
62005010	Mahhangin kua heihihen Pathian Capa a umtu cun ama lungmu sungah theihnak nei hi ; mahnaven Pathian a um ngawltu cun , Pa in a Capa thu a hilhmi a san ngawl hangin , Pathian khi zolthu sontiik hi .
62005011	Mahticun a theih tiikmi cu hitih hin hi . Pathian in kumkhua nunnak cu pia zo in , mah nunnak cu a Capa hi sungah um hi .
62005012	Kua heihihen Capa a neitu cu nunnak nei hi . Pathian Capa a neingawltu cu nunnak nei ma hi .
62005013	Pathian Capa a umtu ten kumkhua nunnak nei hung tih na theihtheihnak tuk uh in hi laikuat hi nangmu neel ah ngan ing hi .
62005014	Kohte cu Pathian maiah ngaalhannak nei ung hi . Itahumtiahin ama deihnak tuah cun in a ngen uh tacun , a ngetmi uh theih sakkhawng hi tihmi ciangzet-in thei ung hi .
62005015	Ama neel a nget uh sial ten theihsak hi . Mahten theihpih hi tih a theih uh hangin a ngetmi uh hempoh pia hi tih vang thei hung hi .
62005016	Na unau pa khakhat in thihpihtaak ngawl mi sualnak a bawl na mu ta le Pathian lakah thunget sak inna Pathian in luatnak pia tuk hi . Himi cu thihpihtaak ngawl mi sualnak a bawltu tei ca hi . Mahnaven thihpihtaak sualnak um in , mahmi a bawltu tei ca ah cun Pathian lakah thunget sak un ti mang hi .
62005017	Bawl sualmi naa hempoh hi sualnak hi . Mahnaven sualnak hempoh hi thihpih taak sualnak hi ma hi .
62005018	Pathian cate cu sualnak bawl leleng ma hi tih thei hung hi . Itahumtiahin Pathian Capa in hup in Satan in siatsuah thei ma hi .
62005019	Leihum buppi cu Satan in uk naven ohte cu Pathian ta hi hung hi tih thei hung hi .
62005020	Pathian Capa hungsukin ohtei neel ah theihnak pia zotoh tih theih hung hi . Amah cu thumaan tih thei hung aa , ohte cu thumaan sungah um hung hi . A Capa Jesuh Khrih sungah hei um hung hi . Himi hi kumkhua nunnak thumaan hi .
62005021	Ka cate aw pathian maan ngawl te cu pial un hi .
63001001	Pawlpi upa keimah in ka ihmi le upatmi Bawinu le a cate , nangmu lakah hi laikuat hi ngan ing hi . Keimah bek hi ngawlin thudik a theitu hempoh in it haw hi .
63001002	Itahimtitale thudik cu eimu sungah um in kumkhua in eimu neel ah um tuk hi .
63001003	Ohtei Pa Pathian le a Capa Jesuh Khrih in hehpih ningnatnak le daihnak cu pia ta hen , thudik le itnakte vang eimu ta hi leleng ta hen .
63001004	Ohtei Pathian ii thupiaknak bangin , na cate a hekkhat thudik sungah um haw tih ka muh ten ka lungdamzet ing hi .
63001005	Mahhangin ka ihmi le upatmi Nu , pakhat le pakhat itdun teen nung tin kun ing hi . Hihti bang in ka ngatmi hi thukham thak hi ma hi . A pat penpan a theihmi uh thukham hi .
63001006	Hi itnak ka tihmi cu Pathian thukham zui kul tihnak hi . Mahmi thukham cu a pat penpan na theihsa uh bangin , itnak tuah nung un tihnak hi .
63001007	Mizoltu tampi leihum ah heng zo hi . Mah mizoltu pawl ten Jesuh Khrih cu mihing in hung ma hi a titu pawlte cu Khrih ii ngaalte hi haw hi .
63001008	Mahhangin muansannak tuah na nadeh lihmi uh na paihtiik thong tuk uh ngawlnak in le na laksawng tek uh kim no in na ngah theihnak tuk uh in ngaallingzetin um un .
63001009	Akua heihihen Khrih thu zilhnak sungah um ngawlin a valthau in a nungtu cu Pathian nei ma hi . Mahnaven Khrih thuzilhnak sung aa a umtu cu , Pathian nei in a Capa vang nei bok hi .
63001010	Mahhangin mi pa khakhat cu nangmu lakah hengin , hi thu a zilh ngawltute cu na inn uh ah zintungtiik pahsuh un ; “ Na humah daihnak um hen , ” tih hei ti nuam pahsuh un hi .
63001011	Itahimtitale phat ngawlnak a bawltu khi , “ daihnak na humah um tahen , ” a titu cu phat ngawlnak a bawlnak sungah a telbokmi hi .
63001012	Thu son nuam tampi nei ing ; mahnaven lai le laitui tuah cun hilh tuk mang . Eimu lungdam a cangkimzetnak tukin nangmu lakah zin in pumpaak otpih nuam ing hi .
63001013	Nangmu ihmi na unau nu ii ca ten nangmah nuksat bok haw hi .
64001001	Pawlpi upa keimah in ka ihzetmi Gaius na lakah hi laikuat hi ngan ing hi .
64001002	Ka ihmi ka ngualcam , dam no in na um theihnak tukin le ihempoh tuah khua thuzet in na um theihnak tukin , nangma ca thungen ing hi . Hawvang lam ah dam no in um ci tih thei ing .
64001003	Nang cu thutak sungah a um lelengmi nahih bangbokin thutak sungah teimazet in na umnak thu Khristian unau pawl ten hilh in ka lungdamzet ing hi .
64001004	Ka cate thutak sungah nung uh ci tihmi thu ka theih saangin , keimah lungdam tiiktu thudang um ma toh hi .
64001005	Ka ihmi ka ngualcam , na Khristian pih unau tei ca naa nadeh ten na theih awng ngawlmi a hi ta vang in , teizet no in dek ci .
64001006	Itnak na neih daan hi Pawlpi tei lakah son zo haw toh hi . Mailam a hawh haw tuk laih mi lampi ah vang Pathian lungdam zawngin bawm hih in hi .
64001007	Itahimtitale Khrih nadehnak lampi a pat haw ten um ngawltu tei lakpen imah la ngawlin pan haw hi .
64001008	Mahhangin thudik sung aa a nadehnak haw ah , telbok tukin oh Khristian pawl in nasiazet in bawm tuk hung hi .
64001009	Pawlpi tei lakah lai comno ngan ing hi . Mahnaven hotu a nuammi Diotrefes cun ka hilhmi cu imamah in sial tuk ma hi .
64001010	Mahhangin ka hen leh ten a bawlmi hempoh phuang leh tung hi . Eimu thu siazet in a sonmi le zolthu a son mite langlehtiik khawng tung hi . Mahbek hei hi ma laih hi . Khristian unau pawlte a zin haw ten zin tun tuk awi ngawlin tun inn a hon nuam mite hei khi kham in , mahmi pawlte Pawlpi pawleu ah hawlvawk tukin heh tin zuam hi .
64001011	Ka ihmi ngualcam pa aw , a pha ngawlmi cung pahsun , a phami cung saw in , a phami a bawltu pawpoh cu Pathian ta hi . A pha ngawl a bawltu pawpoh cu Pathian mu ma hi .
64001012	A kuakua hei hihen Demetrias paak haw hi , thutak ngangai in paak haw hi . Eimuh vangin mahmi cu a theihpihmi uh hi , ka hilhmi uh hi a maanmi hi tih thei ci .
64001013	Thu hilh tuk tampi nei ing , mahnaven laikung le laitui tuah ngat tuk cun deih ngial mang .
64001014	Zin leh paih tukin ngaisung ing , mahten cangcianzet in hilh leh tung hi .
64001015	Daihnak na humah um ta hen . Na ngualcam ten nuksat haw hi . A ngualcam uh te pumpaak tekin nuksat sak in hi .
65001001	Jesuh Khrih ii nadektu le Jeim ii nau keimah Juda in Pathian ii sammi , Pathian a Pa uh ii ihmi le Jesuh Khrih ii humhimnak sungah a um mitei lakah hi laikuat hi ngan ing hi .
65001002	Pathian hehpihnak , daihnak le itnak cu cangkimzet in nangmu ta hi tahen .
65001003	Ka ihmi u le naute a venghawng uh in a pom teenmi uh nunpatnak thu hi ka thiamtawk in nangmu lakah lai in ngan ing hi ; Pathian in a mihing tei lakah kumkhua phaat tukin a piakmi upnak thu ah in thasuahzet in tang unna zuam un tin a dang deuh in sosuah nuam ing hi .
65001004	Itahimtitale eimuh tei lakah Pathian imamah a sumsial ngawltute a theih uh ngawlin lut tum in , a ngamtat phat ngawlnak hawte selcip tukin , Pathian Thuthangpha cu aping apeng in hilh haw in , eimuh tei To le Lal Jesuh Khrih cu nial haw hi . Mahtibang mihing pawlte cu siatsuahnak co haw tuk hi , tin Lai Thiangtho sungpen tanglaihcawng in hilhhamsa khawng zo hi .
65001005	Na theihsa zomi uh hi . Topan Israel mite Izip ngam pen doksuah tul in a dawllam ten a um ngawltute cu siatnak ah hengtiik hi , tih hi na theih tuk uh in deih ing hi .
65001006	A thu neih theihnak haw sungah um nuam ngawlin a umnak mun a zamsantu van mite khi thei leleng un hi . Amuhte cu leihum khuathim sungah kumkhua thiktaicin in khih comi hi haw in a maksanmi thukhen Ni ten Pathian in siatsuah leh tuk hi .
65001007	Mah van mite bangbok leng in Sodom le Gomorah khua le a elkim khua pawl ten nu le pa sualnak bawl in zoh mawi ngawlin ngamta haw tih khi phawkngil pahsuh un ; amuhte kumkhua mei in bawlsiatnak a thuakmi haw khi mi hempoh tei ca in ngaallinnak in a piakmi hi tih khi lang ciang hi .
65001008	Mahtihbangbok leleng in tukhang mihingte vang na hi bok haw hi , muhnak nei ing ti haw in a tisa haw humah sualnak bawl haw hi . Pathian thu neihnak khi nautat in van aa a ummi mi sunglawite zawnsak haw hi .
65001009	Vancungmi lak pen a upabel Mikhael hei in mahtihbang in bawl ma hi . Moses luang cu a kon co tuk him tin Satan tuah thu a eeldun haw ten nautatnak awnkam tuah in Satan tamsia ngam ma hi ; “ Topan liat hi , ” tin ti thong hi .
65001010	Mahnaven hi mihingte cu a theihtheih haw ngawlmi thu pawpoh cu nautatnak tuah in sonsia haw hi . Mahten ngamsate bangin a tisadeihnak tuah in a theih theihmi haw thilte cu amuh le muh siatsuahtu in cang hi .
65001011	Amu ca in lauhuai thong si ! A zuimi haw cu Kain ii zuimi lampi hi . Tangka deihnak hangin Balaam ii bawlmi sualnak ah a pumpi pia haw hi . Korah bangin ngaaltho in Korah bangin siatnak ah heng bok haw hi .
65001012	Pawlkomnak an na eih langkhat uh ten zahcaaknak neuno hei nei ngawlin ei le in in a noksak tiiktu hi haw hi . Amu ca bek ngaisung haw hi . Huih theuli naven nguahtui paaingawl mi meinim bang haw hi . Cuuk hei ten ngah a nei ngawlmi thingkung bang haw hi , a zung bot in a thi mi thingkung bang hi .
65001013	A lauhuaizetmi tuihualpi bangin zahcaakhuai a ngamtatnakte haw cu tuicawk bangin lang tuk hi . Aksi leng bang hi haw in a thuuk bel khuathimnak mun ah kumkhua um tukin Pathian in bawlsak zo hi .
65001014	Adam pen khangluknak Enok in hi mitei thu le late hilhham zotoh hi . Pathian cu a vancungmi , mithiang thawng tampite tuah hung haw tuk hi .
65001015	Mi hempohte thu khen tukin le Pathian kihcaknak imamah nei ngawlin a ngamta hempoh le Pathian upatnak imah nei ngawl misual ten mullinghah awnkam tuah , amah a sonsiatute thukhen tukin hungtuk hi , ti hi .
65001016	Himi pawl ten phuciak leleng in catngawlin midang sonsia haw hi ; a pha ngawlmi a tisa deihnak zui haw hi , amuh le muh khaisang dun in amu thuthu in i hempoh a bawl theihnak haw tukin midangte pahcawili haw hi .
65001017	Mahnaven ka ih mite aw a Topa uh Jesuh Khrih iitiik mitei a zilhnakte haw khi ciing un hi .
65001018	Nangmuh tei lakah a hilhmi haw cu , “ Nidawlbel hun a hen ten nangmuh a nuihsantu le Pathian kihcaknak nei ngawlin amuh tei lei tisa deihnak a zuitu mihing piang tuk hi , ” tih hi hi .
65001019	Himi pawlte pawlpi lengkeeknak a tultiiktu le tisa deihnak hi ukmi le Hawvang nei ngawltute haw hi .
65001020	Mahnaven ka ihmi nohte cu a thiangthomi na upnak uh humah khangto pepel un hi . Hawvang thiangtho cahnak tuah in thungen unna ,
65001021	A Topa uh Jesuh Khrih in a hehpihnak tuah kumkhua nunnak a piak tuk ni na ngah uh laih hin Pathian ii itnak sungah kho leleng un hi .
65001022	Khristian hi naven a muangkhoh ngawltu ii humah hehpihnak nei un .
65001023	Mite khi mei sung pen suah in pansuak un hi , mahten a dang tei humah hehpihnak le kihcaknak langtiik un , mahnaven a tisa nop sualnak ii noihkhakmi a puante haw khi hua un .
65001024	Bahsual ngawlin cingkhawi aa , sualnak nei ngawlin lungdamnak tuah a sunglawimi a umnak ah a hen theitu ,
65001025	Amah bek a Pathian uh le oh pantu , a bosami hun ah hihen , atu le mailam hunah hihen , kumkhua pen kumkhua tian sunloihnak , thawmngengnak , ngilnak le thu neihnak cu a Topa uh Jesuh Khrih ii hangin a neel ah um leleng tahen . Amen .
66001001	Hi thu hi Jesuh Khrih ii phuanmi hi : A hengpal tukmi nate , a sila tei lakah langtiik tukin Pathian in a lakah a muh tiikmi hi . Mahmi cu Khrih in a vancung mi pakhat hah in a sila Johan lakah a theih tiikmi hi .
66001002	Mahten Johan in a muhmi hempoh cu hilh khawng hi . Pathian lakpen a hungmi thuthang le Jesuh Khrih ii theihtiikmi thudik cu Johan in hitin hilh hi .
66001003	Hi laibu a sialtu le kamsang ii phuanmi thu a theitu le a sung aa ngat mi a zuitute cu thupha co mite hi haw hi . Itahimtitale hi thute a kimnak tuk hun nai zo hi .
66001004	Asia ngam sung aa a ummi Pawlpi salih tei lakah keimah Johan in hitin nuksat ing hi . Tu laitak in a ummi le a um awngsa , mailam ah hei a um leleng tuk mi Pathian le a bawi khunnak mai aa a ummi hawvang salih le ,
66001005	A muanhuai theihpihtu tetti , hinmasakbel Capa , thihnak pen thawh kik leh tiikmi leihum kumpite uktu Jesuh Khrih ii hehpihnak le lemdaihnak cu nohtei humah um ta hen . Ohte it in a thihnak hang sualnak pen luattiik zo hi .
66001006	A Pathian le a pai na dektu hi tukin ohte cu Kumpi le Thiampi phun in a bawlsaktu Jesuh Khrih lakah sunloihnak le huham cu kum zangza in um ta hen . Amen !
66001007	Zo un ! Khrih cu meingo hum pen hung tuk aa mi hempoh in mu haw tuk hi ; amah a suntute vangin mu bok haw tuk hi . Leihum mi hempoh ten siik kik in kap haw tuk hi . Mahticun hi tatak tuk hi . Amen .
66001008	“ Kei cu Alfa le Omega ing hi , ” tin tulaihtak aa a ummi hei hi sih , a umsami le mailam ah vang a um tuk laimi Cungnungbel Topa Pathian in ti hi .
66001009	Keimah cu na unaupih uh Johan ing hi , Jesuh ii nungzuitu pakhat ka hihnak hang nangmuhte tuah pawl khat hi in Khrih uknak sung a teltu tei hum aa haksat thuaknakte ah , a thuaklitu hi bok ing hi . Pathian thu le Jesuh ii phuansuahmi thudik ka hilhnak hangin Patmos tuikulh ah a koihmi haw ing hi .
66001010	Topa'i Ni in Hawvang in um ing aa , ka nunglam pen pengkul aw bang awn ngingzet za ing hi .
66001011	Mahmi awn nging cun , “ Na muhmi hi lai sungah ngan inna , mahmi laibu cu Efesa , Smarna , Pergamum , Thiatira , Sardis , Filadelfia le Laodisia khua salih aa a ummi Pawlpi tei lakah kuat in , ” tin ti hi .
66001012	Mahtin a titu cu a kua him tin hekkik in ka zoh ten sui meivaknak salih mu ing .
66001013	Mah meivaknak tei lakah , mihing bang pakhat angkicual a kemit tian silh in , a awm ah sui awmkilh kilhmi mu bok ing hi .
66001014	Mahmi pai sam cu tumul le vuk bangin ngo hi . A mit cu mei-alh bang hi .
66001015	A ke cu pumsuknak meiling sungah haal tui celhten tah leh mi daal bangin de hi . A aw cu teusang tuicaak aw bang hi .
66001016	A taklam khut in aksi salih na cawi aa , a kam sungpen langnih hiam namsau pakhat tul hi . A maicang cu sunlaihtak ni bangin khaap hi .
66001017	Mahtin ka muh ten mithi bangin a kebul ah lum ing hi . A taklam khut ka humah nga in , “ Lau pahsun , Keimah cu a patnak le a tawpnak ing hi ;
66001018	A nungmi hei hi ing hi . Thi zo na vengin tucun kum zangza ca in nung leh zo ing hi . Thihnak le mithi khua ah thu neitu ing hi .
66001019	Mahhangin na muhmi nate , tulaihtak aa , a ummi le mailam aa , a um tuk laih mite hi ngan in hi .
66001020	Ka taklam khut aa na muhmi aksi salih le sui meivaknak salih tei matlap thuthup cu hitihbangin hi . Aksi salih cu Pawlpi salih tei vancung mite hi haw aa , mei vaknak salih cu Pawlpi salih te hi haw hi , ” tin ti hi .
66002001	“ Efesa Pawlpi ii vancungmi lakah hitin ngan in hi . A taklam khut ah aksi salih cawi in sui meivaknak salih lak aa , a vak kawkawilitu ii thucahmi cu hitibang in hi .
66002002	Na nadehnak thei ing ; teimazetin na nadehdan le thinsau zetin na um zia thei ing hi . Mahten mipha ngawl tei humah thincom ngawl aa na um zia , le nungzuitu hi ngawl napi nungzuitu hi ung titu te khi dongkan in zolthuson ahihnak haw na muh khawngnak thute thei khawng ing hi .
66002003	Na thinsau in keima hangin thuak ci , mahnaven thakiam ma ci .
66002004	Mahnaven mawhsiat tuk pakhat na humah nei ing ; a masa na neihmi itnak tu in nei leh ma toh ci .
66002005	Na caaknak a san zia hi ngaisung in ! Na sual siik in masa na bawlmi khi bawl leh in , na sualnak na zamsan ngawl ta cun hungtung aa , na meivaknak mun dangah thawnsak tung hi .
66002006	Mahnaven pahhuaizet na hihnak pakhat um hi . Nikolas zuitu tei nadehnak cu keima huat bangkeek in huabok ci .
66002007	Bengnei na hi uh ta le hawvang ii Pawlpi tei lak a hilhmi cu ngai un hi . Nehtu tei lakah Pathian huan sung aa a po mi nunnak thingngah eih theihnak thu pia tung hi , ” ti hi .
66002008	“ Samarna Pawlpi ii vancung mi lakah hitin ngan in hi . A patnak le tawpnak , thi naven a nung lehmi ii thucahmi cu hitibangin hi .
66002009	Haksatnak na thuak mite thei ing . Mizawng na hih lam vang thei ing ; mahnaven a ngangai cun milian hi ci . Judah mi hi ung ti haw naven a hi ngaingai ngawl mitei a sonsiatnak haw vang thei ing hi . A muh cu Satan ta hi haw hi .
66002010	Na thuak tuk mi haksatnak cu laupahsin Satan in mi hekkhat te thawng ah khiak tian in teh tuk hi . Ni sawm sung haksat thuak tuk ci . Thih tian thuak nang in . Nunnak suilukhu pia tunghi .
66002011	“ Beng a nei ten Huavang in pawlpi lak aa a hilhmi ngai un , “ Nehtu te cu veinih thihnak pen luat haw tuk hi , ’ ti hi .
66002012	“ Pergamum Pawlpi ii vancung mi lakah hitin ngan in hi . Namsau langnih hiam neitu ii thucahmi cu hitibangin hi .
66002013	Na umnak mun cu thei ing : Satan in a bawi khunnak a koihnak mun ah hi . Ka ca muantak in nung ci ; Satan umnak munah muantak mi ka thu theitu tetti Antipas a thah aih haw hei in , ka hum aa muannak na neihmi kiam cuang ma ci .
66002014	Mahnaven na humah lungkim ngawlnak dawmlaih nei ing ; Israel mite milim biaknak aa an eihnak le nu le pa sualnak bawlin sualnak lamah lamhuai tukin Balaam in Balak a tiikmi thuzirhnak a zuitu mi hekkhat um haw hi .
66002015	Mahbangbokin Nikolas zuitu tei zilhnak a zuitute vang um haw hi .
66002016	Mah ahih bangin hitibang sualnakte pen kik leh un . Na kik leh uh ma tale nangmu tei lakah manlangin hung tung aa , mah mite cu ka kam sung pen tulmi namsau tuah do tung hi .
66002017	Beng na nei uh tale Hawvang Thiangtho ii Pawlpi tei lakaa a hilh mi cu na ngai un . Nehtute cu selmi manaa mohte pia tung hi . Mah i humah suangpeek ngo pakhat ten pia tung aa , mah suangpeek ngo humah a cotu tuk bek tei theihmi amuh tei minthak ngat in um tuk hi , ” ti hi .
66002018	“ Tiatira Pawlpi ii vancungmi lakah hitin ngan in ; A mit mei-alh bang vak aa , a ke cu ciangzet nawtmi daal bangin a demi Pathian Capa ii thucah cu hitibangin hi .
66002019	Na nadehmi thei ing . Itnak na neih zia , muantak na hih zia , na nadeh zia le thinsaunak na neihziate thei khawng ing . Amasa saangin tu in naa tamsaw in dek ci tih vang theiing .
66002020	Mahnaven ka mawhsiatnak pakhat um hi . Mahmi cu Pathian ii kamtai hi ing tin amah no a ti cawmtu Jezebel na hahzauh thongmi khi hi . Jezebel in ka mihingte lampui sual in nu le pa sualnak bawl in milim biaknak ante ei haw hi .
66002021	A sihkik lehnak tukin hunpia na vengin a nun sualnak lampi pen kik leh nuam ma hi .
66002022	Mahhangin natnak tuah ihkhun humah koih tung aa , amah tuah nupa sualnak a bawltute cu nasiazet in thuak haw tuk hi . Amah tuah thil pha ngawl sualnak a bawlte sik kik haw ma tale hi thuaknakte hi a tu rori in a hum haw ah hengtiik tung hi .
66002023	Amah zuitute vang that khawng tung aa , mahticun Pawlpi hempoh ten mihing tei ngaihsutnak hempoh le deihnakte thei khawngtu ka hihlam thei haw tuk hi . Mi akua abang vang na bawlnak uh bangkeek in pia kik leh tung hi .
66002024	Mahnaven Tiatira khua aa a um mi midang pawl ten hi zilhnak pha ngawl cu zui ma uh ci aa , midang tei , “ Satan ii seel mi thu thuuk , ” tih mi thei ma uh ci . Noh tei lakah hilh ing hi , na hum uh ah vanngit suan thuah tuk mang .
66002025	Na pom sa , na neihsa mi uh hi ka hun leh laklawh hahsuah pahsuh un .
66002026	Nehtute le ka deihnak bangin a tawp tian a pehzom in a bawltu tei lakah , ka Pai lak pen ka ngahmi thuneihnak pia tung hi . Minam hempoh tei humah uk theihnak pia tung ; Thik thiangkhut tuah uk theihnak le lei bel bangin sukkeh theihnak thu amuhte pia tung . Ni kong hong aksi vang amuhte pia tung hi .
66002027	
66002028	
66002029	Beng nei hempoh in , Hawvang Thiangtho ii Pawlpi tei lak a hilhmi cu ngai un , ” ti hi .
66003001	“ Sardis Pawlpi ii vancung mi lakah hitin ngan in hi : Pathian ii hawvang salih le aksi salih neitu ii thucahmi cu hitibangin hi . Naa nadehmi thei ing , a nungmi Pawlpi tin na min thangzet naven mithi na hihlam thei ing hi .
66003002	Mahhangin khanglo inna , na neihlaihmi a thihsuak laih ngawlin thazaang a thak in la leh in . Itahimtitale na nadehsa hi Pathian maiah cangkim malai hi tin mu ing .
66003003	Mahbangin a zilhmi haw le na theihsa mite hi phawkngil pahsun : Sang inna , na sualnak pen kik leh in . Khangto ngawlin na um ta le nguca bangin na lak ka hun lam thei tuk ma ci .
66003004	Mahnaven Sardis khua aa a ummi sung pen mi demno ten na puan uh ciangzet in koih uh ci . Puanngo silh in keimah tuah hawh tuk uh ci ; itahimtitale mahtin hawh tukin phu uh ci .
66003005	Nehtute cu mahtibangin puanngo silh haw tuk aa nunnak laibu sung pen a min haw phiat tuk mang hi . Ka pa le a vancung mi tei lakah ka ta hi haw hi , tin ciangzet in hilh tung hi .
66003006	Beng a nei hempoh ten Hawvang Thiangtho in Pawlpi tei lak a hilhmi cu ngai un , ” ti hi .
66003007	“ Filadelfia Pawlpi ii vancung mi lakah hitin ngan in hi : A thiangthomi le a dikmi thu ii thucahmi cu hitibangin hi . Amah cu David ii tawh keemtu na hi aa , kongka a honmi kuamah in khak thei haw tuk ma hi . Ama khahmi cu kuamah in hong thei haw tuk ma hi .
66003008	Na nadeh mi thei ing . Na thazaang dawm tih vang thei ing . Mahnaven ka thu zilhmi zui in muantak in um ci . Na mai-ah kongka hong ing aa , kuamah in khak thei haw tuk ma hi .
66003009	Ngai un ! Judah mi hi ung ti sih aa a hi ngangai ngawl zolthu sontu Satan mihingte cu na lakah hawh in na mai-ah kuntiik tung hi . Nangmah ka ihnak thu hi a venghawng haw in thei haw tuk hi .
66003010	Ka thu piakmi bangin thinsau in haksatnak na thuak theih hangin leihum mi hempoh te thiathazohnak in a hengtuk mi haksatnak sung pen luattiik tung hi .
66003011	Hungpal tung hi . Nehtu na hihnak hang na ngah tukmi laksawng cu kuamah ii lonsak theih tuk ngawlnak in na neihsami pha no in kem in .
66003012	Nehtu cu ka Pathian ii Biakinn sungah khuam in bawl tungaa , mahmi Biakinn cu taisan awng tuk ma hi . Ka Pathian ii min vang a hum ah ngan tung . Mah khuapi cu vancung ka Pathian lakpen a hengsukmi tuk hi . Mahten ka min thak vang a humah ngan tung hi .
66003013	Beng nei hempoh in , Hawvang Thiangtho ii Pawlpi tei lak a hilhmi cu za haw ta hen ” ti hi .
66003014	“ Laodisia Pawlpi ii vancung mi lakah hitin ngan in hi . Amin Amen tih mi , muantak le theitu tetti dik hi in Pathian ii seemsuah mi hempoh tei bulpi , a tawpatnak ii thucahmi cu hitibangin hi .
66003015	Naa nadehmi thei ing . A dap hei hi si ngawl , a sa le hi si ngawl na hih lam thei ing . A dap ta dap lawlaw inna , na sa ta sa lawlaw in tih deih ing .
66003016	A dap le dap ngai si ngawl , a sa le sa ngai si ngawl , lum pelhpulh na hih hang in ka kam pen sia tul tung hi .
66003017	Nangmah cun , “ Kei cu milian mi neinung hi ing , ka kin ka sap mi hempoh nei ing , ” tin ti cawm ci . Mahnaven nangmah no mi nuncim , mi hehpihhuai na hihlam thei cawm ma ci . Nangmah cu mizawng , puansilh ngawl thacang le mitcaw mi hi ci .
66003018	Ngaihsutnak ka piakmi cu , sui ngangai ka lak pen lei inna hau tuk ci . Puanngo vang lei in silh inna zahcaak huai thacang aa na ummi cu hup in . Na mit khua na muh theihnak tukin mitna sii lei in noih in .
66003019	Ka it ka deih mite cu liat in cawhkuan pia ing hi . Mah ahihtak hantiam inna , sualnakte pen kik leh in .
66003020	Ngai in : kongka bulah dingin kongka kiu ing . Akua heihihen , ka aw za in kongka a hon tale a inn sungah tum in a lakah an ei tung aa , amah vang keimah tuah an ei bok tuk hi .
66003021	Nehtu hi zo ing aa , tu in ka pai Bawi tohkham humah ka pai el ah ka khun bangin nehtute cu ka Bawi tohkham humah ka el ah khun theihnak thu pia tung hi .
66003022	Beng nei hempoh in Hawvang Thiangtho ii Pawlpi tei lak a hilhmi cu ngai un , ” tin ti hi .
66004001	Mahcengten muhnak pakhat ka muhmi cu Van ah kongka pakhat hong in mu ing . Mahten a masa aa ka zakmi pengkul aw bang a nging mi aw in , “ Hilai ah hungto inna , hi mi ceng ten a piangtukmi lak tung hi ” tin ti hi .
66004002	Thakhat thu in hawvang in zial hi . Vancung ah cun bawi tohkham pakhat um in a humah mi pakhat khung hi .
66004003	A mitmai cu suang manpha Jasper le suang manpha Karnelian bangin de selsul hi ; a bawi tohkham eelkiim cu Emarald suang manpha ii pianzia bang uical in kiim hi .
66004004	A bawi tohkham eel kim ah a dang bawi tohkham sawmnih le pali na um aa , mah ii tohkham humah puanngo silhin sui lukhu khu in upa sawmnih le pali khung haw hi .
66004005	Mahmi tohkham pen hawphelep zawzok le vanthum dudum thawm thang hi . Mah mi bawi tohkham mai ah cun meivak salih um hi . Mah meivak salihte cu Pathian hawvang salih hi haw hi .
66004006	Bawi tohkham mai ah cun Suang manpha bangin a thiang kilkel mi thalang tuipi (glass sea tihnak hi ) um hi . Mah bawi tohkham kimkot ah , a nunglam a mailam ah in mit tuah a dim mi sahang pali um haw hi .
66004007	A pakhatnak sahang cu kiosa bang hi , a panihnak cu khuicang bang , a pathumnak cu mihing ii mel bang hi aa , a palinak cu a leengli laih mupi bang hi .
66004008	Mah nganhing palite cun ha paluk ten na nei haw aa , mah hate cu a sunglam a pualam in mit nguakcang in dim hi . Sun le zan cat ngawlin , “ Thianghtho , Thianghtho , Thianghtho , Cungnungbel Topa Pathian um zo , um laih le a um tuk laih mi hi ” tin lasa haw hi .
66004009	Sahang pali ten bawi khunnak humah khung in kumkhua pen kumkhua tian a nungmi lakah sunloihnak , upatnak le lungdamnak lasa haw hi .
66004010	Mahtibangin la a sak haw ten bawi khunnak hum aa a khungtu mai ahcun upa sawmnih le palite cun kun in kumkhua in kumkhua tian a nungmi cu bia haw hi . A sui lukhu te haw bawi khunnak mai ah koih in ;
66004011	“ Kohtei Topa le Pathian , Nang cu sunloih upat le huham ngahtakmi hi ci . Itahimtitale nang man i hempoh seemsuah ci aa , na thu in umtiikmi le nuntiikmi hi haw hi , ” tin ti haw hi .
66005001	Bawi khunnak hum aa a khungmi in a taklam khut ah Laizial pakhat a cawi khi mu ing . Mah laizial cu a sunglam a palam in ngatmi hi aa tacik salih tuah khetmi hi .
66005002	Mahten a ngilzetmi vancungmi pakhat ka muhmi in aw ngingzetin , “ A kua kaw tacik khetmi duuk in hi laizialpi hong ngamtu tuk ? tin au hi .
66005003	Mahnaven laizialpi hong in a sung a zo theitu vancung ah heihihen , leihum ah heihihen , leinuai ah heihihen kuamah um ma hi .
66005004	Mahtin laizialpi hongtu tuk a taakmi kuamah um haw ma tih ka muhten nasiapin kap ing .
66005005	Mahten upa pakhat in , “ Kap pahsun ; zo in na ! Judah hin sung pen a hungmi Kiosa tin sammi , David ii casuan mi sunglawi tin sammi cu nehtu hi zo aa tacik salih cu botkeek in laizialpi cu hong tuk hi , ” tin ti hi .
66005006	Mahten , Tuuno pakhat Bawi khunnak laizang ah dingin sahang pali le upa pawl ten a kawn in kiil in mu ing . Mahmi Tuuno cu thahsa a thimi bang hi . Ki salih le mit salih nei hi , mahmi mit salih cu leihum khua hempoh ah hahmi Pathian ii hawvang salihte hi haw hi .
66005007	Tuuno cu hawh in bawi khunnak hum aa a khungmi pai taklam kut aa laizialpi cu la hi .
66005008	Mahtin a laak ceng bek ten Tuuno mai ah cun sahang pali le upa sawmnih le palite cu kun in bok haw hi . Tingtang pakhat le paknamtui tuah a dimmi sui pakaan kuang pakhat tek cawi haw hi ; mah paknamtui cu Pathian mihing tei thu ngetnak na hi hi .
66005009	Lathak hi tin sa haw hi . “ Nangmah cu laizial latu tukin le tacik duuktu tukin taak hi ci . Itahimtitale thahnak thuak zo ci aa na thihnak thawm in phun le nam hempoh le awn tinkim ten za in , mi tampi Pathian lakah henpih ci .
66005010	Ka Pathian uh ii na dektu tukin Thiampi kumpi hin le nam ah , amuh cu bawl zotoh ci aa amuh ten leihum ah uk haw tuk hi . ”
66005011	Ka zoh leh ten vancung mi a thawng a za in sial zawh ngawl tei aw thawm thei ing . Amuhte cu Bawi khunnak le sahang pali le upa tei kimkot ah ding haw in ,
66005012	ngingzetin hitin lasa haw hi . “ Thahnak a thuak tuuno cu huham , hauhsaknak , ngilnak , minthannak , sunloih pahcawihnak le thangphatnak ngah taak hi . ”
66005013	Mahten vanhum ah heihihen , leihum le leinuai ah heihihen , tuipisung ummi heihihen lei le vanhangnuai aa a um nunnak nei hempoh tei lasak aw hi tin za ing . “ Bawi khunnak hum aa khung Tuuno lakah thangphatnak le upatnak , pahcawihnak le ngilnak cu a kumkhua in um ta hen . ”
66005014	Mahten , sahang pali ten , “ Amen , ” tin a doncelh haw ten upa te lu kun in Pathian bia haw hi .
66006001	Mahten Tuuno in tacik salih lak pen pakhat a duh khi mu ing , sahang pali lak pen pakhat in a aw vanthum bangin , “ Hung in ” tin a tihmi za ing .
66006002	Ka zoh ten cipuh ngo pakhat mu ing . A hum khungtu pa cun thal kapnak saili pakhat cawi hi ; amah cu kumpi lukhu pia haw hi . ngaal nehtu in ngaal neh tuk a hawh bangin cipuh hum khungin hawh hi .
66006003	Mahten Tuuno in tacik panihnak a duhten sahang panihnak in , “ Hung in , ” tin a tihmi za ing .
66006004	A dang cipuh san pakhat tul hi . A hum khungtu pai lakah leihum ngaalpi phuak tuk thu neihnak pia haw hi ; mahticun mihingte pakhat le pakhat thatdun theih tukin , namsau ngengpi vang pia haw hi .
66006005	Mahten Tuuno in tacik pathumnak a duh ten sahang pathumnak in , “ Hung in , ” tin a tih khi za ing . Ka zoh ten cipuh hang pakhat mu ing . A hum khungtu pan cuaikhainak pakhat a khut ah cawi hi .
66006006	Sahang pali lak pen awthawm bang ka zakmi in , “ Nikhat thaman sangvut pawngkhat nikhat lawhman Barli pawngthum . Mahnaven Olif kung le Cabit huan cu siatsuah pahsun , ” tin ti hi .
66006007	Mahten Tuuno in tacik palinak a duhten sahang palinak in , “ Hung in , ” tin a tih khi za ing .
66006008	Ka zoh ten cipuh pawl pakhat mu ing . A hum khungtu pai min cu ‘ Thihnak ’ tih mi na hi aa , a nung pen mithi khua in zui hi . Amuhte cu leihum mihing hempoh ii khenli khenkhat te khi , ngaaldonak , paamnak , natnak le sahang tei tuahmawh siatsuahnak tuah thah theihnak tuk thuneihnak piakmi na hi haw hi .
66006009	Mahten Tuuno in tacik panganak duuk hi . Pathian thu a hilh haw hangin le muantak zetin a phuan ngamnak hangin , thahnak tawktu tei hawvangte cu biaklaandawh nuai ah mu ing .
66006010	Amuh ten ngingzetin hitin au haw , “ A thiangthomi le a dikmi Cungnungbel Topa , leihum mi , kohte that in , thi a luang tiiktu te hi ican tian kaw phu la ngawlin le cawhkuan pe ngawlin na um tuk , ” tin ti haw hi .
66006011	Amuhte cu puan ngo pakhat teen piak hi haw in , “ Nangmuh bangin thahnak thuaktuk na unaupih le na sangngamte a kim laklawh hun comno sung um hih un , ” tin hilh haw hi .
66006012	Mahten Tuuno in tacik paluknak a duh khi mu ing . Nasiazet hinhing in ni cu puansia hang bangin hang in hade cu thisan bangin san hi .
66006013	Mahten aksite cu lei ah huihpi in theikuh a muhvawk bangin mutvawk hi .
66006014	Van cu laidalpi bangin zial in thamthong ta hi . Mual le tuikulhte a umnak tek haw pen thawnkhawng haw hi .
66006015	Mahten leihum kumpi bawite , ngam uktute , ngaalbawite , milian , thu neitute , midang hempoh , sal le miluatte tuah suanghol sungah le mual hum suangnuai ah ngelh haw hi .
66006016	Mual le suangpi tei lakah , “ Keimuhte hu delh unna , bawi khunnak tohkham aa , a khungtu mitmai le Tuuno thin-uuknak pen seel zazal in .
66006017	A thin-uuknak haw a hen ni a lauhuaizetmi ni cu heng zo hi , a kuakaw a thuak thei tuk , ” tin au haw hi .
66007001	Mahcengten lei ningli aa a dingmi vancungmi pali mu ing . Mah vancungmi pali ten leihum ah le tuipi humah le thingkung ah huihtheu tuk ngawlin kham haw hi .
66007002	Nisuahnak lam pen a nungmi Pathian ii melciknak tacik cawitu a dang vancungmi pakhat tuul khi mu ing . Pathian in leipi le tuipi siatsuah theihnak thu a piakmi vancungmi pali te ngingzetin sam hi .
66007003	Vancungmi in , “ Ka Pathian uh ii na dektu sila tei cal ah melciknak tacik khet ahih laklawh haw sung cu leipi le tuipi le thingkungte siatsuah hih pahsuh un , ” tin ti hi .
66007004	Mahten Pathian melciknak tacik khetnak in a cal haw ah khetsa mite cu thawngza le thawngsawmli le thawngli hi tin hilh haw hi . Mah mite cu Israel mi namsawm le panih sung pen hi haw hi .
66007005	Judah hin pen thawngsawm le thawngnih , Reuben hin pen thawngsawm le thawngnih , Gad hin pen thawngsawm le thawngnih ,
66007006	Asher hin pen thawngsawm le thawngnih , Naftali hin pen thawngsawm le thawngnih , Manaseh hin pen thawngsawm le thawngnih ,
66007007	Simeon hin pen thawngsawm le thawngnih , Levi hin pen thawngsawm le thawngnih , Issakar hin pen thawngsawm le thawngnih ,
66007008	Zebulun hin pen thawngsawm le thawngnih , Josef hin pen thawngsawm le thawngnih , Benjamin hin pen thawngsawm le thawngnihte hi haw hi .
66007009	Mahcengten ka zo le mipi tamzet mu ing . Kuamah i sialcelh ngawl mipi hi . Amuhte cu mi phunkim , hin le nam kim le awn phunkim pen hung mite hi haw in , bawi tohkham le Tuno maiah ding haw ; puanngo silh haw in a khut haw ah suhsau kang cawi tek haw hi .
66007010	“ Nunpatnak cu bawi khunnak hum aa a khungtu Pathian le Tuuno lak pen hung hi , ” tin ngingpin au haw hi .
66007011	Vancungmi hempoh cu bawi tohkham le upate le sahang pali kimkot ah ding haw in , bawi khunnak mai ah lu kun in Pathian bia haw hi .
66007012	“ Amen ! thangphatnak , sunlawihnak , cihnak , lungdamnak , upatnak , ngilnak le huham cu kumkhua in oh tei Pathian ta hitahen , “ Amen , ” tin ti haw hi .
66007013	Upa sawmnih pali lak pen pakhat in , “ Hi puanngo silhtute hi a kuate kaw ? I laipen hung haw him ? ” tin dong hi .
66007014	“ Topa , ke'n thei mang , nangman thei saw tuk ci , ” tin don ing . Mahten aman , “ Hi mite cu bawlsiatnak nasiazet sungpen a him no in a suak mite haw hi . A puan haw Tuuno thisan sungah sawpin ngotiik zo haw hi .
66007015	Mahhangin Pathian bawi khunnak mai ah dingin biakinn sungah a naa cu sun le zan in dek haw hi . Topa khunnak hum aa khungtu in umpih tuk aa mah a umpihnak cu a himnak a luatnak haw hi tuk hi .
66007016	A ngil haw kial leh tuk ma toh hi ; a dang haw vang dum tuk ma toh hi ; nisa le khua um tulnak vang thuak haw tuk ma toh hi .
66007017	Itahimtitale bawi khunnak laizang aa a ummi Tuuno cu amuhte khaaltu na hi tuk aa , nunnak piatu ciktui umnak ah pui tuk hi . Mahten a hitui haw hempohte cu Pathian in huksak khawng tuk hi , ” tin ti hi .
66008001	Tuuno in tacik salihnak hong in a duh ten van humah imah awn au um ngawlin nazi lang sung hawng dai diudeu hi .
66008002	Mahten Pathian mai aa a ding vancungmi salih mu ing . Amuh tei lakah pengkul salih pia haw hi .
66008003	A dang vancungmi pakhat paknamtui halnak sui khuat cawi in biaklaandawh bul ah ding hi . Pathian mitei thu ngetnak tuah piakcih tuk le bawi khunnak mai aa a ding mi sui biaklaandawh hum ah piak tukin mahmi vancungmi lakah paknamtui tampi pia haw hi .
66008004	Pathian mai aa a dingtu vancungmi ii khut pen paknamtui halnak meikhu cu Pathian mitei thungetnak tuah munkhat in humlam ah kai to hi .
66008005	Mahten vancungmi in paknamtui halnak khuat khi la in biaklanhawh aa mei cu a sungah a thun cengten leihum ah vawk hi . Mahbekten vanthum in , kekta , hawphelep in hinhing hi .
66008006	Mahten vancungmi salih ten pengkul salih tum tukin mansa in um haw hi .
66008007	Vancungmi pakhatnak in a pengkul a tum ten nial le mei , thisan tuah coklawi in leihum ah nguah bangin zu suk luluih hi , leipi ii khenthum khenkhat kang khawng in , thingkung khenthum khenkhat le hamhing hempoh kaangkhawng hi .
66008008	Vancungmi panihnak in a pengkul cu a tum ten a alh dudum mualpi bang khi tuipi thuanthum sungah vawk haw hi . Mahten tuipi ii khenthum khenkhat cu thisan suak khawng hi .
66008009	Tuipi sung nganhing khenthum khenkhat thi khawng haw aa , tembaw khenthum khen khenkhat sia khawng hi .
66008010	Vancungmi a pathumnak in a pengkul tum hi . Mahten aksi ngengzet pakhat mei-alh bangin alhli mi cu van pen cakin luitui le ciktuite khenthum khenkhat humah cu hi .
66008011	Mah aksi ii min cu , “ Saingam , ” hi . Tui khenthum khenkhat cu tuikha suak in mihing tampi mah tui kha a in haw hangin thi haw hi .
66008012	Mahten vancungmi palinak in a pengkul a tum ten ni khenthum khenkhat , hade khenthum khenkhat le aksi khenthum khenkhat cu thim hi . Mahhangin khuavaknak khenthum khenkhat pai hi . Sun khenthum khenkhat , le zan khenthum khenkhat ah khuavak ma hi .
66008013	Mahten zo ing aa , van zangzawl aa a lengmi muvanlai pakhat in ngingzetin , “ Lauhuaidan ! Lauhuai dan ! Vancungmi pathum ten a pengkul a tum haw ten leihum aa a ummi hempoh teica izahtak lauhuai kaw ! ” tin ti hi .
66009001	Mahten vancungmi panganak in a pengkul a tum ten van pen aksi pakhat lei ah a caak mi mu ing . Mahmi aksi lakah taw nei ngawl khuk thukpi honnak tawhcang pia haw hi .
66009002	Mahmi aksi cun taw nei ngawl khuk thukpi cu a hon ten , pumsuknak meipualpi pen a tulmi meikhu bangin meikhu tampi tul bembum hi . Mah meikhu cun ni vaaknak thim tiikin thimzing tung hi .
66009003	Meikhu lak pen khau tampi lei ah cak haw in mah khaute cu aikam ii neihmi ngu bang piak na hi haw hi .
66009004	Mahmi khaute cu hampa , thingkung le a dang thilkungte siatsuah tuk ngawlin hilh haw hi . A siatsuah theih haw tukmi cu a cal haw ah Pathian melciknak tacik nei ngawl mihingte bek hi .
66009005	Khau ten hi mihingte thah theihnak thu nei haw ma hi , ha nga sung bek bawlsiat theihnak thu hei haw . Mi a khalhsiat haw ten a nat dan cu aikam ii peh na bangkeek khi hi .
66009006	Mah ha nga sungah cun thihnak zei haw tuk naven tawk haw tuk ma hi . Thi nuam haw tuk naven thihnak in taisan tuk hi .
66009007	Mahmi khaute cu ngaaldo tukin a ngaallingmi cipuh bang haw hi . A lu haw ah sui lukhu bangmi khu haw in a mai haw cu mihing mai bang hi .
66009008	A lu haw aa samte cu numei tei sam bang hi , a ha haw cu kiosa ha bang hi .
66009009	A awm haw cu ngaaldonak tuk aa bawlmi thik awm phawlum tuah tuam haw aa , a haa haw a kheen haw ten a ngingmi cu ngaaldonak mun aa a tailimi cipuh leng tampi aw bang hi .
66009010	Mei nei haw aa , aikam bangin mi pet thei haw hi . Ha nga sung mi a bawlsiat theihnak haw cu a mei haw in mi nattiik theihnak huham a neih haw hangin hi .
66009011	Amuh ten uktu kumpi bawi nei haw in , mah a kumpi bawi haw cu taw nei ngawl khukpi uktu vancungmi na hi hi . Amin cu Hebru awn in Abaddon hi aa Grik awn cun Apollion hi . ( A matlap cu , “ Siatsuahtu ” tihnak hi ) .
66009012	Lauhuai mi pakhatnak cu bo hi . Himi cengten lauhuai mi panih heng tuk laih hi .
66009013	Mahten vancungmi paluknak in a pengkul tum hi . Pathian mai aa a ummi sui biaklaandawh killi pen awn au thawm thei ing .
66009014	Mahmi aw in vancungmi paluknak lakah , “ Zufrates luipi bul aa kencih in a ummi vancungmi palite cu hah toh zuh in , ” tin ti hi .
66009015	Vancungmi palite cu hah haw in amuhte cu hi nazi , hi ni , hi ha , hi kum kek ten mi hempoh ii khenthum khenkhat that khawngtu tukin a mansa in koih mi na hi haw hi .
66009016	Cipuh hum khung ngaalkapte cu a venghawng haw in milian za nih haw tin hilh hi .
66009017	Mahten muhnak ka neihmi ahcun cipuh le cipuh hum khungte mu ing . A ngaaldonak haw awm phawlumte cu meiling bangin san , safaia tih mi suang manpha bangin tangphaw pian le kaat bangin ai-eng piante hi . A cipuh haw tei lu cu kiosa lu bang na hi aa , a kam sung haw pen mei alh , meikhu le kaatmeite suak tul hi .
66009018	Mah cipuh kam pen a tulmi , mihing siatsuahtu phunthum , mei alh , meikhu le kaatmei in mihing khenthum khenkhat that khawng hi .
66009019	Cipuh tei huham neihnak cu a kam haw le a mei haw ah hi . A mei haw cu ngul bang hi aa , lu nei haw in ; mah a lu haw cu mihingte tuahmawh siatsuahnak in mang haw hi .
66009020	Hi mihing siatsuahtu pulhnak phunthum tei thah ngawlmi mihing ten amu bawlcop mi thil te zamsan nuam cuang haw ma hi . Khuasia biaknak , sui , ngun , daal , suang le thingtuah bawlcop milim , imah za thei ngawl , mu thei ngawl , vaak thei ngawl , awn thei ngawlmi biaknakte cawl cuang haw ma hi .
66009021	Mahbek sial ngawlin mithahnak mitzial bawlnak , nu le pa sualnak le ngukcaknakte pen sikkik nuam cuang haw ma hi .
66010001	Mahten tha ngilzet mi vancungmi pakhat vancung pen tolhsuk mi mu ing . Amah cu meingo in tuam aa , a lu elkim ah Uical um hi . Amai cu ni bangin vaak hi , a ke cu meialh khuam bang hi .
66010002	A khut ah laizial neuno phalh sa cawi hi . A taklam ke in tuipi siik aa , a veilam ke in leihum siik hi .
66010003	Ngingpin a aumi cu , kiosa tampi aw bang hi . Mahtin a au ceng ten vanthuum salih ten tol dudum in aw ngingzet tuah don haw hi .
66010004	A ot bek haw ten lai in ngan tukin el ing hi . Mahnaven van pen aw pakhat in hitin a tih mi za ing hi , “ Van thuum salih tei otmi cu thu-ip in koih in , lai in ngan pahsun , ” tin ti hi .
66010005	Mahten ka muhsa vancungmi , tuipi le leihum aa , a dingtu in vanlam ah a taklam khut zak to in ,
66010006	Kum zaangza a nungmi Pathian , van le leipi , tuipi le a sung aa a um hempohte a bawltu Pathian min salin thu tiamnak bawl hi . Mahten vancungmi in , “ Ngeituk ma toh hi , ” tin ti hi .
66010007	Vancungmi salihnak ii pengkul a tumten a sila kamsang tei lak a kuh no in a hilhsami , a tuptah mi a ngaihsutnakte Pathian in kimtiik tuk hi , ” ti hi .
66010008	Mahten vancung pen aw ka zak mi in a otpih lehmi cu , “ Hawh in na tuipi le leihum aa , a dingtu ii khut sung aa a ummi laizial phalhsami khi la in , ” tin ti hi .
66010009	Vancungmi lakah cun hawh ing aa , laizial neuno cu ngen ing hi . Amah in , “ La inna , ei in , na pum sung pen kha tuk naven , na kam sung pe cun khuaitui bangin hum tuk hi , ” tin ti hi .
66010010	A tihbangcun la in ka eih ten ka kam sungah khuaitui bangin hum hi . Mahnaven ka hem ten ka pum sungah cun khazet hi .
66010011	Mahten a hilhbetmi cu , “ Pathian ii ngam tampi , hin tampi , awn tampi le kumpi tampi tei lak aa a cahmi thu khi phuang in , ” tin ti hi .
66011001	Thil tehnak phaaikung bang pakhat ka lakah pia in , hitin hilh haw hi , “ Hawh ten na Pathian biakinn le biaklaandawh khi teh ten : mahten biakinn sung aa Pathian a biatu te sial in .
66011002	Mahnaven biakinn tual cu teh pahsun , itahimtitale Zentail tei lakah piak hi zotoh aa , mah miten ha sawmli le ha nih sung khuapi thiang cu cilpeek in siatsuah khawng haw tuk hi .
66011003	A theihpihtu ka tetti panih , thangkhau puan silh in hawhtiik tung , amuh ten Pathian thuthang cu ni thawngkhat ni zanih le ni sawmluk sung hilh haw tuk hi , ” tin ti hi .
66011004	Mahmi ka tetti panihte cu leihum bawi maiah a dingtu Olif thingkung panih le mei inn panih hi haw hi .
66011005	Mah mitetti a siatsuah tumtute cu , amuh tei kam sung pen a tulmi mei in a ngaalte cu siatsuah tuk hi ; mahticun amuh siatsuah tumtute thah hi haw tuk hi .
66011006	Van khah theihnak thu nei haw in , Pathian thu a phuan sung haw cu van pen nguah zu tuk ma hi . Tui humah hei thu nei haw in , ciktuite khi thisan suaktiik haw hi . Leipi hi a nuam hun haw pawpoh ten pulhnat a phunphun hengtiik theihnak thu nei haw hi .
66011007	A thu hilhmi haw a celh haw ten tawneingawl khuk sung pen a tulmi sahang in do tuk hi . Mah sahang cun neh tuk aa that tuk hi .
66011008	Mahten a luangte haw cu a Topa haw thinglamteh hum aa , a thahnak haw khuapi lampi ah zamsan haw tuk hi . Mah khuapi ii min cu phuahsan mi nei in Sodom ahimatale Izip na hi hi .
66011009	Mi namkim le ngam hempoh le awn hempoh mang mi hempoh ten a luang haw cu nithum le lang sung zo haw tuk aa , a phum tuk vang kham haw tuk hi .
66011010	Hi kamsang panih tei thihnak hang leihum mihingte cu lungdam haw tuk hi . A lungdamnak haw puai bawl haw tuk aa , pakhat le pakhat laksawng pia dun haw tuk hi ; itahimtitale hi kamsang panihte hangin leihum miten haksatnak tampi thuak haw hi .
66011011	Mahnaven nithum le lang ceng ten Pathian lak pen nunnak haihawh cu hung in amuh tei sungah tum in amuhte cu ding haw hi ; amutu hempoh ten lau in mulling khawng haw hi .
66011012	Mahten mah kamsang panihte cun van pen , “ Hilah hungto un ” tin aw ngingzet za haw . A ngaal pawl tei mitmuh cilcel in amuhte cu meingo tuah van cung ah kai haw hi .
66011013	Mahhunlaitak kek in nasiazetin hinhing in khuapi khensawm ii khenkhat sia khawng hi , mihing thawngsalih thi haw . Midangte cu lau le thinsu in um haw aa , Pathian ii makzia thangphat haw hi .
66011014	Lauhuai panihnak cu bo hi , mahnaven a pathumnak a ngeingawl in heng tuk hi .
66011015	Mahten a salihnak vancungmi in a pengkul cu tum hi ; van pen aw ngingzetin hitin ti hi , “ Leihumpi uk theihnak tuk huham cu ohtei Topa le a Messiah khut sungah um zotoh in kumkhua in kumkhua tian aman uk tuk hi , ” tin hilh haw hi .
66011016	Mahten bawi tohkham hum aa a khung upa sawmnih le pali ten Pathian maiah kun in Pathian cu bia haw hi .
66011017	Amuh ten hitin ti haw hi , “ Cungnungbel Topa Pathian , tulaihtak ah hei um aa , Nidanglaih pen a um zo mi ! A nasiazetmi na huham lang tiikin na uknak tawpan zo na hih hang na min thangphat ung .
66011018	Na thin-uuknak hun hengin mithite thukhennak hun a kim ten Pathian awihngawl pawlte thin-uuknak tuah dim haw hi . Na sila kamsang te le nangmah upattu na mihing a neu a ngengin laksawng a ngahnak hun haw heng hi . Leihum a siatsuahtute na siatsuahnak hun heng zo hi , ” tin ti haw hi .
66011019	Vancung aa a ummi Pathian biakinn hong haw aa , thukham kuang cu muh theih in um hi . Hawphelep zawzok in , vanthum dudum aa , hinhing in nial nguah nasiapin zu hi .
66012001	Mahten van ah lamdang ngangai mi muhnak pakhat na lang hi . Numei pakhat na um in , a vansilhmi cu ni hi ; hade khi a ke nuai ah koih in aksi sawm le panih tuah bawl mi kumpi lukhu a lu ah khu hi .
66012002	Mah nu cu nauhing kuan na hi aa , naukei nat in tauli hi .
66012003	Mahten vanah a dang muhnak pakhat lang lehleu hi . Ngulpi san ngengzet , lu salih le kii sawmkhat neimi lang hi . A lu pakhat humah kumpi lukhu pakhat tek khu hi .
66012004	A mei in van aa aksi khenthum khenkhat lei ah vatsuk vawk khawng hi . Numei nui mai ah dingin nau a hin bek ten eihsak tukin ngak leng hi .
66012005	Mahten numei nun miphun hempoh thikngolh tuah a uktu tuk capa hing hi . Mahnaven nauno cu la in Pathian le a bawi tohkham lamah taipih haw hi .
66012006	Numei nu cu Pathian in mun a lepsaksa mi hampalak ah ni thawngkhat le zanih le sawmluk sung phano a tuamhlawm haw tukin taai hi .
66012007	Mahten van ah ngaaldonak um hi . Mikhael le vancung mi pawl ten ngulpi cu do haw hi ; ngulpi le a vancung mite vangin do bok haw hi .
66012008	Mahnaven ngulpi cu a sun hangin a vancung mite tuah vancung ah um thei haw ma toh hi .
66012009	Ngulpi ngengpi , taanglaih ngulpi , dawi ahimatale Satan tin sammi , lei buppi zoltu cu van pen vawk sukin um zo aa , a vancung mite vang amah tuah um haw hi .
66012010	Mahten vancung pen aw ngingzetin hitin au mi za ing hi , “ Pathian ii nunpatnak cu heng zo hi . Pathian in kumpi bawi ahihnak huham langtiik zo hi . Messiah in a thuneihnak langtiik zo hi . Itahimtitale Pathian mai ah dingin sun le zan a unaupih uh te sualnawntu cu vancung pen vawk hi zo hi .
66012011	A unaupih uh ten Tuuno thisan le thudik a phuanmi haw ii thawm in nehnak ngah zo haw hi . A nunnak haw vang piakphal haw aa , thih vang ngam haw hi .
66012012	Mahhangin van le a sung aa a um hempoh ten na lung uh dam un . Mahnaven lei le tuipi ca cun izah lauhuai him ! Itahimtitale khuasia cu nohtei lak heng suk zo in , hun tam a neih ngawl lam a theih hangin a thin-uk mahtak hi .
66012013	Ngulpi in leihum ah khiaksuk tawk ing tih a theih bek ten capa hingtu numei nu khi hil paih hi .
66012014	Mahnaven numei nu cu ama ca a mun lepsa hampalak ah a len theihnak tukin muvanlai ngengzet ii ha panih pia haw hi . Mahlai mun ahcun kum thum le a lang sung ngulpi ii siatsuah theihtuk ngawlin cingkhawi haw tuk hi .
66012015	Mahten numei nu cu tui in tai hen tin ngulpi in a kam pen tui tultiik hi .
66012016	Mahnaven numei nu bawm tukin leipi in a kam kau in , ngulpi kam pan tulmi tui cu thon khawng hi .
66012017	Ngulpi cu numei nui humah a thin-uk leita in numei ii casuante Pathian thukham zuitu le Jesuh ii phuanmi thutak muangkhotute do tukin tul lehleu hi .
66013001	Mahticun ngulpi cu tuipi mawk ah ding hi . Mahten tuipi sungpen sahang pakhat a tul mu ing . Mahmi cun ki sawmkhat le lu salih nei hi . A ki humah kumpi lukhu pakhat ten khu in , a lu humah Pathian zotsaknak min pakhat ten um hi .
66013002	Mahmi sahang cu tavang bang hi aa , a ke vom ke bang , a kam pawpi kam bang na hi hi . Ngulpi in a neihmi a huham , a kumpi tohkham le a thu neihnakte mahmi sahang cu pia hi .
66013003	Sahang ii lu pakhat cu thihpihtaakin nasiazetin liam naven a maa cu dam leh zo hi . Leihum buppi in lamdangsa in mah sahang cu zui haw hi .
66013004	Ngulpi in a thu neihnak hempoh sahang lak a piak hangin mi hempoh ten ngulpi cu bia haw hi . Mahmi sahang vang cu bia bok haw in , “ Sahang bangtu kua um kaw ? A kua in kaw amah a do thei tuk ? ” tin ti haw .
66013005	Sahang cu pualthaunak le Pathian zawnsak in ot theihnak hon haw aa , ha sawmli le ha nih sung thu neihnak vang hon haw hi .
66013006	Sahang cun Pathian le Pathian min le a umnak mun le van hum aa um hempohte khi heh tin tam hi .
66013007	Pathian ii mihingte do tukin le neh tukin hun hot na hi aa , minam hempoh , ngam hempoh awn phun hempoh le hin hempoh humah thu neihnak piak na hi hi .
66013008	Thahnak thuaktu Tuuno ii nunnak laibu sungah leipi pian laih ngawl aa a min khumsa mite sial ngawl , leihum mi hempoh ten mahmi sahang cu bia haw tuk hi .
66013009	Beng na nei uh ta le ngai un !
66013010	Sal aa mat tuk tihsa mite cu mat hi haw tuk aa , namsau tuah thah tuk tih mite cu thu ngangai in thah hi haw tuk hi . Hitibang hun ten Pathian mihing ten thinsaunak , thuaktheihnak le muankhonak langtiik tuk kul ngangai hi .
66013011	Mahten a dang sahang pakhat lei sung pen tul khi mu ing . Mahmi sahang cun Tuuno bangin ki panih nei aa , ngulpi bangin awn hi .
66013012	Mahmi cun sahang pakhatnak ii , thu neihnak khi ama um laih rori in mang hi . ‘ Thihpihtaak maa liam in , a dam leh mi sahang pakhat nak khi bia un , ’ tin leipi le a hum aa a um hempohte khitiik lo hi .
66013013	Hi a panihnak sahang in nalamdang ngengpite bawl hi . Mi hempoh tei mit muh in van pen meialh cu lei ah caksuktiik hi .
66013014	A pakhatnak sahang i um laih rori in nalamdang bawl theihnak khuan piak ahih taak cu leihum aa a ummi hempoh cu zol thei hi . Namsau tuah liam naven a nunglengmi sahang upat piaknak in ama zuk bawl un tin thu pia hi .
66013015	Sahang pakhatnak ii zuk milim cu awn thei in amah bia ngawltute a thah khawng theihnak tukin , sahang panihnak in pakhatnak ii zuk milim sungah nunnak haihawh piaktum theihnak khuan piak na hi hi .
66013016	Mahmi sahang in mi hempoh , mingeng mineu , milian , mizawng , sal miluat akua abang a taklam khut haw ah ahimatale a cal haw ah melciknak nei tukin a nuam haw vang nuam haw ngawl vang bawl sak lo hi .
66013017	Mahmi melciknak nei ngawltu kuamah in zuak thei lei thei haw tuk ma hi ; mah melciknak cu sahang ii min mahmatale sahang min ai aa a manmi nambat hi .
66013018	Hi laizawn ahhin cihnak man kulzet hi . Cihnak neitu cun sahang nambat ii matlap cu tuat theituk hi ; itahimtitale mahmi nambat cu mi pakhat ii min ai-awh in man mi hi . A nambat cu 666 hi .
66014001	Mahten ka zo le Zion mual ah Tuuno ding leng mu ing . Amah tuah munkhat ah mi thawngza le thawng sawmli le thawngli um haw in mah mite cu a cal haw ah Tuuno le a Pai min ngat in um hi .
66014002	Mahten vancung pen aw nging pakhat , tuihual pi aw le vanthum dudum bang za ing . A thiam zet tei tummi tingtang aw bang hi .
66014003	Mihing 144,000 te cu kumpi tohkham , nganhing pali le upa tei mai ah ding in lathak sa haw hi . Amuh bek ii zil theihmi lathak na hi hi . Amuh bek cu mi hempoh sung pen tatsa mite hi haw hi .
66014004	Amuhte cu mi thiangtho , numei tuah sual awngngawl mite hi haw in , khang Lai Thiangtho bang hi haw hi . Tuuno ii hawhnak hempoh ah zui haw hi . Mi hempoh lak pen tatsami hi haw in , Pathian le Tuuno lakah anthak bangin piak masakbelmi hi haw hi .
66014005	Zolthu son awng haw ma hi , sonsiat tuk i mah neingawl mi hi haw hi .
66014006	Mahten van ah a leng kawkawilimi vancungmi pakhat mu ing . Amah cu leihum minam hempoh , hin hempoh , awn hempoh le ngam hempoh ah kumkhua a khomi Thuthangpha thantu na hi hi .
66014007	Awngingzetin , “ Pathian upat unna , a thawm ngeng le a makdan thangphat un ! Itahimtitale minam kim tei thukhen hun heng zo hi . Van le lei , tuipi le ciktui hempoh bawltu khi bia un , ” tin ti hi .
66014008	Vancungmi panihnak in a pakhatnak cu zui in a ngengzetmi Babilon cu sia zo hi , sia ngah tatak zo hi , a tisa deihnak cabit zu cu mi hempoh pia in khamtiik khawng zo hi , ” tin ti hi .
66014009	Vancungmi pathumnak in amai aa , a lengmi vancungmi panihte khi zui in awn ngingzet tuah , a kua heihihen sahang le a zuk milim bia in , a melciknak a ban ah mahmatale a cal ah a neitu cu :
66014010	Pathian thin-uuknak khuathai sung aa sunsuk mi cabit tui cu in tuk hi . Mahtibangin Pathian thin-uuknak cabit tui a intu cu vancung mithiangte le Tuuno mai pen katmei alh sungah bawl siatnak thuak haw tuk hi .
66014011	Amuhte bawlsiatnak meikhu cu catngawl in a hum lamah zaam to leleng hi . Sahang le a milim zuk biatu le a melciknak tacik neitu tei ca cun sun heihihen , zan heihihen lungmuang zetin colhdamnak hun nei haw ma toh hi , ” tin ti hi .
66014012	Hitibang hun ten Pathian mihingte , Pathian thukham a zuitute le Jesuh ca muantak zetin a nungtu ten thinsau in thuaktheihnak a neih mi haw langtiik kul ngangai hi .
66014013	Mahten vancung pen aw pakhat ka zakmi in , “ Hihi ngan in . Topa muannak hang thihnak a thuaktu te cu mi lungdamte hi haw hi , ” tin ti hi . Mahten Hawvang Thiangtho in , “ Hi zuh hi , a nadeh haw pen cawl haw tuk toh hi , ” tin ti hi .
66014014	Mahten zo ing aa , a ngomi meingo mu ing ; mah meingo humah cun a lu ah sui tuah bawlmi kumpi lukhu khu in a khut ah a hiamzetmi phio cawi mihing bang pakhat mu ing .
66014015	Biakinn sung pen vancungmi pakhat tul in meingo hum khungtu ii lakah aw ngingzet in , “ Na phio cu caang ahnak in mang in , itahimtitale a hun kim zo hi ; ankung cop hun zo hi , leihum ankung te kuaikhawng zo hi ” tin ti hi .
66014016	Mahten meingo hum khungtu in leihum ah a phio cu khiasuk in leihum aa an kung te cu aat hi .
66014017	Mahcengten a dang vancungmi pakhat vancung biakinn pen tulmi mu ing ; amah vang in a hiamzetmi phio nei hi .
66014018	Mahten a dang vancungmi pakhat , meialh uktu biaklaandawh pen tul hi . Phio hiamzet neitu vancungmi lakah nasia zetin hitin au hi . “ Na phio hiamzet mangin leihum cabit huan aa cabitte aat toh in , itahimtitale cabitte min zo hi , ” tin ti hi .
66014019	Mahtin vancungmi in a phio cu leihum ah khiasuk in cabit kung pen cabit ngah cu aat in Pathian thin-uuknak cabit ngawinak sungah khiasuk hi .
66014020	Cabit ngah cu khuapi pualeu lam aa a ummi cabit ngawinak ah a ngawi haw ten cabit ngawinak sungpen thisan luang in , mah thisan cun a zallam pengzanih , a thuuklam pinga tian na khuh hi .
66015001	Mahten vanah a dang a lamdangzet muhnak ngengsih , dangsa sih mi mu lehleu ing hi . Vancungmi salih ten a lauhuai bawlsiatnak natsia salih hunpih haw ; mah bawlsiatnak te cu dawltabel bawlsiatnak na hi hi . Itahimtitale Pathian thin-uuknak dawltabel a langnak hi .
66015002	Mahten ka zo le meialh tuah a tokhelmi thalang tuipi mu ing . Mahbek sialngawl in sahang le a zuk le a nambat ai-awhtu ii humah nehnak neitute vang mu ing . Mah nehnak neitute cu thalang tuipi bul ah dingin Pathian piakmi tingtang cawi haw hi .
66015003	Pathian ii nadektu Moses le Tuuno ii la hi tin sa haw hi . “ Topa , Cungnungbel Pathian , Na thil bawlmi hi izahta ngengin ap-huai him . Minam hempoh tei kumpi bawi , Na lampi cu izah in maan le dikmi hi haw him ?
66015004	Topa nangmah kihca ngawltu kua heng a um tuk ? Na maksanzia phuang tuk a eltu a kua um tuk him ? Nangmah bek a thiangtho mi hi ci . Minam hempoh na lakah hung in bia haw tuk hi . Itahimtitale a dikmi na thil bawlmi cu mi hempoh in mu zo haw hi , ” tin sa haw hi .
66015005	Mahcengten vancungah biakinn hon mi mu ing aa , Pathian umnak puanbuuk thiangtho vang mu ing .
66015006	A lauhuai bawlsiatnak salih hunpihtu vancungmi salih , mahmi biakinn sung pen tul haw hi ; mah mite cun puanpaak silh in sui awm kilhnak tuah a awm haw cu kilh haw hi .
66015007	Mahten nganhing pali lakpen pakhat in kumkhua pen kumkhua tian a nungmi Pathian ii thin-uuknak tuah a dimmi sui khuathai salih cu vancung mi salih tei lakah pia hi .
66015008	Mah Biakinn cu Pathian huham le sunloihnak meikhu tuah dimin vancungmi salih tei hunpih mi a lauhuai bawlsiatnak salihte bo ciang khawng laih ngawl sung cu kuamah biakinn sungah tum thei haw ma hi .
66016001	Mahten biakinn pen aw ngingzet thei ing aa vancungmi salih tei lakah hitin otpih mi aw za ing , “ Hawh unna , Pathian thin-uuknak khuathai salih cu leihum ah leih suk un . ”
66016002	Pakhatnak vancungmi cu hawh in a khuathai cu leihum ah buak suk hi . Sahang melciknak neitu le sahang zuk a biatu tei humah lauhuaizet mi le nasiazet mi meima sia piang hi .
66016003	Mahten vancungmi panihnak in a khuathai cu tuipi humah leih hi . Tui cu mithi sungpen tulmi thisan bangin cang in tuipi sung aa a ummi nganhing hempoh thi khawng haw hi .
66016004	Mahten vancungmi pathumnak in a khuathai cu luitui le ciktui humah a leihsuk ten luitui le ciktuite cu thisan suak khawng hi .
66016005	Tuihum aa thu neitu vancungmi in , “ Hi na thu khennakte cu a dikmi hi ; Maw a thiangtho mi , a tu aa a um mi le nidang lai cawngin a um zo mi , mailam huncaan tian in a um leleng tukmi Pathian ,
66016006	Mithiangthote le kamsangte thisan a luantiik haw hangin , a in haw tuk thisan na piak mi hi a in haw tuk in phu hihim hi , ” tin ti hi .
66016007	biaklaandawh pen aw pakhat ka theihmi cun , “ Topa Cungnungbel Pathian , Na thu khennakte hi a dik le a maan tatak na hihi , ” tin ti hi .
66016008	Mahten vancungmi palinak in a khuathai cu ni hum ah leih hi . Ni cu mihingte mei tuah kattiik theihnak thu piak in um hi .
66016009	Mihingte nisa in kattiik ahih haw tak amuh ten hi haksatnak hum aa thu neitu Pathian min cu sonsia in tam haw hi . Mahnaven amuh ten a sualnak haw pen sik kik ngawlin Pathian hei thangphatnak pe cuang haw ma hi .
66016010	Mahten vancungmi panganak in a khuathai cu sahang ii bawi tohkham humah leih hi . Sahang ii uknak ngam hempoh ah thimnak heng aa , mihingte cu a thuaknak haw na leita taak khasa in lei pet haw hi .
66016011	A natnak haw le a meima hawte hangin Pathian cu tamsia in phuli haw hi . Mahnaven thilsual a bawlnak haw pen sikkik cuang haw ma hi .
66016012	Mahten vancungmi paluknak in a khuathai cu Zufarates luipi humah leih hi . Luitui cu kangkhawng hi . Mahmi cun nisuahnak lam pen a hungmi kumpi tei lampi honsak hi .
66016013	Mahten simphuk bang hawvang thiang ngawl pathum mu ing . Mah mite cu , ngulpi ii kamsung , sahang ii kamsung le kamsang deu tei kamsung pen tul mite hi haw hi .
66016014	Mah mite cu nalamdang bawltu khuasia tei hawvangte hi haw hi . Mah hawvang pathum ten leihum kumpi bawi hempoh munkhat ah puikhawm haw hi . Mahten a puikhawmnak haw cu Cungnungbel Pathian Ni sunglawi ni ten ngaaldo tukin hi .
66016015	Ngai un ! Nguca bangin hung tung hi . Mipi mai ah thacang le zakca in a um haw ngawlnak tuk in hihbu ngawl aa nikcen puan silh a keemtute cu mi lungdam mite hi haw hi , ” tin Topan ti hi .
66016016	Mahten hawvang pathum in kumpi bawite cu Hebru awn in Armageddon a tihmi mun ah pui haw hi .
66016017	Mahten vancungmi salihnak in a khuathai cu huih lakah leih hi . Kumpi tohkham umnak biakinn sung pen aw pakhat hengmi in , “ Cengzo hi , ” tin ti hi .
66016018	Mahten hawphelep zawzok in , vanthum dudum aa , mulling hahzet in hinhing hi . Mihing piansawng mahtibang hinhing um awng ma laih hi ; hinhing lak pen a nasiabel pawl hi .
66016019	Khuapi ngengzet cu khenthum suah in khenkhek ta hi , ngamdang aa khuapi hempohte vang sia khawng hi . Pathian in Babilonte cu cing leleng hi . Pathian in a thin-uuknak cabit tui cu khuathai in Babilonte intiik hi .
66016020	Tuikulh hempoh paithong khawngin , mual hempoh thamthong khawng haw hi .
66016021	Nial ngeng zezet , pakhat pawng zakhat tian a ngitmi van pen cak hi . Mahtibang haksatnak a thuak haw hang mihing ten Pathian cu tamsia haw hi , itahimtitale a thuakmi haw a lauhuai bawlsiatnak cu nasia leita hi .
66017001	Mahten khuathai salih cawitu vancungmi salih tei lakpen pakhat ka lakah hungin hitin ti hi . “ Hung inna , tuipi bul aa a tohmi haw khuapi , minthang tisazuak nu bang khi itin cawhkuan pia in bawlsia haw tuk him tih lak nang .
66017002	Leihum kumpi bawite , amah tuah nupa sualnak bawl haw aa , leihum mite vangin ama taksa sualnak cabit zu a in haw hang kham in ngui khawng haw hi . ”
66017003	Hawvang Thiangtho in uk aa , keimah cu vancungmi in hamlak ah hawhpih hi . Mahlaiah sahang a san humah numei pakhat khung mu ing , mahmi sahang ii pumpi ciing ah Pathian zotsak nautatnak min tampi ngan haw hi . Mahmi sahang cun lu salih le ki sawm nei hi .
66017004	Mahmi numei nu cun a sandaang le sandup van silhin sui khi le bengbet te , suang manpha le kep tuah thuam hi . A khut ah a tisa sualnak zohmawi ngawl tisa zuaknak le dingdeihhuai thil tuah a dimmi sui khuathai pakhat cawi hi .
66017005	A cal ah thu-ip matlap nei mi min pakhat ngan haw . “ A ngengmi Babilon , tisazuak le leihum aa ningdelhhuai hempoh tei nu ” tin ngan haw hi .
66017006	Mahten mahmi numei nu cu , Pathian mihing tei thisan le Jesuh thu zuinak hangin thahnak a thuaktu tei thisan a in hang , ngui in kham hi tin mu ing . Mahmi nu ka muh ten lamdangsazet ing hi .
66017007	Mahten vancungmi pakhat in , “ Ita lamdangsa cim ? Numei nu ii thu-ip matlap le , numei nui a hum aa a khunmi , lu salih le ki sawm nei sahang ii matlap thu-ip cu na hilh nang .
66017008	Hi na muhmi sahang cu nung awng naven tucun nung leh ma toh hi , taw nei ngawl khuk sungpen tul tuk aa , siatnak le lalthongnak ah letvawk tuk hi . Leihum mihing , leipi pian laih ngawlin nunnak laibu sung aa min a ngat ngawl pawl ten mahmi sahang a zoh haw ten lamdangsazet haw tuk hi . Nung awng naven tucun nung leh ma toh ; mahnaven lang leh tuk laih hi .
66017009	Cihnak le theihnak kul hi . Lu salih cu numei nui khunnak mual salih hi . Kumpi bawi salih vang na hi haw hi .
66017010	Mah kumpi bawi salih sung pen panga cu tu zo haw aa , pakhat cun uk laih , a dang pakhat cu hung ma lai hi . A hun ten hun comno sung uk tuk hi .
66017011	Nung awng naven tu in nung leh ngawl toh mi sahang cu kumpi bawi liatnak hi ; kumpi bawi salih lakah a telmi na hi aa siatnak le lalthong nakah heng tuk hi .
66017012	Ki sawmkhat na muhmi cu ngam uk tawpan laihngawl kumpi bawi sawmkhatte hi haw hi . Mahnaven amuhte cu sahang tuah nazi pakhat sung uk tukin thu neihnak piak hi haw tuk hi .
66017013	Hi sawmkhat ten a huham haw le a thu neihnak haw cu sahang lakah pia tukin ngaihsutnak nei tek haw hi .
66017014	Amuh ten Tuuno do haw tuk hi , mahnaven Tuuno le a sammi , a tenmi le amah a muangtu ten neh haw tuk hi ; itahimtitale , Tuuno cu bawi hempoh lak pen bawi bel , kumpi hempoh lakpen kumpi bel na hi tin ti hi .
66017015	Mahten vancungmi in , “ Numei tisazuak nui khunnak tui na muh mite cu , ngam hempoh , minam hempoh , hin hempoh le awn hempohte hi haw tuk hi .
66017016	Ki sawmkhat na muhmi le sahang ten tisazuak nu cu hua haw tuk hi . A neihmi thil hempoh lonsak haw tuk aa , thacang in zam haw tuk hi . A ciik ei haw tuk aa mei tuah hal kang haw tuk hi .
66017017	Pathian ii tuptahmi a bawlsuaknak haw tukin Pathian in a lungmu sung haw ah bawl nuamnak lungmu koih hi . Mahhangin lungmu munkhat , nadek langkhat haw in , Pathian thu a kim laklawh a ngam uknak huham haw cu sahang lakah pia haw hi .
66017018	Na muhmi numei cu leihum kumpi bawite uktu khuapi ngeng hi , ” tin ti hi .
66018001	Mahcengten vancungmi pakhat van pen tolhsuk khi mu ing . Amah cun thu neihnak huham ngengzet nei in , a vaak nakin leihum buppi vaaktiik khawng hi .
66018002	Ngingzet in hitin au hi . “ Numei nu cu tuzo hi . A ngengzetmi Babilon cu sia zo hi . Khuasia le hawvang siasuak ten luah haw in a sungah ningdelhhuai le mitkem hah vanote dim haw hi .
66018003	Itahimtitale minam hempoh ten tisa nopsaknak ca a deihmi haw sualnak zu in haw in kham khawng haw hi . Kumpi bawite tuah nupa sualnak bawl haw hi , “ Sumbawlte vangin supnak nei ngawl numeinu tisa nopsaknak hangin milian suak haw hi , ” tin ti hi .
66018004	Mahten aw dang pakhat vancung pen ka theihmi in hitin hi . “ Tul un , ka mihingte ; Hi nui lak pen tul un , a sualnak sungah tel pahsuh un , cawhkuan a tawhnak ah vang tel kha pahsuh un .
66018005	Itahimtitale a sualnak cu van khongto in a phatngawlnak cu Pathian in ciing leleng hi .
66018006	Nangmu hum aa a bawl bangkeek in ama humah bawl bok un . A bawlmi ii letnih in phuba la un . Nangmu in tuk aa , a tawhhelmi saang han saw deuh in a in tuk khuat sungah tawhhel sak un .
66018007	Sunloihnak le nunnopnak amah no a piak dun cop zah in natnak le khawngaihnak pia un . Itahimtitale a lungmu sungno in , ‘ Hilai ah khung ing , kumpi bawinu hi ing , meivong hi mang , khawngaihnak tawk awng tuk mang , ’ tin ti hi .
66018008	Hitihbang ahih hang , nikhat sungin a humah pulhnat tung tuk aa , natnak , khawngaihnak le paamnak te tawk tuk hi . Meituah halnak tawk tuk hi . Itahimtitale a thu a khentu Topa Pathian cu Cungnungbel hi , ” tin ti hi .
66018009	Lei tisa sualnak le taksa nopsaknak sung aa a teltu leihum kumpi bawi ten Babilon khuapi meikang khu amuh haw ten kap in au haw tuk hi .
66018010	Mahtibangin a thuaknak amuh haw ten thuak kha bok sual kawn ung tih lau in khualathim ah dingin , “ Izahtak lauhuai him ! Izahtak mulling hah him ! Khua ngeng le khuapi Babilon ! Nazi pakhat sungin cawhkuan piaknak tawk ta ci , ” tin ti haw tuk hi .
66018011	Leihum aa sumbawlte vang mahmi nui caa in kap haw , itahimtitale kuamah in a van haw lei haw ma toh hi .
66018012	Kuamah in amuhtei sui , ngun , suang manpha , kep manpha , pat puan ngo , san daang puan , pu puan le puansante , a vangzetmi thing tuah bawlmi thil phuphun saiho , dal , thik , suangval le
66018013	thing zimui , masala , paknamtui , a khazet mi mura , frankinsens , cabit le situi , vainim le sangvut , khui le tuu , cipuh le cipuh leeng le mihing salte vang kuamah in lei haw ma toh hi .
66018014	Sumbawl ten mahmi nui lakah , “ Ka nei a hin tin na hazawl mi thilpha hempoh paithong khawng zo , na letnak le na sunloihnak te bo khawng zo aa itikmah ten ngah leh tuk ma toh ci , ” tin ti haw hi .
66018015	Mahmi khuapi sung aa sumbawl milian pawl ten a thuaknak sung aa telkha sual tuk a lau haw hangin , a khuala nakah ding haw tuk hi . Khuangai in kap haw tuk aa ,
66018016	“ Lauhuai em ! Mulling hah si ! Babilon khuapi cu ! Patneem tuah tahmi puanngo , sandaang le sandup puante silh le ceengmek aa , sui mankhung , suang manpha le kep khi mawite tuah thuam thei li mek ta ven .
66018017	Mahnaven nazi pakhat sungin a hauhsaknak hempoh cu paitiik khawng ta hi , ” tin ti haw tuk hi . Tembaw mawngtu bawite le tembaw hum khungtu hempoh , tembaw sung aa na dektu le tui hum aa nuncaknak a zeitu hempoh ten khawla pi pen dingin ,
66018018	Khuapi meikang khu amuh haw ten , “ Hi khuapi bang khuapi itikmah ten um awng ma hi , ” tin au haw hi .
66018019	A lu haw leivul leih in kap in au haw in , “ Lauhuai le mulling hah mahtak si , hi khuapi ca ong ! Tembaw nei aa tui humah sumbawltu hempoh cu numei nu ii letnak thawm in milian a suahnak haw khuapi hi . Mahnaven nazi pakhat sungin a neihnak hempoh bo thong khawng , ” tin ti haw hi .
66018020	Maw van , Babilon siatnak a hang lungdam in ! Maw Pathian mite , tiikmi le kamsangte lungdam aipuang in um un . Itahimtitale noh tei hum aa a thil bawlmi hangin Pathian lak pen cawhkuannak tawk zo hi .
66018021	Mahten a thangilzet vancungmi pakhat in cang ngawinak suangpeek tia suang pakhat la in tuipi sungah vawk thah in hitin ti hi , “ Hiti bang hin Babilon khuapi cu vawksuk hi tuk aa , kuamah in mu leh haw tuk ma toh hi .
66018022	Aw mawi tingtang le mihing tei awzai , pheveu tum thiam tei pheveu aw le pengkul aw te na sung pen nging leh tuk ma toh hi . Na dehnak phuphun dektu te na sungah mu leh haw tuk ma toh hi . Cang ngawinak aw nging vang zaak hi leh tuk ma toh hi .
66018023	Na sungah mei inn vaak muhtuk um leh awng tuk ma toh hi . Zihuaitu tangval aw heihihen zak tuk um leh tuk ma toh hi . Na sum bawlte khi lei humah huham nei bel te hi haw aa , na mit zial thiamnak in leihum aa mi hempoh zol khawng thei ci .
66018024	Pathian mite le Kamsang tei thisante a sungah a luan hang Babilon cu cawhkuan piak hi zo hi ; mahzuh hi , leihum aa thahnak thuaktu tei thisan cu hi khua sungah luang hi .
66019001	Mahcengten vancungmi tampi ii aw bang ka theihmi in hitin ti hi , “ Pathian cu thangphat hi tahen ! Nunpatnak le sunloihnak le huham cu oh tei Pathian ta hi .
66019002	A thukhennak cu a dik le a maanmi hi . Numei tisazuak nu , a tisa deih sualnak tuah leipi a nin tiiktu cu thukhennak thuak zo hi . Pathian na dektute a thah hang amah cu Pathian in cawhkuan pe zo hi , ” tin ti haw hi .
66019003	Amuh ten hitin aubet haw laih hi , “ Pathian cu pahcoih hi ta hen ! Khuapi kaangnak meikhu cu kumkhua in van ah kai hi . ”
66019004	Mahten upa sawmnih le pali le nganhing pali te cu a lu haw kun in bawi tohkham hum aa a khungtu Pathian cu bia haw hi . Amuh ten “ Amen ! Pathian cu pahcoih hi ta hen , ” tin ti haw hi .
66019005	Mahten bawi tohkham pen aw pakhat a hengmi cun hitin ti hi . “ Oh tei Pathian cu pahcawi un ; ama na dektute le a mihingte , a neu a ngeng ti ngawlin amah a kihcatu hempoh in pahcawi un . ”
66019006	Mahcengten mihonpi aw bang le tuihualpi aw bang , vanthum bang aw za ing . Mahmi aw cun , “ Pathian cu pahcoih hi ta hen ! Itahimtitale Topa , Cungnungbel oh tei Pathian cu kumpi Topa hi .
66019007	Lungdam aipuang in um nung ! A maksaknak cu pahcawi nung ; itahimtitale Tuuno mopuai hun heng zo hi , a khanglai nu vang mopuai bawl tukin a mansa hilhial in um zo hi .
66019008	A silh tukin patzai tuah tahmi puanngo de silsel piak hi zotohhi ” tin ti hi . ( Mahmi puanngo cu Pathian mihing tei thilpha bawlnakte hi ) .
66019009	Vancungmi in , “ Hihi ngan in : Tuuno mopuai nakah sammi pawlte cu mi lungdam mi hi haw hi . Hi thu hi Pathian thu dik hi , ” tin ti hi .
66019010	Mahten amah bia tukin a ke bul ah kun ing ; mahnaven a ma in , “ Mahtin kun pahsun , kei vang nangmah bangbok in a nadektu hi ing hi . Jesuh ii phuanmi thutak a pomkhotu na unaupih tei lak pen pakhat hi bok ing hi ; Pathian bek biaktukmi hi , ” tin ti hi . Kamsangte lungtho tiiktu cu Jesuh ii phuanmi thutak khi hi .
66019011	Mahten vancung khi hong in mu ing aa , cipuh ngo pakhat um hi . A hum khungtu cu , suantaak le midik tin sammi hi . Thu a khen ten le ngaal a do ten thumannak tuah khen in do hi .
66019012	A mitte cu meialh bang hi aa , a lu humah kumpi lukhu tampi khu hi . A humah a min ngan sa in um hi . Mahnaven amah sial ngawl kuamah in thei haw ma hi .
66019013	A vansilh mite cu thisan baang khawng hi . A min cu , “ Pathian Thu ” na hi hi .
66019014	Vancung ngaalkap ten patzai tuah tahmi puanngo thiangtho silh in cipuh ngo hum khung in zui haw .
66019015	A kam sung pen a hiamzet mi namsau pakhat , minam tampi a nehnak tuk tul hi . Thik thiangkhut tuah uk tuk aa , Cungnungbel Pathian thin-uuknak cabit ngawinak sungah cabit bangin ngawi tuk hi .
66019016	A puan ah le a kawng ah min a ngatmi haw cu , “ Kumpi hempoh lak pen kumpi , To hempoh lak pen Topa , ” tin hi .
66019017	Mahten vancungmi pakhat ni hum ah ding mu ing . Van aa leng vano tei lakah nging zetin hitin au hi . “ Pathian ii bawlmi puai ngengpi ah hung khawm un .
66019018	Hung unna , kumpi bawite , ngaal bawite , ngaalkapte , cipuh le cipuh uktute , mi hempoh , sal heihihen , miluat heihihen , mineu heihihen , mingeng heihihen , himi hempoh tei ciik ei un ” tin ti hi .
66019019	Mahten sahang le leihum kumpi bawite le a ngaalkapte cu cipuh hum khungtu le a ngaalkapte do tukin munkhat ah taangkhawm haw hi .
66019020	Sahang cu man in thawng khia haw aa , a mitmuh in kamsang man ngawl tampi nalamdang bawl theite vang man cih haw hi . ( Mahmi nalamdang a bawlnak in sahang melciknak tacik neitute le a milim biatute cu na zol ngah hi ) . Sahang le kamsang cu munkhat in kaatmei tuah a alh leleng mi meipi sungah a nungcung in vawk haw hi .
66019021	A ngaalkapte haw cu cipuh hum khungpai kamsung pen a tulmi namsau in that haw hi . Vano hempoh ten a cik haw a eih theihzah haw in ei haw hi .
66020001	Mahten vancung pen vanmi pak-hat tolh in a khut ah tawneingawl khukpi honnak tawhcang le a ngitzetmi thik taicin khau cawi mu ing .
66020002	Mah vancungmi cun ngulpi taanglai aa ngulpi teek , Dawimangpa ahimatale Satan tihmi man in , thik taicin khau tuah khih in tawneingawl khukpi sungah kum thawngkhat sung khia hi .
66020003	Kum thawngkhat a kim laklawh kuamah zoltoh pahsuh hen tin mahmi khuk sungah cun tawh kalh in tacik khen cih hi . Mahcengten hun comno sung hah leh hi tuk laih hi .
66020004	Mahten bawi tohkhamte le a hum a khungtu , thu khen theihnak a hum haw aa piak mite mu ing . Jesuh ii phuanmi thutak le Pathian thu a phuan haw hang thah thuaktu tei hawvang te mu ing . Mah mite cun sahang bia haw ma hi ; a milim vang bia haw ma hi . Sahang melciknak cu a ban haw ah heihihen , a cal haw ah heihihen nei haw ma hi . Nung leh in kumpi bawi bangin Khrih tuah kum thawngkhat sung uk haw hi .
66020005	( A dang mithi te cu kum thawngkhat a kim laklawh tho kik haw ma hi ) . Hi mi hi , thihnak pen thawhkiknak amasabel hi .
66020006	Hibangin mithi thawhkiknak masabel in a teltu cu mi lungdam le thupha co mite hi haw hi . Veinih thihnak in a hum haw ah thu nei leh ma toh hi . Pathian le Khrih tei Thiampi dekin amuhte tuah kum thawngkhat sung uk haw tuk hi .
66020007	Kum thawngkhat nungten Satan cu a thawngtaaknak pen suah hi tuk aa ,
66020008	Leihum hempoh ah khenkeek in a ummi minamte zol tukin hawh tuk hi ; Mah minamte cu Gog le Magog tihmi hi haw hi . ngaaldo tukin Satan in munkhat ah khawmkhawm tuk aa tuipi eel aa phiilneel zah hi haw tuk hi .
66020009	Leihum hempoh ah dim haw in Pathian mihing tei umnak mun le a deihzetmi khuapi cu kilcih haw hi . Mahnaven van pen mei-alh caksuk in kang hum khawng hi .
66020010	Mahten amuhte zoltu Dawimangpa cu sahang le kamsang maanngawl a vawknak haw tuiting bangin a tingmi meipi le kaatmei sungah vawk haw hi . Mahlaiah a sun a zan in haksa le bawlsia in um cimit haw tuk hi .
66020011	Mahten a maksan tohkham ngo le a hum a khungtu mu ing . Lei le van ten Bawi tohkham hum khungtu ii umnak pen taisan khawng haw in , amuhte cu mah mun ah um leh haw ma toh hi .
66020012	Mahcengten a thisate a neu a ngeng in Bawi tohkham maiah a din haw mu ing . Laibu te kau haw in ; mahcengten a dang laibu pakhat nunnak laibu tihmi kau lehleu haw hi . Mithisate cu mahmi laibu sung aa khum sa mi a nadehnak haw bangin a thu haw khen in um hi .
66020013	Mahten tuipi in a sung aa a ummi mithite suahtul hi . Thihnak le mithi khuate vangin a khahcih mi haw mithite suah bok haw hi . A venghawng haw in a nadehnak haw bangin a thu haw khen in um hi .
66020014	Mahten Thihnak le Mithi khua cu tuiting bangin a tingmi meipi sungah khiaksuk hi haw hi . ( Mah tuiting bang meipi cu veinih thihnak khi hi ) .
66020015	Akua abang heihihen nunnak laibu sung aa , min ngan a hi ngawl hempohte cu tuiting bang a ting meipi sungah vawk na hi haw hi .
66021001	Mahcengten vanthak le leithak mu ing . Amasa aa a ummi lei le vante pai in tuipi vang um leh ma toh hi .
66021002	Mahten khuapi thiangtho Jerusalem thak cu pasal nei tuk khanglai in a pasal tuk mi tawk tukin a mansa in van a thuam bangin thuam in Pathian lak van pen tolh suk khi mu ing hi .
66021003	Bawi tohkham pen aw ngingzet ka zak mi in , “ Pathian umnak inn cu mihing lakah hi zo hi . Amah cu amu lakah um tuk aa , amuhte cu ama mihing hi haw tuk hi . Pathian amah rori amu lakah um tuk aa , a Pathian haw hi tuk hi .
66021004	A mit hitui hempoh huksak khawng tuk hi . Thihnak um leh tuk ma toh hi . Khuangaih lungleng kahnak le natnak um leh tuk ma toh hi . Itahimtitale mah mite cu pai khawng zo hi .
66021005	Mahten bawi tohkham hum aa khungtu in , “ Zo un ! thil hempoh a thak in bawl zo ing hi , ” tin ti hi . Ka lakah , “ Hi thu hi ngan in , itahimtitale a dikmi le muantakmi thu hi , ” tin ti hi .
66021006	Mahten hitin hilh lehleu hi , “ I hempoh celh khawng hi zo hi . Keimah cu Alfa le Omega ing hi , a patnak le a tawpnak hi ing hi . Akua abang a dangdum mite cu man piak kul ngawl ciktui pen a luangmi nunnak tui intiik tung hi .
66021007	Nehtu hempoh ten hihi co haw tuk hi . A Pathian haw hi tung aa , amuhte cu ka canau te hi haw tuk hi .
66021008	Mahnaven , ngaalnawm mite , muangkho ngawlte , ningdelhhuai khuasia biatu , laithatte , nupa sualnak bawltu , mitdawi thiam , milim biatu , le zol thusontu tei umnak tuk cu tuitingpi bang meipi le kaatmei sungah na hi tuk aa , mahmi cu veinih thihnak hi , ” tin ti hi .
66021009	Vancungmi salih lakpen a dawltabel vancungmi , a lauhuai bawlsiatnak salih tuah a dimmi khuat salih a cawitu in ka neel ah , “ Hungin , Tuuno ii zi tuk mothak lak nang , ” tin ti hi .
66021010	Hawvang Thiangtho in zial in , vancungmi in a sangzetmi mual humah hawhpih hi . Mahten Jerusalem khuapi thiangtho cu Pathian lak vancung pen tolhsuk khi lak hi .
66021011	Pathian sunloihnak tuah a vaakmi khuapi na hi hi . Jasper tihmi suang manpha bangin de in thalang bangin ciang hi .
66021012	A kimkot in a sangzetmi pangtuah uum haw aa , kongka sawm le panih nei hi , mah kongka cu vancungmi sawm le panih ten cing haw hi . Mah kongka ahcun Israel minam sawm le panih tei min ngan haw hi .
66021013	Pangkhat ah kongka pathum ten um hi , nisuahnak lamah kongka pathum , hanglam ah kongka pathum , saklam ah kongka pathum , nitumnak lamah kongka pathum tin um hi .
66021014	Khuapi upnak kulhtian cu , innkiil tawphah suang sawm le panih humah phutmi hi haw hi ; mahmi suang humah cun Tuuno ii tiikmi sawm le panih tei min ngan haw hi .
66021015	Ka lak aa a hilhtu vancungmi in khuapi le a pang le kongkate tehnak sui ngolh cawi hi .
66021016	Khuapi ii a zallam , a saulam , a sanglam bangve khawng hi . Vancungmi in tehnak ngolh tuah mahmi khuapi cu teh hi . A zallam peng thawngkhat le zanga , a saulam peng thawngkhat le zanga le a sanglam vang peng thawngkhat le zanga leleng bok hi .
66021017	Vancungmi in a tehnak tuah lengin pang vang cu a teh ten pi zanih le sawmluk sang hi .
66021018	Pang cu Jasper tihmi suang manpha tuah bawlmi hi aa , khuapi cu thalang bangin a ciangmi sui ngek tuah bawlmi hi .
66021019	Khuapi tohnak nuaitabel suang phah cu suang manpha a tuatuam tuah puahmi hi . A pakhatnak cu jasper , a panihnak cu safira , a pathumnak cu agate , a palinak cu emerald ,
66021020	a panganak cu onix , a paluknak cu karnelian , a salihnak cu quartz , a liatnak cu beril , a kuanak cu topaz , sawmnak cu khalsidoni , sawm le khatnak cu turquoise , a sawm le panihnak cu amethyst tihmi suang manpha nam tuatuam tuah bawlmi hi .
66021021	Kongka pi sawm le panih cu kep suang manpha tuah bawl haw in ; kongkapi pakhat tek cu kep suang manpha pakhat tek tuah bawlmi hi . Khuapi lampi cu sui ngek in bawlmi hi aa thalang bangin ciang hi .
66021022	Mah khuapi ah biakinn um ma hi . Itahimtitale a biakinn cu Topa Pathian Cungnungbel le Tuuno hicih toh hi .
66021023	Ni le hade tei vaaknak vang kul ma hi . Itahimtitale Pathian sunloihnak cu mah khuapi ah vaak aa , a mei inn haw cu Tuuno hi .
66021024	Leihum mi hempoh ten mah khuapi vaaknak hangin hawhnak mu haw tuk aa leihum kumpi bawi ten mah khuapi sungah a hauhsaknak haw sum le paai te keng haw tuk hi .
66021025	Mah khuapi ii kongkapite cu sunnilui in hong haw aa khak leh haw tuk ma toh hi ; itahimtitale mah lai ah zan tih um ma toh hi .
66021026	Leihum minam hempoh ten a hauhsaknak haw le a phatnak haw cu khuapi ah hunpih haw tuk hi .
66021027	Mahnaven mah khuapi sungah a thiangtho ngawlmi imah tumtuk ma hi . Zahcaakhuai thil a bawltu le zol thusontute vang tum haw tuk ma hi . Tuuno ii nunnak laibu sung aa min a ngat mite bek tum haw tuk hi .
66022001	Mahten mahmi vancungmi cun thalang bangin a demi nunnak luitui cu lak hi . Mahmi lui cu Pathian le Tuuno ii bawi tohkham pen put in ,
66022002	khuapi lampi laizang ah luang hi . Mahmi lui ii lang le langah nunnak thingkung um in hakhat veikhat , kumkhat in veisawm le veinih ngah hi . A cehte cu mi namkim ii damnak hi .
66022003	Pathian ii tamsiatnak tawktu hempoh mahlai khuapi sungah muh tukin um haw tuk ma hi . Pathian le Tuuno ii bawi tohkham cu mah khuapi ah um tuk aa , a na dektu pawl ten amah cu bia haw tuk hi .
66022004	Amuh ten a maicang mu haw tuk aa , amin cu a cal haw ah ngan haw tuk hi .
66022005	Mahlai ah zan um leh tuk ma toh hi , mei inn heihihen ni ii vaknak heihihen kul haw tuk ma hi , itahimtitale Topa Pathian cu a muhtei khuavaknak hi tuk aa , amuh te cu kumpi bawi bangin kumkhua in uktu hi haw tuk hi .
66022006	Mahten vancungmi in ka lakah , “ Hi thute hi a maanmi le muantakmi hi . Kamsang tei lakah a Hawvang Thiangtho a hahtu Topa Pathian in a hengpal tuk mi thilte khi Ama na dektute theitiik tukin a vancung mite tiik hi , ” tin ti hi .
66022007	Jesuh in , “ Ngai un , hungpal tung hi . Hi laibu sung aa ngatmi kamsang awnkam a zuitute cu mi lungdam hi haw hi , ” tin ti hi .
66022008	Keimah Johan in hite hi za ing aa thei ing hi , mahtin ka muh ka zak nung ten hitibang thil a laktu vancungmi ii ke bul ah bokin bia tukin um ing hi .
66022009	Mahnaven aman , “ Bia pahsun ! Kei hei nangmah bangin le na unau kamsangte bangin le hi laibu sung aa ngatmi thu a zuitute bang in Pathian ii na dektu hi bok ing hi . Pathian bia saw in , ” tin ti hi ;
66022010	Mahten ka lakah , “ Hi laibu sung aa nganmi Kamsang awnkam hi thuthup thu-ip bang koih pahsun , itahimtitale hi thute hi kim pal tuk hi .
66022011	A kua heihihen thil pha ngawl bawltu in bawl hih haw ta poh hen ; thilpha bawltu in bawl hih poh hen : ningdalhhuai a ngamtatu in ningdalhhuai in ngamta hih haw ta hen . Mahten a thiangthomi cu thiangtho in um hih ta hen , ” tin ti hi .
66022012	Jesuh in , “ Ngai un , hungpal tung hi . Amuh tei dehnak bangin pia tukin a deh man haw keng tung hi .
66022013	Keimah cu Alpha le Omega , apatnak le a tawpnak ing hi , a masabel le a dawlbel hei hi ing hi , ” tin ti hi .
66022014	A puante haw ciangzet-in sawp aa , nunnak thingkung pen thingngah eih theihnak thu le khuapi aa kongka pi pen tum theihnak thu a neitute cu mi lungdam mi hi haw hi .
66022015	Mahnaven uicote , mitzial thiamte , nupa sualnak bawltute , mithatte , milim biatute le zolthu sontute ong cu khua pualam ah um haw tuk hi .
66022016	“ Keimah Jesuh in Pawlpi tei lakah hi thute than tukin ka vancungmi nohtei lakah hawhtiik ing hi . Keimah hi David casuan ing hi . Keimah hi a vaak zetmi nikonghong Aksi ing hi , ” tin ti hi .
66022017	Hawvang Thiangtho le mothak ten , “ Hung in , ” tin ti haw hi . Hi thu a theitu hempoh ten , “ Hung in , ” titek haw tuk hi . A dangdum mi hempoh Hung un , nunnak tui a duhtu hempoh in manpia ngawlin in haw hen .
66022018	Keimah Johan in hi laibu sung aa ngatmi Kamsang awnkam a theitu hempoh lakah ngaallinnak pia ing hi ; Hi Kamsang awnkam humah akua heihihen thudang a beettu cu Pathian in a humah hi laibu sung aa nganmi a lauhuai bawlsiatnak khi beet hi bok tuk hi .
66022019	Mahten akua heihihen hi laibu sung aa nganmi Kamsang awnkam hi kimno in phuang ngawlin a phiat vawktu cu , hi laibu sung aa , a co tukmi nunnak thingngah le khuapi thiangtho sung aa tum theihnak a cotukmi khi Pathian in phiahvawk sak bok tuk hi .
66022020	Hi thu hempoh hi maan hi tin theihpih in tetti a khantu in , “ Maan hi , hungpal tung hi , ” tin ti hi . Amen . Hungtoh in hi Topa Jesuh .
66022021	Topa Jesuh ii hehpih ningnatnak cu nohtei humah um ta hen .
