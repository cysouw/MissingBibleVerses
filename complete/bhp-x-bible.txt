# language_name:        Bima
# closest ISO 639-3:    bhp
# ISO_15924:            Latn
# year_short:           
# year_long:            
# vernacular_title:     
# english_title:        The New Testament in Bima
# URL:                  http://gospelgo.com/q/Bima%20Bible%20-%20New%20Testament.pdf
# copyright_short:      
# copyright_long:       
# notes:                
40001001	Akeku dafta wa'i ra waro Ruma Isa Al Masih , londo ra mai la Daud , londo ra mai la Ibrahim . Ratampu'u aipu la Ibrahim sampe zi la Daud , ngara-ngara wa'i ra waro Ruma Isa vune ratunti ake :
40001002	la Ibrahim , la Ishak , la Yakub , la Yehuda ro ari¯dohona , la Peres ro la Zerah ( ina sia¯doho ngarana la Tamar ) , la Hezron , la Ram , la Aminadab , la Nahason , la Salmon , la Boas ( inana ede¯du la Rahab ) , la Obed ( inana ede¯du la Rut ) , la Isai , ro Sangaji Daud .
40001003	
40001004	
40001005	
40001006	Ratampu´u aipu Daud sampe wakatu pakikai bangsa Israel aka Babel wara ratunti ngara-ngara ¯bune ake : la Sulaiman ( inana ede¯du wei wa´u la Uria ) , la Rehabeam , la Abia , la Asa , la Yosafat , la Yoram , la Uzia , la Yotam , la Ahas , la Hizkia , la Manasye , la Amon , la Yosia , la Yekhonya ro ari ra sa´ena .
40001007	
40001008	
40001009	
40001010	
40001011	
40001012	Ratampu´u aipu bangsa Israel rapaki aka Babel sampe rawarakai Ruma Isa wara ratunti ngara-ngara ¯bune ake : la Yekhonya , la Sealtiel , la Zerubabel , la Abihud , la Elyakim , la Azur , la Zadok , la Akhim , la Eliud , la Eleazar , la Matan , la Yakub , la Yusuf rahi la Maria . Ro la Maria edeku warakai Ruma Isa ¯dipehekai Al Masih
40001013	
40001014	
40001015	
40001016	
40001017	Nda¯di ra¯di tampu´u aipu la Ibrahim sampe la Daud sara´ana wara sampuru upa londo ra mai . Ratampu´u aipu la Daud sampe rakakai wakatu dou Israel paki aka Babel wara sampuru upa londo ra mai rau . Ratampu´u aipu dou Israel rapaki aka Babel sampe ngganakai Al Masih wara sampuru upa londo ra mai rau .
40001018	Ndakeku caritana warakai Ruma Isa Al Masih , inana ¯ba Ruma Isa Al Masih ede¯du la Maria , so¯di angi la¯bo la Yusuf . Pala sawatipu ¯ba sia¯doho nikana , palasi la Maria nawa´ura na´e loko . La Yusuf wati ¯badena ¯ba one la Maria na´e lokona kai kuasa Roh Allah .
40001019	La Yusuf , dou so¯dina ede , ede¯du dou mato´a ¯di hukum Taurat . Nda¯di sia nane´e dengga so¯di angina , pala kai nari-nari , loaku¯du wati maja la Maria ¯di tando dou mboto .
40001020	Wunga timba-timba ¯ba la Yusuf lampa rawi ede , sia nifina . Ade nifina ede , edana mala´eka Ruma manggahi ¯di sia , " Yusuf , londo ra mai la Daud , aina dahumu nika la¯bo la Maria , ¯bara ana dou to´i ma wara ade lokona ede ede¯du randa¯dikaina ¯ba kuasa Roh Allah .
40001021	La Maria ¯dimanggana sa¯bua ana mone . Ana dou to´i ede pa¯buapu nggomi tangarakaimu Isa , ¯bara Sia ¯dimakasalama ela-Na ra¯di dosa sia¯doho . "
40001022	Samenana ede nda¯di ndedekaina loaku¯du nda¯dina au ranggahi ¯ba Ruma rakarongga ¯ba nabi-Na , ede¯du ,
40001023	" Sa¯bua dou sampela ¯dimana´e loko ro nanggana ana mone . Ana dou to´i ede ¯ditangarakai Imanuel . " ( Imanuel ede¯du nggahi Ibrani ma aona " Ruma Hatalla wara la¯bo ndaita " ) .
40001024	Sawa´u ¯ba tu´u la Yusuf , sia karawina au ranggahi mala´eka Ruma ede ¯di sia . Sia nikana la¯bo la Maria .
40001025	Pala salama la Maria watipu ngganana anana ede , la Yusuf wati maru campona la¯bo la Maria . Ro sawa´u ¯ba nggana ¯ba la Maria ana dou to´i ede , la Yusuf tangarakaina ana dou to´i ede Isa .
40002001	Ruma Isa rawarakaina aka kota Betlehem ¯di dana Yudea aipu wakatu parenta ¯ba Sangaji Herodes . Aipu wakatu ede pila-pila dou ta ele ma loa poda ilimu ntara maina aka Yerusalem .
40002002	So¯di rero ¯ba sia¯doho , " Ta¯beku Ana dou to´i ede ma¯bou ranggana ¯diman¯dadi sangaji dou Yahudi ? Mada¯doho ra´edamu ntara-Na mawontu tawela ele , ro mada¯doho maimu ¯dimanemba Sia " .
40002003	Wakatu ringa ¯ba Sangaji Herodes au manda¯di ede , sia nawancuku we¯dina , ndede rau sara´a dou aka Yerusalem .
40002004	Edempara kau ¯ba sia sara´a mana´ekai imam , ro guru-guru agama dou Yahudi mai ka¯boro weki . Edempara so¯di ¯ba sia ¯di dou¯doho ede , " Ta¯beku ¯diwarakai Sangaji rasake ¯ba Ruma Hatalla ? "
40002005	Cambe ¯ba sia¯doho , " ¯Di kota Betlehem ¯di dana Yudea . ¯Bara ndake ratunti ¯ba sa¯bua dou nabi ,
40002006	´ Nggomi Betlehem , ¯di dana Yehuda , nggomi sakali-kali laina ma cumpukai to´i ¯diwoha kota-kota mana´e ¯di Yehuda . ¯Bara ra¯di nggomina ¯dimamai sa¯bua dou mana´ekai ma ¯dimana´ekai ela-Ku Israel . ' "
40002007	Sawa´u ¯ba rakana haba ede , Herodes ouna dou-dou maloa ilimu ntara ma ramai ele mai ede kai nari-nari . Edempara so¯di ¯ba sia ¯di dou¯doho ede ¯bune aiku ntara ede tampu´u tadana .
40002008	Sawa´u ¯ba ede kau ¯ba sia lao dou¯doho ede aka Betlehem ro nggahi ndakena , " Laora , ngupa ka¯baepu Ana dou to´i ede . Nggara nggomi¯doho mawa´usi eda Ana dou to´i ede , ngoajapu nahu , loaku¯du nahu rau malao nemba Sia . "
40002009	Edempara lao sia¯doho . Eda wali ¯ba sia¯doho ntara ra´edana ntoina tawela elena . Nawancuku neo adena sia¯doho edana ntara ede ! Ntara ede ma´ulu wea kai sia¯doho , edempara midina pas ese mai ¯ba hi¯di warakai Ana dou to´i ede .
40002010	
40002011	Lu´u sia¯doho ¯di ade uma ede , ro edana Ana dou to´i ede la¯bo la Maria ina-Na . Sia¯doho suju ra nembana Ana dou to´i ede , edempara sia¯doho henggana hi¯di ntau ra wara sia¯doho , ro ¯donggo ra mbeina ¯di Ana dou to´i ede , masa , kamaya , ro ¯dupa .
40002012	Ruma Hatalla ngoa ra kawarana sia¯doho ¯di ade nifi loaku¯du aina mbali aka Herodes . Nda¯di sia¯doho dulana ta ncai ma kalai .
40002013	Sawa´u ¯ba dou-dou maloa ilimu ntara ede laona , mala´eka Ruma katadana weki ¯di la Yusuf ade nifi . Nggahi mala´eka ede , " Herodes nane´e ngupa Ana dou to´i ede ¯dihadena . ¯Bara ndedena tu´ura , wa´apu Ana dou to´i ede la¯bo ina-Na lao pesopu wekimu aka Mesir . Ngge´epu ta aka sampe Nahu manuntu wali la¯bo nggomi . "
40002014	Tu´u la Yusuf , ro ¯di aimanga¯di ede wa´u sia wa´ana Ana dou to´i ede la¯bo ina-Na aka Mesir .
40002015	Sia¯doho ngge´ena ta aka sampe made Herodes . Ndedeku nda¯dira au ranggahi Ruma kai ncai nabi-Na , ndake , " Nahu ma´ou ana-Ku ra¯di Mesir . "
40002016	Wakatu ¯bade ¯ba Herodes ¯ba one dou-dou maloa ilimu ntara ma ramai ele mai ede kekona sia , sia na´ipiku mbanina . Edempara parenta ¯ba sia hade sara´a ¯dambe-¯dambe to´i mone ma umu ¯dua mba´a la awana aka Betlehem ro ¯di rasa kompe ra peina . Ede ncihi ncao la¯bo haba rarakana ¯di dou-dou maloa ilimu ntara ede ma¯boha wakatuna tadana ntara ede .
40002017	Ndedeku nda¯dina au rawa´u parana nggahi ¯ba Nabi Jeremia , ede¯du ;
40002018	" Aka Rama maringaku eli nangi , ¯duru ra ¯dala ro weta . La Rahel manangi ¯duru ra ¯dala wea ana¯dohana ; sia wati ne´ena ¯direre ¯bara ana¯dohona wati¯du warana . "
40002019	Sawa´u ¯ba made Herodes , wakatu la Yusuf mbuipu aka Mesir sa¯bua mala´eka Ruma katada walina weki ¯di la Yusuf ¯di ade nifina .
40002020	Nggahi mala´eka ede , " Dou-dou ma ne´e hade Ana dou to´i ede , nawa´ura made . ¯Bara ndedena tu´ura , wehapu Ana dou to´i ede la¯bo Ina-Na lao mbalira aka Israel . "
40002021	Tu´ukai la Yusuf edempara wa´ana Ana dou to´i ede la¯bo ina-Na lao mbali aka Israel .
40002022	Pala sawa´u ¯ba ede la Yusuf ringana ¯ba one Arkelaus , ana Herodes macepe amana nda¯di sangaji aka dana Yudea . Nda¯di la Yusuf nadahuku lao ta aka . Sawa´u ¯ba la Yusuf rakana ngoa ra tei wali rambei ¯ba Ruma ade nifina , edempara lao la Yusuf aka dana Galilea .
40002023	Ta ede sia ngge´ena ¯di kota Nasaret ngarana . Ade ndedekaina nda¯dira au ranggahi ¯ba nabi-nabi ma¯boha Ana dou ede : " Sia ¯dipehekai Dou Nasaret . "
40003001	Aipu wakatu ede mai la Yahya Mataki kandeu karaso dou ¯di so sarae aka Yudea , ro tampu´una hotoba .
40003002	" Tobara ra¯di dosa-dosamu , " nggahina , " ¯Bara Karaja´an Saroga wa´ura ¯deni ! "
40003003	La Yahya akeku dou rapehe ¯ba Nabi Yesaya ade nggahi ra eli ake " Wara dou ma´ou nggao ncau ¯di so sarae , ' Sadiapu ncai ¯di ru´u Ruma ; kapiripu ncai ¯diru´u Sia . ' "
40003004	La Yahya kanina kani randawi kai kere onta . Salepena randawi kai huri , ro ngaha ra nonona ede¯du kasanto ro oi ani wu¯ba .
40003005	Mboto dou ma mai ¯di la Yahya ede¯du dou ra¯di Yerusalem , ra¯di sara´a dana ra rasa Yudea ro ra¯di rasa kompe ra pei Sori Yordan .
40003006	Sia¯doho mangaku dosa-dosa sia¯doho , ro la Yahya kandeu karasona sia¯doho aka Sori Yordan .
40003007	Mboto rau dou Farisi ro dou Saduki mamai ¯di la Yahya , mane´e ¯di kandeu karaso . Pala wakatu sia edana sia¯doho mamai , nggahi sia ¯di sia¯doho , " Nggomi¯doho dou da¯bae ! Nggahi cou nggomi¯doho loamu hori weki ra¯di hukuma Ruma Hatalla ¯di ainaina makento ?
40003008	Katadapu kai rawimu ¯ba one nggomi wa´ura tobamu ra¯di dosa-dosamu .
40003009	Aina kacaimu nggomi¯doho loamu hori weki ra¯di hukuma kai nggahimu ¯ba one la Ibrahim ede¯du wa´i ra waromu . Kawarapu , kone kai wadu-wadu ake , Ruma Hatalla naloaku kanda¯di londo ra mai ¯diru´u la Ibrahim !
40003010	Ponggo wa´ura sadia ¯di¯bo´okai fu´u haju sampe awa amuna . Sanikina fu´u haju ma wati mbua wua ma taho ¯di¯bo´o ro ¯di paki ade afi .
40003011	Nahu makandeu karaso nggomi¯doho kai oi ¯dikatandakai ¯ba one nggomi¯doho wa´ura toba ra¯di dosa-dosamu ; pala ¯dimamai sawa´u ¯ba nahu , ¯dimakandeu karaso nggomi¯doho kai Roh Allah ro afi . Sia ncewi na´e kuasa-Na ntewi kaisi nahu ! Kone ¯di mawa´a wea sapatu-Na nahu ake wati patuna .
40003012	¯Di rima-Na wara ¯doku ¯dimbe¯dikai sara´a gando-Na sampe rasona . Gando ¯dika¯boro-Na ¯di ade jompa , pala sara´a saroena ¯dika´a-Na ¯di ade afi ma wati loa made . "
40003013	¯Di wakatu ede Ruma Isa losana ra¯di Galilea lao aka Sori Yordan . Ta aka Sia lao rakana la Yahya ro rahona kandeu karaso .
40003014	Pala la Yahya cobana tula raraho-Na ede . Nggahi la Yahya , " Madaku sapodakaina ¯di kandeu karaso ¯ba Ita , ake Ita ma mai ¯di la mada . "
40003015	Pala cambe ¯ba Ruma Isa , " Wati ¯bunena ru´u wakatu ake . ¯Bara kai ndedena ndai takarawiku samenana rakane´ekai ¯ba Ruma Hatalla . " Nda¯di Ruma Isa kandeu karaso ¯ba la Yahya .
40003016	Sawa´u ¯ba nggori kandeu karaso , Ruma Isa losa lalona ra´ade oi ¯di sori ede . We¯di lalompa hengga weki langi , eda ¯ba Ruma Isa Roh Allah londona ¯bune nasi dara ¯di weki ndai Ruma Isa .
40003017	Edempara ringana eli Ruma Hatalla manggahi , " Akera ana-Ku meci ¯ba Nahu . Sia makasana wea ade-Ku . "
40004001	Sawa´u ¯ba ede Ruma Isa wa´a ¯ba Roh Allah aka so sarae loaku¯du goda ¯ba Ibilis .
40004002	Upampuru nai aimanga¯di upa mpuru nai aimarai Ruma Isa wati ngaha ra nonona . Edempara Ruma Isa iuna hi¯do .
40004003	Mai Ibilis ro nggahina , " Nggara Nggomi Ana Ruma Hatalla , kaupu wadu-wadu ake nda¯di roti . "
40004004	Cambe ¯ba Ruma Isa , " ¯Di ade Alkitab ratunti : Manusia wati morina kai roti mpoa , pala namori kai rauku sanikina nggahi ra eli rarenta ¯ba Ruma Hatalla . "
40004005	Sawa´u ¯ba ede Ibilis wa´ana Ruma Isa aka Yerusalem , kota maraso , ro wi´ina Ruma Isa ta ese kali ¯bawo Bait Allah .
40004006	Edempara Ibilis nggahina ¯di Sia , " Nggomi Ana Ruma Hatalla . Nggara ndedesi babu la´awara , ¯bara ade Alkitab wara ratunti ¯bune ake , ' Ruma Hatalla nakauku mala´eka-mala´eka-Na ¯dimasandaka Nggomi , sia¯doho ¯dimasakaka aona Nggomi kai rimana , loaku¯du e¯di-Mu wati tudu ¯ba wadu . ' "
40004007	Cambe ¯ba Ruma Isa , " Pala ¯di ade Alkitab wara ratunti rau , ' nggomi aina cobamu Ruma Hatalla , Rumamu . ' "
40004008	Sawa´u ¯ba ede Ibilis wa´a walina Ruma Isa ese doro ma ¯dese poda ro turu teina ¯di Sia samenana karaja´an ¯di dunia ake ro sara´a ntau ra warana .
40004009	Edempara nggahi Ibilis ¯di Ruma Isa , " Sara´ana ake nahu ¯dimambei ¯di ru´u Nggomi , nggara Nggomi suju ra nembamu nahu . "
40004010	Cambe ¯ba Ruma Isa , " Lao nggomi Ibilis Mataki goda ! ¯Di ade Alkitab wara ratunti : Nembapu Ruma Hatalla , Rumamu , ro karawi weapu ¯di ru´u Sia mpoa . "
40004011	Cumpukaina Ibilis tu´u wi´ina Ruma Isa , ro mala´eka-mala´eka mai ka¯bua weana Ruma Isa .
40004012	Wakatu ringana ¯ba one la Yahya wa´ura tau ¯di ade uma bui , Ruma Isa lao pesona weki aka Galilea .
40004013	Sia losana ¯di Nasaret , edempara ngge´ena ¯di Kapernaum ¯di kengge Ndano Galilea ¯di dana ra rasa Zebulon ro Naftali .
40004014	¯Bara Ruma Isa karawina lampa rawi ede , nda¯dira au ranggahi ¯ba Nabi Yesaya :
40004015	" Dana Zebulon ro dana Naftali , ¯dincai malao aka ndano , ipa ¯bae ¯ba Sori Yordan , Galilea dana dou malaina Yahudi !
40004016	Bangsa ma mori ¯di ade marindi ncaki nawa´ura eda taroa ma poda ! ¯Diru´u ¯ba ma ngge´e ade dana ra rasa marindi madekai nawa´ura wontu kalea mataroa ! "
40004017	Ratampu´u aipu ede Ruma Isa tampu´ura ngoana , " Tobara ra¯di dosa-dosamu , ¯bara Karaja´an Saroga wa´ura ¯deni ! "
40004018	Wakatu Ruma Isa wunga lampa ¯di kengge Ndano Galilea , Sia edana ¯dua dou mamoti , ede¯du la Simon ( tangarakai rau la Petrus ) ro arina la Andreas . Sia¯doho wunga wa´una uta ¯di ndano ede kai ala .
40004019	Nggahi Ruma Isa ¯di sia¯doho , " Mai ¯batupu Nahu . Nahu ¯dimatei nggomi¯doho ma´ala dou . "
40004020	Edempara sia¯doho tu´u wi´ina alana lao ¯batuna Ruma Isa .
40004021	Ruma Isa lampa walina , edempara eda wali rauna ¯dua dou masa´e ro arina , ede¯du la Yakub ro la Yahya ana-ana la Zebedeus . Sia¯doho wara sama-sama la¯bo amana wunga katahona ala ¯di ade sampa . Ruma Isa ouna sia¯doho rau ,
40004022	ro sia¯doho tu´u wi´i lalona sampa ro amana ede , edempara lao ¯batuna Ruma Isa .
40004023	Aka Galilea , Ruma Isa lampa kalilina sara´a dana ra rasa ro ngoa ra teina ¯di uma-uma sambeakai . Sia ngoa rakahabana Haba Mataho ma¯boha Karaja´an Saroga . Ro Sia nakataho rauku dou-dou ma supu ro mampako ra mpedu .
40004024	Haba ma¯boha Ruma Isa ede nambou ¯di sara´a dana Siria , nda¯dina mboto dou mamai ¯di Ruma Isa . Sia¯doho wa´ana dou-dou mamboto pahu supu ro masusa ra ncoki . Dou-dou ralu´ukai ¯ba roh seta , ma supu finca jara , ro dou mamade ¯binci , sara´a kataho ¯ba Ruma Isa .
40004025	Mboto poda dou ma ¯batu Ruma Isa aipu ede . Wara ma ramai ta Galilea , ra¯di Sampuru Kota , ra¯di Yerusalem , ra¯di Yudea , ro ra¯di dana ipa ¯bae ¯ba Yordan .
40005001	Wakatu Ruma Isa edana dou mamboto ede , Sia tekana ese doro to´i . Sawa´u ¯ba doho Sia , anamori¯doho-Na mai rakana Sia .
40005002	Edempara Sia tampu´una ngoa ra tei sia¯doho :
40005003	" Taho ra ntikara dou ma iu rome ra dawa´u ro mawi´i weki ¯di Ruma mpoampa ; Sia¯doho ede¯du anggota Karaja´an Saroga !
40005004	Taho ra ntikara dou mancoki ade ; Ruma Hatalla ¯dimarere sia¯doho !
40005005	Taho ra ntikara dou ma ka¯bawa weki ; Ruma Hatalla ¯dimambei au rasake-Na ¯di sia¯doho !
40005006	Taho ra ntikara dou ma ne´e poda kalampa kane´ekai ¯ba Ruma Hatalla ; Ruma Hatalla ¯dimambei kancihi sia¯doho !
40005007	Taho ra ntikara dou ma kasi ade ¯di dou malakai ; Ruma Hatalla ¯dimakasi ade ¯di sia¯doho rau !
40005008	Taho ra ntikara dou ma raso adena ; sia¯doho ¯dimapata Ruma Hatalla .
40005009	Taho ra ntikara dou ma wa´a dame ¯diwoha manusia ; Ruma Hatalla namangakuku sia¯doho kai ana-ana ndai-Na !
40005010	Taho ra ntikara dou ma susa ra ncoki rakancoki ¯ba dou ¯bara karawina au rakane´e ¯ba Ruma Hatalla ; sia¯doho ede¯du anggota Karaja´an Saroga !
40005011	Taho ra ntikara nggomi¯doho , nggara ¯bara Nahuna nggomi¯doho ¯dikatuna ra ka¯bawa , ¯dikancoki , ro ¯dikafitina .
40005012	Nabi-nabi ma mori sawatipu ¯ba nggomi¯doho rau , wa´ura kancoki ¯bune nggomi¯doho . Kasanara ademu ro ka¯dihira ademu , ¯bara na´eku ufamu ¯di saroga rasadia wea ¯ba Ruma ¯di ru´u nggomi¯doho . "
40005013	" Nggomi¯doho ede¯du sia dunia . Sia nawa´usi ca¯ba sa¯bua loaku ¯dikandanga mbali ? Wati¯du wara onena , malaisi ¯di pakira ro ¯ditonda-tonda ¯ba dou .
40005014	Nggomi¯doho ede¯du taroa dunia . Kota ma wara ese wawo doro to´i wati loa ¯dicili .
40005015	
40005016	Ndede rau taroamu pa¯buapu mbei taroa ¯di tando dou , loaku¯du sia¯doho eda samenana karawimu ma taho , edempara roi rawadina Amamu ¯di saroga . "
40005017	" Aina wi´ikaimu Nahu maiku ¯dimakambora hukum Musa ro rateikai ¯ba nabi-nabi . Nahu maiku laina ¯dimakamborana , pala ¯dimatei ao ra ma´anana mapoda .
40005018	¯Di kawaramu ! Salama langi ro dana mbuipu warana , sa¯bua huruf atao sa¯bua titi ma to´i poda rau ¯di ade hukum ede wati ¯dikambora , nggara sara´ana watipu nda¯dina .
40005019	¯Bara ndedena , cou-cou masapa sa¯bua rau raparentakai ede , kone mato´i rau , ro ngoa ra teina dou makalai karawi ¯bune ede rau , sia ede ¯dimanda¯di to´i poda ¯di ade Karaja´an Saroga . Ndede rau , cou-cou makarawi parenta Ruma ede , ede nangoa ra teiku dou makalai ¯bune ede , sia ede ¯dimanda¯di na´e ¯di ade Karaja´an Saroga .
40005020	Nda¯di , ¯dikawaramu : Nggomi¯doho wati pehemu ¯dimanda¯di anggota Karaja´an Saroga , nggara watisi karawimu au rakane´ekai ¯ba ndai Ruma Hatalla , makalalo guru-guru agama ro dou-dou Farisi . "
40005021	" Nggomi¯doho ma¯badeku ¯ba one ¯di wa´i ra waro ndaita wara ngoa ra tei ¯bune ake : Aina hade dou ; cou-cou mahade dou , pa¯bua ¯di hukum .
40005022	Pala ake Nahu manggahi ¯di nggomi¯doho , cou-cou mambani ¯di dou ma kalai , ¯di adi ; ro cou-cou ma´i'a dou makalai , ¯di paresa ¯ditando Mahkama Agama . Ro cou-cou manggahi ¯di dou makalai , ' Sampula kagoko ´ , sia ede patu ¯dipaki ade afi anaraka .
40005023	¯Bara ndedena , nggara warasi sa¯bua dou ¯di ade weki nggomi¯doho , mawunga ¯donggo ra mbei ntauna ¯di Ruma Hatalla , edempara kawarana ¯ba one warapu dou ma iha ade ¯di weki ndaina ,
40005024	sia ede pa¯buaku tu´u wi´i wa´una au ra¯di ¯donggo rambeina ede ¯ditando mezeba , sawa´u ¯ba ede lao dame wa´uku la¯bo dou raka´iha wea adena ede . Sawa´u ¯ba ede , sia naloara mai mbali ¯donggo ra mbeira au ra mbeina ¯diru´u Ruma Hatalla .
40005025	Nggara nawarasi dou mada´awana nggomi¯doho aka mahkama , taho angi la¯bopu dou ede salama mbuipu wara wakatu sawatipu ¯ba rongga aka mahkama . Nggara watisi kandedemu , dou ede na¯donggoku nggomi¯doho ¯di hakim , hakim ¯dima¯donggo nggomi¯doho aka palisi . Edempara palisi ¯dimakalu´u nggomi¯doho ¯di ade uma bui .
40005026	Ro kawarapu : Pasti nggomi¯doho wati loamu losa ¯di ade uma bui ede , sawatipu ¯ba cola sara´amu denda ede . "
40005027	" Nggomi¯doho ma¯badeku wara ngoa ra tei ¯bune ake : Aina jina .
40005028	Pala ake Nahu manggahi ¯di nggomi¯doho : cou-cou mantanda dou siwe sampe mai adena , dou ede nawa´ura jina la¯bo dou siwe ede ¯dei adena .
40005029	Nggara mada wanamu makamaikaimu dosa , cingga pakipu isi madamu ede ! Nancewi tahopu mbora sarunde anggota sarumbumu , ¯bai¯ba sara´a sarumbumu ¯dipaki ade anaraka .
40005030	Nggara rima wanamu makamaikaimu dosa , dompo pakipu rimamu ede ! Natahopu mborana sa¯bae rimamu ¯bai¯ba sara´a sarumbumu lu´una ade anaraka . "
40005031	" Wara rau ngoa ra tei ¯bune ake : sanikina dou ma wi´i weina , pa¯buaku mbeina sura ncengga ¯di weina ede .
40005032	Pala ake Nahu manggahi ¯di nggomi¯doho : cou-cou mawi´i weina sapodakaina weina ede wati bengkena la¯bo mone makalai , sia nakamaiku jina weina ede , nggara nanika walisi weina ede . Ro cou-cou manika la¯bo dou siwe rawi´i ¯ba rahina ede , najina rauku . "
40005033	" Nggomi¯doho ma¯badeku aipu wa´i ra waro ndaita wara ngoa ra tei ¯bune ake : Aina sake cowa au rawa´umu sakekaimu sumpa ¯ditando Ruma Hatalla , pa¯buapu karawimu ¯ba nggomi .
40005034	Pala ake Nahu manggahi ¯di nggomi¯doho : Aina sumpa kone sakali , nataho sumpakaimu langi , ¯bara langi ede¯du hi¯di dohokai Ruma Hatalla ,
40005035	ro taho kai dana , ¯bara dana lamakai e¯di Ruma Hatalla ; atao kai Yerusalem ¯bara Yerusalem ede¯du kota Sangaji na´e .
40005036	Ai rauna sumpa te´emu tutamu , ¯bara ndai nggomi wati loamu ndawi ka¯bura atao kame´e honggomu , kone salela .
40005037	Nggahimpa ' Io ' atao ' Wati ' ari mai ¯ba ede ramaina ta Ibilis . "
40005038	" Nggomi¯doho ma¯badeku wara rau ngoa ra tei bune ake : isi mada cepe kai isi mada , woi cepe kai woi .
40005039	Pala ake Nahu manggahi ¯di nggomi¯doho : Aina cola cepemu ¯di dou ma karawi ma´iha ¯di weki ndaimu . Nggara warasi dou matopa rawe wanamu , co´opu sia matopa wali rawe ku´imu .
40005040	Ro nggara warasi dou mada´awa nggomi¯doho ¯di hakim ¯ba ne´e weana ¯bajumu , mbei raupu jumbamu ¯di dou ede .
40005041	Nggara nawarasi dou mana´ekaina mapakasa nggomi¯doho kauna lemba wa´a barang-barang nasakilo mete ¯do´ona , lemba weapu ¯dua kilomete ¯do´ona .
40005042	Nggara nawarasi dou maraho au-au kombi ¯di nggomi , mbeipu . Ro aina dambeimu dou ma ne´e sepe au-au ¯di nggomi . "
40005043	" Nggomi¯doho ma¯badeku wara rau ngoa ra tei ¯bune ake : meci ra ca´upu lengamu ro aina meci musumu .
40005044	Pala ake Nahu manggahi ¯di nggomi¯doho : meci ra ca´upu musu-musumu , ro do´a weapu dou-dou ma rakancoki nggomi¯doho .
40005045	Loaku¯du nggomi¯doho nda¯di ana-ana Amamu ma aka saroga . ¯Bara Ruma Hatalla kawontuna liro-Na ¯di ru´u dou mataho ro ¯di ru´u dou ma da¯bae rau . Sia kalondona ura ¯di ru´u ¯ba dou ma karawi mataho ro ¯di ru´u dou ma karawi mada¯bae rau .
40005046	Nggara nggomi¯doho meci ra ca´u mpa dou ma meci ra ca´u nggomi¯doho mpoa , ¯di auna Ruma Hatalla pa¯buakaina cola racepe rawi nggomi¯doho ede ? Dou-dou mataki tagi bea rau nakarawi ¯bune ede .
40005047	Ro nggara nggomi¯doho mawa´a salam hampa lenga ra iwa mpoamu , aujaku ncewina ? Dou-dou ma wati pata Ruma Hatalla nakarawi ¯bune ede rau !
40005048	Amamu ¯di saroga nameci ra ca´uku samenana dou kai sampuruna . Nggomi¯doho rau pa¯buapu ¯bune ede . "
40006001	" Kawarapu , aina nggomi¯doho karawimu raparenta agama ¯di tando dou mamboto loaku¯du eda ¯ba dou . Nggara nggomi¯doho mandedesi rawimu , nggomi¯doho wati pehe ¯dimbei ufa ¯ba Amamu ¯di saroga .
40006002	Nda¯di , nggara nggomi¯doho mambeisi sadeka ¯di ru´u dou mancoki mori , aina kambou reromu ¯bune rakarawi ¯ba dou-dou maca´u coro-coro . Sia¯doho naca´u karawi kandede ¯di ade uma do´a ro ¯di ncai-ncai bari , loaku¯du roi ¯ba dou . Kawarapu , sia¯doho nawa´ura tarima ufana .
40006003	Pala nggomi¯doho , mambeisi sadeka mbeipu kai midi-midi , loaku¯du wati wara dou ma ¯badena .
40006004	Co´opu au rakarawimu ede wati ¯di ¯bade ¯ba cou-cou , selasi Amamu ¯di saroga . Sia na´edaku rakarawimu macili weki ede ro nambeiku ufa ¯di ru´u ¯ba nggomi . "
40006005	" Nggomi¯doho mado´asi , aina ¯bune dou ma ca´u coro-coro . Sia¯doho naca´u do´a saki¯di ¯di uma sambeakai ro ¯di ncangga ncai loaku¯du eda ¯ba dou . Kawarapu , edeku ufa rawa´una tarima ¯ba sia¯doho .
40006006	Pala nggara nggomi¯doho mado´asi , lu´upu ¯di ade ¯bili ro kempapu ncai , edempara do´apu ¯di Amamu ma wati loa ¯di eda ede . Nda¯di Amamu ma eda rawimu ma ili weki ¯dimambei ufa ¯di ru´u nggomi .
40006007	Nggara nggomi¯doho mado´asi , aina ipi mboto nggahi ¯bune dou-dou ma wati pata Ruma Hatalla . Kacai ¯ba sia¯doho ¯bara rahona ma mboto ra ndende ede ¯di ade do´ana naringaku ¯ba Ruma .
40006008	Aina ¯bune sia¯doho , Amamu nawa´ura ¯bade au raparalu ¯ba nggomi¯doho , sawatipu raho ¯ba nggomi¯doho .
40006009	Nda¯di do´apu ¯bune ake , ' Ama mada¯doho ma wara ¯di saroga : Ita Ruma Hatalla ma Kese Weki Raho-raho to´impa Ita Ruma ¯di nemba ro ¯di horoma .
40006010	Ita Sangaji la mada¯doho . Raho-raho to´impa Ita maparenta ¯di dunia ro ¯dikane´ekai ¯ba Ita ¯dito´akai ¯bune ¯di saroga .
40006011	Mbei to´ipu la mada¯doho ngaha ra nono ¯di paralu ¯ba la mada¯doho ¯di ru´u sanai ake .
40006012	Kangampu to´i weapu samenana ncara ra kancaru la mada¯doho , ¯bune la mada¯doho mawa´ura kangampu wea ncara ra kancaru dou ¯di la mada¯doho .
40006013	Aina co´omu la mada¯doho sampe mborakai imbi la mada¯doho ¯di Ita Ruma wakatu ¯di coba . Pala hori to´ipu la mada¯doho ra¯di kuasa Ibilis . [ ¯Ba ndai Ita Rumaku Sangaji ma ntau kuasa , ro ma¯dese ra ntasa ru´u santoi-ntoina . Amin . ]
40006014	Nggara nggomi¯doho makangampu weasi ncara ra kancaru dou ¯di nggomi , Amamu ¯di saroga rau nakangampu weaku ncara ra kancaru nggomi .
40006015	Pala nggara nggomi¯doho watisi kangampu weamu ncara ra kancaru dou makalai , Amamu ¯di saroga wati pehena kangampu wea ncara ra kancaru nggomi¯doho . "
40006016	" Nggara nggomi¯doho mapuasasi , aina kamale pahu ¯bune dou ma ca´u coro-coro . Sia¯doho nandawiku pahuna loaku¯du ¯bade sara´a ¯ba dou ¯ba one sia¯doho puasana . Kawarapu , edeku ufa rawa´una tarima ¯ba sia¯doho .
40006017	Pala nggara nggomi¯doho mapuasasi , wacapu pahumu ro caupu honggomu ,
40006018	loaku¯du wati wara dou ma ¯badena ¯ba one nggomi¯doho mapuasa , selasi Amamu ma wati loa ¯di eda edempa ma ¯badena . Sia na´edaku ruku ra rawi nggomi¯doho ma ili weki ede ro nambeiku ufa ¯di ru´umu . "
40006019	" Aina ka¯boromu ntau ra wara ¯di ru´u ¯ba sarumbumu ¯di dunia , ¯di ngaha ¯ba ane ro iha ¯ba roka ro namai mpangaku ¯ba dou mampanga .
40006020	Pala , ka¯boropu ntau ra wara ¯di saroga , mawati loa ngaha ¯ba ane ro wati iha ¯ba roka , ro dou mampanga wati loana mai mpanga .
40006021	¯Bara ta¯be warakai ntau ra waramu ta ede rauku fiki rakananumu ! "
40006022	" Isi mada ede¯du ilo ¯di ru´u ¯ba sarumbu . Nggara nataroasi madamu , sara´a sarumbumu nataroa poda .
40006023	Pala nggara nagawusi madamu , sara´a sarumbumu rindi ncaki . Nda¯di rindisi ilo ¯di ade sarumbumu ede , nawancuku me´ena marindi ncaki ede ! "
40006024	" Wati wara kone sa¯bua dou rau maloa karawi ¯di ru´u ¯ba ¯dua mbua ruma . ¯Bara sia na´ipipu mecina ¯di sa¯bua ntewi kaisi ¯dimakalai . Atao sia na´ipipu to´ana ¯di rumana ma sa¯bua ntewi kaisi ¯dimakalai . Ndede rau la¯bo nggomi¯doho . Nggomi¯doho wati laoamu karawi ¯di ru´u ¯ba Ruma Hatalla ro ¯di ru´u ntau ra wara rau .
40006025	¯Bara ndedena kawarapu ; aina ipi daruramu ma¯boha ¯di ru´u ¯ba morimu , ede¯du auku ¯di ngaha ra nono ¯ba nggomi¯doho , atao auku ¯dikani ra lombo ¯ba nggomi¯doho . Sa¯bua lainsi ngaha ra nono ncewi pentipu mori , ro kani ra lombo ncewi pentipu sarumbu ?
40006026	Tiopu nasi ese woha ai . Sia¯doho wati nggu¯dana , wati pakona , ro wati ka¯boro rauna hasi nggu¯da ra conggena ¯di ade jompa . Konena ndede Amamu ma ¯di saroga nantadiku sia¯doho ! Lainsi ncewi ntaupu co´i nggomi¯doho ntewi kaisi nasi ?
40006027	Cousi ra¯di weki nggomi¯doho ¯ba kai darurana ede maloa ka¯dondo umuna kone sato´i ?
40006028	¯Ba¯bauku nggomi¯doho darurakaimu auku ¯di kani ra lombomu ? Tio ka¯baepu ¯bunga-¯bunga bakung ma woko ¯di so ra sera . ¯Bunga-¯bunga ede wati karawina ro wati munana ;
40006029	pala Sangaji Sulaiman ma wancu ntau ra wara , wati kanina kani ma ntika ¯bune ¯bunga-¯bunga ede !
40006030	Mpori ¯di so woko sanai ake ro naisi ¯dika´a kampoi . Pala Ruma Hatalla nakakani kantikaku mpori ede mawancu ntika . Au walipu nggomi¯doho ! Pala nggomi¯doho kura imbimu !
40006031	Aina darura ro nggahimu , ' Auku ¯di ngaha ndai , ' atao ' auku ¯di nonota , ' ro ¯di kani ra lombota ? ´
40006032	Lampa rawi ede ntuwu mpou ¯ba dou-dou ma wati pata Ruma Hatalla . Sapodakaina Amamu ma ¯di saroga na¯badeku ¯ba one nggomi¯doho maparaluna sara´ana ede .
40006033	Nda¯di , usaha wa´upu loaku¯du Ruma Hatalla maparenta ¯di ade morimu ro karawipu au rakane´e-Na . Nda¯di sara´a ma kalai nambeiku ¯ba Ruma Hatalla ¯di ru´u nggomi .
40006034	¯Bara ndedena , aina daruramu ¯di ru´u ¯ba naisi , ¯bara naisi wara wali darura ndaina . Sanai ake ncihi wa´umpa susana , aina sala´i wali . "
40007001	" Aina kancaramu dou makalai , ¯bai¯ba ndai nggomi¯doho rau wati ¯dikancara ¯ba Ruma Hatalla .
40007002	¯Bara ¯bune santika nggomi¯doho kancaramu dou makalai , ¯bune ede rau Ruma Hatalla ¯dimakancarana nggomi¯doho . Ro taka rakani ¯ba nggomi¯doho ¯diru´u dou makalai , ¯di kani rau ¯ba Ruma Hatalla ¯diru´u ¯ba nggomi¯doho .
40007003	¯Ba¯bauku nggomi¯doho loakaimu eda fai haju mawara ¯di ade isi mada cinamu , nggarasi balo ¯di ade isi mada ndai nggomi¯doho wati loamu eda ?
40007004	¯Buneku nggomi¯doho loakaimu nggahi ¯di cinamu , ' Mai nahu makalosa wea fai haju ra¯di ade isi madamu ede , ' sapodakaina ¯di ade isi mada ndaimu wara balo ?
40007005	Oe dou ma ca´u coro-coro ! Kalosa wa´upu balo ma wara ¯di ade isi mada ndaimu , ampomu loa eda kataho , ro maloa kalosa wea fai haju ra¯di mada cinamu ede .
40007006	Aina mbeimu barang ma raso ¯di lako , ¯bai¯ba dancora mbali ¯ba lako ede nggomi . Ro aina mbeimu mutiara ¯di wawi , ¯bai¯ba datonda-tonda ¯ba wawi mutiara ede . "
40007007	" Rahopu , nda¯di nggomi¯doho ¯dimatarima . Ngupapu , nda¯di nggomi¯doho ¯dimaraka . Tokepu , nda¯di ncai ¯di hengga wea ¯di ru´u nggomi¯doho .
40007008	¯Bara dou ma raho ¯dimatarima ; dou mangupa ¯dimaraka ; ro dou ma toke ncai , ¯di hengga wea ncaina .
40007009	¯Di ade weki nggomi¯doho sa¯bua wara ama ma mbei wadu ¯di anana , nggara narahosi roti ?
40007010	Atao mambei sawa , nggara narahosi ¯ba sia uta ?
40007011	Kone nggomi¯doho mada¯bae , nggomi¯doho ma¯badeku mbei ma taho ¯di ru´u ana-anamu . Au walipu Amamu ¯di saroga ! Sia nambeiku ma ncewi taho ¯di ru´u ¯ba dou maraho ¯di Sia .
40007012	Karawipu mataho ¯di dou makalai ¯bune nggomi¯doho ne´emu karawi mataho ¯ba sia¯doho . Edeku fu´una hukum Musa ro ngoa ra tei ¯ba nabi-nabi . "
40007013	" Lu´upu ta ta¯da ncai ma tuka , ¯bara ta¯da ro ncai ma lao aka anaraka nana´e ro paja , ro mboto dou malampakaina .
40007014	Pala tuka ro ncoki ta¯da ro ncai ma wa´a dou aka mori . Ro sato´i mpa dou ma rakana eda . "
40007015	" Aina kabare ¯di nabi-nabi palasu . Sia¯doho maina ¯di nggomi¯doho nawa´a pahu jimba , pala sia¯doho ede sapodakaina ¯bune lako doro ma nggange .
40007016	Nggomi¯doho mapataku sia¯doho ¯di hasi ruku ra rawina . Rompa mantau rui wati ¯dimambua anggo , ro mpori rui wati ¯dimambua ara .
40007017	Ra¯di fu´u haju ma ngawa marakaku wuana ma taho , ro ra¯di fu´u haju makura ngawa wati rakamu wuana mataho .
40007018	Fu´u haju ma ngawa wati loana mbua wua ma iha , ro fu´u haju ma karante wati loana mbua wua ma taho .
40007019	Sanikina fu´u haju ma wati mbua wua ma taho , ¯di ¯bo´o ro ¯di ka´a .
40007020	Ndede rau la¯bo nabi-nabi palasu . Nggomi¯doho maloaku pata sia¯doho ra¯di hasi ruku ra rawina . "
40007021	" Wati sara´a dou ma ou Nahu , ' Ruma , Ruma , ' ¯dimanda¯di anggota Karaja´an Saroga , pala cuma dou-dou ma rakarawi au rakane´ekai ¯ba Ama-Ku ma ¯di saroga .
40007022	Ainaina Kiama mboto dou ¯dimanggahi ¯di Nahu , ' Ruma , Ruma , laina kai ngara Itasi Ruma wa´ura karongga ¯ba mada¯doho au rakaukai ¯ba Ruma Hatalla ? Ro laina kai ngara Itasi Ruma mada¯doho wa´ura ¯baka kalosamu roh-roh seta ro wa´ura mboto karawi ¯ba mada¯doho rawi ma¯bisa ra guna ? ´
40007023	Pala Nahu ¯dimacambena , ' Nahu wati paranaku pata nggomi¯doho ! Laora aina wara wali ta ake , nggomi¯doho ma karawi mada¯bae . ' "
40007024	" Dou ma ringa nggahi Nahu ake , ro ma¯batuna , sama ¯bune dou maloa tu´u umana ese wawo wadu .
40007025	Wakatu mai ura , ro mai mbere ro angi na´e ma¯boe uma ede , uma ede wati ndumbana ¯bara ratu´u ese wawo wadu .
40007026	Ro dou ma ringa nggahi-Ku ake , pala wati ne´ena ¯batu , sia sama ¯bune dou masampula ma tu´u umana ese wawo sarae .
40007027	¯Diwakatu mai ura , ro mbere ro angi na´e ma¯boe uma ede , uma ede ndumba . Ro na´ipiku ihana ! "
40007028	Cumpukaina Ruma Isa nggori teina , dou-dou ma wara ¯di hi¯di ede nawancuku mbora akana ¯ba ringana ngoa ra tei-Na .
40007029	¯Bara Sia ngoa ra tei kai wibawa , wati ¯bune guru-guru agama sia¯doho .
40008001	Ruma Isa londona ra¯di doro to´i , ro mboto dou ma¯batu Sia .
40008002	Aipu wakatu ede mai lalo sa¯bua dou ma supu ncola . Sia mai sujuna ¯ditando Ruma Isa , edempara nggahina , " Pa , nggara ngawasi Ita , Ita maloaku kataho supu mada . "
40008003	¯Dama ¯ba Ruma Isa dou ede ro nggahina , " Nahu ngawa . Tahora nggomi ! " Wakatu ede wa´u mbora supu dou ede .
40008004	Edempara nggahi Ruma Isa ¯di dou ede , " Kawarapu ! Aina nuntumu ¯di cou-cou rau . Pala laopu aka imam , ro rahopu ¯di imam ede ¯dimakatantuna ¯ba one nggomi mawa´ura taho . Sawa´u ¯ba ede lao ¯donggo ra mbeipu koroba raparenta ¯ba la Musa , ¯di bukutikaimu ¯di dou-dou ¯ba one nggomi mawa´ura poda-poda taho . "
40008005	Wakatu Ruma Isa lu´una aka Kapernaum , sa¯bua dou perwira Roma mai rakana Sia , ro rahona bantu ¯di Sia .
40008006	" Pa , " nggahi perwira ede , " ada mada nasupuku aka uma . Sia nasupu made ¯binci nawancuku ncoki iuna ro namarumpa ¯di hi¯di marukaina . "
40008007	Nggahi Ruma Isa , " Nahu ¯dimalao katahona sia . "
40008008	" Edera Pa , " cambe ¯ba perwira ede , " Mada wati patuna tarima Ita ¯di uma la mada . Ita parentampa . Peare ada la mada ede nataho .
40008009	¯Bara la mada rau pa¯buaku ¯batu ¯diparenta dou ese mai ¯ba la mada . Ro awa mai ¯ba la mada wara rau prajuri-prajuri ma pa¯bua ¯batu parenta la mada . Nggara la mada makau sa¯bua dou prajuri , ' Lao ! ' sia nalao . Nggahisi ¯ba la mada ¯dimakalaina , ' Maipu ta ake ! ' sia namai rauku ; ro kausi ¯ba la mada ada la mada , ' Ndawipu ake ! ' sia pasti nandawiku . "
40008010	Wakatu Ruma Isa ringana au ranggahi perwira ede , Sia nawancuku midi adena . Edempara Sia nggahina ¯di dou-dou ma wunga ¯batu Sia , " Ede heba dou ake . Kone ¯di ade weki dou Israel watipu edaku dou ma´ipi imbi ¯bune ake !
40008011	Poda ! Mboto dou ¯dimamai ele mai ro mamai ¯di mai ¯dimaka¯dihi ade sama-sama la¯bo la Ibrahim , la Ishak , ro la Yakub ¯di ade Karaja´an Saroga .
40008012	Sapodakaina dou-dou ma pa¯bua nda¯di anggota Karaja´an Saroga ¯dikalosa paki ari lua ¯di hi¯di marindi ncaki . Ta ede sia¯doho ¯dimanangi ro ¯dimasusa ra ncoki iu . "
40008013	Edempara Ruma Isa nggahina ¯di perwira ede , " Dulara , au ra´imbi ¯ba nggomi ede ¯dimanda¯di . " Ro wunga ede lalo adana ede tahona .
40008014	Ruma Isa laona aka uma la Petrus . Ta ede Sia edana riana siwe la Petrus mawunga hengge sari´i ¯di hi¯di marukaina .
40008015	¯Dama wea ¯ba Ruma Isa rimana , edempara mbora henggena . Ina ede tu´u ka¯bua weana ngaha ra nono ¯di ru´u ¯ba Ruma Isa .
40008016	¯Di wakatu tampu´ura mbia ai , dou mawa´a mboto dou ma lu´ukai ¯ba roh seta ¯di Ruma Isa . Ro kai sampu´u nggahimpa , Ruma Isa ¯baka kalosana roh-roh seta ede , ro kataho rauna sara´a dou ma supu .
40008017	Ruma Isa karawina sara´ana ede , ro kai ede nda¯dira au ranggahi ¯ba Nabi Yesaya , ede¯du , " Sia matangguna susa ra ncoki ndaita ro makatahona supu ndaita . "
40008018	Wara mboto poda dou ¯di kompe ra pei Ruma Isa . Wakatu eda ¯ba Ruma Isa sia¯doho sara´ana , Sia kauna ana mori¯doho-Na lao ipa ¯bae ¯ba ndano .
40008019	Edempara sa¯bua dou guru agama mai rakana Ruma Isa ro nggahina , " Pa guru , mada kane´e ¯batu Ita ta¯bera laokai Ita ! "
40008020	Cambe ¯ba Ruma Isa , " Lako doro nantau karombo , nasi nantau so¯bu , pala Ana Manusia wati ntauna hi¯di ¯di sanawakaina . "
40008021	Edempara sa¯bua dou anamori-Na makalai manggahi , " Pa , mbei to´ipu iji mada dula wa´u ¯dima´umbu ama mada . "
40008022	Pala cambe ¯ba Ruma Isa , " ¯Batupu Nahu , co´opu dou mamade na´umbu mpa ndaina dou mamade . "
40008023	Ruma Isa ne´ena ¯di sampa ro anamori¯doho-Na lao sama la¯bo Sia .
40008024	We¯di lalompa mai angi mana´e poda ¯di ndano ede nda¯dina sampa ¯boe ¯ba balumba . Wakatu ede Ruma Isa wunga maruna .
40008025	Edempara anamori¯doho-Na maina ¯di Sia ro ro¯duna Sia , " Pa ! Bantu ! Ihara ndaita ! " nggahi sia¯doho .
40008026	" ¯Ba¯bauku nggomi¯doho dahukaimu ? " nggahi Ruma Isa . " Nggomi¯doho kura imbimu ¯di Nahu ! " Sawa´u ¯ba ede Ruma Isa tu´u ki¯dina ro ficana angi ra ndano ede . Edempara ndano nda¯di midi poda .
40008027	Anamori-anamori Ruma Isa mbora mena akana . Nggahi sia¯doho , " Dou auku Sia ake , sampe angi ra balumba rau na¯batuku parenta-Na ! "
40008028	Ruma Isa ronggana ipa ¯bae ¯ba ndano ¯di dana ra rasa Gadara . Ta aka ¯dua dou ma lu´ukai ¯ba roh seta mai rakana Sia . ¯Dua dou ede nawancuku mbanina , nda¯dina wati wara kone sa¯bua dou madisa lampa sai ta ede .
40008029	Sia¯doho losana ¯di karombo-karombo rade ro kanggicana , " Ana Ruma Hatalla , ¯di ka¯bunemu nami ¯ba Nggomi ? Sa¯bua Nggomi mane´era kancoki nami kone watipu raka wakatuna ? "
40008030	Wati ¯do´ona la¯bo hi¯di ede , wara wawi mamboto poda mawunga ngupa ngaha .
40008031	Roh-roh seta ede rahona ¯di Ruma Isa , " Nggara Nggomi makausi losa nami ¯di ade dou ake , kaupu nami lu´u ¯di ade wawi-wawi ede . "
40008032	" Lao ! " Nggahi Ruma Isa . Roh-roh seta ede losana ra¯di dou ¯duana ede , edempara lu´una ¯dei wawi-wawi . Ro wawi-wawi ede rau lao raina ro babuna ra¯di kengge dembi ro lu´una ade ndano , edempara made mimina .
40008033	Dou-dou matonggu wawi ede lao raina aka kota , ro ngoakaina samenana manda¯di ede , ro au ma nda¯di ¯di dou ¯duana ma ralu´ukai ¯ba roh seta ede .
40008034	Nda¯di sara´a dou ¯di kota ede lao rakana Ruma Isa . Wakatu eda ¯ba sia¯doho Ruma Isa , sia¯doho raho poda-podana ¯di Ruma Isa loaku¯du Ruma Isa tu´u wi´ina dana ra rasa sia¯doho .
40009001	Ruma Isa ne´ena ¯di ade sampa , edempara laona ipa ¯bae ¯ba ndano , lao mbali aka kampo ra mporo ndai-Na .
40009002	Ta ede wa´a ¯ba dou ¯di Sia sa¯bua dou mamade ¯binci ma maru ¯di dipi . Wakatu eda ¯ba Ruma Isa ¯ba ndede pahu ¯dei imbi dou-dou ede , nggahi Ruma Isa ¯di dou ma made ¯binci ede , " Kalembo ade , ana-Ku ! Dosa-dosamu wa´ura kangampu wea . "
40009003	Pila-pila dou guru agama ma wara ¯di hi¯di ede , manggahi ¯dei adena , " Dou ake naka¯bawa ra katunaku Ruma Hatalla ! "
40009004	Ruma Isa na¯badeku kananu sia¯doho , nda¯di nggahi Sia , " ¯Ba¯bauku kananu da¯baekaimu ¯bune ede ?
40009005	¯Be ma ipi mo¯da : ¯di nggahi , ' Dosamu wa´ura kangampu wea , ' atao nggahi , ' Tu´u lampara ´ ?
40009006	Pala ake Nahu ¯dimambei bukuti ¯di nggomi¯doho ¯ba one ¯di wawo dunia ake Ana Manusia nantau kuasa ¯dimakangampu wea dosa . " Edempara Ruma Isa nggahina ¯di dou mamade ¯binci ede , " Tu´u hantapu dipimu ro dulara ! "
40009007	Dou mamade ¯binci ede tu´una ro lao dulana aka umana .
40009008	Wakatu eda ¯ba dou-dou manda¯di ede , sia¯doho wancuku dahuna edempara roi ra wadina Ruma Hatalla . ¯Bara Ruma Hatalla nawa´ura mbei kuasa ma wancu na´e ¯di ru´u manusia .
40009009	Edempara Ruma Isa tu´u wi´ina hi¯di ede . Wunga lampana , Sia edana sa¯bua dou mataki tagi bea , ngarana la Matius , wunga doho ¯di kantona . Nggahi Ruma Isa ¯di sia ede , " Mai ¯batupu Nahu ! " Edempara la Matius tu´u ki¯dina ro lao ¯batuna Ruma Isa .
40009010	Wakatu Ruma Isa wunga ngahana ¯di uma la Matius , mai lalompa mboto dou mataki tagi bea ro rawi´ikai wati taho ¯ba ela ra dou , ma¯batu ngaha sama-sama la¯bo Ruma Isa ro ana mori¯doho-Na .
40009011	Wara dou-dou Farisi ma eda lampa rawi ede . Ro sia¯doho so¯dina ¯di anamori Ruma Isa , " ¯Ba¯bauku guru nggomi¯doho ngaha samana la¯bo dou mataki tagi bea ro dou-dou mawati taho ? "
40009012	Ringa ¯ba Ruma Isa raso¯di ¯ba sia¯doho edempara cambe-Na , " Dou ma wati supu wati paraluna dokte , dou ma supumpa .
40009013	Tana´o ka¯baepu auku aona eli ayat Alkitab ake : ' Nahu ne´eku kasikai ade , ro laina koroba binata ´ . ¯Bara Nahu maiku laina ¯dima´ou dou ma wi´i wekina wa´ura taho ra ncihi , malaisi dou rawi´ikai awa ra tuna . "
40009014	Sawa´u ¯ba ede anamori la Yahya Mataki kandeu karaso dou mai rakana Ruma Isa . Edempara so¯di ¯ba sia¯doho , " ¯Ba¯bauku mada¯doho ro dou-dou Farisi ¯di puasakai , pala anamori Ita wati ? "
40009015	Cambe ¯ba Ruma Isa , " ¯Buneku kananu ¯ba nggomi¯doho ? Sa¯bua loaku dou-dou mamai ¯di ndiha nikakai ede kasusana ade , nggara ¯bunti mone mbuipu wara sama-samana la¯bo sia¯doho ? Tantu wati ! Pala ¯dimarongga wakatuna ¯bunti mone ede ¯di weha ra¯di sia¯doho . Wakatu edeku ampona puasa sia¯doho .
40009016	Wati wara dou ma nempa ¯baju ma wa´ura mpasa kai sato¯be ci ma mbuipu ¯bou . ¯Bara ci ranempa kai ede nafi´i ro nasi´iku ¯baju ede , nda¯dina naha na´e nci´i ¯baju ede .
40009017	Ndede rau wati wara dou ma lua kai anggo ma¯bou ¯di ade ka¯du¯du huri ma wa´ura mpasa . ¯Bara ka¯du¯du ede nanci´i ra iha , edempara anggo ede mboho ihana . Anggo ma¯bou pa¯bua ¯ditau ¯di ka¯du¯du ma ¯bou rau , loaku¯du anggo ro ka¯du¯du ede ngge´empa tahona . "
40009018	Wunga Ruma Isa nuntuna la¯bo anamori la Yahya Mataki kandeu karaso dou , mai lalo sa¯bua dou mana´ekai uma sambea . Sia sujuna ¯di tando Ruma Isa ro nggahina , " Ana siwe mada ¯boumpa madena . Pala , tangawa to´isi Ita lao ¯dima¯damana ana mada loaku¯du sia mori mbalina . "
40009019	Tu´ukai Ruma Isa ro anamori¯doho-Na lao sama la¯bo dou ede .
40009020	¯Diwoha ncai sa¯bua dou siwe ma wa´ura sampuru ¯dua mba´a ntoina supu mboho ra´a ma ndapo angi la¯bo mai takina , mai ¯denina ta kontu Ruma Isa . Kananu ¯ba sia , " Sura tudumpa ¯ba nahu jumba-Na , nahu ¯dimataho . " Edempara sia tuduna sumpu jumba Ruma Isa .
40009021	
40009022	Wakatu ede wa´u tambari Ruma Isa ro edana dou siwe ede edempara nggahina ¯di sia , " Kalembo ade , ana-Ku ! ¯Bara nggomi imbimu ¯di Nahu , nggomi tahora supumu ! " ¯Di wakatu ede wa´u dou siwe ede tahona .
40009023	Edempara Ruma Isa ronggara aka uma dou mana´ekai uma sambea ede . Wakatu eda ¯ba sia dou mataki mpa´a musik mancokikai ade ro mboto dou ma ngango-ngango ,
40009024	nggahi Sia ¯di sia¯doho , " Losa nggomi¯doho sara´a ! Ana dou ake wati madena ; sia namaruku . " Sia¯doho sara´a harikaina Ruma Isa .
40009025	Sawa´u ¯ba losa dou-dou ede , lu´u Ruma Isa ade ¯bili ana dou ede ro nenti weana rimana . Edempara mori mbali ana dou siwe ede .
40009026	Haba ede nambou ¯di sara´a dana ra rasa ede .
40009027	Ruma Isa losana ¯di hi¯di ede ro ¯di woha ncai wara dou ¯duana mambuda ma ¯batu Sia . Sia¯doho kanggicana , " Ana Daud , kasi to´ikaipu ademu ¯di mada¯doho ! "
40009028	Wunga lu´u Ruma Isa ¯di ade uma , ¯dua dou mambuda ede mai rakana Sia . So¯di ¯ba Ruma Isa sia¯doho , " Sa¯bua nggomi¯doho ma´imbiku ¯ba one Nahu maloa kataho nggomi¯doho ? " " Iota imbi , Pa ! " cambe ¯ba sia¯doho .
40009029	Edempara Ruma Isa ¯damana mada sia¯doho ro nggahina , " ¯Bara nggomi¯doho imbimu , nda¯dira au rane´e ¯ba nggomi¯doho . "
40009030	Edempara sia¯doho loana eda . Ruma Isa ngoa kapodana sia¯doho , loaku¯du aina ngoa cou-cou au manda¯di ede .
40009031	Pala sia¯doho lao kambouna haba ma¯boha Ruma Isa ¯di sara´a dana ra rasa .
40009032	Wakatu lao ¯dua dou ede , sa¯bua dou mampongi ralu´ukai ¯ba roh seta wa´a ¯ba dou aka Ruma Isa .
40009033	¯Baka kalosa ¯ba Ruma Isa roh seta ede ro wakatu ede wa´u dou mampongi ede loana nuntu mbali . Dou mamboto ede mbora akana ro nggahina , " Watipu parana eda ¯ba nami manda¯di ¯bune ake ¯di Israel ! "
40009034	Pala dou-dou Farisi manggahi , " Mana´ekai roh-roh seta ma mbei Sia kuasa ¯dima¯baka kalosa roh-roh seta ede . "
40009035	Nde¯deku Ruma Isa lu´u losana tampu´u ¯di sa¯bua kota lao ¯di kota ma kalai ro tampu´u ¯di sa¯bua kampo lao ¯di kampo ma kalai . Sia nangoa ra teiku ¯di uma-uma sambeakai , ro nakahabaku Haba Mataho ma¯boha Karaja´an Saroga . Sia katahona dou-dou ma ncoki ra susa ¯bara mboto pahu supuna ro ma´iha sarumbuna .
40009036	Wakatu Ruma Isa edana dou mamboto ede , Sia kasi adena ¯di sia¯doho , ¯bara dou¯doho ede madarura ade ro wati loana au-au , ¯bunesi jimba ma wati wara dou ma´ompukaina .
40009037	Edempara Ruma Isa nggahina ¯di anamori¯doho-Na , " ¯Di pako namboto , pala dou mapako sato´impa .
40009038	¯Bara ndedena rahopu ¯di dou mantau nggaro ede loaku¯du nggaduna dou ¯dimapakona . "
40010001	¯Disa¯bua ainaina Ruma Isa ou ka¯borona anamori-Na sampuru ¯dua ede . Edempara Sia mbeina ¯di sia¯doho kuasa ¯di ¯baka kalosakaina roh-roh seta ro ¯dikatahokaina samenana supu ro sara´a pahu ma´iha sarumbu .
40010002	Ngara sampuru ¯dua rasu ede , ede¯du : sarambakaina , la Simon ( ¯dipehekai rau la Petrus ) la¯bo arina la Andreas , edempara la Yakub ro arina la Yahya , ede¯du ana-ana la Zebedeus .
40010003	Sawa´u ¯ba ede la Filipus ro Bartolomeus , la¯bo la Tomas , ro la Matius , mataki tagi bea ro la Yakub ana la Alfeus , ro la Tadeus ;
40010004	Edempara macumpukaina la Simon , la Patriot ro la Yudas Iskariot ma ¯donggo Ruma Isa ¯di dou-dou ma musu-Na .
40010005	Sampuru ¯dua rasu ede nggadu ¯ba Ruma Isa lao kai rakana ngoa ra tei ¯bune ake , " Aina laomu aka dana ra rasa dou ma laina Yahudi . Ai rauna laomu aka kota-kota dou Samaria .
40010006	Pala laopu aka dou-dou Israel , mapenti aka sia¯doho ma santuda .
40010007	Ngoapu sia¯doho ¯ba one Karaja´an Saroga wa´ura ¯deni .
40010008	Katahopu dou-dou ma supu ; kamori mbodapu dou-dou ma made ; katahopu dou-dou ma ncola , ro ¯baka kalosapu roh-roh seta . Nggomi¯doho mawa´ura tarima sara´ana ede kai mpoa . Nda¯di , mbei mpoa raupu .
40010009	Aina wa´amu piti masa , piti salaka , atao piti goba rau .
40010010	Ai rauna wa´amu ka¯du¯du ¯dirahokaimu sadeka , atao ¯dua ndo´o kani ra lombo ¯di ade lampa ra laokaimu , atao sapatu , atao tiki rau . ¯Bara dou ma karawi , mustiku ¯dimbei au raparaluna .
40010011	Nggara nggomi¯doho wa´usi rongga ¯di kota atao kampo , ngupapu sa¯bua dou ma ne´e tarima nggomi¯doho . Ngge´epu la¯bo dou ede sampe nggomi¯doho lao walimu .
40010012	Wakatu nggomi¯doho lu´umu ¯di ade uma , nggahipu , ' Raho-raho to´impa Ruma mbeina bareka nggomi¯doho . ´
40010013	Nggara dou-dou ¯di uma ede natarimasi nggomi¯doho , co´opu salammu ede nangge´e mpa ¯di sia¯doho . Pala nggara sia¯doho wati tarimana nggomi¯doho , weha ¯batupu salammu ede .
40010014	Nggara warasi uma atao kota mawati ne´e tarima nggomi¯doho atao ma wati ne´e ringa au ratei ¯ba nggomi¯doho , tu´u wi´ipu hi¯di ede ro furapu kalu¯bu mawara ¯di kopa e¯dimu .
40010015	Kawarapu ! ¯Di Ainana Kiama , dou-dou kota Sodom ro Gomora nawancuku ncewi mo¯dana ¯dikangampu wea ¯ba Ruma Hatalla , ntewikaisi dou-dou ¯di kota ede . "
40010016	" Ringa ka¯baepu ake : Nahu manggadu nggomi¯doho ¯bune jimba ma wati loa au-au ¯di ade woha lako doro manggange . Nggomi¯doho jaga-jagapu ¯bune sawa ro nira ademu ¯bune nasi dara .
40010017	Jaga-jagapu ¯bara nggomi¯doho ¯diwa´u ra ¯dileto ro ¯diwa´a aka mahkama-mahkama . Nggomi¯doho ¯dikancoki aka uma-uma sambeakai .
40010018	Nggomi¯doho ¯diwa´a aka tando dou mana´e-na´ekaina ro ¯ditando sangaji-sangaji ¯bara nggomi¯doho anamori Nahu . Ro edeku wakatuna ¯di ru´u ¯ba nggomi¯doho ¯dimbeikaimu sakasi ma¯boha Nahu ¯di sia¯doho ro ¯di dou-dou ma wati pata Ruma Hatalla .
40010019	Pala nggara nggomi¯doho ¯diwa´a ru´u ¯diparesa , aina darura auku ¯dinggahi ra nuntu ¯ba nggomi¯doho atao ¯buneku ¯di nuntu ra nggahi ¯ba nggomi¯doho ede . ¯Bara au ¯dipa¯bua ¯di nuntu ra nggahi ¯ba nggomi¯doho ede , ¯dingoa ¯di nggomi rakasi wakatuna .
40010020	¯Bara ma nuntu wakatu ede laina nggomi¯doho , malaisi Roh Ama ma ¯di saroga , kai ncai nggomi¯doho .
40010021	¯Dimanda¯di ¯ba one dou ¯dima¯donggo ari ra sa´e ndaina ¯di hade . Ro ede rau ¯dimanda¯di ¯di weki ama la¯bo anana . Ana¯dohona ¯dima´ao ina ra amana , ro na¯donggoku sia¯doho ¯di hade .
40010022	Nggomi¯doho ¯di daca´u ¯ba samenana dou ¯bara nggomi¯doho anamori Nahu . Pala dou ma taha sampe cumpukaina ¯di kasalama .
40010023	Nggara nggomi¯doho kancokisi ¯ba dou ¯di sa¯bua kota , raipu ¯di kota ma kalai . Nahu mangoa ¯di nggomi¯doho : Sawatipu ¯ba nggorina nggomi¯doho laokaimu ¯di samenana kota Israel , Ana Manusia nawa´ura mai .
40010024	Anamori wati ncewi na´e ¯di guruna , ro ada wati ncewi na´e ¯di rumana .
40010025	Wa´ura ncihi nggara anamori nda¯di ¯bune guruna , ro ada nda¯di ¯bune rumana . Nggara mana´ekai uma ra salaja wa´ura tangarakai Beelzebul , au walipu sa´isi umana . Sia¯doho ¯di tangarakai mancewi iha wali ! "
40010026	" Aina dahumu ¯di manusia . Wati wara ma´ili weki , ma wati ¯di da´eda , ro wati wara ma ¯dirahasia rau ma wati ¯di dahengga .
40010027	Au ranggahi ¯ba Nahu ¯di nggomi¯doho ¯di ade marindi pa¯buapu nggomi¯doho karawi mbodamu ¯di ade aimarai mataroa . Ro au rangoa nari ¯di fikomu , ngoa reropu ede ¯di samenana dou !
40010028	Aina dahumu ¯di sia¯doho ma hade sarumbu , pala wati ntauna kuasa hade nawa . Dahupu ¯di Ruma Hatalla ma ntau kuasa makaleli nataho sarumbu ra nawa ¯di ade anaraka .
40010029	¯Dua mbua kari´i loa ¯di weli kai sa¯bua piti ma to´i poda co´ina . Konena ndede wati wara kone sa¯bua rau mama¯bu awa dana nggara watisi kane´ekai ¯ba Amamu .
40010030	Jumula honggo ¯di tuta raumu wa´ura reke sara´ana .
40010031	¯Bara ndedena , aina dahu ! Ncewi ntaupu co´i nggomi¯doho ntewikaisi kari´i-kari´i . "
40010032	" Cou-cou mamangaku ¯ditando dou mamboto ¯ba one sia ¯batuna Nahu , Nahu rau ¯dimamangaku sia ¯ditando Ama-Ku ¯di saroga .
40010033	Pala cou-cou mawati mangaku ¯ditando dou mamboto ¯ba one sia ¯batuna Nahu , Nahu rau wati mangaku-Ku sia ¯ditando Ama-Ku ¯di saroga . "
40010034	" Aina kacaimu ¯ba one Nahu mawa´a damekai angi ¯di dunia ake . Nahu wati wa´aku damekai angi , pala ¯di aokai angi .
40010035	Nahu maiku kandawiku ana mone ¯dima´ao amana , ana siwe ¯dima´ao inana , ro rido siwe ¯dimancao la¯bo riana siwena .
40010036	¯Dimanda¯di musu mana´e poda ede¯du anggota kaluarga ndai .
40010037	Dou ma meci ra ca´u ama atao inana nancewi ese ntewi kaisi meci raca´una Nahu wati patuna nda¯di anamori Nahu . Ndede rau dou ma meci ra ca´u ana mone atao ana siwena ntewi kaisi meci ra ca´una Nahu .
40010038	Ro dou ma wati ngawa tundu salibna ro ¯batuna Nahu , wati patuna nda¯di anamori Nahu .
40010039	Dou ma taha morina , ¯dimambora morina , pala dou ma mbora morina ¯bara to´ana ¯di Nahu ¯dimaraka morina . "
40010040	" Dou ma tarima nggomi¯doho , natarimaku Nahu . Ro dou ma tarima Nahu , natarimaku Sia ma ranggadu Nahu .
40010041	Dou ma tarima nabi ¯bara sia ede nabi , ¯dimatarima ufa sa¯bua dou nabi . Ro cou ma tarima sa¯bua dou ma taho ¯bara sia tahona , ¯dimatarima ufa sa¯bua dou ma taho .
40010042	Cou-cou mambei oi nono , konena oi ¯busi mpoa ¯di sa¯bua dou ¯di ade weki dou rakatuna ra ka¯bawa ¯ba dou ake , ¯bara dou ede ¯batuna Nahu , imbipu sia pasti ¯dimatarima ufana ! "
40011001	Sawa´u ¯ba Ruma Isa mbeina ngoa ra teina ¯di ru´u ¯ba sampuru ¯dua anamori-Na , Sia tu´u wi´ina hi¯di ede . Sia lao tei ro kahabana nggahi ra eli ma ramai ta Ruma Hatalla aka kota-kota ma ¯deni la¯bo hi¯di ede .
40011002	La Yahya Mataki kandeu karaso dou ma wunga ade uma bui naringaku ma¯boha karawi ¯ba Al Masih . Edempara sia kauna pila-pila dou anamorina lao aka Ruma Isa ¯dimaso¯di ,
40011003	" Ita kombi dou ¯dimamai ¯bune rasake ¯ba Ruma Hatalla , atao pa¯bua kombi mada¯doho ngenamu dou makalai ? "
40011004	Cambe ¯ba Ruma Isa , " Lao mbalipu aka la Yahya ro ngoapu au raringa ro eda ¯ba nggomi :
40011005	Dou mambuda naloa eda , dou mamade ¯binci naloa lampa , dou masupu ncola nataho ; dou mampinga naringa , dou mamade namori mbali , ro Haba Mataho ma ramai ta Ruma Hatalla ¯di ngoa ra kahaba ¯di dou-dou mancoki mori .
40011006	Taho ra ntikara dou ma wati wara alasa ¯dimatula Nahu ! "
40011007	Sawa´u ¯ba lao dou-dou ranggadu ¯ba la Yahya ede , Ruma Isa tampu´ura nuntu ¯di dou mamboto ma¯boha la Yahya , nggahi-Na , " Nggomi¯doho laomu aka so sarae matio auku ? Salela mpori ra´ewu ¯ba angi ?
40011008	Nggomi¯doho laomu auku lao tiomu ? Sa¯bua dou ma kani mantika ? Dou-dou ma kani mantika ¯bune ede nangge´e aka asiku !
40011009	Nda¯di ¯ba¯bauku nggomi¯doho laokaimu aka so sarae ? Ma lao tioku sa¯bua dou nabi ? Poda , mala nancewi na´e ra¯di nabi .
40011010	¯Bara la Yahya ede¯du ranggahi ¯di ade ayat Alkitab ake ; ' Akera dou ranggadu ¯ba Nahu , nggahi Ruma Hatalla , Nahu ranggadu uluku sia ede ampo Nggomi loaku¯du hengga ¯ba sia ncai ¯di ru´u Nggomi . ´
40011011	Kawarapu ! ¯Di dunia ake wati parana wara dou ma ncewi na´e ntewi kaisi la Yahya Mataki kandeu karaso dou . Konena ndede , dou ma cumpukai to´i ¯di ade anggota Karaja´an Saroga nancewi na´e ntewi kaisi la¯bo la Yahya .
40011012	Ra´aipu la Yahya ngoa ra kahabana haba ede sampe wakatu ake , ela Karaja´an Saroga ¯di daca´u ¯ba dou-dou ma usaha kuasa kai kasa .
40011013	Sampe maikai la Yahya , sara´a hukum Musa ro ngoa ra tei ¯ba nabi-nabi karonggana ranggahi Ruma Hatalla ma¯boha lampa rawi-lampa rawi ma pa¯bua nda¯di .
40011014	Ro nggara nggomi¯doho mane´esi imbi , la Yahya edeku la Elia , ¯ba maina wa´ura ngoa ulu ¯ba Ruma .
40011015	Nggara mantausi fiko , ringa ra kade´epu !
40011016	Kai auku ¯di pa¯bua ntewi kai ¯ba Nahu dou-dou jamana ake ? Sia¯doho ¯bune ¯dambe-¯dambe to´i ma doho ¯di amba . Sakalompo manggahi nggao ¯di kalompo ma kalai ,
40011017	´ Nami marawa-rawa ka¯dihikai ade ¯di ru´u ¯ba nggomi¯doho , pala nggomi¯doho wati ne´emu tari ! Nami marawa mancokikai ade , ro nggomi¯doho wati ne´emu nangi ! ´
40011018	Mai la Yahya -- sia napuasaku ro wati nonona anggo ; ro nggahi ¯ba dou-dou , ' Sia ralu´ukai ¯ba seta ! ´
40011019	Ake mai Ana Manusia , -- Sia nangaha ra nono ; edempara nggahi ¯ba dou-dou , ' Tiopu dou ede ! Na´e ngahana , naca´u mawu , lenga dou mataki tagi bea ro lenga dou madosa . ' Konena ndede , loa timba ra lemba Ruma Hatalla natada ra¯di hasi karawina . "
40011020	Edempara Ruma Isa tampu´ura rojo kapodana ma¯boha kota-kota , ta¯bera ipi mboto ndawikai-Na ¯bisa ra guna . ¯Bara dou-dou ¯di kota-kota ede wati ne´ena toba ra¯di dosa-dosa sia¯doho .
40011021	" Ihara nggomi , Korazim ! Ro iha raura nggomi , Betsaida ! Paisi ¯bisa ra guna-¯bisa ra guna rakarawi ¯diwoha nggomi¯doho ede , wa´ura karawi ¯di Tirus ro Sidon , pasti dou-dou ta aka wa´ura ntoi tobana ra¯di dosa-dosa sia¯doho ro nakaniku kani ra lombo ¯ditanda ncokikai adena ro natauku kalu¯bu ese wawo tutana .
40011022	¯Di karawamu , ¯di Ainaina Kiama , dou-dou Tirus ro Sidon , nawancuku ncewi mo¯dana kangampu wea ¯ba Ruma Hatalla ntewi kaisi nggomi¯doho !
40011023	Ro nggomi , Kapernaum ! Sa¯bua nggomi ¯dika¯dese sampe ese saroga ? Wati ! Mala nggomi ¯dipaki ade anaraka ! ¯Bara paisi lampa rawi ¯bisa ra guna-¯bisa ra guna rakarawi ¯diwoha nggomi¯doho ede wa´ura karawi aka Sodom . Sodom ede mbuipu wara sampe wakatu ake !
40011024	Kawarapu ; ¯Di Ainaina Kiama , dou Sodom nawancuku ncewi mo¯dana kangampu wea ¯ba Ruma Hatalla ntewi kaisi nggomi¯doho ! "
40011025	Aipu wakatu ede Ruma Isa do´ana , " Ama , Ruma ma kuasakai langi ra dana ! Mada marenta tarima kasi ¯di Ita Ruma ¯bara samenana ede rahasiaku ¯ba Ita ra¯di dou-dou maloa ro mantau ilimu , pala Ita maturu teiku ¯di dou-dou mawati ntau ilimu .
40011026	Edeku ma kasana wea ade Ita Ama ! "
40011027	Edempara nggahi Ruma Isa , " Samenana wa´ura ¯donggo ¯ba Ama ¯di Nahu . Wati wara kone sa¯bua dou mapata Ana , selasi Ama . Wati wara rau ma pata Ama selasi Ana , ro ¯di dou-dou rane´e ¯ba Ana ede kapatakaina Ama .
40011028	Maipu ara Nahu nggomi¯doho sara´a ma rome ra dawa´u , ro ma´iu tani rawa´ana ; Nahu ¯dimambei tenggo ra wale nggomi .
40011029	¯Batupu parenta Nahu ro tana´opu ¯di Nahu . ¯Bara Nahu ake nantika nggahi ra eli-Ku ro ka´awa weki , nda¯di nggomi ma´iuku tenggo .
40011030	¯Bara parenta-parenta Nahu nambeiku sana , ro au rakau-Ku wa´a matani ¯di nggomi¯doho naneo . "
40012001	¯Di sa¯bua ainaina Sabat , wakatu lampa sai ¯ba Ruma Isa sa¯bua oma gando , anamori¯doho-Na tampu´ura pokena gando , edempara ngahana gando ¯bara hi¯dona .
40012002	Wakatu dou-dou Farisi edana rawi ede , sia¯doho nggahina ¯di Ruma Isa , " Tiopu ! Anamori¯doho-Mu masapa hukum agama ndaita kai karawina au rakantakai wakatu ainaina Sabat . "
40012003	Cambe ¯ba Ruma Isa , " Watipu parana baca ¯ba nggomi¯doho au rakarawi ¯ba la Daud wakatu sia ro dou-dou ma¯batuna iuna hi¯do ?
40012004	Sia lu´una ¯di ade Bait Allah ; edempara ngahana roti rawa´u ¯donggo ra mbei ¯di ru´u Ruma Hatalla . Sapodakaina ¯batusi hukum agama ndaita , sia ro dou-douna ede wati loana ngaha roti ede , selasi imam-imam mpoampa ma loana ngaha .
40012005	Atao watipu parana baca ¯ba nggomi¯doho ¯di ade hukum Musa ¯ba one sanikina ainaina Sabat imam-imam ma kalampa taki ra puta ¯di Bait Allah , nasapaku atora ainaina Sabat , pala wati ¯dikancara ?
40012006	Kade´e ka¯baepu au ranggahi ¯ba Nahu ake : ta ake wara ma ncewi na´e ntewi kaisi Bait Allah .
40012007	¯Di ade Alkitab ratunti : Kasi-kasi ade angimpa ¯di ne´e ¯ba Nahu , laina koroba binata . Nggara nggomi¯doho poda-podasi loamu ka´ao au ranggahi ede , pasti nggomi¯doho wati kancaramu dou-dou ma wati wara ncara .
40012008	¯Bara Ana Manusia nantau kuasa ¯di ainaina Sabat . "
40012009	Ruma Isa tu´u wi´ina hi¯di ede , edempara laona ¯di sa¯bua uma sambeakai .
40012010	Ta ede wara dou ma made ¯binci sa¯bae rimana . Pila-pila dou ma ne´e ngupa rawi ncara Ruma Isa , so¯dina ¯di Sia , " Sa¯bua loaku kataho dou ¯di ainaina Sabat ? "
40012011	Cambe ¯ba Ruma Isa , " Misakai wara sa¯bua dou ¯di ade weki nggomi¯doho mantau jimba sa¯bua , ro ¯di ainaina Sabat jimba ede ma¯buna ¯di ade kancoa ma ¯dei ; sa¯bua dou mantau jimba ede wati usahana kalosa jimba mama¯bu ¯di ade kancoa ede ?
40012012	Manusia nancewi ntaupu co´i ntewi kaisi jimba ! Nda¯di , nggara ndedesi , loaku bantu dou ¯di ainaina Sabat . "
40012013	Edempara Ruma Isa nggahina ¯di dou ma made ¯binci sa¯bae rimana ede , " ¯Dalapu rimamu . " Dou ede ¯dalana rimana , ro rimana ede tahona ¯bune rimana ma sa¯bae .
40012014	Pala dou-dou Farisi tu´u wi´ina uma sambea ede , edempara mafakana ne´e hade Ruma Isa .
40012015	Ruma Isa na¯badeku ¯ba one dou-dou Farisi ede wara niana mada¯bae ¯di ru´u ¯ba Sia . Nda¯di Sia lao pesona weki ra¯di hi¯di ede ro mboto dou malao ¯batu-Na . Edempara Sia katahona samenana dou ma supu .
40012016	Pala Sia nakantaku dou-dou ede ngoa dou makalai ma¯boha Sia .
40012017	Ade ndedekaina nda¯dira au ranggahi ¯ba Ruma Hatalla kai ncai Nabi Yesaya ,
40012018	" Akeku dou ranggadu ¯ba Nahu raka¯dale-Ku , Dou ¯di meci-Ku ro rakane´e ¯ba ade-Ku . Roh-Ku ¯di mbei-Ku ru´u Sia , Tabe´a Nahu ma adi ¯dingoa ra kahaba-Na ¯di bangsa-bangsa .
40012019	Sia wati ¯dimacence ncihi atao kanggica , atao mapadato ¯di ncai-ncai bari .
40012020	O´o ma mboko wati ¯difoka-Na , ilo ma kalea to´i wati ¯dihade-Na . Sia ¯dimakapoda ade sampe rakana lampa rawi ma´adi ;
40012021	Samenana bangsa ¯dimantau ne´e ¯di Sia . "
40012022	Sawa´u ¯ba ede wa´a ¯ba dou ¯di Ruma Isa sa¯bua dou ma mbuda ro mpongi ¯bara kuasakai ¯ba roh seta . Ruma Isa katahona dou ede nda¯dina loana nuntu ro loana eda .
40012023	Samenana dou mbora akana ro nggahina , " Podasi dou ake ana la Daud rasake ede ? "
40012024	Wakatu ringa ¯ba dou-dou Farisi nggahi ede , cambe ¯ba sia¯doho , " Dou ake cuma loana ¯baka kalosa roh seta , ¯bara Beelzebul , mana´ekaina roh-roh seta , nawa´ura mbei kuasa ede ¯di Sia . "
40012025	Ruma Isa na¯badeku fiki ra kananu dou-dou Farisi ede . Nda¯di Sia nggahina ¯di sia¯doho , " Nggara sa¯bua negara mbi´a ade golonga-golonga ma cua musu angi , negara ede wati ¯dimantoi . Ro sa¯bua kota atao kaluarga ma mbi´a-mbi´a ro ma cua musu angi sa¯bua la¯bo sa¯bua dou ¯dimaleli .
40012026	Ndede rau ¯di ade karaja´an Ibilis ; nggara sa¯bua kalompo ¯baka kalosana kalompo ma kalai , edempara karaja´an Ibilis ede nawa´ura mbi´a-mbi´a ro ¯dimaleli .
40012027	Nggomi¯doho nggahimu ¯ba one Nahu ma¯baka kalosa roh seta ¯bara kuasa Beelzebul . Nggara ndedesi kai kuasa couku anamori¯dohomu ¯baka kalosakaina roh seta . Anamori-anamori ndaimu ma bukutina ¯ba one nggomi¯doho mancara !
40012028	Pala Nahu ¯baka kalosa roh seta kai kuasa Roh Allah . Ede aona ¯ba one Karaja´an Allah nawa´ura mai ¯di nggomi¯doho .
40012029	¯Buneku dou loana lu´u ¯di ade uma dou ma tenggo ¯ba ne´ena weha ra rampa wea ntauna , nggara sia watisi leto ulu wa´una dou matenggo ede ? Sawa´u ¯ba ede , ampona loa weha ra rampa wea ntau ra warana .
40012030	Dou ma wati lu´u ta Nahu sapodakaina sia wati ca´u podana Nahu . Ro dou ma wati bantu Nahu , sapodakaina naka´ihaku karawi Nahu !
40012031	¯Bara ndedena , ¯badepu , nakarawisi ¯ba dou lampa rawi madosa ro nggahi ra elina nakatunaku dou , sia loapu ¯dikangampu wea ! Pala nggara sia nakasungge-sunggesi Roh Allah , sia wati¯du loa ¯dikangampu wea !
40012032	Nanggahisi ¯ba dou au-au daca´una Ana Manusia , sia ede loapu ¯dikangampu wea , pala sia naka¯bawa ra katunasi Roh Allah , sia wati¯du loa ¯dikangampu wea , nataho wakatu ake , ro ¯di ahera ! "
40012033	" ¯Di loakai raka wua ma taho , fu´una pa¯buaku mangawa . Nggara fu´una wati ngawana , wua rauna wati tahona . Ngawa ra watina sa¯bua fu´u haju ma¯badeku ta wuana .
40012034	Nggomi dou da¯bae , ¯buneku loakaimu renta nggahi ra eli ma taho , nggara nggomi¯doho dou da¯bae ? Au rarenta ¯ba asamu ede¯du ma ralosa ¯dei ademu !
40012035	Dou ma taho narentaku nggahi ra eli ma taho ¯bara sia ¯bini kai ¯ba mataho . Ndede walija , dou ma da¯bae narentaku nggahi ra eli ma iha ¯bara sia ¯bini kai ¯ba rawi mada¯bae .
40012036	Nda¯di , kawarapu : ¯di Ainaina Kiama , sanikina dou pa¯buaku su´u ra tunduna ¯di saniki rarentana ma wati wara one .
40012037	¯Bara nggahi ra eli ndaimu ma ¯di kani , ¯dimakantantuna sa¯bua nggomi mancara atao wati . "
40012038	Edempara pila-pila dou guru agama ro dou-dou Farisi nggahina , " Pa Guru , mada¯doho mane´e eda Ita mandawi ¯bisa ra guna . "
40012039	" Nawancuku da¯bae ro duruhakana dou-dou jamana ake ! " cambe ¯ba Ruma Isa . " Nggomi¯doho marahoku Nahu mandawi ¯bisa ra guna ? Nggomi¯doho wati ¯dimbei kone sa¯bua ¯bisa ra guna , selasi ¯bisa ra guna Nabi Yunus .
40012040	Yunus ngge´ena ¯di ade loko uta na´e tolu nai aimarai tolu nai aimanga¯di . Ndede rau Ana Manusia ¯dimangge´e tolu nai aimanga¯di tolu nai aimarai ¯di ade loko dana .
40012041	¯Di Ainaina Kiama , ela ra dou Niniwe ¯dimatu´u sama-sama la¯bo dou-dou jamana ake , ro na¯ba¯bu ra lo´oku sia¯doho . ¯Bara dou-dou Niniwe ede nawa´ura tobana ra¯di dosa-dosa sia¯doho ro warina weki mai satando ¯di Ruma Hatalla , wakatu Yunus hotobana ¯di sia¯doho . Pala ta ake wakatu ake wara ma ncewi na´e ntewi kaisi la Yunus .
40012042	¯Di Ainaina Kiama , sangaji siwe ra¯di dana ra rasa tawela ¯Dona ¯dimatu´u sama-sama la¯bo dou-dou jamana ake , ro na¯ba¯bu ra lo´oku sia¯doho . ¯Bara sangaji siwe ede wa´ura karawi lampa ra lao ma ¯dondo poda ratampu´una aka sumpu dunia ¯dikade´e ra ringakaina ngoa ra tei ¯ba Sulaiman ma loa timba ra lemba ede . Pala ta ake wakatu ake wara ma ncewi na´e ntewi kaisi Sulaiman ! "
40012043	" Natu´u wi´isi ¯ba roh seta sa¯bua-¯bua dou , roh ede nalampa rero ¯di hi¯di-hi¯di ma mango ¯di ngupakaina hi¯di sanawakaina , pala sia wati rakana .
40012044	¯Bara ndedena sia nggahina , ' Nahu kalao mbali aka uma rawi´i pakiku . ' Wakatu rongga sia ta aka , uma ede ntaru , raso ro moci .
40012045	Edempara sia laona ro wa´ana pidu roh seta makalai ma ncewi da¯bae ntewi kaisi sia . Edempara sia¯doho lu´u ngge´ena ¯dei dou ede . Ro cumpukaina ka´ada´ana dou ede naha ipi iha ntewi kaisi ai sarambana . Ede rauku ¯dimanda¯di la¯bo dou-dou mada¯bae jamana ake . "
40012046	Wunga Ruma Isa mbuipu nuntuna la¯bo dou mamboto ede , maira ina ro ari¯doho-Na . Sia¯doho ki¯dina ta ari lua ngupana ncai loakaina nuntu la¯bo Sia .
40012047	Sa¯bua dou ¯di ade weki dou mamboto ede nggahina ¯di Ruma Isa , " Pa , ina ro ari-ari Ita wara ta ari lua . Sia¯doho nane´e nuntu la¯bo Ita . "
40012048	Edempara cambe ¯ba Ruma Isa , " Cousi ina Nahu ? Cousi ari-ari Nahu ? "
40012049	Edempara Sia turuna anamori¯doho-Na ro nggahina , " Akeku ina ro ari-ari Nahu .
40012050	Dou ma karawi au rakane´ekai ¯ba Ama-Ku ma ¯di saroga , sia¯doho edeku , ari ra sa´e mone-Ku , amancawa ro ina-Ku . "
40013001	Ainaina ede wa´u Ruma Isa tu´u wi´ina uma ede edempara laona aka kengge ndano ro dohona ta aka .
40013002	Mboto poda dou ma ka¯boro weki ¯di kompe ra pei Ruma Isa , ¯bara ndedena Sia lao dohona ¯di ade sampa , pala dou mamboto ede ki¯di menana ¯dikengge ndano .
40013003	Edempara Ruma Isa ngoa ra teina mboto lampa rawi ¯di sia¯doho kai kanina conto ra ibara . " Sa¯bua dou makanggihi lao parina ¯dei , " ndedeku Ruma Isa tampu´una nuntu ra nggahi-Na .
40013004	" Wunga parina ¯dei , wara ¯dei ma ma¯bu ¯di ncai . Edempara mai nasi ngaha kampoina ¯dei ede .
40013005	Wara rau ma ma¯bu ¯di hi¯di mamboto wadu , ma sato´impa danana . ¯Dei-¯dei ede naroci wokona ¯bara wara dana sato´i .
40013006	Pala wakatu wa´usi teka liro , woro-woro ¯dei ede tampu´ura malena , sawa´u ¯ba ede namango ro made ¯bara amuna wati ipi lu´u ¯deina ¯di ade dana .
40013007	Wara rau ¯dei ma ma¯bu ¯di ade woha mpori rui . Mpori rui ede nawoko apiku woro-woro ¯dei ede sampe madena .
40013008	Pala wara rau ¯dei ma ma¯bu ¯di dana ma ngawa , edempara nambua ; wara ma saratu , wara ma ini mpuru , ro wara rau ma tolu mpuru kali lipa . "
40013009	Sawa´u ¯ba nuntu ra nggahina conto ra ibara ede Ruma Isa nggahina , " Nggara mantausi fiko ringa ra kade´epu ! "
40013010	Sawa´u ¯ba ede anamori-anamori Ruma Isa mai so¯dina ¯di Sia , " ¯Ba¯bau Ita kanikaita conto ra ibara nggara tanuntusi la¯bo dou mamboto ede ? "
40013011	Cambe ¯ba Ruma Isa , " ¯Bara nggomi¯doho wa´ura mbei anugera ¯di¯badekaimu rahasia Karaja´an Saroga , pala sia¯doho wati rambei .
40013012	¯Bara dou ma wa´ura wara ntauna , ¯dimbei sala´i kamboto wali , ro sia ¯dimancewi ntauna . Pala dou ma wati wara ntau au-au , edempara sato´i ma wara ¯di wekina naha ¯diweha wea .
40013013	¯Bara ndedena Nahu kanikaiku conto ra ibara nggara kanuntusi la¯bo dou mamboto , ¯bara sia¯doho na´edaku , pala ¯bune dou ma watira eda ; sia¯doho naringaku , pala ¯bune dou ma wati raringa ro wati loana ka´ao .
40013014	Kai ede nda¯dira au ranggahi Ruma rakarongga ¯ba Nabi Yesaya , ' Ruma Hatalla manggahi : Sia¯doho ¯dimaringa ncau pala wati loana ka´ao ; sia¯doho ¯dimatio ka¯bae ncau pala wati ¯badena manda¯di .
40013015	¯Bara fiki ra kananu dou-dou ake nawa´ura mpula , fiko sia¯doho nawa´ura nda¯di mpinga ro mada sia¯doho nawa´ura kapu wea . Ake nda¯dina loaku¯du mada sia¯doho aina loana eda , fiko sia¯doho aina loana ringa , fiki ra kananu sia¯doho aina loana ka´ao ro aina mbalina ¯di Nahu , edempara Nahu makataho sia¯doho ' "
40013016	" Pala wancuku labamu nggomi¯doho , " nggahi Ruma Isa ¯di anamori¯doho-Na , " ¯Bara nggomi¯doho poda ra´edamu ro raringamu .
40013017	Kawarapu , mboto nabi ro dou ma to´a ¯di Ruma Hatalla ma ne´e eda ra´eda ¯ba nggomi¯doho wakatu ake , pala sia¯doho wati rakana eda . Sia¯doho nane´eku ringa au raringa ¯ba nggomi¯doho wakatu ake , pala sia¯doho wati ringana . "
40013018	" Ringapu au aona conto ra ibara ma¯boha dou mapari ¯dei ede .
40013019	¯Dei ma ma¯bu ¯di ncai ¯bune santika dou-dou ma ringa haba ma¯boha Karaja´an Saroga , pala wati loana ka´ao . Mai Ibilis rampana au rawa´u nggu¯da ¯dei ade sia¯doho .
40013020	¯Dei ma ma¯bu ¯di dana mamboto wadu , ¯bune santika dou ma ringa haba ede , ro tarima lalona kai sana ade .
40013021	Pala haba ede wati ciana ¯dei ade sia¯doho , nda¯di wati ntoina . Ndede iuna ncoki ra susa atao rakancoki ¯ba dou ¯bara haba ede , sia¯doho murta lalona .
40013022	¯Dei ma ma¯bu ¯di woha mpori rui ¯bune santika dou-dou ma ringa haba ede , pala nambali mbuaku ¯buneku mori sia¯doho ro nane´e mori ntau ra wara poda . ¯Bara ndedena haba ma ramai ta Ruma Hatalla na´apiku weki ngge´ena ta ¯dei ade sia¯doho , nda¯di wati ntauna wua .
40013023	Ro ¯dei ma ma¯bu ¯di dana ma ngawa ¯bune santika dou-dou ma ringa haba ede , ro naloa ka´ao . Sia¯doho namboto wuana , wara ma saratu , wara ma inimpuru , ro wara ma tolu mpuru kali lipa hasina . "
40013024	Ruma Isa nuntu ra nggahi walina sa¯bua conto ra ibara ¯di dou mamboto , nggahi-Na , " Karaja´an Saroga , ka´ada´ana ¯bune conto ra ibara ake : Sa¯bua dou makanggihi manggu¯da ¯dei ma taho ¯di omana .
40013025	¯Disa¯bua aimanga¯di , wakatu sara´a dou wunga maruna , musu dou makanggihi ede mai parina ¯dei ati ¯di woha gando ede , edempara laona .
40013026	Wakatu ranggu¯da ede tampu´u rawokona ro woro-worona tampu´ura mboncina , tada rau ati ede .
40013027	Edempara dou-dou ragaji ¯ba dou makanggihi ede mai ngoana , " Pa , Ita ranggu¯da ¯dei ma taho ¯di omata ? ¯Buneku sampe nda¯di warakaina ati ta aka ? ´
40013028	Cambe ¯ba dou makanggihi ede , ' Ede rawi dou ma musu nahu . ' Edempara dou-dou ragaji ede so¯di walina , ' Pa , mane´e mada¯doho malao wonto ati aka ? ´
40013029	´ Wati , ' cambena , ' ¯Bara nggara ati ede ¯diwonto , pea gando rau natambonto ¯batu .
40013030	Co´opu ati ede woko sama-samana sampe wakatu pako . Pea nahu ¯dimanggahi ¯di dou-dou ma pako : Ka¯boro wa´upu ati , pete , edempara ka´apu . Sawa´u ¯ba ede ka¯boropu gandona , edempara wi´ipu ¯di ade jompa . ' "
40013031	Ruma Isa nuntu ra nggahi walina sa¯bua conto ra ibara ¯di dou mamboto , nggahi-Na , " Karaja´an Saroga , ka´ada´ana ¯bune conto ra ibara ake : Sanggini isi sawi raweha ¯ba sa¯bua dou , edempara nggu¯dana ¯di omana .
40013032	Isi sawi ede¯du ¯dei ma cumpu kai to´i . Pala nggara wa´usi wokona , sia nanda¯di fu´u ma na´e ¯di ade ranggu¯da ra congge . Sia nda¯di fu´u haju , nda¯dina nasi ra kari´i namai ndawiku so¯buna ¯di sanga-sangana . "
40013033	Wara sa¯bua conto ra ibara makalai ranuntu ra nggahi ¯ba Ruma Isa ¯di dou mamboto . " Karaja´an Saroga , ka´ada´ana ¯bune ¯buha raweha ¯ba sa¯bua dou siwe , edempara ncambuna la¯bo upa mpuru lite tarigu sampe teka sara´ana ! "
40013034	Sara´ana tei ¯ba Ruma Isa ¯di dou mamboto kai kanina conto ra ibara .
40013035	Kai ndedena nda¯dira au ranggahi ¯ba nabi , " Nahu kaniku conto ra ibara nggara kanuntusi la¯bo sia¯doho ; Nahu ¯dimangoa ra kahaba lampa rawi-lampa rawi ma cili weki ratampu´u nda¯dina dunia ake . "
40013036	Sawa´u ¯ba ede Ruma Isa tu´u wi´ina dou mamboto ede , edempara lu´una ¯di ade uma . Mai anamori¯doho-Na ro nggahina , " Ama , ngoa ra tei ka¯bae to´ipu ¯di mada¯doho auku aona conto ra ibara ati ¯di ade woha gando ede "
40013037	Cambe ¯ba Ruma Isa , " Dou mapari ¯dei mataho ede ede¯du Ana Manusia .
40013038	Oma ede ede¯du dunia ake . ¯Dei ma taho ede ede¯du dou-dou ma wa´ura nda¯di anggota Karaja´an Saroga . Ati-ati ede ede¯du dou-dou ma lu´u ta anggota Ibilis .
40013039	Musu ma nggu¯da ati ede ede¯du Ibilis . Wakatu weha hasina ede¯du Ainaina Kiama , ro dou-dou ¯dimaweha hasi ede ede¯du mala´eka-mala´eka .
40013040	¯Bune santika ati-ati raka¯boro ro ¯dika´a ¯di ade afi , ¯bune ede rau wakatu pea Ainaina Kiama .
40013041	Ana Manusia nakauku mala´eka-mala´eka-Na maka¯boro wea ¯di ade weki anggota Karaja´an-Na samenana ma rakanda¯dina dou karawi dosa , ro samenana dou makalai ma rakarawi ma iha ra mada¯bae .
40013042	Sia¯doho sara´ana ¯dipaki ¯di ade riha ma ntau afi ma kalea fampa ; ta ede sia¯doho ¯dimanangi ro ncoki ra susa iu .
40013043	Ro dou-dou ma rakarawi au rakane´ekai ¯ba Ruma Hatalla , ¯dimantau taroa ¯bune liro ¯di ade Karaja´an Allah , Ama sia¯doho . Nda¯di , nggara mantau si fiko , ringa ra kade´epu ! "
40013044	" Karaja´an Saroga , ka´ada´ana ¯bune conto ra ibara ake : Wara ntau ra wara awa pita dana , edempara eda ¯ba sa¯bua dou , ro kalu´u mbalina ¯di ade dana . Sawa´u ¯ba ede ¯ba neo adena , dou ede lao landana sara´a ntauna , edempara mai mbali ro welina dana ede . "
40013045	" Karaja´an Saroga , ka´ada´ana ¯bune conto ra ibara ake : Sa¯bua dou madaga nangupaku mutiara-mutiara ma nggali co´i .
40013046	Wakatu sia rumpana sanggini mutiara ma wancuku ntikana , rociku sia lao landana sara´a ntauna , edempara welina mutiara ma sanggini ede . "
40013047	" Karaja´an Saroga , ka´ada´ana ¯di conto ra ibarakai ¯bune ala rawura ¯di ndano , edempara rakana mboto pahu uta .
40013048	Sawa´u ¯ba ala ede ¯bini ¯ba uta , ala ede ¯dihanta wa´a ¯di mangokaina ¯ba dou-dou mangupa uta ede . Edempara doho sia¯doho , sawa´u ¯ba ede kalai-laina uta-uta ede : Ma taho ¯diwi´i ¯di ade katoa , ma iha ¯dipaki .
40013049	Nde¯deku lampa rawi ¯di Ainaina Kiama , mala´eka-mala´eka ¯dimalao cengga kalai dou-dou mada¯bae ra¯di dou-dou ma rakarawi au rakane´ekai ¯ba Ruma Hatalla .
40013050	Sawa´u ¯ba ede dou-dou mada¯bae ede ¯dipaki ¯di ade riha mawara afina . Ta edeku sia¯doho ¯dimanangi ro susa ra ncoki iu . "
40013051	" Sa¯bua nggomi¯doho maloa ka´ao samenana ede ? " So¯di ¯ba Ruma Isa . " Loa Pa ! " cambe ¯ba sia¯doho .
40013052	Edempara Ruma Isa nggahina , " ¯Bara ndedena sanikina guru agama ma wa´ura nda¯di anggota Karaja´an Saroga , ede¯du ¯bune dou mantau uma ma kalosa ¯di hi¯di ngge´ekai ntau ra warana barang ma¯bou ro barang mantoi . "
40013053	Sawa´u ¯ba Ruma Isa nggori nuntu ra nggahina conto ra ibara conto ra ibara ede , Sia tu´u wi´ina hi¯di ede ,
40013054	edempara lao mbalina aka kampo ra mporo ndai-Na . Ta aka Sia lao ngoa ra teina ¯di uma sambea , ro dou-dou ma rakade´e nggahi Sia ta ede , wancuku mbora akana . Nggahi sia¯doho , " Rata¯bena dou ake rakakaina hikima ¯bune ede ? Ro rata¯be rakakaina kuasa ¯di ndawikaina lampa rawi ma ¯bisa ra guna ?
40013055	Sa¯bua laina Sia ede ana dou mapanggita haju ? Sa¯bua laina la Maria ina-Na ; ro ari-ari-Na ede¯du la Yakub , la Yusuf , la Simon , ro la Yudas ?
40013056	Ro laina amancawa Sia rausi mangge´e ta ake ? Rata¯be rakakai ¯ba Sia samenana ede ? "
40013057	Edempara sia¯doho tulana Ruma Isa , edempara Ruma Isa nggahina ¯di sia¯doho , " Sa¯bua dou manabi ¯dihoroma ta¯be-¯be , selasi ¯di kampo ra mporo ndaina ro ¯di uma ra salaja ndaina . "
40013058	Nda¯di Ruma Isa wati karawi kambotona lampa rawi ma ¯bisa ra guna ¯dihi¯di ede ¯bara sia¯doho wati imbina .
40014001	Aipu wakatu ede Herodes , makuasa ¯di dana Galilea , naringaku haba Ruma Isa .
40014002	Nggahi Herodes ¯di dou-douna mana´e ¯bora , " Pasti ake la Yahya Mataki kandeu karaso dou ma wa´ura mori mbali ! ¯Bara ndedena Sia nantau kuasa ¯dikarawikaina lampa rawi ma¯bisa ra guna . "
40014003	¯Bara sawatipu ¯ba ede Herodes rakauna wa´u ra leto la Yahya sawa´u ¯ba ede kalu´una ¯di ade uma bui . Herodes karawi kandedekaina ¯bara masa´ala Herodias , wei ari ndaina , ede¯du la Filipus .
40014004	¯Bara parana la Yahya nggahi ndakena ¯di Herodes , " Wati loata nika la¯bo Herodias ! "
40014005	Sapodakaina Herodes nane´eku hade la Yahya , pala sia nadahuku ¯di dou-dou , ¯bara sia¯doho wi´ikaina la Yahya ede¯du nabi .
40014006	Aipu wakatu Herodes kandihana ainaina rawarakaina , ana siwe Herodias matari ¯ditando dou mawara . Tarina ede nawancuku kasana weana ade Herodes ,
40014007	nda¯dina Herodes sakena ¯di sia kai sumpa sa´aura ¯di raho ¯ba sia , ¯dimbeina ana dou siwe ede .
40014008	¯Bara sa¯du´u ¯ba inana , dou siwe sampela ede nggahina , " Mada karahoku tuta la Yahya Mataki kandeu karaso dou ¯di mbeimu mada wakatu ake wa´u ¯diwawo tare ! "
40014009	Ringana raho ede , Herodes nda¯di ncoki poda adena . Pala ¯bara sia wa´ura sumpakaina ¯ditando tamu-tamuna , sia parentana loaku¯du au raraho dou siwe sampela ede ¯dimbei .
40014010	Sia kauna dou lao ¯di uma bui ¯dimafati kakori tuta la Yahya .
40014011	Sawa´u ¯ba ede tuta la Yahya wa´a kalu´u kai tare , ro mbeina dou siwe sampela ede . Edempara dou siwe sampela ede wa´ana ¯di inana .
40014012	Sawa´u ¯ba ede anamori-anamori la Yahya mai wehana timba la Yahya ro umbuna . Edempara sia¯doho lao ngoana au ramanda¯di ede ¯di Ruma Isa .
40014013	Wakatu ringa ¯ba Ruma Isa haba ede , Sia nente kesena sampa tu´u wi´ina hi¯di ede , ¯dine´ena lao ¯di sa¯bua hi¯di ma lingi . Pala wakatu ringa ¯ba dou-dou ma¯boha lampa rawi ede , sia¯doho tu´u wi´ina kota-kotana ro lao ¯batuna Ruma Isa kai lampa e¯dina .
40014014	Wakatu Ruma Isa londona ra¯di sampa , ro edana dou mamboto ede , Sia kasi adena ¯di sia¯doho . Edempara Sia katahona dou-dou ma supu ¯di ade weki sia¯doho .
40014015	¯Di´aimambiana , anamori-anamori Ruma Isa mai rakana Ruma Isa ro nggahina , " Ai ake nambiara ro hi¯di ake na¯do´o la¯bo rasa . Natahopu Ita kauta dou-dou ake lao , loaku¯du rakana weli ¯di ngaha ra nono ¯di rasa-rasa . "
40014016	" Edera kau lao sia¯doho , " nggahi Ruma Isa , " nggomi¯dohompa mambeina ngaha sia¯doho . "
40014017	" Mada¯doho cuma ntaumu lima mbua roti ro ¯dua tembe uta ! " cambe ¯ba anamori Ruma Isa ede .
40014018	" Wa´a ca´arapu ede , " nggahi Ruma Isa .
40014019	Sawa´u ¯ba ede kauna dou mamboto ede doho ese wawo mpori . Edempara Sia wehana lima mbua roti ro ¯dua tembe uta ede , sawa´u ¯ba ede ¯dongana langi , edempara sambea syukuna ¯di Ruma Hatalla . Sawa´u ¯ba ede Sia to¯be-to¯bena roti ede kai rima-Na ro mbei-Na ¯di anamori¯doho-Na loaku¯du ¯dicengga-cengga ¯di ru´u dou mamboto ede .
40014020	Sara´a dou¯doho ede ngaha sampe mbocuna . Sawa´u ¯ba ede anamori-anamori Ruma Isa ka¯borona mancewi ngaha ra nono ede ; wara sampuru ¯dua wonca ¯bini .
40014021	Ma ngaha aipu wakatu ede wara takasi lima riwu dou , watipu reke dou siwe ro ¯dambe-¯dambe to´i .
40014022	Sawa´u ¯ba ede Ruma Isa kauna anamori¯doho-Na nente sampa ro lao lampa ulu ipa ¯bae ¯ba ndano , ¯bara Sia makau wa´u dou mamboto ede lao dula .
40014023	Sawa´u ¯ba lao dou mamboto ede , Ruma Isa teka kesena ese doro to´i ne´e lao sambea . Wakatuna wa´ura ai manga¯di , Ruma Isa mbuipu warana ¯di hi¯di ede kesena .
40014024	Wakatu ede sampa ranente ¯ba anamori Ruma Isa , nawa´ura ¯do´o ¯dei woha ndano . Sampa ede nawa´ura tere-tere ¯boe ¯ba balumba , ¯bara angi mamai natule ra tapaku sampa .
40014025	Wakatu ede hela ¯boe tolu ro ¯boe ini aimasi¯di , Ruma Isa maina ¯di sia¯doho lampana ese wawo oi .
40014026	Wakatu eda ¯ba anamori¯doho-Na Sia malampa ese wawo oi , sia¯doho nawancuku we¯dina . " Henca ! " kanggica sia¯doho ¯ba dahuna .
40014027	Pala cambe lalo ¯ba Ruma Isa , " Midira ! Nahu Isa . Aina dahu ! "
40014028	Edempara nggahi la Petrus , " Nggara podasi Ita Ruma Isa , kaupu mada mai lampa ese wawo oi . "
40014029	" Maira , " cambe ¯ba Ruma Isa . Nda¯di la Petrus londona ra¯di sampa , lampana ese wawo oi mai rakana Ruma Isa .
40014030	Pala wakatu eda ¯ba la Petrus ¯ba wancuku na´e angi ¯di ndano ede , sia dahu adena edempara tampu´u mimina . " Ruma , bantupu ! " kanggicana .
40014031	Ruma Isa roci ¯dalana rima-Na nentina sia , ro nggahina , " Petrus , Petrus , nggomi ake kura imbimu . ¯Ba¯bauku nggomi mbali mbuakai ademu ¯di Nahu ? "
40014032	Edempara ¯duana ede ne´ena ese sampa ede , ro angi rau dengga .
40014033	Nda¯di anamori-anamori Ruma Isa suju ra nembana Sia . Nggahi sia¯doho , " Poda Ita Ruma ede¯du Ana Ruma Hatalla ! "
40014034	Wakatu sia¯doho ronggara ipa ¯bae ¯ba ndano , sia¯doho la¯buna aka Genesaret .
40014035	Ro wunga eda ¯ba dou-dou ta ede ¯ba one ma mai ede Ruma Isa , sia¯doho kambouna haba ede ¯di samenana dana ra rasa ¯di kompe ra pei kota ede . Edempara samenana dou masupu wa´a ¯ba dou ¯di Ruma Isa .
40014036	Ro sia¯doho raho poda-podana ¯di Ruma Isa loa to´i tudu jumba-Na , kone ¯ba sumpu mpoana . Edempara sara´a ma tuduna nda¯di taho .
40015001	Sakalompo dou Farisi ro pila-pila dou guru agama ma ramai ta Yerusalem mai rakana Ruma Isa . Sia¯doho so¯dina ¯di Sia ,
40015002	" ¯Ba¯bauku anamori¯doho-Mu sapakaina lampa rawi ranginakai ¯ba wa´i ra waro ndaita ? Wakatu ne´e ngaha , sia¯doho wati waca wa´una rima ¯bune atora ! "
40015003	Cambe ¯ba Ruma Isa , " Ro ¯ba¯bauku nggomi¯doho rau sapakaimu parenta Ruma Hatalla , ¯ba ne´emu ¯batu lampa rawi ranginakai ¯ba wa´i ra waromu ?
40015004	¯Bara nggahi Ruma Hatalla , ' Lia ra horomapu ama ro inamu , ' ro ' Cou-cou manggahi ma´iha ¯di ama ro inana , pa¯buaku ¯dihukum made . ´
40015005	Pala nggomi¯doho ma ngoa ra teiku : nggara dou manggahi ¯di dou matuana , ' Au ma ¯di pa¯bua ¯donggo ra mbei ¯ba mada ¯di ru´u ama ro ina , wa´ura ¯donggo ra mbei ¯ba mada ¯di ru´u Ruma Hatalla , ´
40015006	nda¯di dou ede wati¯du wajibna ¯dimalia ra horoma dou matuana . Nda¯di , ¯bara lampa rawi ranginakai ¯ba wa´i ra waromu , nggomi¯doho makamo¯daku nggahi ra eli Ruma Hatalla .
40015007	Nggomi¯doho dou maca´u coro-coro ! Ncihi poda au rangoa ¯ba Ruma ¯di la Yesaya ma¯boha nggomi¯doho ede¯du ,
40015008	´ Ndake nggahi Ruma Hatalla : Dou-dou ede cuma nembana Nahu kai nggahimpa , pala ade sia¯doho na¯do´o ra¯di Nahu .
40015009	Iha mpoampa sia¯doho nembana Nahu , ¯bara atora manusia rangoa ra tei ¯ba sia¯doho ¯bune-¯buneta ede atora Nahu . ' "
40015010	Sawa´u ¯ba ede Ruma Isa ouna dou-dou ro nggahina ¯di sia¯doho , " Ringa ra kade´epu loaku¯du loamu ka´ao !
40015011	Ma lu´u ta asa wati ¯dimakanajis dou ede ; pala ma ralosa ta asana , edeku ma kanda¯dina sia najis . "
40015012	Edempara anamori-anamori Ruma Isa mai nggahina ¯di Ruma Isa , " Ta¯bade kombi Ita ¯ba one dou-dou Farisi ede iha adena wakatu ringana nggahi Ita bune ede ? "
40015013	Cambe ¯ba Ruma Isa , " Sanikina nggu¯da ra congge ma wati ranggu¯da ¯ba Ama-Ku ¯di saroga ¯diwongge .
40015014	Edera kade´e dou-dou Farisi ede . Sia¯doho ede dou-dou mana´ekai mambuda , ro nggara dou mambuda ma¯danda ra wa´a dou mambuda , ¯duana ede nama¯bu ¯di ade lapa . "
40015015	Nggahi la Petrus , " Tangoa ka¯bae to´ipu conto ra ibara ede ¯di mada¯doho , Pa ! "
40015016	Cambe ¯ba Ruma Isa ¯di sia¯doho , " Sa¯bua nggomi¯doho rau watipu loamu ka´ao ?
40015017	Wati ¯bade ¯dohomu , ¯ba one au ramalu´u ade asamu ¯dimalu´u ade loko sawa´u ¯ba ede ¯dimalosa wali ?
40015018	Pala ma losa ta asa , ramaina ta ¯dei ade ; ro edeku ma kanda¯dina dou nda¯di najis .
40015019	¯Bara ra¯di ade woko fiki ra kananu mada¯bae , ma kanda¯dina dou hade angi , jina , karawi ma iha ra da¯bae , mpanga , mambei sakasi cowa ro mafitina .
40015020	Lampa rawi-lampa rawi edeku ma kamaikaina dou nda¯di najis , ro laina ngaha kai rima darawaca . "
40015021	Sawa´u ¯ba ede Ruma Isa tu´u wi´ina hi¯di ede , ro laona aka dana ra rasa ma¯deni la¯bo kota Tirus ro Sidon .
40015022	Sa¯bua dou siwe Kana´an ra¯di dana ra rasa ede , maina ¯di Ruma Isa ro nggahi salahona , " Ana Daud , kasi to´ipu adeta ¯di mada ! Ana siwe mada lu´ukai ¯ba roh seta . Ka´ada´ana na´ipi podaku . "
40015023	Ruma Isa wati kone cambena nggahi dou siwe ede . Edempara anamori-anamori Ruma Isa mai rakana Sia ro rahona , " Pa , takau to´ipu lao dou siwe ede . Sia ¯dimangangompa ari mai ¯ba kontu ndaita ! "
40015024	Cambe ¯ba Ruma Isa , " Nahu ranggadu ¯di ru´u bangsa Israel mpoampa , ma penti ¯di ru´u ¯ba sia¯doho ma santuda . "
40015025	Dou siwe ede mai sujuna ¯ditando Ruma Isa ro nggahina , " Bantu to´ipu mada , Ruma . "
40015026	Cambe ¯ba Ruma Isa , " Wati tahona weha weamu ngaha ra nono ¯dambe-¯dambe to´i ro paki mbeimu lako . "
40015027	" Ncihi , Ruma , " cambe ¯ba dou siwe ede , " pala lako rau nangaha sewi-sewi ma rama¯bu ra¯di meja rumana . "
40015028	Edempara Ruma Isa nggahina ¯di sia , " Ina , wancuku ¯deina imbimu ! Co´opu nda¯dira ¯bunera kane´ekai ¯ba ita ! " Wakatu ede wa´u tahona ana ¯ba dou siwe ede .
40015029	Ruma Isa tu´u wi´ina hi¯di ede , edempara lampa ¯batuna kengge ndano Galilea . Sawa´u ¯ba ede Sia tekana ¯di sa¯bua doro to´i edempara dohona ta ede .
40015030	Mboto dou mamai ¯di Ruma Isa mawa´a dou-dou ma mpako ra mpedu , ma mbuda , ma made ¯binci , ma mpongi , ro mboto wali dou ma supu makalai . Sia¯doho wi´ina dou-dou ede ¯ditando Ruma Isa , ro Sia katahona supu dou-dou ede .
40015031	Dou mboto ma wara ¯di hi¯di ede nawancuku mbora akana , wakatu eda ¯ba sia¯doho dou mampongi naloa nuntu , dou mampako ra mpedu nataho , dou mamade ¯binci naloa lampa , ro dou mambuda naloa eda . Edempara sia¯doho roi ra wadina Ruma Hatalla bangsa Israel .
40015032	Sawa´u ¯ba ede Ruma Isa ouna ana mori¯doho-Na , edempara nggahina , " Nahu kasi adeku ¯di dou mamboto ake , wa´ura tolu nai sia¯doho sama-samana la¯bo Nahu , ro ake sia¯doho wati ntauna ¯dingaha . Nahu wati ne´eku co´o sia¯doho dula kai loko ntaru , pea sia¯doho nambisa ¯di ncai . "
40015033	Edempara anamori-anamori Ruma Isa so¯dina ¯di Sia , " Ta¯beku ¯di loakai raka ¯ba ndaita ngaha ra nono ¯di rasa ma ¯do´o ¯bune ake , ¯di ru´u ¯ba dou mamboto ¯bune ake ? "
40015034	" Wara pila mbua roti ¯di nggomi¯doho ? " so¯di ¯ba Ruma Isa ¯di sia¯doho . " Io pidu mbua , " cambe ¯ba sia¯doho , " ro uta to´i pila-pila tembe . "
40015035	Edempara kau ¯ba Ruma Isa doho dou mamboto ede ese wawo dana .
40015036	Edempara Sia wehana pidu mbua roti ro uta ede , sawa´u ¯ba ede rentana syuku ¯di Ruma Hatalla . Sawa´u ¯ba ede Sia to¯be-to¯bena roti ro uta ede kai rima-Na , edempara mbeina ¯di anamori¯doho-Na . Ro sia¯doho cengga-cenggana ¯di dou mamboto ede .
40015037	Samenana dou ede ngahana sampe mboncu . Sawa´u ¯ba ede anamori-anamori Ruma Isa ka¯borona mancewi rangaha ra nono ede . Sara´ana wara pidu wonca ¯bini .
40015038	Mboto dou mone-mone mpoa ma ngaha wakatu ede wara upa riwu dou , watipu reke dou siwe ro ¯dambe-¯dambe to´i .
40015039	Sawa´u ¯ba ede Ruma Isa kauna dou mamboto ede dula . Ndai Sia nentena sampa laona aka dana ra rasa Magadan .
40016001	Wara pila-pila dou Farisi ro dou Saduki maina ¯di Ruma Isa ¯ba ne´ena ¯ba¯bu Sia . Sia¯doho narahoku Sia karawi lampa rawi ma¯bisa ra guna ¯dibukutikaina ¯ba one Sia ramaina ta Ruma Hatalla .
40016002	Cambe ¯ba Ruma Isa , [ " Nggara liro mawunga nci´i , nggomi¯doho manggahiku , ' Taho ai ra liro , ¯bara kala langi . ´
40016003	Ro ¯di aimasi¯di , nggomi¯doho manggahiku , ' Ainaina ake namai ura , ¯bara kala langi ro ha¯di ai . ' Io , nggomi¯doho maloaku takasi ai ra liro kai edamu ka´ada´ana langi , sapodakaina tanda-tanda jamana wati loamu takasi ¯ba nggomi¯doho ! " ]
40016004	" Nawancuku da¯bae ra duruhakana dou-dou jamana ake . Nggomi¯doho marahoku Nahu karawi lampa rawi ma ¯bisa ra guna . Nggomi¯doho wati ¯di mbei kone sa¯bua ¯bisa ra guna rau : selasi ¯bisa ra guna Nabi Yunus . " Sawa´u ¯ba nggahi ndedena Ruma Isa lao tu´u wi´ina sia¯doho .
40016005	Wakatu anamori-anamori Ruma Isa ronggana ipa ¯bae ¯ba ndano , ampona ¯bade ¯ba sia¯doho ¯ba one sia¯doho nefana wa´a roti .
40016006	Nggahi Ruma Isa ¯di sia¯doho , " Aina kabare ¯di ¯buha dou-dou Farisi ro dou-dou Saduki . "
40016007	Ringana nggahi ra eli ndede Ruma Isa , anamori¯doho-Na tampu´ura nggahina sa¯bua la¯bo sa¯bua dou , " Sia nggahi ndedekaina ¯bara ndai wati wa´ata roti . "
40016008	Ruma Isa na¯badeku au ranuntu ¯ba sia¯doho . Nda¯di Sia nggahina , " ¯Ba¯bauku nggomi¯doho ¯dimasa´alakaimu ma¯boha ¯ba wati ntaumu roti ? Nggomi¯doho kura imbimu !
40016009	Wati ngge´epu loamu ka´ao ¯ba nggomi¯doho ? Sa¯bua wati kawaramu ¯ba nggomi¯doho lima mbua roti rato¯be-to¯be ¯ba Nahu ¯di ru´u lima riwu dou ? Pila wonca roti ma ncewi raka¯boro ¯ba nggomi¯doho ?
40016010	Ro ¯buneku la¯bo pidu mbua roti ru´u upa riwu dou ede ? Pila wonca mancewi ngaha ra nono raka¯boro ¯ba nggomi¯doho ?
40016011	¯Ba¯bauku nggomi¯doho sampe wati loakaimu ka´ao ¯ba one Nahu manuntu la¯bo nggomi¯doho laina ma¯boha roti ? Aina kabare ¯di ¯buha dou-dou Farisi ro dou-dou Saduki ! "
40016012	Cumpukaina anamori Ruma Isa loana ka´ao ¯ba one Ruma Isa kauna sia¯doho aina kabare ¯di ¯buha laina ¯buha ¯di ndawikai roti ; pala ma¯boha rangoa ra tei ¯ba dou-dou Farisi ro dou-dou Saduki .
40016013	Ruma Isa laona ¯di dana ra rasa ¯deni la¯bo kota Kaisarea Filipi . Ta ede Sia so¯dina ¯di anamori¯doho-Na , " Ranggahi dou , Ana Manusia ede couku ? "
40016014	Cambe ¯ba anamori¯doho-Na , " Wara manggahi la Yahya Mataki kandeu karaso dou . Wara rau manggahi la Elia . Ma kalai wali manggahi la Yeremia , atao sa¯bua dou nabi . "
40016015	" Pala nggahi ndai nggomi¯doho , Nahu ake couku ? " so¯di ¯ba Ruma Isa ¯di sia¯doho .
40016016	Cambe ¯ba la Simon Petrus , " Ita ede¯du Sangaji Mambei salama , Ana Ruma Hatalla Ma Mori . "
40016017	" Malaba podaku nggomi , Simon ana la Yona ! " nggahi Ruma Isa . " ¯Bara laina manusia ma rangoa nggahi ede ¯di nggomi , malaisi Ama-Ku ma ¯di saroga .
40016018	¯Bara ndedena ¯badepu , nggomi ede¯du la Petrus , wadu ma tenggo . Ro ese wawo wadu akeku Nahu ¯dimatu´u gereja-Ku , ma wati wa´u ¯dikakoa ; konena ¯ba made !
40016019	Nahu ¯dimambei ¯di nggomi kunci ra¯di Karaja´an Saroga . Au rakantakai ¯ba nggomi ara dunia , ¯dikanta rau aka saroga . Ro au rakancihi ¯ba nggomi ara dunia , ¯dikancihi rau aka saroga . "
40016020	Sawa´u ¯ba ede Ruma Isa ngoa ra kawarana anamori¯doho-Na loaku¯du sia¯doho wati ngoana cou-cou ¯ba one Siaku Sangaji Mambei salama .
40016021	Ratampu´u aipu ede , Ruma Isa nuntu ntirina ¯di anamori¯doho-Na , ¯ba one Sia pa¯buaku laona aka Yerusalem ro ¯dima´iu mboto susa ra ncoki ra¯di dou-dou mana´ekaina , dou-dou mana´ekai imam , ro guru-guru agama . Sia ¯dihade , pala ¯di ainaina katolukaina Sia ¯dikamori mbali .
40016022	Edempara la Petrus ra¯bina Ruma Isa wa´ana ¯dikompena ro rojona Sia , nggahina , " Raho-raho to´impa Ruma Hatalla ka¯do´o la¯bona lampa rawi ede , Ruma ! Ai to´impa sampe nda¯dikaina lampa rawi ede ¯di Ita Ruma ! "
40016023	Ruma Isa tambarina edempara nggahina ¯di la Petrus , " Lao aina wara ta ake , Magoda ! Nggomi tapa-tapa ncaumu Nahu . Fiki ra kananumu ede fiki ra kananu manusia ; laina fiki ra kananu Ruma Hatalla ! "
40016024	Sawa´u ¯ba ede Ruma Isa nggahina ¯di anamori¯doho-Na , " Dou ma ne´e ¯batu Nahu , pa¯buaku nefana au ramapenti ¯di ru´u weki ndaina , natundu salibna , ro ¯batuna Nahu .
40016025	¯Bara dou ma ne´e taha morina , ¯dimambora morina . Pala dou ma koroba morina ru´u ¯ba Nahu , ¯dimarakana .
40016026	Auku labana ¯di ru´u ¯ba sa¯bua dou , nggara sara´a dunia ake nda¯di ntau sia pala sia mbora morina ? Loasi mori ede cepe kai au-au ?
40016027	Wati ntoi walina Ana Manusia , ¯dimamai sama la¯bo mala´eka-mala´eka-Na kai kuasa Ama-Na . ¯Diwakatu ede Sia ¯dimacola ra cepe ¯di sanikina dou mancihi ncao la¯bo rakarawina .
40016028	¯Di¯bademu ! Ra¯di woha weki nggomi¯doho ta ake wara ma wati ¯dimamade , sawatipu ¯ba edana Ana Manusia mamai katada weki-Na kai Sangaji kaina ¯di ade ¯dese ra ntasa Ruma Hatalla . "
40017001	Ininai sawa´u ¯ba ede Ruma Isa wa´ana la Petrus la¯bo la Yakub ro cinana la Yahya , lao pesona weki ¯di sa¯bua doro ma ¯dese .
40017002	¯Ditando sia¯doho , Ruma Isa lai pahuna : Pahu-Na nda¯di taroa ¯bune liro ro kani ra lombo-Na lanta kancilo .
40017003	Sawa´u ¯ba ede tolu dou ma¯batuna ede edana la Musa ro la Elia manuntu la¯bo Ruma Isa .
40017004	Edempara la Petrus nggahina ¯di Ruma Isa , " Ruma , nawancuku caruna ndai ta ake . Nggara ca´usi Ita Ruma , la mada ¯dimatu´una tolu mbua kema ta ake : sa¯bua ¯di ru´u Ita Ruma , sa¯bua ¯di ru´u la Musa , ro sa¯bua wali ¯di ru´u la Elia . "
40017005	Wunga la Petrus mbuipu nuntuna , apu ma taroa poda ma¯bonto sia¯doho , ¯di ade apu ede ringa eli ma nggahi , " Akera Ana-Ku rameci-Ku . Sia makasana wea ade-Ku . Ringa ra kade´epu ¯di Sia ! "
40017006	Wakatu ringana eli ede anamori-anamori Ruma Isa , nawancuku dahuna sampe sia¯doho suncuna awa dana .
40017007	Pala mai Ruma Isa tuduna sia¯doho . " Tu´ura , " nggahi-Na , " aina dahu ! "
40017008	Wunga ntanda ¯ba sia¯doho , wati¯du edana cou-cou , selasi Ruma Isa mpoampa .
40017009	Wakatu londo sia¯doho ra¯di doro ede , Ruma Isa ngoa ra kawarana sia¯doho , " Aina ngoamu ¯di cou-cou au ra´eda ¯ba nggomi¯doho akande , sawatipu Ana Manusia ¯dikamori mbali ra¯di madena . "
40017010	Anamori-anamori Ruma Isa so¯dina Sia , " ¯Ba¯bauku guru-guru agama nggahina ¯ba one Elia pa¯bua ¯dimamai ulu ? "
40017011	Cambe ¯ba Ruma Isa , " Poda Elia maina ro sia ¯dimakanggorina samenana lampa rawi .
40017012	Pala Nahu manggahi ¯di nggomi¯doho , Elia wa´ura maina , pala dou-dou wati wara mapata sia ; karawi ¯di Elia ¯bera ne´e sia¯doho . Ro ndede rauku sia¯doho karawina ¯di Ana Manusia . "
40017013	Edempara samenana anamori-Na loana ka´ao ¯ba one Ruma Isa nuntuna ma¯boha la Yahya Mataki kandeu karaso dou .
40017014	Wakatu Ruma Isa ro tolu dou anamori-Na mai mbali ¯di dou mamboto ede , mai sa¯bua dou mone , sujuna ¯ditando Ruma Isa ,
40017015	ro nggahina , " Pa , takasi to´ikaipu adeta ¯di ana la mada . Sia nasupu finca jara . Naronggasi finca jarana nawancuku ipina nda¯dina ntuwura ma¯buna ¯di ade afi ro ntuwu ¯di ade oi rau .
40017016	Wa´ura wa´a ¯ba mada ¯di anamori Ita , pala sia¯doho wati loana kataho sia . "
40017017	Cambe ¯ba Ruma Isa , " Heba poda nggomi¯doho ake ! Nggomi¯doho poda dou-dou ma wati karawi rakaukai ¯ba Nahu ro wati imbimu . Sampe ¯bune aiku Nahu pa¯buaku ngge´e sama la¯bo nggomi¯doho ro sabakai ¯di nggomi¯doho ? Wa´a ca´arapu ana dou to´i ede ! "
40017018	Edempara Ruma Isa kauna losa roh seta ma wara ¯dei ana dou to´i ede . Ro roh seta ede losana , edempara ana dou to´i ede tahona wakatu ede wa´u .
40017019	Sawa´u ¯ba ede anamori-anamori Ruma Isa mai kalaina ¯di Sia ro so¯dina ¯di Sia , " Pa , ¯ba¯bauku mada¯doho ¯didaloakaimu ¯baka kalosa roh seta ede ? "
40017020	Cambe ¯ba Ruma Isa , " ¯Bara nggomi¯doho kura imbimu . Kawarapu ! Nggara nggomi¯doho mantausi imbi ¯bune na´e isi sawi , nggomi¯doho maloaku nggahi ¯di doro to´i ake , ' Lao pesopu wekimu ta aka ! ' pasti doro to´i ede ¯dimalao peso weki . Wati wara ¯didaloa karawi ¯ba nggomi¯doho ! [
40017021	Pala roh seta ¯bune ake , cuma loamu ¯baka kalosa kai do´a ra puasampa ! ] "
40017022	Wakatu anamori-anamori Ruma Isa ka¯borona weki ¯di Galilea , Ruma Isa nggahina ¯di sia¯doho , " Wati¯du ntoi walina , Ana Manusia ¯di ¯donggo ¯di kuasa manusia .
40017023	Sia ¯di hade , pala ¯di ainaina katolukaina Sia ¯dikamori mbali . " Edempara anamori¯doho-Na nda¯di ncoki poda adena .
40017024	Wakatu Ruma Isa ro anamori¯doho-Na ronggana ¯di Kapernaum , dou-dou mataki tagi bea Bait Allah maina ¯di la Petrus ro so¯dina , " Guru nggomi colana bea Bait Allah atao wati ? "
40017025	Cambe ¯ba la Petrus , " Cola ! " Wakatu dula la Petrus , rojo ulu ¯ba Ruma Isa sia , " Simon , ¯bune kananu ¯ba nggomi ? Couku ¯dimapa¯bua colana bea atao kalasi ¯di sangaji-sangaji dunia ake ? Ela ra douna atao dou lai rasa ? "
40017026	" Dou lai rasa , " cambe ¯ba la Petrus . " Nggara ndedesi , " nggahi Ruma Isa , " Ela ra douna wati paraluna cola .
40017027	Pala ndaita aina ka´iha wea ade dou¯doho ede . Nda¯di , laora nggawi aka ndano . Wehapu uta masarambakai rakamu . ¯Di ade asa uta ede nggomi ma´edaku piti ma ncihi ¯dicolakai bea ndai ¯dua . Wehapu piti ede ro colapu ¯di sia¯doho bea ndai ru´u Bait Allah . "
40018001	Aipu wakatu ede anamori-anamori Ruma Isa maina ¯di Sia ro so¯dina . " Couku rawi´ikai ma´ipi na´e ade weki ela Karaja´an Saroga ? "
40018002	Ou ¯ba Ruma Isa sa¯bua ana dou to´i , ro kauna ki¯di ¯di tando sia¯doho .
40018003	Edempara nggahi Ruma Isa , " Imbipu ! Nggara nggomi¯doho rungkamu rawimu ro nda¯dimu ¯bune ¯dambe-¯dambe to´i nggomi¯doho ¯dimanda¯di ela Karaja´an Saroga .
40018004	Dou ma ka´awa wekina ro nda¯dina ¯bune ana dou to´i ake , sia edeku manda¯di na´e ¯di ade weki ela Karaja´an Saroga .
40018005	Ro dou ma tarima ana dou to´i ¯bune ake , ¯bara Nahu , ede aona natarimaku Nahu . "
40018006	" Cou makamaina da´imbi walina sa¯bua dou ¯di ade weki dou-dou ma to´i ake ¯di Nahu , nancewi tahopu nggara wadu nggiru ¯di¯diki ¯di wo´ona ro sia ¯dilo´o tau ¯di ade moti ma ¯dei .
40018007	Nawancuku ihana dunia ake , ¯bara lampa rawi-lampa rawi ma kamaikaina dosa dou . Poda lampa rawi-lampa rawi ¯bune ede ¯dimawara ncau , pala na´ihara dou ma rakamaina lampa rawi ede !
40018008	Nggara rima atao e¯dimu makamaina dosa , dompo pakipu . Nancewi tahopu nggomi morimu la¯bo Ruma Hatalla konena dawara sa¯bae rima atao sa¯bae e¯dimu , nggara nggomi ¯dipaki ¯di ade afi anaraka ro rima ra e¯dimu ¯bali ¯bae .
40018009	Ro nggara madamu makamaikaimu dosa , cingga pakipu , ncewi tahopu nggomi morimu la¯bo Ruma Hatalla konena dawara madamu sa¯bae nggara nggomi ¯dipaki ¯di ade afi anaraka la¯bo madamu ¯bali ¯bae . "
40018010	" Jaga ! Aina ka¯bawa ra katunamu sa¯bua dou ¯di ade weki dou-dou ma to´i ake . ¯Bara kawarapu ; mala´eka-mala´eka sia¯doho ngge´e mpa warana ¯ditando Ama-Ku ¯di saroga . [
40018011	¯Bara Ana Manusia maina ¯dimambei salama ¯di dou ma santuda ! ]
40018012	" ¯Buneku kananu ¯ba nggomi ? Misakai wara dou ma ntau saratu mbua jimba , pala sa¯bua jimba ¯di ade jimba-jimbana ede moda , auku ¯dikarawina ¯ba dou ede ? Pasti sia natu´u wi´iku jimbana ciwi mpuru ciwi mbua ede ese doro to´i , ro lao ngupana jimba ma moda ede .
40018013	Ro nggara narumpa mbalisi jimbana mamoda ede imbipu Nahu -- sia na´ipipu neo adena ¯bara jimbana sa¯bua wa´ura eda mbalina ede ntewi kaisi jimba maciwi mpuru ciwi mbua ma wati moda ede .
40018014	¯Bune ede rauku Amamu ma ¯di saroga wati ne´ena sa¯bua dou ¯di ade weki dou-dou ma ¯bou imbi ¯di Nahu ake santudana . "
40018015	" Nggara cina ra angimu madosa ¯di nggomi , lao rakapu sia ro ngoapu au rancarana . Karawipu ede kai nari-nari ¯di weki nggomi¯doho ¯dua mpa . Nggara sia na¯batusi nggahi ra eli nggomi , nda¯di nggomi maraka mbaliku cina ra angimu ede .
40018016	Pala nggara watisi , wa´apu sa¯bua atao ¯dua dou wali . ¯Bara ade Alkitab ratunti ; ' Sakura-kurana ¯dua atao tolu sakasi ampona loa wi´ikai ncara sa¯bua dou . ´
40018017	Nggara sia watisi tarimana ngoa ra tei kataho ¯ba dou-dou ede , ngoapu rawi ede ¯di ela Ruma . Ro cumpukaina , nggara sia wati ne´ena tarima ngoa ra tei kataho ¯ba ela Ruma , wi´ikaipu sia kai dou mataki tagi bea ro sa¯bua dou ma wati pata Ruma Hatalla . "
40018018	" ¯Di¯bademu ! Au rakantakai ¯ba nggomi¯doho ¯di ade dunia , rakantakai rau aka saroga . Ro au rakancihi ¯ba nggomi¯doho ¯di ade dunia ake , ¯dikancihi rau ¯di saroga .
40018019	Ro ¯di ¯bade raumu : Nggara ¯di ade weki nggomi¯doho ¯di ade dunia ake ¯dua dou mafakana ma¯boha au-au ro nado´a weaku , do´a ede natarimaku ¯ba Ama-Ku ¯di saroga .
40018020	¯Bara ta¯be warakai ¯dua atao tolu dou maka¯boro weki ¯bara Nahu , Nahu wara ¯di ade woha sia¯doho . "
40018021	Sawa´u ¯ba ede la Petrus mai so¯dina ¯di Ruma Isa , " Ruma , nggara cina ra angi mada madosa ¯di mada , sampe pila kaliku mada pa¯buaku kangampu wea dosa sia ? Sampe pidu kali ? "
40018022	Cambe ¯ba Ruma Isa , " Wati , laina sampe pidu kali , pala pidumpuru pidu kali .
40018023	¯Bara Karaja´an Saroga , ka´ada´ana ¯bune ade conto ra ibara ake : Sa¯bua dou sangaji mane´e kanggori nconggo-nconggo ada¯dohona .
40018024	Wakatu sia tampu´u paresana , wa´a ¯ditando sia sa¯bua dou adana ma nconggo juta-jutana ,
40018025	ro wati wa´una cola . Nda¯di , sangaji ede parentana loaku¯du ada ede ¯di landa sama-sama la¯bo wei ra anana , ro sara´a ntau ra warana ¯di ru´u colakai nconggona ede .
40018026	Adana ede sujuna ¯ditando sangaji ede , ro raho poda-podana , ' Ruma , saba to´i wa´upu ¯di adamu ake , adamu ake ¯dimacola sara´ana nconggo ede . ´
40018027	Sangaji ede kasi adena ¯di adana ede , edempara fura sara´ana nconggo adana ede .
40018028	Wakatu losa ada ede , sia eda angina la¯bo lengana , sa¯bua dou ada rau , ma nconggo ¯di sia pila-pila riwu . Nentina lengana ede , ke´ena ro nggahina , ' Cola sara´apu nconggomu ! ´
40018029	Edempara lenga rake´ena ede sujuna ¯ditando sia ro raho poda-podana , ' Kalembo wa´u ade cina , nahu ¯dimacola sara´ana ! ´
40018030	Pala lengana ada ede wati ne´ena . Sawa´u ¯ba ede , sia kalu´una lengana manconggo sato´i ede ade uma bui sampe lengana ede colana nconggona .
40018031	Wakatu eda ¯ba ada-ada ma kalai au ramawa´u nda¯di , sia¯doho ncoki adena ro lao ngoana manda¯di ede ¯di sangaji .
40018032	Edempara sangaji ede ouna adana ma da¯bae ede ro nggahina ¯di sia , ' Ada ma da¯bae ! Sara´ana nconggomu wa´ura fura ¯ba nahu ¯bara nggomi raho poda-podamu ¯di nahu .
40018033	Sapodakaina nggomi rau pa¯buaku kasi ade ¯di lengamu ede , ¯bune nahu mawa´ura kasi ade ¯di nggomi ? ´
40018034	Sangaji ede nawancuku mbanina . Adana ma da¯bae ede tauna ade uma bui sampe cola kanggori sara´ana nconggona ede . "
40018035	Ruma Isa kanggorina carita-Na kai nggahina ake , " ¯Bune ede rauku Ama-Ku ¯di saroga nakalampaku ¯di cua-cua ndai nggomi¯doho , nggara nggomi¯doho wati kangampu weamu cina ra angimu kai nira ade . "
40019001	Sawa´u ¯ba Ruma Isa nggori nggahi sara´ana ede , Sia tu´u wi´ina Galilea edempara laona aka dana Yudea ipa ¯bae ¯ba Sori Yordan .
40019002	Mboto dou ma¯batu Sia , ro Sia katahona dou¯doho masupu ta ede .
40019003	Edempara mai dou-dou Farisi ne´ena kama¯bu Ruma Isa . So¯di ¯ba sia¯doho , " Rakaukai ¯ba hukum agama ndaita , sa¯bua loaku dou ncengga la¯bo weina kai alasa madatantu ? "
40019004	Cambe ¯ba Ruma Isa , " Sa¯bua nggomi¯doho watipu bacamu ade Alkitab ¯ba one Makanda¯dina manusia , aipu sarambana kanda¯dina dou mone ro dou siwe ?
40019005	Ro sawa´u ¯ba ede Sia nggahina , ' ¯Bara ndedena dou mone natu´u wi´iku ina ra amana ro campo ra sa¯buana la¯bo weina , edempara sia¯doho ¯dua nda¯di sa¯bua . ´
40019006	Nda¯di sia¯doho laina ¯dua dou wali , pala sa¯bua . ¯Bara ndedena au rawa´u kasa¯bua ¯ba Ruma Hatalla wati loa ¯dicengga ¯ba manusia . "
40019007	Edempara dou-dou Farisi so¯dina ¯di Sia , " Nggara ndedesi ¯ba¯bauku Musa kaukaina dou mbei sura ncengga ¯di wei rancengga la¯bona ede ? "
40019008	Cambe ¯ba Ruma Isa , " Kaukai ¯ba la Musa ncengga la¯bo weimu nggomi¯doho ¯bara nggomi¯doho wancuku ncokina ¯dingoa ra tei . Pala sapodakaina wati ndedena aipu saramba wa´una .
40019009	Nda¯di , ringa ra kade´epu ake : Cou mawi´i weina , sapodakaina weina ede wati bengkena la¯bo mone ma kalai , edempara nika walina la¯bo siwe makalai dou ede najinaku . "
40019010	Edempara anamori Ruma Isa nggahina ¯di Sia , " Nggara so´a campo rahi la¯bo wei ¯bune ede , natahopu edera nika . "
40019011	Cambe ¯ba Ruma Isa , " Wati sara´a dou maloa tarima nggahi ra eli ¯bune ede , selasi dou-dou ma wa´ura katantu ¯ba Ruma Hatalla .
40019012	¯Bara wara dou ma wati loa nika , ¯bara sia¯doho ranggana poda ndedena . Wara rau ma daloa nika ¯bara sia¯doho rapuli ¯ba dou makalai . Ro wara rau rane´e ndaina wati nika loaku¯du karawi weana ¯di ru´u Ruma Hatalla . Dou ma sanggo tarima ngoa ra tei ake , co´opu sia matarimana . "
40019013	Wara dou-dou mawa´a ¯dambe-¯dambe to´i ¯di Ruma Isa , loaku¯du Sia tohona rima-Na ese wawo tuta ¯dambe-¯dambe to´i ro do´a weana sia¯doho . Pala anamori-anamori Ruma Isa nggahikaina dou¯doho ede .
40019014	Edempara Ruma Isa nggahina ¯di anamori¯doho-Na , " Co´opu ¯dambe-¯dambe to´i ede maina ara Nahu ! Aina kantamu sia¯doho , ¯bara dou-dou ¯bune akeku ma nda¯di anggota Karaja´an Saroga . "
40019015	Edempara Ruma Isa tohona rima-Na ese wawo tuta ¯dambe-¯dambe to´i ede ro do´a mbeina bareka ¯di sia¯doho . Sawa´u ¯ba ede Sia tu´u wi´ina hi¯di ede .
40019016	¯Di sa¯bua ainaina sa¯bua dou mone maina ¯di Ruma Isa , " Pa Guru , " nggahina , " ruku ra rawi mataho ma¯beku ¯dipa¯bua kalampa ¯ba la mada loaku¯du raka ro tarimaku mori masapodakaina ro ma´ederahi¯di ? "
40019017	Cambe ¯ba Ruma Isa , " ¯Ba¯bauku nggomi so¯dikaimu ¯di Nahu , ma¯beku mataho ? Cuma wara Sa¯buampa ma taho . Nggara nggomi mane´esi mori , nggomi pa¯buapu to´a ¯di parenta-parenta Ruma Hatalla . "
40019018	" Parenta ma¯be kombi ede ? " so¯di ¯ba dou ede . Cambe ¯ba Ruma Isa , " Aina hade dou , aina jina , aina mpanga , aina sakasi cowa ,
40019019	lia ra horomapu ama ro inamu , ro meci ra ca´upu sasamamu manusia ¯bune nggomi meci ra ca´umu weki ndaimu . "
40019020	" Samenana parenta ede wa´ura ¯batu ¯ba mada , " cambe ¯ba dou mone sampela ede . " Ma¯be wali ma paralu ? "
40019021	Nggahi Ruma Isa ¯di sia ede , " Nggara nggomi mane´esi nda¯di sampuruna , lao landapu sara´a ntau ra waramu . Mbeipu pitina ¯di ru´u ¯ba dou-dou mancoki mori , ro nggomi ¯dimaraka ntau ra wara ¯di saroga , sawa´u ¯ba ede mai ¯batupu Nahu ! "
40019022	Ringana nggahi ede , dou mone ede laona la¯bo ncoki adena ¯bara sia nawancuku ntau ra warana .
40019023	Edempara Ruma Isa nggahina ¯di anamori¯doho-Na , " Nahu manggahi ¯di nggomi¯doho , nawancuku nggonggina dou mantau ra wara ¯dimanda¯di anggota Karaja´an Saroga .
40019024	Ro ake rau ¯di ne´e-Ku nggahi ¯di nggomi¯doho ; nancewi mo¯dapu sa¯bua onta lu´u ¯dikaronga nda´u ntewi kaisi sa¯bua dou mantau ra wara malu´u ¯di ade Karaja´an Saroga . "
40019025	Wakatu ringa ¯ba anamori-Na nggahi Ruma Isa ede , sia¯doho mbora akana , nggahi sia¯doho " Nggara ndedesi , couku ¯dimaloa salama ? "
40019026	Ntanda ¯ba Ruma Isa sia¯doho edempara nggahina , " Ru´u ¯ba manusia , nawati lu´u ¯ba aka ! Pala ru´u ¯ba Ruma Hatalla , naloa mena . "
40019027	Edempara nggahi la Petrus , " Tatiopu , la mada¯doho wa´ura tu´u wi´i sara´amu ¯bara ¯batu Ita . Ro do¯doku auta ¯di tarima ¯ba la mada¯doho ? "
40019028	Nggahi Ruma Isa ¯di sia¯doho , " Imbipu : ¯Di Dunia ma ¯Bou , Ana Manusia ¯dimadoho ese wawo kadera sangaji kaina ma ¯dese ra ntasa . Wakatu ede , nggomi¯doho anamori Nahu ¯di mada¯doho ese wawo sampuru ¯dua kadera sangaji ro maparesa ¯di ru´u ¯ba sampuru ¯dua suku bangsa Israel !
40019029	Ro sanikina dou ma wa´ura wi´i paki umana , atao sa´e ra ari monena atao sa´e ra ari siwena , atao ina ra amana , atao ana-anana , atao oma ra nggarona ¯bara Nahu , dou ede ¯dimatarima kambali saratu kali lipa . Ro sia ¯dimatarima rau mori masapodakaina ro ma´ederahi¯di .
40019030	Pala mboto dou ma wunga ake sarambakaina ¯dimanda¯di cumpukaina ro ma cumpukaina ake manda¯di sarambakaina . "
40020001	" Karaja´an Saroga , ka´ada´ana ¯bune conto ra ibara ake ; Sa¯bua dou mantau nggaro anggo losana aimasi¯di ngupana dou ¯dimakarawi ¯di nggaro anggona .
40020002	Sawa´u ¯ba sia satujuna gajikaina dou¯doho kai sa¯bua piti salaka sanai , sia kauna dou¯doho ede karawi ¯di nggaro anggona .
40020003	¯Boe ciwi aimasi¯di , dou ma ntau nggaro ede losa walina , ro edana pila-pila dou mawati wara karawi aka amba .
40020004	Edempara nggahi sia ¯di dou¯doho ede , ' Nggomi¯doho laopu karawi aka nggaro anggo nahu . Nahu ¯dimagaji nggomi¯doho kai gaji mancihi ncao . ´
40020005	Sia¯doho laona . ¯Boe sampuru ¯dua aima rai ro ¯boe tolu aimambia , dou mantau nggaro ede losa walina ro karawina lampa rawi ma sama .
40020006	Ro kira-kira ¯boe lima aimambia , sia losa walina ro edana mbuipu wara dou ma watipu raka karawi . Edempara sia so¯dina ¯di dou¯doho ede , ' ¯Ba¯bauku nggomi¯doho ¯di ki¯dikaimu sambia ai ta ake ¯di dakarawikaimu au-au ? ´
40020007	Cambe ¯ba dou¯doho ede , ' Wati wara dou ma ou kau karawi mada¯doho , ' ' Nggara ndedesi , ' nggahi dou mantau nggaro ede , laopu nggomi¯doho karawi aka nggaro anggo nahu . ´
40020008	Ai mambia , dou mantau nggaro anggo ede nggahina ¯di mandona , ' Oura dou-dou makarawi ede ro cola weara gaji sia¯doho cua ndaina tampu´u ¯di dou ma lu´u cumpukaina sampe ¯di dou ma lu´u sarambakaina . ´
40020009	Edempara mai dou-dou makarawi tampu´u ¯boe lima aimambia . Sia¯doho cua tarimana sa¯bua piti salaka .
40020010	Sawa´u ¯ba ede mai rau dou-dou ragaji tampu´u aimasi¯di . Kananu ¯ba sia¯doho , sia¯doho natarima ncewi . Palasi sia¯doho cuma mbeina sa¯bua piti salaka raumpa .
40020011	Wakatu tarimana piti ede , sia¯doho bada re¯dena ¯di dou mantau nggaro .
40020012	Dou-dou ma mai cumpukai ede cuma karawina samporo to´i , ntewi kaisi mada¯doho makarawi sambia ai ¯di liro mapana , pala Ita magajiku sia¯doho ¯bune gajimu mada¯doho ! ´
40020013	Cambe ¯ba dou mantau nggaro ede ¯di sa¯bua dou ade weki sia¯doho , ' Soba , nahu wati ncaraku ¯di nggomi . Laina nggomisi masatuju tarima gaji sa¯bua piti salaka ade karawimu sanai ?
40020014	Wehara gajimu , ro laora . Nahu poda ne´eku mbei ¯di dou macumpukai lu´u ede gaji ma sama la¯bo rambeiku nggomi .
40020015	Sa¯bua nahu wati loaku karawi ¯berane´eku kai ntau ndaiku ? Atao nggomi hiana ademu , ¯bara nahu ncera ra mbura adeku ? ' "
40020016	Edempara Ruma Isa nggahi walina , " Ndede rau dou-dou ma cumpukai ¯dimanda¯di sarambakaina , ro dou-dou ma sarambakaina ¯dimanda¯di cumpukaina . "
40020017	Wakatu Ruma Isa laona aka Yerusalem , ¯diwoha ncai Sia ouna sampuru ¯dua anamori-Na ka¯boro kalai weki . Edempara Sia nggahina ¯di sia¯doho .
40020018	Ringapu ! Ndai ake wunga lao aka Yerusalem . Ta aka Ana Manusia ¯di ¯donggo ¯di dou-dou mana´ekai imam ro ¯di guru-guru agama . Edempara Sia ¯dihukum made .
40020019	Sawa´u ¯ba ede na¯donggoku ¯di dou-dou malaina Yahudi . Dou¯doho ede ¯dimakasungge-sungge Sia , nakancokiku Sia , ro nasalibku Sia . Pala ¯di ainaina katolukaina Sia ¯dikamori mbali . "
40020020	Sawa´u ¯ba ede wei la Zebedeus mai la¯bo ana-anana ¯di Ruma Isa . ¯Ditando Ruma Isa , sia sujuna ¯ba wara ¯di ne´ena raho .
40020021	" Auta kombi ne´e ita ina ? " So¯di ¯ba Ruma Isa Cambe ¯ba ina ede , " Ne´e ¯ba mada ana mada ¯duana ake ¯di madoho ¯diku´i ro wana Ita nda¯disi Ita Sangaji peade . "
40020022	" Nggomi¯doho wati ¯bademu au raraho ¯ba nggomi¯doho , " nggahi Ruma Isa ¯di sia¯doho . Sa¯bua masanggo ¯ba nggomi¯doho nono ¯di piala susa ra ncoki , ma pa¯bua ¯dinono ¯ba Nahu ? " " Io sanggo , " cambe ¯ba sia¯doho .
40020023	Nggahi Ruma Isa , " Poda nggomi¯doho ¯dimanono rau ra¯di piala Nahu . Pala ma¯boha cou ¯dimadoho ¯diku´i ra ¯diwana-Ku , ede laina hak Nahu ¯dimakatantuna . Hi¯di-hi¯di ede ede¯du ¯di ru´u ¯ba dou-dou ma wa´ura katantu ¯ba Ama-Ku . "
40020024	Wakatu sampuru dou anamori-Na ma kalai ma raringa nggahi ede , sia¯doho mbanina ¯di dou ¯duana ma´ari la¯bo sa´ena ede .
40020025	¯Bara ndedena Ruma Isa ouna sara´a sia¯doho edempara nggahina , " Nggomi¯doho ma¯badeku ¯ba one mana´ekaina bangsa ma wati pata Ruma Hatalla nakasusaku ela ra douna . Ro dou-dou mana´ekai sia¯doho nakasusaku sia¯doho .
40020026	Pala nggomi¯doho wati loamu kandede . Ndede walija , dou ma ne´e nda¯di na´e ¯di weki nggomi¯doho , pa¯buapu nda¯di adamu .
40020027	Ro dou ma ne´e nda¯di sarambakaina ¯di ade weki nggomi¯doho , pa¯buapu ¯dimanda¯di adamu .
40020028	Sama ¯bune Ana Manusia ede rau ; Sia maina laina ¯dikarawi wea , pala ¯dimakarawi ¯di ru´u ela-Na ro na¯donggoku nawa-Na ¯di ru´u hori kalosakai mboto dou . "
40020029	Wakatu sia¯doho tu´u wi´ina Yerikho , mboto dou ma¯batu Ruma Isa .
40020030	¯Dua dou mambuda wunga dohona ¯dikengge ncai . Wakatu ringa ¯ba sia¯doho ¯ba one Ruma Isa malampa sai , kanggica sia¯doho , " Ana Daud , kasi to´ikaipu ademu ¯di mada¯doho ! "
40020031	Dou mamboto ma wara ta ede nggahikaina sia¯doho ro kauna midi sia¯doho . Pala sia¯doho naha na´e kanggicana , " Ruma , Ana Daud kasi to´ikaipu ademu ¯di mada¯doho ! "
40020032	" Edempara Ruma Isa midina ro ouna sia¯doho , " Auku ne´emu nggomi¯doho ¯dikarawi wea ¯ba Nahu ? " so¯di ¯ba Ruma Isa .
40020033	Cambe ¯ba sia¯doho , " Ruma , mada¯doho mane´e edaku ! "
40020034	Ruma Isa kasi adena ¯di sia¯doho , edempara ¯dama weana mada sia¯doho . Wunga ede wa´u sia¯doho loana eda . Edempara sia¯doho ¯batuna Ruma Isa .
40021001	Wakatu wa´ura ¯deni la¯bo Yerusalem , sia¯doho ronggara ¯di Betfage ¯di doro to´i Zaitun . Ta ede Ruma Isa kauna ¯dua dou anamori-Na lampa ulu .
40021002	" Laopu aka rasa ¯ditando ede , " ngoa ¯ba Ruma Isa ¯di sia¯doho , " Ma´eda lalompa ¯ba nggomi¯doho sa¯bua keledai ra¯diki sama la¯bo anana . Horipu ¯duana ede ro wa´apu ta ake .
40021003	Nggara warasi dou maso¯di au-au , nggahipu ¯di dou ede , ' Ruma maparaluna , ' edempara dou ede rociku kauna wa´a keledai ede . "
40021004	Lampa rawi ede ndedekaina loaku¯du nda¯dira au ranggahi ¯ba nabi ¯bune ake ,
40021005	" Nggahipu ¯di Sion , Sangajimu wunga maina ara nggomi Sia naka´awa weki ro nentena keledai , sa¯bua ana keledai ma ndara . "
40021006	Edempara ¯dua dou anamori-Na ede laona ro karawina au rakaukai ¯ba Ruma Isa ¯di sia¯doho .
40021007	Wa´a ¯ba sia¯doho keledai ede la¯bo anana . Edempara lama ¯ba sia¯doho kontu keledai-keledai ede kai jumba sia¯doho . Sawa´u ¯ba ede nente ¯ba Ruma Isa .
40021008	Mbonto dou ta aka mawira jumba-jumba sia¯doho ¯di ncai , ro dou-dou makalai nadompoku sanga-sanga haju mpida ro reana ¯di ade woha ncai .
40021009	Dou mamboto ma lampa ¯ditando ra ¯dikontu Ruma Isa nggahina , " Taho ra ntika ! Ana Daud ! ¯Dimbei bareka Sia ma mai kai ngara Ruma ! Roi ra wadi Ruma Hatalla Mawancu ¯Dese Ra Ntasa ! "
40021010	Edempara , wakatu Ruma Isa lu´una ¯di Yerusalem , sara´a kota ede nda¯di mbou . " Cou ake ? " so¯di ¯ba dou-dou ¯di kota ede .
40021011	" Sia Nabi Isa , ra¯di Nazaret ¯di Galilea , " cambe ¯ba dou mamboto ma ¯dende Ruma Isa .
40021012	Sawa´u ¯ba ede Ruma Isa lu´una ¯di ade Bait Allah , ro ¯baka kalosana samenana dou ma landa ra lajo ta ede . Ponga ¯ba Sia meja-meja dou macepe piti , ro bangko-bangko dou malanda nasi dara .
40021013	Edempara Sia nggahina ¯di dou-dou ede , " ¯Di ade Alkitab ratunti ¯ba one nggahi Ruma Hatalla , ' Uma Nahu ¯ditangarakai uma ¯di hi¯di sambeakai . ' Pala nggomi¯doho makan¯dikaiku hi¯di so¯bu parampo . ' "
40021014	Dou-dou mambuda ramamade ¯binci maina ¯di Ruma Isa ¯di Bait Allah , ro Sia katahona sia¯doho .
40021015	Pala dou-dou mana´ekai imam ro guru-guru agama mbanina ¯ba edana rawi ma¯bisa ra guna rakarawi ¯ba Ruma Isa . Ro sia¯doho mbani rauna ¯ba ringana ¯dambe-¯dambe to´i manggahi ¯di Bait Allah , " Taho ra ntika Ana Daud ! "
40021016	Sia¯doho nggahina ¯di Ruma Isa . " Nggomi maringaku au ranggahi ¯ba sia¯doho ? " " Io , Nahu karingaku , " cambe ¯ba Ruma Isa , " Watipu parana baca ¯ba nggomi¯doho ayat Alkitab ake : ' ¯Dambe-¯dambe to´i ro ana dou to´i kea wa´ura tei-Mu ¯dimarenta roi ra wadi ma sampuruna ´ ? "
40021017	Sawa´u ¯ba ede Ruma Isa tu´u wi´ina sia¯doho , edempara losana ra¯di kota ede laona aka Betania ro maruna ta aka .
40021018	Aimasi¯di-si¯di ¯bala aisanai , ade lampa lao mbalikaina aka kota , Ruma Isa nahi¯doku .
40021019	Sia edana sampu´u fu´u ara ¯dikengge ncai . Lao Sia ¯di fu´u haju ede , pala wati edana kone sa¯bua wuana selasi ro´o mpoana . Edempara Ruma Isa nggahina ¯di fu´u haju ede , " Nggomi wati ¯dimambua wali ! " Male lalona fu´u ara ede .
40021020	¯Diwakatu anamori-anamori Ruma Isa edana manda¯di ede , sia¯doho mbora poda akana . " ¯Buneku fu´u ara ede loakaina made sara´a lalo ? " so¯di ¯ba sia¯doho .
40021021	" Poda , " cambe ¯ba Ruma Isa , " Nggara nggomi¯doho ma´imbisi ro wati mbali mbua ademu , nggomi¯doho maloaku karawi ¯bune rawa´u karawi ¯ba Nahu ¯di fu´u ara ake . Ro laina ede mpoa , mala nggomi¯doho maloaku nggahi ¯di doro to´i ake , ' Hantara wekimu ro lao pakipu wekimu ade moti , ' nda¯di lampa rawi ede ¯dimanda¯di .
40021022	Au-au raraho ¯ba nggomi¯doho ¯di ade do´amu , nggomi¯doho ¯dimatarimana , sura nggomi¯doho imbimu . "
40021023	Sawa´u ¯ba ede Ruma Isa lao mbalina aka Bait Allah , edempara lu´u teina ta ede . Wakatu Sia wunga teina , dou-dou mana´ekai imam ro dou-dou mana´ekai Yahudi maina ¯di Sia ro so¯dina , " Kai dasar ¯beku Nggomi karawi sara´ana ede ? Cou ma rambeimu hak ede ¯di Nggomi ? "
40021024	Cambe ¯ba Ruma Isa , " Nahu rau mane´e so¯di ¯di nggomi¯doho . Ro nggara nggomi¯doho macambesi Nahu ¯dimangoamu kai hak cou Nahu karawiku lampa rawi ake .
40021025	La Yahya kandeu karasona dou kai hak cou ? Ruma Hatalla atao manusia ? " Edempara dou-dou mana´ekai imam ro dou-dou mana´ekai Yahudi tampu´ura mafakana ¯di ade weki sia¯doho , " Nggara nggahisi ¯ba ndai , ' Kai hak Ruma Hatalla ´ , nanggahiku ¯ba Sia , ' Nggara ndedesi ¯ba¯bauku nggomi¯doho wati imbikaimu ¯di Sia ? ´
40021026	Pala nggara nggahisi ¯ba ndaita , ' Kai hak manusia , ' ndai tadahuku ¯di dou mamboto , ¯bara samenana dou ede nawi´ikaiku la Yahya ede¯du sa¯bua dou nabi . "
40021027	Nda¯di cambe ¯ba sia¯doho , " Nami wati ¯bademu . " Edempara nggahi Ruma Isa ¯di sia¯doho , " Nggara ndedesi Nahu rau wati ¯dimangoa nggomi¯doho kai hak cou Nahu karawikaiku samenana ake . "
40021028	" Ake ¯buneku kananu ¯ba nggomi¯doho ma¯boha lampa rawi ake ? " nggahi Ruma Isa sawa´u ¯ba ede . " Waraku sa¯bua ama ma ntau ana mone ¯duana . Dou ede laona ¯di anana ma sasa´e ro nggahina , ' Ana , laopu karawi aka nggaro anggo sanai ake . ´
40021029	´ Mada wati wa´uku , ' cambe ¯ba anana ede . Pala sawa´u ¯ba ede sia warina kananuna ro laona aka nggaro anggo ede .
40021030	Sawa´u ¯ba ede amana ede laona aka anana ma ka¯duakaina , ro nanggahiku ¯bune ranggahina ¯di anana ma sasa´e . " Io Ama , ' cambe ¯ba anana ma ka¯duakaina ede . Pala sia wati loana .
40021031	¯Di ade weki ana ¯duana ede , ma¯beku ma karawina au rakane´ekai ¯ba amana ede ? " " Ma sasa´e , " cambe ¯ba dou-dou mana´ekai imam ro dou-dou mana´ekai Yahudi ede . Edempara Ruma Isa nggahina ¯di sia¯doho , " Imbipu : Dou-dou mataki tagi bea ro dou-dou siwe masunda ¯dima´ulu nda¯di anggota ela Karaja´an Allah ntewi kaisi nggomi¯doho .
40021032	¯Bara la Yahya Mataki kandeu karaso dou maina , ro naturu teiku nggomi¯doho cara mori kane´ekai ¯ba Ruma , pala nggomi¯doho wati ne´emu imbi au rangoa ra tei ¯ba la Yahya ; pala dou-dou mataki tagi bea ro dou-dou siwe masunda na´imbiku ¯di la Yahya . Pala kone mawa´ura eda ¯ba nggomi¯doho samenana ede , nggomi¯doho wati ngge´epu rungkamu kananumu ro wati imbimu ¯di Ruma . "
40021033	" Kade´epu conto ra ibara ma sa¯bua ake wali , " nggahi Ruma Isa . " Sa¯bua dou mantau dana manggu¯da anggo ¯di sa¯bua nggarona . Kuta heko ¯ba sia , ro ngarina kancoa ¯di puakai anggo , sawa´u ¯ba ede tu´una uma ¯dese ¯ditonggukai . Sawa´u ¯ba ede sia mbeina kau sewa nggaro anggona ede ¯di dou-dou makarawi cengga hasi , edempara dou ede laona ¯di dana ra rasa makalai .
40021034	Rakakai ¯ba oru poke wua anggo , dou mantau nggaro ede kauna lao ada ¯dohona aka dou ma karawi cengga hasi nggaro ede ¯ba ¯dimatarima ru´una .
40021035	Pala dou-dou makarawi nggaro ede wa´u ra letona ada-ada dou mantau dana ede : Ma sa¯buana ¯di ¯boe , ma kalaina ¯di hade , ro ma kalai wali ¯di to¯ba kai wadu .
40021036	Dou mantau nggaro ede kau walina lao ada¯dohona makalai , mancewi mboto ntewi kaisi ma sarambakaina . Pala sia¯doho iuna ¯bune ra´iu ¯ba lengana ma ulu .
40021037	Cumpukaina dou mantau nggaro ede , kauna lao ana ndaina , ' Pasti ana nahu ¯di lia ra horomana , kananu ¯ba sia .
40021038	Pala dou-dou makarawi nggaro ede edana ana dou mantau nggaro ede , sia¯doho nggahina ¯di weki ndai¯dohona , ' Akeku sia , ¯dimakapasakana . Mai ndaita hadeku sia , loaku¯du raka ¯ba ndaita pasakana ! ´
40021039	Edempara ana dou ede wa´u ra leto ¯ba sia¯doho , hadena wa´u ¯ba ede pakina ari lua . "
40021040	So¯di ¯ba Ruma Isa , " Nggara dou mantau nggaro ede mai mbalina , ¯dika¯bunena ¯ba sia dou-dou makarawi cengga hasi nggaro ede ? "
40021041	Cambe ¯ba sia¯doho , " Pasti hadena dou-dou mada¯bae ede , edempara nggaro anggo ede nakauku karawi cengga hasi dou makalai ma ne´e mbei ru´u sia hasi dana ede rakasi wakatuna . "
40021042	Edempara nggahi Ruma Isa ¯di sia¯doho , " Sa¯bua watipu parana baca ¯ba nggomi¯doho ratunti ade Alkitab ? ' Wadu ma wati loa ¯di kani ¯ba dou-dou mataki tu´u uma wadu nawa´ura nda¯di wadu ma sarambakaina . Ake rawi Ruma ; nawancuku ntikana ! ' "
40021043	" Nda¯di kawarapu , " nggahi Ruma Isa , " Samenana hak kai ela Karaja´an Allah ¯di wehana ¯di nggomi¯doho ro nambeiku ¯di sa¯bua bangsa ¯dimakalampana parenta-parenta Ruma Hatalla . [
40021044	Dou ma ma¯bu ¯di wadu ede , ¯dimaleli ; ro dou rapita ¯ba wadu ede , nanggiruku nda¯di kalu¯bu . ] "
40021045	¯Diwakatu dou-dou mana´ekai imam ro dou-dou Farisi ringana conto ra ibara Ruma Isa ede , sia¯doho na¯badeku ¯ba one Ruma Isa nanuntuku ma¯boha sia¯doho .
40021046	Nda¯di sia¯doho na´usahaku wa´u ra leto Sia . Pala sia¯doho nadahuku ¯di dou mamboto , ¯bara dou mamboto ede nawi´ikaiku Ruma Isa ede¯du sa¯bua dou nabi .
40022001	Ruma Isa nuntu walina ¯di dou mamboto kai conto ra ibara ,
40022002	nggahi-Na , " Karaja´an Saroga , ka´ada´ana ¯bune conto ra ibara ake : Sa¯bua dou sangaji katu´una ndiha nika ¯di ru´u ana monena .
40022003	Sangaji ede kauna ada ¯dohona lao weha ao dou-dou ra´unda mai ¯di ndihakai ede . Pala dou-dou ra´unda ede wati ngawana mai .
40022004	Edempara sangaji ede kauna lao wali ada¯dohona ma kalai . Nggahina ¯di sia¯doho : ' Ngoapu ¯di dou-dou ra´unda ede : Ngaha ra nono aka ndihakai wa´ura sadia . Capi , ro ana-ana capi nahu ma wancu mpore wa´ura sambele . Sara´ana wa´ura sadia . Santa¯be tamaipu aka ndiha nikakai ! ´
40022005	Pala dou-dou ra´unda ede wati kade´ena . Sia¯doho nalaoku aka karawi ndai menana . Ma sa¯bua douna lao aka omana , makalai nalao aka rawi ra´usaha ndaina ,
40022006	ro ma kalai walina wa´ura letoku ada sangaji ede , edempara ¯boe ra hadena sia¯doho .
40022007	Wakatu ringa ¯ba sangaji lampa rawi ede , sangaji ede nawancuku mbanina . Sangaji ede nggaduna tentarana ¯dimahade dou-dou ma rahade ada¯dohona ede , ro ka´ana kota sia¯doho .
40022008	Sawa´u ¯ba ede ou ¯ba sia ada¯dohona , edempara nggahina , ' Ndiha nika wa´ura sadia , pala dou-dou ra´unda wati patuna ¯di ru´u ake .
40022009	Ake laopu aka ncai-ncai bari , ro unda kamboto podapu dou ¯dimamai ara ndiha nikakai ake . ´
40022010	Edempara ada¯dohona ede laona . Sia¯doho laona aka ncai-ncai bari , edempara ka¯borona samenana dou rarumpana ta aka , dou ma taho ro dou ma da¯bae . Edempara ¯bini ¯ba dou ma mai ¯di hi¯di ndiha nikakai ede .
40022011	Sawa´u ¯ba ede sangaji ede lu´u tio-tiona dou-dou mamai ede . Eda ¯ba sia sa¯bua dou ¯diwoha ndiha ede ma wati kani ¯baju ndihakai .
40022012	Edempara sia so¯dina ¯di dou ede , ' Cina , ¯buneku loamu lu´u ta ake nggomi kai wati kanimu ¯baju ndihakai ? ' Dou ede wati loana nggahi au-au .
40022013	Edempara sangaji ede nggahina ¯di ada¯dohona , ' letopu e¯di ra rima dou ake , ro paki ca´aripu sia ¯di hi¯di ma rindi , ta aka ¯dimawara nangi ro susa ra ncoki . ' "
40022014	Edempara Ruma Isa kanggorina conto ra ibara ede ndake , " Mboto ¯di ou , pala sato´impa raka¯dale . "
40022015	Edempara dou-dou Farisi lao mafaka sama-samana ¯buneku sia¯doho loakaina kama¯bu Ruma Isa kai cara so¯di-so¯dimpa .
40022016	Edempara sia¯doho kauna lao anamori ¯dohona ¯di Ruma Isa ro pila-pila dou anggota golonga Herodes . Dou-dou ede nggahina ¯di Ruma Isa , " Pa Guru , mada¯doho ¯bade , Ita dou marombo , Ita ma tei kai mantiri ra rombo kane´e ¯ba Ruma Hatalla ¯di ru´u ¯ba manusia . Kai wati kade´emu fiki ra kananu dou makalai . ¯Bara Ita wati ntanda kalaita dou .
40022017	¯Bara ndedena , tanggahipu ¯ba Ita ¯di mada¯doho : Rakaukai ¯ba agama ndaita , sa¯bua loaku cola bea ¯di Kaisar atao wati ? "
40022018	Ruma Isa na¯badeku makasu sia¯doho ma da¯bae ede , nda¯di Sia nggahina , " Oe dou-dou ma ca´u coro-coro ! ¯Ba¯bauku nggomi¯doho ne´ekaimu ¯ba¯bu Nahu ?
40022019	Teijapu ¯di Nahu piti rakani ¯ba nggomi¯doho ¯di colakaimu bea ? " Edempara sia¯doho mbeina ¯di Ruma Isa sa¯bua piti salaka .
40022020	So¯di ¯ba Ruma Isa ¯di sia¯doho , " Gamba ra ngara cou ake ? "
40022021	" Kaisar , " cambe ¯ba sia¯doho . Edempara nggahi Ruma Isa ¯di sia¯doho , " Nggara ndedesi , mbeipu Kaisar au rantau kaisar , ro mbeipu Ruma Hatalla au rantau Ruma Hatalla . "
40022022	Wakatu sia¯doho ringana nggahi ra eli ede sia¯doho nda¯di mbora akana . Edempara sia¯doho lao tu´u wi´ina Ruma Isa .
40022023	¯Di ainaina ede wa´u , mai pila-pila dou Saduki ¯di Ruma Isa . Sia¯doho ede¯du kalompo dou-dou ma nggahi ¯ba one dou mawa´ura made wati ¯dimamori mbali .
40022024	" Pa Guru , " nggahi sia¯doho , " Musa ngoa ra teina ¯bune ake : Nggara dou mone namadesi , ro sia wati ntauna ana , ari atao sa´e sia pa¯buaku nikana la¯bo dou siwe mbaru mboha ede , loaku¯du wara londo ra maina ¯di ru´u dou ma wa´ura made ede .
40022025	Wara ntoina pidu dou sa´e la¯bo arina ma ngge´e ta ake . Ma sasa´e nika edempara madena wati ntauna ana . Edempara weina mambaru mboha ede tu´u wi´ina ¯di ru´u arina .
40022026	Arina ede made rau wati ntauna ana . Lampa rawi ma sama nda¯di rau la¯bo arina ma katolukaina . Ndede ncau-ncau sampe ¯di arina ma kapidukaina .
40022027	Cumpukaina dou siwe ede rau made .
40022028	¯Diwakatu dou ma made ¯dikamori mbali , wei couku dou siwe ede ? ¯Bara wekina piduna ede nawa´ura nika la¯bo dou siwe ede . "
40022029	Cambe ¯ba Ruma Isa , " Nggomi¯doho makaliru poda , ¯bara nggomi¯doho wati loamu ka´ao Alkitab , ro kuasa Ruma Hatalla .
40022030	¯Bara nakamori mbalisi dou mamade peade , sia¯doho wati ¯dimanika wali , malaisi sia¯doho ¯dimamori ¯bune santika mala´eka aka saroga .
40022031	Sa¯bua watipu iumu baca ¯ba nggomi¯doho au ranggahi ¯ba Ruma Hatalla ma¯boha dou mamade ¯dikamori mbali ? Nggahi Ruma Hatalla ,
40022032	´ Nahuku Ruma Hatalla la Ibrahim , Ruma Hatalla la Ishak ro Ruma Hatalla la Yakub . ' Ruma Hatalla ede laina Ruma Hatalla dou mamade , Sia Ruma Hatalla dou mamori ! "
40022033	Wakatu ringa ¯ba dou mamboto ede nggahi ra eli Ruma Isa , sia¯doho nawancuku sana adena ¯di ngoa ra tei ¯ba Sia .
40022034	¯Di wakatu dou-dou Farisi ringana ¯ba one Ruma Isa nawa´ura ndawi dou-dou Saduki wati loana nggahi au-au wali , sia¯doho ka¯borona weki .
40022035	Sa¯bua dou ¯di ade weki sia¯doho , ede¯du guru agama , nacobaku kama¯bu Ruma Isa kai sampu´umpa so¯dina .
40022036	" Pa Guru , " nggahina , " parenta ma¯beku ma penti poda ¯di ade Hukum Taurat ? "
40022037	Cambe ¯ba Ruma Isa , " Meci ra ca´upu Ruma Hatalla Rumamu kai sapoda-sapodana ademu , kai samenana nawa ra sarumbumu , ro kai sara´a fiki ra kananumu .
40022038	Edeku parenta ma wancu na´e ro mapenti poda !
40022039	Parenta ma ka¯duakaina masama la¯bo parenta sarambakaina ede : Meci ra ca´upu sasama manusia ¯bune nggomi meci ra ca´umu sarumbu ndaimu .
40022040	Sara´a Hukum Taurat rambei ¯ba la Musa ro rangoa ra tei ¯ba samenana nabi fu´una ¯di ¯dua mbua parenta ede . "
40022041	Wunga dou-dou Farisi mbuipu ka¯boro wekina ta ede , so¯di ¯ba Ruma Isa ¯di sia¯doho ,
40022042	" ¯Buneku kananu ¯ba nggomi¯doho ma¯boha Sangaji Mambei salama ? Londo ra mai couku Sia ? " " Londo ra mai la Daud , " cambe ¯ba sia¯doho .
40022043	" Nggara ndedesi , " so¯di ¯ba Ruma Isa , " ¯Ba¯bauku Roh Allah ngoana la Daud kauna pehe Sangaji Mambei salama ' Ruma ´ ? ¯Bara Daud manggahi ,
40022044	´ Ruma Hatalla manggahi ¯di Rumaku : dohopu ¯dikompe wana-Ku , sampe Nahu mandawi dou-dou ma musu Nggomi ¯dima´oko ¯di Nggomi . ´
40022045	Nda¯di , nggara la Daud mapehe Sangaji Mambei salama ede ' Ruma ´ , ¯buneku loana Sia londo ra mai la Daud ? "
40022046	Wati wara kone sa¯bua dou maloa cambe nggahi Ruma Isa . Ro tampu´u ainaina ede , wati wara ma disa wali so¯di au-au ¯di Ruma Isa .
40023001	Edempara Ruma Isa nggahina ¯di dou mamboto ro ¯di anamori¯doho-Na ,
40023002	" Guru-guru agama ro dou-dou Farisi rakana kuasa ¯dimaka´aona hukum Musa .
40023003	¯Bara ndedena to´akaipu ro ¯batupu sara´a raparentakai ¯ba sia¯doho . Pala aina karawimu au rakarawi ¯ba sia¯doho , ¯bara sia¯doho wati karawina au rateikai ¯ba ndaina .
40023004	Sia¯doho narahoku lampa rawi ma nggonggi ro nambeiku atora-atora ma tani , pala kone sato´i sia¯doho wati ne´ena bantu dou makalampana .
40023005	Samenana rakarawi ¯ba sia¯doho cuma loaku¯du eda ¯ba doumpa . Sia¯doho nasangajaku kani ai sambea ma paja-paja , ro nakanaruku kafero jumbana .
40023006	Sia¯doho naca´u doho ¯di hi¯di ma taho poda wungasi ndiha-ndiha , ro ¯di kadera mataho poda ¯di uma-uma sambea .
40023007	Sia¯doho naca´u ¯di horoma ¯ba dou ¯di amba-amba , ro ¯di ou kai ' Pa Guru ´ .
40023008	Pala nggomi¯doho , aina ngawa oukaisi ' Pa Guru ´ , ¯bara Gurumu sa¯buampa ro nggomi¯doho sara´ana ede¯du sa´e ro ari .
40023009	Ro nggomi¯doho aina oumu kone sa¯bua dou kai ' Ama ' ¯di ade dunia ake ; ¯bara Amamu cuma sa¯buampa , ede¯du Ama ma aka saroga .
40023010	Ro nggomi¯doho aina ngawamu ¯di ou kai ' Dou mana´ekaina ´ , ¯bara dou mana´ekaimu cuma wara sa¯buampa ede¯du Sangaji Mambei salama rasake ¯ba Ruma Hatalla .
40023011	Dou ma wancu na´e ¯di ade weki nggomi¯doho , pa¯buapu nda¯di dou ¯dimakarawi weamu .
40023012	Dou ma ka´ese weki ¯di ka´awa , ro dou ma ka´awa weki ¯di ka¯dese . "
40023013	" Ihara nggomi¯doho guru-guru agama ro dou-dou Farisi ! Nggomi¯doho maca´u coro-coro . Nggomi¯doho matapaku dou ¯dimanda¯di anggota ela Karaja´an Saroga . Ndai nggomi¯doho wati ne´emu nda¯di anggota ela Karaja´an Saroga , ro dou makalai ma ne´e nda¯di ela Karaja´an Saroga , matapaku ¯ba nggomi¯doho . [
40023014	Ihara nggomi¯doho guru-guru agama ro dou-dou Farisi : Nggomi¯doho ma ca´u coro-coro . Nggomi¯doho makekoku dou-dou siwe mbaru mboha ro marampa weaku umana ro ¯di ¯bontokai rawimu mada¯bae ede nggomi¯doho mado´aku ma ¯dondo-¯dondo . ¯Bara ndedena hukumana ¯di ru´u ¯ba nggomi¯doho pea nataniku ! ]
40023015	Ihara nggomi¯doho guru-guru agama ro dou-dou Farisi ! Nggomi¯doho ma ca´u coro-coro ! Nggomi¯doho malao ¯do´o sapa moti , ro makaliliku dana ra rasa ¯ba ¯di ru´u kanda¯dikaimu sa¯bua dou malu´u agamamu . Ro wa´usi lu´u dou ede ¯di agamamu , nggomi¯doho mandawiku dou ede ¯dimalu´u ade anaraka ma ¯dua kali ncewi da¯baena ntewi kaisi ndai nggomi¯doho .
40023016	Ihara nggomi¯doho dou-dou mana´ekaina , ma mbuda ! Nggomi¯doho mateiku ake , ' Nggara dou masumpa kai Bait Allah , dou ede wati ¯diki ¯ba sumpana ; pala nasumpasi kai masa ¯di ade Bait Allah , sia na¯diki ¯ba sumpana ede . ´
40023017	Nggomi¯doho dou-dou sampula ma mbuda ! ¯Be ma ipi penti : masana atao Bait Allah ma kanda¯dina raso masa ede ?
40023018	Nggomi¯doho mangoa ra tei rauku , ' Nggara sa¯bua dou masumpa kai mezeba , dou ede wati ¯diki ¯ba sumpana ; pala sia nasumpasi kai au ra¯donggo ra mbeina ¯di wawo mezeba ede , sia na¯dikiku ¯ba sumpana ede . ´
40023019	Nawancuku mbudamu nggomi¯doho ! ¯Be ma ipi penti ? Ra¯donggo ra mbei atao mezeba ma kanda¯di raso au ra¯donggo ra mbei ede ?
40023020	¯Bara ndedena , nggara sa¯bua dou nasumpasi kai mezeba , ede aona sia sumpakaina mezeba , ro sara´a ra¯donggo ra mbei ma wara ese wawo mezeba .
40023021	Ro nggara sa¯bua dou sumpakaina Bait Allah , ede aona sia sumpakaina Bait Allah , ro ¯di ru´u Ruma Hatalla ma ngge´e ¯di hi¯di ede .
40023022	Ro nggara sa¯bua dou masumpa kai saroga , ede aona sia sumpakaina hi¯di dohokai Ruma , ro ¯di ru´u Ruma Hatalla ma dohokai ta esena .
40023023	Ihara nggomi¯doho guru-guru agama ro dou-dou Farisi ! Nggomi¯doho maca´u coro-coro , marakani ¯bune selasi , adas maci , ro jinta rau , nggomi¯doho mambeiku cengga sampuru ¯di Ruma . Sapodakaina lampa rawi-lampa rawi ma ipi penti ade hukum-hukum Taurat , ¯bune misakai : Ma´adi , kasi ade , ro mataho ra to´a wati kanda¯di au ¯ba nggomi¯doho . Sapodakaina edeku ¯di pa¯bua karawi ¯ba nggomi¯doho , kai wati wi´imu makalai-lai rau .
40023024	Nggomi¯doho dou-dou mana´ekaina , ma mbuda ! Karoku ade oi nonomu masariku ¯ba nggomi¯doho , nggarasi onta manonoku ¯ba nggomi¯doho !
40023025	Ihara nggomi¯doho guru-guru agama ro dou-dou Farisi ! Nggomi¯doho maca´u coro-coro ! Pingga ro mangkomu ma´alo karaso weampa kontuna ¯ba nggomi¯doho , sapodakaina ta¯deina nawancuku sampuna kai lampa rawi raraka ¯ba nggomi¯doho kai makasa rana´e ademu .
40023026	Farisi mbuda ! Alo karaso wa´upu ta¯deina pingga ra mangkomu ede , loakaina raso ta kontu rauna !
40023027	Ihara nggomi¯doho guru-guru agama ro dou-dou Farisi ! Nggomi¯doho ma ca´u coro-coro ! Nggomi¯doho ¯bune rade raka¯bura ; ta arina tada ntikana , pala ta ¯deina ¯bini kai ¯ba peke ro sara´a ma wou-wou .
40023028	Ndede rau nggomi¯doho . Ta arina tada tahomu ¯di dou ; pala ta¯deina nggomi¯doho ¯bini kai ¯ba mapalasu ro sapamu parenta-parenta Ruma . "
40023029	" Ihara nggomi¯doho guru-guru agama ro dou-dou Farisi ! Nggomi¯doho ma ca´u coro-coro ! Nggomi¯doho mandawiku rade ma ntika-ntika ¯di ru´u ¯ba nabi-nabi , ro maca´u kantika tugu ¯dikawarakai dou-dou ma morina taho .
40023030	Ro nggomi¯doho manggahiku , ' Pai nami mamori aipu jaman wa´i ra waro nami ntoina , nami wati ¯dima¯batu sia¯doho mahade nabi-nabi . ´
40023031	Nda¯di nggomi¯doho mangaku ¯ba ndaimu ¯ba one nggomi¯dohora londo ra mai dou-dou ma rahade nabi-nabi !
40023032	Nggara ndedesi , karawi ncaupu ro kanggoripu dosa-dosa rawa´u tampu´u ¯ba wa´i ra waromu ede !
40023033	Nggomi¯doho da¯bae ro londo ra mai dou da¯bae ! ¯Buneku loakaimu hori weki ra¯di hukuma ¯di anaraka ?
40023034	Kade´e katahopu : Nahu ¯dimanggadu ¯di ru´u nggomi¯doho nabi-nabi , dou-dou maloa timba ra lemba , ro guru-guru ; sarundena ¯di ade weki sia¯doho ¯di hade ¯ba nggomi¯doho , ro sarunde walina salib ¯ba nggomi¯doho . Wara ¯dikancoki ¯ba nggomi¯doho ¯di ade uma-uma sambeakai , ro mafou coco ¯ba nggomi¯doho ¯di sa¯bua kota lao ¯di kota makalai .
40023035	¯Bara ndedena , nggomi¯doho ¯di hukum ¯bara hademu samenana dou ma wati wara ncara -- ratampu´u hadekai la Habel ma wati wara ncara , sampe hadekaimu la Zakaria ana la Berekia , rahade ¯ba nggomi¯doho ¯di hela Bait Allah la¯bo mezeba .
40023036	Imbipu : Sara´ana ede ¯ditanggu ¯ba dou-dou jamana ake . "
40023037	" Yerusalem , Yerusalem ! Nabi-nabi hade ¯ba nggomi . Dou-dou ranggadu ¯ba Ruma Hatalla to¯ba ¯ba nggomi kai wadu sampe madena . Wa´ura pila-pila kali Nahu ne´eku pohu ka¯boro sara´a ela ra doumu , ¯bune ina janga ma¯bonto ana ¯dipita kaletena , pala nggomi¯doho wati ne´emu !
40023038	¯Bara ndedena Ruma Hatalla wati¯du ¯dende ra wa´a walina nggomi .
40023039	¯Di¯bademu : Tampu´u wakatu ake nggomi wati ¯dima´eda wali Nahu sampe nggahi ¯ba nggomi , ' ¯Dimbei bareka Sia ma maikai ngara Ruma . ' "
40024001	Wakatu Ruma Isa tu´u wi´ina Bait Allah , anamori¯doho-Na mai rakana Sia ro turu teina Bait Allah ede .
40024002	Nggahi Ruma Isa ¯di sia¯doho , " Sa¯bua eda ¯ba nggomi¯doho samenana ede ? ¯Di ¯bademu , wati wara kone sa¯bua wadu ra¯di Bait Allah ede ¯dimangge´e sadundu weki ¯dihi¯dina . Sara´ana ¯di ¯dumba . "
40024003	Edempara Ruma Isa laona aka doro to´i Zaitun , ro Sia wunga dohona , mai anamori¯doho-Na nuntu kai sacara weki la¯bo Sia . " Ta ngoa to´i pu ¯di mada¯doho ¯bune aiku samenana ede nda¯dina , " nggahi sia¯doho ¯di Sia . " Auku tandana ¯di ¯badekai mai Ita ro cumpura jamana ? "
40024004	Cambe ¯ba Ruma Isa , " Aina kabare , ai to´ina nggomi¯doho ¯bohakai ¯ba tipu .
40024005	¯Bara mboto dou ¯dimamai kai ngara Nahu ro nanggahiku , ' Nahuku Sangaji Mambei salama ! ' Sia¯doho ¯dimatipu mboto dou .
40024006	Nggomi¯doho ¯dimaringa eli ncao ra ntu¯ba ro haba lewa ra laka , pala aina dahu . ¯Bara lampa rawi ede pa¯bua ¯dimanda¯di . Pala ede lainapu wakatuna kiama .
40024007	Bangsa ma sa¯bua ¯dimalewa la¯bo bangsa ma kalaina , ro negara ma sa¯bua ¯dimamai dei negara ma kalaina . Ta¯be-¯be ¯dimawara bahaya sarahi¯do ro epu .
40024008	Sara´ana ede ampode tampu´ukaina , ¯bunesi pili ra´iu ¯ba dou siwe ma wunga ne´e nggana .
40024009	Edempara nggomi¯doho ¯di wa´u ra leto ra¯diwa´a ¯ba dou ¯di kancoki ro ¯di hade . Sara´a dunia ¯dimadaca´u nggomi¯doho ¯bara nggomi¯doho anamori Nahu .
40024010	¯Di wakatu ede mboto dou ¯dimamurta , ro nakama¯bu angi ro nadaca´u sa¯bua ¯di sa¯bua dou .
40024011	Mboto nabi-nabi palasu ¯dimawontu , ro natipuku dou mamboto .
40024012	Karawi mada¯bae nawancuku roci nggetena sampe mboto dou mawati¯du loa meci angi wali .
40024013	Pala dou ma taha sampe cumpukaina , ¯dikasalama .
40024014	Ro Haba Mataho Karaja´an Saroga ¯di ngoa ra kahaba ¯di sara´a dunia , loaku¯du samenana dou ¯dimaringana . Sawa´u ¯ba ede ampona mai kiama . "
40024015	" Nggomi¯doho ¯dima´eda karawi mada¯bae makalelina , ¯bune ranggahi ¯ba Nabi Daniel , ki¯di ¯di hi¯di ma raso . ( Catata ¯di ru´u ¯ba dou mabaca : Tio ka¯baepu auku aona ! )
40024016	¯Di wakatu ede , dou ma wara aka Yudea pa¯buaku lao raina aka doro-doro .
40024017	Dou ma wara ese wawo ¯butu uma aina londo ¯ba ne´ena weha au-au ¯di ade umana .
40024018	Dou ma wara aka omana aina mbali ¯ba ne´ena weha jumbana .
40024019	Nawancuku samangikai ade ainaina ede , ¯di ru´u ¯ba dou siwe ma na´e loko , ro ina ma mbuipu susu anana !
40024020	Do´apu loaku¯du nggomi¯doho aina sampe raimu wunga oru ura atao ¯di ainaina Sabat .
40024021	¯Di ainaina ma samangi kai ade ede ¯dimawara susa ra ncoki mana´e ¯bune ma watipu iu nda¯di ratampu´u aipu saramba nda¯di dunia sampe wakatu ake , ro wati ¯dimawara wali .
40024022	Nawatisi kaporo ¯ba Ruma Hatalla wakatuna ede , nda¯di wati wara kone sa¯bua dou ¯dimasalama . Pala ¯bara ela-Na , Ruma Hatalla nakaporoku wakatuna ede .
40024023	¯Diwakatu ede nggara warasi sa¯bua dou manggahi ¯di nggomi¯doho , ' Tio , Sangaji Mambei salama ede wara ta ake ! atao Sia wara ta aka ! ' -- aina imbimu ¯di dou ede .
40024024	¯Bara ¯dimawontu dou-dou ma mbei salama ma palasu ro nabi-nabi palasu . Sia¯doho nakarawiku lampa rawi ma heba poda ro lampa rawi ma ¯bisa ra guna ¯ditipukaina , nggara loasi , ela Ruma Hatalla rau .
40024025	Nda¯di , kawarapu ! Nahu wa´ura ngoa uluku nggomi¯doho sawatipu ¯ba nda¯dina lampa rawi ede .
40024026	Nggara nggahisi ¯ba dou ¯di nggomi¯doho , ' Tio , Sia wara ta aka ¯di so sarae ! ' -- Nggomi¯doho aina laomu ta aka . Atao nggahisi ¯ba sia¯doho , ' Tio , Sia cili wekina ¯dei ¯bili ta ake ! ' -- aina imbimu .
40024027	¯Bara maina Ana Manusia ¯bune santika taroa makakila masambura maina tawela ele , ro nakataroaku sampe tawela ¯dina .
40024028	Ta¯bera warakai timba , ta ede wara nasi mataki ngaha timba . "
40024029	" Wati ntoina sawa´u ¯ba ncoki rasusa wakatu ede , liro ¯dimanda¯di rindi , ro wura wati¯du taroa walina . Ntara-ntara ¯dimama¯bu , ra´ese langina ro samenana makuasa ese woha ai ¯dimanda¯di mbari mbura .
40024030	Sawa´u ¯ba ede tanda Ana Manusia ¯dimatada ese langi . ¯Di wakatu ede samenana bangsa ¯di dunia ¯dimanangi . Sia¯doho ¯dima´eda Ana Manusia maina ese wawo apu kai kuasa ro ¯dese ra ntasana ma na´e .
40024031	Tarompe na´e ¯di ka´eli , ro Ana Manusia nakauku mala´eka-mala´eka-Na ¯dimaka¯boro ela-Na ¯di upa mbua wela dunia , tampu´u ra¯di sumpu langi ma sa¯bua sampe ¯di sumpu langi ma kalaina . "
40024032	" Wehapu tana´o ra¯di fu´u ara . Nggara sanga-sanga mpidana jao ra mapu , ro tampu´u ncurina , nggomi¯doho ma¯badeku ¯ba one oru mpana aina ¯denira .
40024033	Ndede rau nggara nggomi¯doho ma´edasi lampa rawi ede manda¯di , nggomi¯doho ma¯badeku ¯ba one wakatuna na¯deni podara .
40024034	¯Di¯bademu ! Lampa rawi-lampa rawi ede ¯dimanda¯di sawatipu ¯ba made sara´a dou-dou ma mori ake .
40024035	Langi ro dunia ¯dimambora , pala nggahi ra eli Nahu ngge´e mpa santoi-ntoina . "
40024036	" Wati wara ma ¯badena ¯bune aiku ainain ra wakatuna , mala´eka-mala´eka ¯di saroga wati , Ana Ruma Hatalla rau wati ¯badena , cuma Ama mpoampa ma ¯bade .
40024037	Namaisi Ana Manusia peade , ka´ada´an ¯bune aipu jaman Nuh ntoina .
40024038	Aipu ainain-ainaina sawatipu ¯ba mbere na´e ede , dou-dou nangaha ra nono , ro nika . Ndede ncau-ncau sampe ainaina lu´ukai Nuh ¯di ade kapa .
40024039	Wakatu mbere na´e ede maina ¯di sara´a sia¯doho , ampona kawara weki sia¯doho ¯ba au ma wunga nda¯di ede . ¯Bune ede rauku ka´ada´ana pea namaisi Ana Manusia .
40024040	¯Di wakatu ede , ¯dua dou mawunga karawi aka omana : Sa¯bua dou ¯di wa´a , ro sa¯bua dou ¯di wi´i .
40024041	Dou siwe ¯duana mawunga gili gando : sa¯bua ¯diwa´a , ro sa¯bua dou ¯diwi´i .
40024042	Nda¯di , aina kabare , ¯bara nggomi¯doho wati ¯bademu ¯bune aiku mai Rumamu .
40024043	Kawarapu ake ! Paina ¯badesi ¯ba dou mantau uma ¯boe pila maina dou mampanga ai manga¯di , sia wati pehena maru , ¯bai¯ba dalu´ukai ¯ba dou mampanga ade umana .
40024044	¯Bara ndedena , nggomi¯doho rau pa¯buapu sadia . ¯Bara Ana Manusia namai wunga dasanau nggomi¯doho . "
40024045	Nggahi wali Ruma Isa , " Nggara ndedesi , ada ma ¯beku ma to´a ro maloa timba ra lemba ? Siaku ¯dihanta ¯ba rumana ¯dimanda¯di mana´ekaina ¯di samenana ada makalai , loaku¯du sia mambei ngaha ra nono rakasi wakatuna .
40024046	Nawancuku neo adena ada ede namai mbalisi rumana , ro edana sia mawunga kalampa takina .
40024047	Imbipu , rumana ede na´imbikaiku sara´a ntau ra warana ¯di adana ede .
40024048	Pala nggara da¯baesi adana ede , sia nanggahiku ¯dei adena .
40024049	Ruma nahu ahopu ampona mbali , edempara sia tampu´ura ¯boena ada-ada ma kalai , ro nangaha ra nonoku la¯bo dou-dou mamawu .
40024050	Edempara rumana ede mai mbalina ¯di ainaina ra wakatu wati sangka-sangka ¯ba sia .
40024051	Edempara ada ede kancoki kapoda ¯ba rumana ede , ro ¯di paki aka hi¯di dou-dou ma ca´u coro-coro . Sia¯doho ¯dimanangi ro ¯dimancoki iu ta aka . "
40025001	" Ana Manusia namaisi kai Ruma , ka´ada´ana ¯bune ade conto ra ibara ake : Sampuru dou siwe sampela ma¯dende ¯bunti , cua weha menana ilo , edempara lao rai aona ¯bunti mone .
40025002	Lima douna ¯di ade weki sia¯doho ede nasampula , ro lima dou ma kalaina naloa timba ra lemba .
40025003	Lima dou siwe sampela ma sampula ede wa´ana ilo , pala wati wa´a sadiana mina .
40025004	Lima dou siwe sampela ma loa timba ra lemba , wa´ana ilo ro wa´a sadiana mina .
40025005	¯Bunti mone ede aho maina , nda¯di dou-dou siwe sampela ede tampu´ura ei madana edempara maruna .
40025006	Sama na´era ai , ampode ringa eli kanggica , ' Arara ¯bunti mone ! Mai tarai aoku sia ! ´
40025007	Sampuru dou siwe sampela ede tu´una , ro sia¯doho ka´ana ilona .
40025008	Dou-dou siwe sampela ma sampula ede nggahina ¯di lenga¯dohona ma loa timba ra lemba , ' Mbeijapu minamu sato´i ¯di ru´u ¯ba nami , ¯bara ilo nami nane´era made . ´
40025009	´ Wati loa ! ' cambe ¯ba dou-dou siwe sampela ma loa timba ra lemba ede , ' ¯bara peade ndai sara´ana wati ncihi minata . Lao welipu ¯di toko . ´
40025010	Edempara dou-dou siwe sampela ma sampula ede lao welina mina . Wunga lao sia¯doho , ronggara ¯bunti mone . Dou siwe sampela limana ma wa´ura sadia ede lu´u sama-sama la¯bo ¯bunti mone ¯di ade hi¯di ndihakai , ro ta¯da rau ¯dikempa !
40025011	Edempara dou-dou siwe sampela ma ralao weli mina maina , ou ¯ba sia¯doho , ' Ruma , Ruma hengga to´i weapu ncai ¯di ru´u mada¯doho . ´
40025012	Pala cambe ¯ba ¯bunti mone ede , ' Nahu wati pataku nggomi¯doho ! ' "
40025013	Edempara Ruma Isa kanggorina conto ra ibara-Na ede ndake , " ¯Bara ndedena jaga-jagapu , ¯bara nggomi¯doho wati ¯bademu ainain ra wakatuna . "
40025014	" Ana Manusia namaisi kai Ruma ka´ada´ana ¯bune conto ra ibara ake . Sa¯bua dou mone mane´e lao ¯di hi¯di ma ¯do´o . Ou ¯ba sia ada¯dohona , edempara imbikaiku ntau ra warana ¯di sia¯doho .
40025015	¯Di sanikina adana ede mbei ¯ba sia kai cua-cua ¯disanggo ¯ba ndaina . ¯Di sa¯bua dou mbei ¯ba sia lima riwu piti masa . ¯Dimakalai mbei ¯ba sia ¯dua riwu piti masa . Ro ¯di sa¯bua dou wali mbei ¯ba sia sariwu piti masa . Edempara sia laona .
40025016	Ada ma ratarima lima riwu piti masa ede lao daga lalona , edempara rakana kanaha lima riwu piti masa wali .
40025017	Ndede rau ada ma tarima ¯dua riwu piti masa ede , rakana kanaha ¯dua riwu piti masa wali .
40025018	Pala ada ma ratarima sariwu piti masa ede , lao ngarina kancoa ¯di dana , edempara cilikaina piti rumana ede .
40025019	Ntoi poda sawa´u ¯ba ede , ruma ¯ba ada-ada ede dulana , ro tampu´ura rekena la¯bo sia¯doho .
40025020	Maira ada ma tarima lima riwu piti masa ede , ro ¯donggona sampuru riwu . ' Ruma , ' nggahina , ' Ita rambeita mada lima riwu piti masa . Tatiopu , mada wa´ura raka weaku kanaha lima riwu wali . ´
40025021	´ Taho , ' nggahi rumana ede , ' nggomi ede¯du ada ma taho ra ma to´a . ¯Bara nggomi loa ¯di imbikai ma sato´i , nahu ¯dima´imbikai ma mboto ¯di nggomi . Mai lu´ura ¯batu ka¯dihi ade la¯bo nahu ! ´
40025022	Edempara mai ada ma ratarima ¯dua riwu piti masa , ro nggahina , ' Ruma Ita wa´ura mbeita ¯dua riwu piti masa ¯di mada . Tatiopu , mada wa´ura raka weaku kanaha ¯dua riwu piti wali . ´
40025023	´ Taho ´ , nggahi rumana ede , ' nggomi ada ma taho ra to´a . ¯Bara nggomi loa ¯di imbikai ma sato´i , nahu ¯dima´imbikai ma mboto wali ¯di nggomi . Mai lu´ura ¯batupu ka¯dihi ade la¯bo nahu ! ´
40025024	Edempara mai ada ma tarima sariwu piti masa ede , ro nggahina , ' Ruma , mada ka¯badeku Ita sa¯bua dou ma toku . Ita mapoke rawehaku wuana , ¯di hi¯di watira nggu¯dakaita , ro mawehaku hasi ¯di hi¯di wati raparikaita ¯dei .
40025025	Mada kadahuku , nda¯di mada lao wi´i ciliku piti Ita ede ¯di ade dana . Ake piti Ita . ´
40025026	´ Nggomi ada ma da¯bae ro ¯daju ! Nggahi rumana ede , nggomi mawa´ura ¯bade ¯ba one nahu mapoke raweha wuana ¯di hi¯di wati ranggu¯dakai ¯ba nahu ro maweha hasi ¯di hi¯di wati raparikaiku ¯dei ?
40025027	Nggara ndedesi , sapodakaina nggomi lao wi´ipu piti nahu ede ¯di bank , loaku¯du raka wakatu dula nahu , loa tarima mbali pitiku ede la¯bo ¯bungana .
40025028	¯Bara ndedena , wehapu piti ede ¯di sia , ro mbeipu aka dou ma ntau sampuru riwu piti masa ede .
40025029	¯Bara dou ma wa´ura wara ntauna , ¯di mbei kamboto wali , ro sia ¯dimancewi . Pala dou ma wati wara ntauna , sato´i ma mbuipu wara ¯di ndaina ede ¯diweha rau .
40025030	Ro ada ma wati wara onena ede , pakipu ¯di rindikaina ta ari lua . Ta aka sia ¯dimanangi ro masusa ra ncoki iu ! ' "
40025031	" Namaisi Ana Manusia kai Sangaji kaina ¯dende ¯ba samenana mala´eka-Na , Sia ¯dimadoho ese wawo kadera sangaji-Na ma ¯dese ra ntasa .
40025032	Samenana bangsa ¯dika¯boro ¯di tando Sia . Edempara Sia ¯dimacenggana sia¯doho nda¯di ¯dua kalompo ¯bune ompu jimba makalai jimba ro mbe´e .
40025033	Dou-dou ma karawi au rakane´ekai ¯ba Ruma Hatalla ¯dika¯boro tawela wana-Na , ro ma kalai tawela ku´i-Na .
40025034	Edempara Sangaji ede ¯dimanggahi ¯di dou-dou tawela wana-Na , ' Maira nggomi¯doho rambei bareka ¯ba Ama-Ku . Lu´ura ¯di ade Karaja´an rasadia ¯di ru´umu tampu´u ra´aipu nda¯di dunia .
40025035	¯Bara wakatu Nahu hi¯doku , nggomi¯doho mambeiku ngaha Nahu , ro wakatu Nahu mango wo´oku , nggomi¯doho mambeiku oi nono Nahu . Nahu dou lai rasa , nggomi¯doho matarimaku Nahu ¯di umamu .
40025036	Wakatu Nahu wati wara kani ra lomboku , nggomi¯doho mambeiku kani ra lombo ¯di Nahu . Wakatu Nahu supuku , ka¯bua ¯ba nggomi¯doho Nahu . Rabui ¯ba dou Nahu , nggomi¯doho mabantuku Nahu . ´
40025037	Edempara dou-dou ede ¯dimanggahi , ' Ruma , ¯bune ai mada¯doho ra´edamu Ita Ruma mahi¯do edempara mbei ¯ba mada¯doho ngaha Ita Ruma , atao mango wo´ota edempara mbei ¯ba mada¯doho oi nono ?
40025038	¯Bune aita eda ¯ba mada¯doho Ita Ruma ¯bune dou lai rasa , edempara tarima ¯ba mada¯doho Ita Ruma ¯di ade uma mada¯doho ? ¯Bune aita Ita Ruma parana wati ntauta kani ra lombo , edempara mbei ¯ba mada¯doho kani ra lombo Ita Ruma ?
40025039	¯Bune aita mada¯doho ra´edamu Ita Ruma masupu atao rabui ¯ba dou edempara bantu ¯ba mada¯doho Ita Ruma ? ´
40025040	Sangaji ede nacambeku , ' ¯Di ¯bademu , aipu nggomi¯doho karawimu lampa rawi ede , konena ¯di sa¯bua dou ¯di ade weki cina ra angi Nahu rakatuna ra ka¯bawa ¯ba dou . Ede aona nggomi¯doho karawimu ¯di ru´u ¯ba Nahu ! ´
40025041	Edempara Sangaji ede ¯dimanggahi ¯di dou-dou tawela ku´i-Na , ' Laora aina wara ta ake , nggomi¯doho dou ma ipi da¯bae ! Lu´ura ¯di ade afi ma wati loa made , wa´ura sadia ¯di ru´u ¯ba Ibilis ro mala´eka-mala´ekana !
40025042	¯Bara wakatu hi¯do Nahu , wati mbei ¯ba nggomi¯doho ngaha Nahu , wakatu Nahu mango wo´oku , nggomi¯doho wati mbeimu oi nono Nahu .
40025043	Nahu sa¯bua dou lai rasa , nggomi¯doho wati tarimamu Nahu ¯di ade umamu . Nahu wati ntauku kani ra lombo , nggomi¯doho wati mbeimu Nahu kani ra lombo . Nahu masupu ro rabui , nggomi¯doho wati ka¯buamu Nahu . ´
40025044	Edempara sia¯doho ¯dimanggahi ¯di Sia , ' Ruma , ¯bune aita mada¯doho ra´edata Ita Ruma mahi¯do , mamango wo´o , atao kai dou lai rasa , wati ntau kani ra lombo , masupu atao ma lu´u ¯di ade bui , edempara mada¯doho wati bantumu Ita Ruma ? ´
40025045	Sangaji ede ¯dimacambe , ' ¯Di¯bademu : wakatu nggomi¯doho wati ne´emu bantu dou ma ipi katuna raka¯bawa ¯ba dou ake , ede aona nggomi¯doho wati ne´emu bantu Nahu . ´
40025046	Edempara dou-dou ede ¯dihukum kai hukuma ma´ederahi¯di , pala dou-dou ma rakarawi au rakane´ekai ¯ba Ruma Hatalla ¯dima´iu mori masapodakaina ro ma´ederahi¯di . "
40026001	Wakatu Ruma Isa nggori ngoa ra teina samenana lampa rawi ede , nggahi Sia ¯di anamori¯doho-Na .
40026002	" Nggomi¯doho ma¯badeku ¯dua nai wali Aruraja Paskah , ro Ana Manusia ¯di¯donggo loaku¯du ¯disalib ! "
40026003	Aipu ede dou-dou mana´ekai imam ro dou-dou mana´ekai Yahudi ka¯borona weki aka asi mana´ekai imam-imam ede¯du Kayafas .
40026004	Sia¯doho mafakana ¯ba ne´ena wa´u ra leto Ruma Isa kai cara nari-nari , ro nahadeku Sia .
40026005	" Pala , " nggahi sia¯doho , " Aina karawi lampa rawi ede ade wakatu ndiha , ¯bara pea ede nawontu ngango ¯di ade woha ela ra dou . "
40026006	Wakatu Ruma Isa warana aka Betania , ¯di uma la Simon ntoina ma rasupu ncola ,
40026007	sa¯bua dou siwe maina ¯di Ruma Isa . Wa´a ¯ba sia sa¯bua boto marmar isina mina mengi ma nggali co´i . Wakatu Ruma Isa wunga doho ngahana , dou siwe ede luana mina mengi ede ese wawo tuta Ruma Isa .
40026008	Anamori-anamori Ruma Isa edana lampa rawi ede nda¯di mbani . " Auku onena sara´ana ake ¯di paki-paki ? " nggahi sia¯doho .
40026009	" Mina mengi ede loa ¯dilanda kai co´i ma nggali , ro pitina ¯dimbei dou mancoki mori ! "
40026010	Ruma Isa na¯badeku fiki ra kananu sia¯doho , edempara nggahi Sia , " ¯Ba¯bauku nggomi¯doho ¯dikasusakaimu dou siwe ake ? Sia nakarawiku ma taho ra ntika ¯di ru´u ¯ba Nahu .
40026011	Dou mancoki ngge´empa warana ¯diwoha nggomi¯doho , pala Nahu wati santoi-ntoina ¯diwoha nggomi¯doho .
40026012	Kai luana mina mengi ede ¯di sarumbu Nahu , sia nasadiaku Nahu ¯di ru´u umbukai Nahu .
40026013	Imbipu ! ¯Di sara´a dunia , ta¯be-¯be Haba Mataho ma ramai ta Ruma Hatalla ¯di ngoa ra kahaba , rawi dou siwe ake ¯di nuntu rau tanda kawarakai rawi sia . "
40026014	Edempara sa¯bua dou ¯di ade sampuru ¯dua weki anamori Ruma Isa , ngarana la Yudas Iskariot . Laona aka dou-dou mana´ekai imam .
40026015	Nggahi sia ¯di sia¯doho ede , " Auku ¯di mbei ¯ba ita¯doho ¯di ru´u mada , nggara mada ma¯donggo Isa ¯di ru´u ita¯doho ? " Edempara sia¯doho rekena tolu mpuru piti salaka , edempara piti ede mbeina la Yudas .
40026016	Tampu´u ede la Yudas ngupana wakatu ma taho ¯di ¯donggokaina Ruma Isa ¯di dou-dou ma musu-Na .
40026017	¯Di ainaina masaramba ade Aruraja Roti Mawati ntau ¯Buha , anamori Ruma Isa maina ¯di Sia . Sia¯doho naso¯diku , " Ta¯be ne´e ¯ba Ita ¯di sadiakai ¯ba mada¯doho ngaha ra nono Paskah ¯di ru´u Ita ? "
40026018	Cambe ¯ba Ruma Isa , " Laopu aka sa¯bua dou ¯di kota ro nggahipu ¯di sia , ' Nggahi Pa Guru , wa´ura raka wakatuna ¯di ru´u Nahu ; Nahu mane´e kandiha Paskah ¯di umamu sama-sama la¯bo anamori¯doho-Ku . ' "
40026019	Anamori-anamori Ruma Isa karawina au rakaukai ¯ba Ruma Isa ¯di sia¯doho . Sia¯doho lao sadiana ngaha ra nono Paskah ede .
40026020	Sawa´u aimanga¯di , Ruma Isa ro anamori-Na sampuru ¯dua doho ngahana .
40026021	Wunga ngaha sia¯doho , nggahi Ruma Isa , " Ringapu : sa¯bua dou ¯di ade weki nggomi¯doho ¯dima¯donggo Nahu ¯di dou-dou ma musu Nahu . "
40026022	Ringana nggahi ede , anamori-anamori Ruma Isa nda¯di nawancuku ncoki adena . Edempara sia¯doho , sa¯bua-sa¯bua dou tampu´u so¯dina Ruma Isa , " Tantu laina mada ranggahi ¯ba Ita Ama ? "
40026023	Cambe ¯ba Ruma Isa , " Dou ma ¯deta roti ¯di ade mangko sama-sama la¯bo Nahu , sia edeku ¯dima¯donggo Nahu ¯di dou-dou ma musu Nahu .
40026024	Poda Ana Manusia ¯dimamade ¯bune ratunti ¯di ade Alkitab . Pala ihara dou ma¯donggona ¯di dou-dou ma musu Ana Manusia ! Nancewi tahopu ru´u dou ede nggara dou ede wati parana ranggana ! "
40026025	Edempara la Yudas ma ka´ihana ede nggahina , " Tantu laina mada ranggahi ¯ba Ita , Pa Guru ? " Cambe ¯ba Ruma Isa , " Ndedeku nggahi ¯ba nggomi ! "
40026026	Wakatu ngaha sia¯doho , Ruma Isa wehana roti , edempara do´a syukuna . Sawa´u ¯ba ede Sia to¯be-to¯bena roti ede kai rima-Na , edempara mbeina ¯di anamori¯doho-Na , ro nggahi-Na , " Weha , ro ngahara ; akeku sarumbu Nahu . "
40026027	Sawa´u ¯ba ede Sia wehana mo anggo , edempara do´a syukuna ¯di Ruma Hatalla . Sawa´u ¯ba ede Sia mbeina mo ede ¯di anamori¯doho-Na , ro nggahina , " Nonora , nggomi¯doho sara´a .
40026028	¯Bara akeku ra´a Nahu ma kasahana rasake ¯ba Ruma Hatalla -- ra´a ra¯boho ¯di ru´u ¯ba dou mamboto ¯di kangampu weakai dosa sia¯doho .
40026029	Imbipu : Nahu wati ¯dimanono anggo ake wali sampe rakakai wakatu Nahu nonoku anggo ma ¯bou sama-sama la¯bo nggomi¯doho ¯di Karaja´an Allah Ama-Ku . "
40026030	Sawa´u ¯ba ede sia¯doho rawana sa¯bua rawa roi ra wadi . Ro sawa´u ¯ba ede sia¯doho laona aka doro to´i zaitun .
40026031	Edempara Ruma Isa nggahina ¯di anamori¯doho-Na , " Aimanga¯di ake wa´u sara´a nggomi¯doho ¯dimarai tu´u wi´i Nahu ; ¯bara ade Alkitab wara ratunti : Nggahi Ruma Hatalla , ' Nahu ¯dimahade ompu jimba ede , ro jimba-jimbana ¯dimarai ncengga-ncengga . ´
40026032	Pala sawa´u ¯ba Nahu ¯dikamori mbali , Nahu ¯dimalao ulu aka Galilea . "
40026033	Nggahi la Petrus ¯di Ruma Isa , " Co´opu sara´a sia¯doho ma kalai tu´u wi´ina Ita Pa , pala mada wati ¯dimatu´u wi´i Ita ! "
40026034	" Kawarapu , " nggahi Ruma Isa ¯di sia , " aimanga¯di ake wa´u , sawatipu ¯ba koko janga , nggomi tolu kali rungkamu sake ¯di Nahu ! "
40026035	Cambe ¯ba la Petrus , " Kone kamade sama la¯bo Ita , mada wati ¯dimanggahi ¯ba one mada wati pataku Ita ! " Ro sara´a anamorina ma kalai nggahi ndede rauna .
40026036	Sawa´u ¯ba ede Ruma Isa laona la¯bo anamori¯doho-Na ¯di sa¯bua hi¯di ngarana Getsemani . Ta aka Sia nggahina ¯di anamori¯doho-Na , " Dohopu ta ake Nahu malao do´a . "
40026037	Edempara Sia recena la Petrus ro ¯duana ana la Zebedeus lao sama-sama la¯bo Sia . Sia natampu´ura iuna lalai ade ra darura ade-Na .
40026038	Nggahi Sia ¯di anamori¯doho-Na , " Nahu wancuku lalai adeku , ¯bune ¯dimamade iuku , midipu nggomi¯doho ta ake , ¯bola la¯bopu Nahu . "
40026039	Sawa´u ¯ba ede Ruma Isa lao ¯do´o walina sato´i , edempara Sia sujuna awa dana ro do´ana , " Ama , " nggahi-Na , " nggara loasi , ka¯do´o to´ipu la¯bo Mada ncoki ra susa ma pa¯bua ¯di iu ¯ba Mada ake . Pala aina ¯batu ¯di ne´e ¯ba Mada , malaisi ¯batupu rakane´e ¯ba Ita Ama . "
40026040	Sawa´u ¯ba ede Ruma Isa lao mbalina aka anamori-Na toluna ro edana sia¯doho wunga maruna . Nggahi Sia ¯di la Petrus , " Kone ¯ba samporo to´i nggomi¯doho tolu wati wa´umu ¯bola la¯bo Nahu ?
40026041	Jaga-jagapu , ro do´apu loaku¯du nggomi¯doho wati iumu coba´a . Poda ne´e ¯ba ademu karawi ma taho pala nggomi¯doho wati sanggomu , ¯bara tabe´a manusia ede mapu ra rome . "
40026042	Sakali wali Ruma Isa lao do´ana , nggahi-Na , " Ama , nggara ncoki ra susa ake pa¯bua ¯di iu ¯ba Mada , ro wati loa ¯di ka¯do´o , co´opu kane´e ¯ba Itampa Ama ¯dimanda¯di . "
40026043	Sawa´u ¯ba ede Ruma Isa lao mbali walina , ro edana anamori¯doho-Na mambuipu maru , ¯bara sia¯doho na´ipiku ei madana .
40026044	Sakali wali Ruma Isa tu´u wi´ina sia¯doho ro katolu kalikaina lao do´ana kai renta ma sama .
40026045	Sawa´u ¯ba ede Sia lao mbali walina aka anamori¯doho-Na ro nggahi-Na , " Mbui ngge´epu maru sanawamu nggomi¯doho ? Tio , wa´ura raka wakatuna Ana Manusia ¯di¯donggo ¯di kuasa dou-dou madosa .
40026046	Tu´ura , mai talaora ndaita . Tiopu ! Dou ma¯donggo Nahu ¯di dou-dou ma musu Nahu nawa´ura mai ! "
40026047	Wunga Ruma Isa mbuipu nuntuna , mai la Yudas , sa¯bua dou ¯di ade weki sampuru ¯dua anamori-Na ede , masama-sama la¯bo sia , mai rau dou mamboto ma wa´a peda ro kapodo . Sia¯doho rakau ¯ba dou-dou mana´ekai imam ro dou-dou mana´ekai dou Yahudi .
40026048	Dou ma¯donggo Ruma Isa ¯di dou-dou ma musu-Na ede nawa´ura ngoa ¯di dou mamboto tanda ake : " Dou rangilu ¯ba mada , edeku douna , wa´u ra letopu Sia ! "
40026049	Ndede ronggana ¯di hi¯di ede , la Yudas lao raka lalona Ruma Isa ro nggahina , " Salam Pa Guru ! " edempara ngilu ¯ba sia Ruma Isa .
40026050	Cambe ¯ba Ruma Isa , " Cina , ¯di aumu nggomi maikaimu ta ake ? " Sawa´u ¯ba ede majura dou mamboto ede , ro wa´una Isa .
40026051	Sa¯bua dou anamori-Na ma wara ta ede la¯bo Ruma Isa , olona peda ro fatina ada dou mana´ekai imam-imam sampe kompo fikona .
40026052	Nggahi Ruma Isa ¯di anamori-Na ede , " Tau kambalipu pedamu ¯di ade lapina , ¯bara samenana dou ma mpa´a kai pedana ¯dimamade ¯ba peda .
40026053	Kacai ¯ba nggomi Nahu wati loaku raho bantu ¯di Ama-Ku , ro ake wa´uku nggadu ¯ba Ama-Ku tentara mala´eka ncewi ¯dimasampuru ¯dua pasukan ?
40026054	Pala nggara ndedesi , ¯buneku loana nda¯di au rakarongga ¯ba Ruma Hatalla ¯di ade Alkitab ¯ba one poda napa¯buaku nda¯dina ¯bune wakatu ake ? "
40026055	Edempara Ruma Isa nggahina ¯di dou mamboto ede , " Sa¯bua Nahu ake dou mada¯bae , sampe nggomi¯doho mai wa´amu peda ro kapodo ¯dimawa´u ra leto Nahu ? Sanai-nai Nahu mangoa ra tei aka Bait Allah , nggomi¯doho wati wa´u ra letomu Nahu !
40026056	Pala podana pa¯buaku nda¯di ndede loaku¯du nda¯dina au ratunti ¯ba nabi-nabi ¯di ade Alkitab . " Sawa´u ¯ba ede , sara´a anamori-Na rai tu´u wi´ina Ruma Isa .
40026057	Dou-dou ma rawa´u Ruma Isa lao wa´ana aka uma dou mana´ekai imam-imam ede¯du Kayafas . Ta aka guru-guru agama ro dou-dou mana´ekaina Yahudi nawa´ura ka¯boro weki .
40026058	La Petrus ¯batu salandona Ruma Isa sampe aka sarei uma dou mana´ekai imam-imam . Edempara lu´u la Petrus ade sarei ede , ro doho samana la¯bo dou-dou majaga . Sia nane´e ¯bade ¯buneku cumpukaina sara´ana ede .
40026059	Dou-dou mana´ekai imam ro sara´a mahkama Agama na´usahaku raka sakasi cowa loaku¯du rakana ¯ba¯bu kai hukuma made ¯di ru´u ¯ba Ruma Isa .
40026060	Pala sia¯doho wati rakana bukuti kone sa¯bua , konena mboto ma lu´u nda¯di sakasi cowa . Cumpukaina wara ¯dua dou ma lu´u ta ¯dei tando .
40026061	Nggahi sia¯doho , " Dou ake nggahina , ' Nahu kuloa ¯dumba Bait Allah , ro ade tolu nai naloa tu´u kambali . ' "
40026062	Edempara tu´u ki¯di dou mana´ekai imam-imam , ro nggahina ¯di Ruma Isa , " Sa¯bua nggomi wati cambemu au ralo´o ¯ba dou ¯di ru´u ¯ba Nggomi ede ? "
40026063	Pala Ruma Isa namidimpa . Sakali wali mana´ekai imam-imam nggahina ¯di Ruma Isa , " Kai ngara Ruma Hatalla ma mori , nggahipu ¯di nami sa¯bua Nggomi Sangaji Mambei salama , Ana Ruma Hatalla ? "
40026064	Cambe ¯ba Ruma Isa , " Ndedeku nggahimu . Pala imbipu : tampu´u wakatu ake , nggomi¯doho ¯dima´eda Ana Manusia dohona ta wela wana Ruma Hatalla Mawancu na´e kuasa , ro namai ese apu ¯di langi ! "
40026065	Edempara dou mana´ekai imam-imam ede sipa-sipana kanina , ro nggahina , " Sia na i´a ra ¯ba´aku Ruma Hatalla ! Wati paralu walina sakasi . Nggomi¯doho sara´a mawa´ura ringa ¯ba ndaimu nggahi ra eli ma i´a ra ¯ba´a Ruma Hatalla .
40026066	Ake ¯buneku kananu ¯ba nggomi¯doho ? " Cambe ¯ba sia¯doho , " Sia nancara , ro pa¯buaku ¯dimamade . "
40026067	Edempara sia¯doho katufena pahu Ruma Isa , ro ¯boena Sia . Wara rau matopa Sia
40026068	ro nggahina , " Nggahijapu ro ngoapu ¯di nami , oe Sangaji Mambei salama ! Cou ma ratopa Nggomi ? "
40026069	La Petrus wunga dohona ta ari sarei . Sa¯bua dou ada siwe maina ro nggahina ¯di la Petrus . " Sa¯bua laina nggomi rau masama-sama la¯bo Isa dou Galilea ede ? "
40026070	Pala la Petrus wati mangakuna ¯ditando dou¯doho sara´a ede , " Nahu wati loaku ka´ao nggahimu ede , " cambe ¯ba la Petrus ,
40026071	edempara sia laona aka ta¯da ncai sarei . Sa¯bua dou ada siwe ma kalai ma´eda la Petrus , ro nggahina ¯di dou-dou ta ede , " Dou ake rau akande masama-sama la¯bo Isa dou Nazaret ede ! "
40026072	Edempara la Petrus wati mangaku walina , ro sumpana . " Poda-poda nahu wati pataku dou ede ! " nggahi la Petrus .
40026073	Wati ntoina sawa´u ¯ba ede , dou-dou ma ki¯di ta ede maina ¯di la Petrus , ro nggahina , " Pasti nggomi sa¯bua dou ade weki sia¯doho . Ede natada ipi ¯di sentumu . "
40026074	Edempara la Petrus tampu´ura badare¯de ro nggahina , " Nahu wati pataku dou ede ! " Wunga ede koko lalo janga .
40026075	La Petrus kawara lalona ¯ba one Ruma Isa wa´ura nggahina ¯di sia , " Sawatipu ¯ba koko janga , nggomi tolu kali rungkamu sake ¯di Nahu . " Edempara losa la Petrus , ro nangi kai adena ma´ipi ncoki .
40027001	Aimasi¯di-si¯di poda , sara´ana dou-dou mana´ekai imam ro mana´ekaina Yahudi kasa¯bua menana nggahi ¯di hadekaina Ruma Isa .
40027002	Sia¯doho ndantena Ruma Isa , ro wa´ana Sia , edempara ¯donggona Sia ¯di Pilatus , gubernu pamarenta Roma .
40027003	Wakatu la Yudas ma¯donggona ¯di dou-dou ma musu Ruma Isa ede edana ¯ba one Ruma Isa wa´ura ¯ba¯bu kai hukuma , sia sinci adena . Edempara kambali ¯ba sia tolu mpuru piti salaka ede ¯di dou-dou mana´ekai imam ro dou-dou mana´ekai Yahudi .
40027004	Nggahi sia , " Mada kawa´ura dosa ka´ihaku dou ma wati wara ncarana , sampe dou ede ¯di¯ba¯bukai hukuma made . Pala cambe ¯ba dou¯doho ede , " Au ¯bade nami ? Ede urusa nggomi ! "
40027005	Wura paki ¯ba la Yudas piti ede ade Bait Allah , edempara sia lao pesona weki .
40027006	Dou-dou mana´ekai imam kilina piti ede ro nggahina , " Piti ake piti ra´a . Nggahi hukum agama , piti ake wati loa ¯di kalu´u ¯di ade hi¯di ¯donggo ra mbei kai ¯di Bait Allah . "
40027007	Edempara sawa´u ¯ba sia¯doho mafakana , sia¯doho kanina piti ede ¯di ru´u welikai dana ¯di pehe ¯ba dou Dana Dou Mataki Ngo¯du Roa . Dana ede ¯dikani ru´u rade dou-dou lai rasa .
40027008	¯Bara ndedena sampe ainaina ake dana ede tangarakai " Dana Ra´a " .
40027009	Kai ndedena , nda¯dira au ranggahi ¯ba Nabi Yeremia , ede¯du , " Sia¯doho tarimana tolumpuru piti salaka , ede¯du co´i rasamakai ¯ba bangsa Israel ¯dicolakai ru´u Sia .
40027010	Ro piti ede kani ¯ba sia¯doho ¯di ru´u welikai Dana Dou Mataki Ngo¯du Roa , ¯bune raparentakai ¯ba Ruma ¯di nahu . "
40027011	Wakatu Ruma Isa satandona Pilatus , gubernu dana ra rasa ede , so¯di ¯ba Pilatus , " Sa¯bua Nggomi sangaji dou Yahudi ? " " Ndede nggahi ¯ba ndaimu , " cambe ¯ba Ruma Isa .
40027012	Pala wakatu dou-dou mana´ekai imam ro dou-dou mana´ekai Yahudi mbotoku ¯ba¯bu ra lo´o ¯di ru´u ¯ba Ruma Isa , Sia wati kone cambena .
40027013	¯Bara ndedena nggahi Pilatus ¯di Sia , " Sa¯bua wati ringa ¯ba Nggomi samenana ¯ba¯bu ra lo´o ¯ba sia¯doho ¯di Nggomi ede ? "
40027014	Pala Ruma Isa wati cambena kone sampu´u nda¯dina gubernu ede nawancuku mbora akana .
40027015	¯Di saniki Aruraja Paskah , ranginakai ¯ba gubernu nahoriku sa¯bua dou bui kai ¯bera ka¯dale ¯ba dou mamboto .
40027016	Wakatu ede wara sa¯bua dou bui ma wancuku mbou ngarana la Yesus Barabas .
40027017	Nda¯di , wakatu wa´ura ka¯boro weki dou mamboto , Pilatus so¯dina ¯di dou¯doho ede , " Couku ¯di ne´e ¯ba nggomi¯doho ¯di hori wea ¯ba nahu ¯di ru´u ¯ba nggomi¯doho ? Sa¯bua Yesus Barabas atao Isa pehekai Al Masih ? "
40027018	Nggahi ndedekai Pilatus ¯bara sia na¯badeku , dou-dou mana´ekai Yahudi wa´ana Ruma Isa ¯di sia , ¯bara sia¯doho hiana adena .
40027019	Wakatu Pilatus wunga dohona ¯di kanto pangadila , nggadu ¯ba weina nggahi ndake ¯di sia , " Ita aina lu´ukaimu parakara dou ma wati wara ncara ede , ¯bara Dou ede , mada nifiku ma samangikai ade ¯di ainaina ake . "
40027020	Pala dou-dou mana´ekai imam ro dou-dou mana´ekai Yahudi nasa¯du´u ncauku dou mamboto ede ¯dimaraho ¯di Pilatus loaku¯du Barabas ¯di hori ro Ruma Isa ¯di hukum made .
40027021	Edempara gubernu ede so¯di walina ¯di sia¯doho , " Ade weki dou ¯duana ede , couku ¯di ne´e ¯ba nggomi¯doho ¯di hori wea ¯ba nahu ? " " La Barabas , " cambe ¯ba sia¯doho .
40027022	" Nggara ndedesi , auku ¯dikarawi ¯ba nahu ¯di Isa ¯di pehekai Al Masih ? " so¯di ¯ba Pilatus ¯di sia¯doho . " Salibpu Sia ! " cambe ¯ba sia¯doho sara´ana .
40027023	" Pala auku rawina mancara ? " so¯di ¯ba Pilatus . Edempara nanaha na´e kanggica sia¯doho , " Salibpu Sia ! "
40027024	Cumpukaina Pilatus kawarana weki ¯ba one sia wati loana karawi au-au wali ro dou-dou ede kombi ¯dimabaronta . Nda¯dina sia wehana oi , edempara ¯ditando dou mamboto ede sia wacana rimana ro nggahina , " Nahu wati su´u ra tunduku madena dou ake ! Ede rawi ndai nggomi¯doho ! "
40027025	Sara´a dou mamboto ede cambena , " Io , co´opu mada¯doho ro ana-ana mada¯doho matangguna hukuma ¯ba made Dou ake ! "
40027026	Edempara hori ¯ba Pilatus la Barabas ¯di ru´u sia¯doho , ro kauna dou ¯dimacambo Ruma Isa , ro ¯donggona Ruma Isa ru´u ¯disalib .
40027027	Edempara tentara-tentara Pilatus wa´a kalu´una Ruma Isa ¯di ade asi gubernu , ro sara´a tentara ka¯boro weki hekona Ruma Isa .
40027028	Runcu ¯ba sia¯doho kani ra lombo Ruma Isa , ro kakanikaina Ruma Isa jumba keta .
40027029	Ndawi ¯ba sia¯doho sa¯bua songko sangaji kai sanga-sanga haju mpida mantau rui , ro kakanikaina ese tuta Ruma Isa . Edempara tau ¯ba sia¯doho tiki ¯di rima wana-Na , sawa´u ¯ba ede doho nembana ¯ditandona ro kasungge-sunggena Sia , " Io sangaji Dou Yahudi ! " nggahi sia¯doho .
40027030	Katufe ¯ba sia¯doho Sia , ro wehana tiki ede , edempara ¯boe weana tuta-Na .
40027031	Sawa´u ¯ba kasungge-sunggena Sia , runcu ¯ba sia¯doho jumba keta ede edempara kakani mbalikaina kani ra lombo ndai-Na . Edempara wa´a kalosara Sia ¯di lao salib .
40027032	¯Diwoha ncai , sia¯doho eda angina la¯bo la Simon dou Kirene . Pakasa ¯ba sia¯doho dou ede ¯dimatundu salib Ruma Isa .
40027033	Edempara sia¯doho ronggana ¯di sa¯bua hi¯di ngarana Golgota , aona " Hi¯di rangka " .
40027034	Ta ede mbei ¯ba sia¯doho Ruma Isa nono anggo ma campo la¯bo folu . Pala sawa´u ¯ba ta¯bai ¯ba Ruma Isa anggo ede , Sia wati ne´ena nono .
40027035	Edempara sia¯doho salibna Sia , ro cengga-cenggana kani ra lombo-Na kai ra´undi .
40027036	Sawa´u ¯ba ede sia¯doho doho tongguna Sia ta aka .
40027037	Ta ese mai ¯ba tuta-Na wi´ikai ¯ba sia¯doho tunti ma¯boha ¯ba¯bu ra lo´okai Sia , ede¯du : " Akeku Isa Sangaji Dou Yahudi " .
40027038	Sama-sama la¯bo Ruma Isa salib rau ¯ba sia¯doho ¯dua dou maparampo ; sa¯bua dou tawela wana-Na , sa¯bua dou tawela ku´i-Na .
40027039	Dou-dou ma lampa sai ta ede nawiri-wiriku tutana , ro kasungge-sunggena Ruma Isa .
40027040	Nggahi sia¯doho , " Nggomi ma ne´e ¯dumba Bait Allah , ro matu´u mbalina ade tolu nai ! Nggara Nggomi Ana Ruma Hatalla ; londo ra¯di salib ede , ro kasalamara weki ndai-Mu ! "
40027041	Ndede rau dou-dou mana´ekai imam ro guru-guru agama ro dou-dou mana´ekai Yahudi kasungge-sunggena Ruma Isa . Nggahi sia¯doho ,
40027042	" Sia kasalamana dou makalai , palasi wati loana kasalama weki ndai-Na ! Nggara Sia sangaji Israel , tahompara ake Sia londona ra¯di salib ede , ede ampo ne´e imbi ¯ba nami ¯di Sia .
40027043	Sia na´imbi ¯di Ruma Hatalla , ro nanggahi ¯ba one Sia Ana Ruma Hatalla . Mai tatioku ¯ba ndaita sa¯bua Ruma Hatalla nane´e kasalama Sia ake . "
40027044	Dou-dou maparampo rasalib sama-sama la¯bo Sia nakasungge-sungge rauku ¯bune ede .
40027045	Wakatu aimarai , tolu jam ntoina sara´a rasa ra dana ede nda¯di rindi .
40027046	¯Boe tolu aimambia , Ruma Isa kanggicana kai eli mana´e , " Eli , Eli lama sabakhtani ? " ede aona , " Io Ruma Hatalla-Ku , io Ruma Hatalla-Ku , ¯ba¯bauku Ita ¯di tu´u wi´ikaimu Mada ? "
40027047	Pila-pila dou mawara ta ede maringa kanggica ede , manggahi , " Sia na´ouku la Elia ! "
40027048	Sa¯bua dou ade weki sia¯doho rociku lao wehana wunta taka , ro ¯detana ¯di ade anggo mangonco . Edempara cakina ¯di sumpu haju satako , ro ¯daina ¯di wiwi Ruma Isa .
40027049	Pala dou-dou makalai manggahi , " Ngena , tatioku ¯ba ndai sa¯bua la Elia ma mai kasalama Sia ! "
40027050	Edempara Ruma Isa kanggica walina kai eli mana´e , edempara hintina nawa cumpukaina .
40027051	Satampa ratero ¯di ade Bait Allah ncipa ¯dua tampu´u ta ese malalo awa . Nakangginda dana ro doro-doro wadu nambi´a .
40027052	Rade-radena hengga weki , ro mboto ela Ruma Hatalla ma rawa´u made rakamori mbali .
40027053	Sia¯doho losana ¯di ade rade sawa´u ¯ba mori mbali Ruma Isa ra¯di madena , ro sia¯doho lu´una aka Yerusalem . Ro ta aka mboto dou ma´eda sia¯doho .
40027054	Mana´ekaina tentara sama-sama la¯bo tentara-tentara ma wunga tonggu Ruma Isa nda¯di na´ipiku dahuna ¯ba edana epu mana´e , ro samenana ma nda¯di ede . Nggahi sia¯doho , " Poda , Sia ake Ana Ruma Hatalla ! "
40027055	Ta ede mboto rau dou siwe ma wunga ntanda sando´o . Sia¯doho ede¯du ma wa´ura ¯batu Ruma Isa ¯dimabantu Sia ratampu´u aka Galilea .
40027056	¯Di ade wekina ede ede¯du la Maria Magdalena , la Maria ina la Yakub ro Yusuf , ro ina ana-ana la Zebedeus .
40027057	Aimanga¯di ede mai sa¯bua dou Arimatea mantau ra wara , ngarana la Yusuf . Sia ede rau anamori Ruma Isa .
40027058	Sia laona aka Pilatus , narahoku timba Ruma Isa . Edempara parenta ¯ba Pilatus loaku¯du timba Ruma Isa mbei ¯di dou maraho ede .
40027059	Edempara weha ¯ba la Yusuf timba Ruma Isa ede , sawa´u ¯ba ede pontekaina salolo kaena linen ma ¯bou .
40027060	Edempara sia lao karuna timba Ruma Isa ede ¯di ade rade ntau ndaina ra ndawi ¯di ade sa¯bua doro to´i wadu . Sawa´u ¯ba ede sia kiruna sa¯bua wadu na´e ¯di ¯bontokai ta¯da ncai rade ede , edempara sia laona .
40027061	La Maria Magdalena ro la Maria ma kalai nangge´empa doho satandona rada ede .
40027062	¯Bala ai sanai , ¯di ainaina Sabat , dou-dou mana´ekai imam ro dou-dou Farisi lao sama-samana satandona Pilatus
40027063	ro nggahina , " Ruma , kawara ¯ba mada¯doho wakatu aipu morina dou matipu ede , Sia parana nggahi-Na , ' sawa´u ¯ba tolu nai Nahu ¯dimamori mbali . ´
40027064	¯Bara ndedena , takau to´ipu dou jaga kataho rade ede sampe tolu naikaina , ¯bai¯ba dampanga ¯ba anamori¯doho-Na timba-Na ede , edempara nanggahiku ¯di dou-dou ¯ba one Sia nawa´ura mori mbali ra¯di madena . Ro tipu ma cumpukai ake nawancuku ihana ntewi kaisi ma sarambana . "
40027065	" Nggomi¯doho mantau tentara majaga , " nggahi Pilatus ¯di sia¯doho , " Laora jaga katahopu rade ede . "
40027066	Edempara lao sia¯doho aka rade , ka¯bu hade ¯ba sia¯doho wadu ma¯bonto rade ro wi´ina dou majaga ¯ditando rade , loaku¯du wati wara ma hako rade ede .
40028001	Wakatu ainaina Sabat wa´ura kalalo , ainaina Minggu subu , la Maria Magdalena ro la Maria ma kalai lao tiona rade ede .
40028002	We¯di lalompa mai epu ma na´e poda . Sa¯bua mala´eka Ruma ma ralondo aka saroga edempara kiruna wadu ma¯bonto ede , ro dohona ese wawo wadu ede .
40028003	Pahu mala´eka ede ¯bune kakila ai , ro kani ra lombona mawancu lanta .
40028004	Tentara majaga ta ede na´ipiku dahuna sampe sia¯doho ¯bi¯bi , ro nda¯di ¯bune dou mamade .
40028005	Nggahi mala´eka ede ¯di dou-dou siwe ede , " Aina dahu ! Nahu ka¯badeku nggomi¯doho mangupaku Ruma Isa rasalib ede .
40028006	Sia wati¯du warana ta ake . Sia nawa´ura mori mbali ¯bune rawa´u nggahi-Na ntoina . Mai tiopu hi¯di rakarukai Sia .
40028007	Ake , lao rocira , ngoapu ¯di anamori¯doho-Na , ' Sia nawa´ura mori mbali , ro ake nawa´ura lao ulu aka Galilea . Ta aka nggomi¯doho ma´edaku Sia ! ' Kawarapu au rawa´u nggahi ¯ba nahu ¯di nggomi¯doho . "
40028008	Dou-dou siwe ede marociku tu´u wi´ina rade ede . Kai iu neo adena campo la¯bo dahu , sia¯doho rai lao ngoana lampa rawi ede ¯di anamori Ruma Isa .
40028009	We¯di lalompa Ruma Isa mai rakana dou-dou siwe ede , ro nggahi-Na , " Salam ! " Edempara sia¯doho mai rakana Sia , edempara pohu weana e¯di-Na ro nembana Sia .
40028010	" Aina dahu ! " nggahi Ruma Isa ¯di sia¯doho , " Lao ngoapu cina ra angi Nahu loaku¯du sia¯doho laona aka Galilea ; ta aka sia¯doho ¯di edakaina Nahu . "
40028011	Wunga lao dou-dou siwe ede , pila-pila dou tentara majaga rade ede lao mbalina aka kota , ro lapona ¯di dou-dou mana´ekai imam samenana ma wa´ura nda¯di .
40028012	Dou-dou mana´ekai imam ede mafakana la¯bo dou-dou mana´ekai Yahudi , edempara mbeina piti mamboto ¯di ru´u ¯ba tentara majaga ede ,
40028013	ro nggahina , " Nggomi¯doho pa¯buapu nggahi ¯ba one anamori Ruma Isa mai mpangana timba Isa aimanga¯di wunga maru nggomi¯doho .
40028014	Nggara ringasi ¯ba gubernu lampa rawi ede , nami ¯dimasiwina loaku¯du nggomi¯doho wati rakamu susa au-au . "
40028015	Edempara tentara majaga ede wehana piti ede , ro karawina ¯bune au rawa´u kaukai ¯di sia¯doho . ¯Bara ndedena nggahi ra eli ede mbuipu warana ¯di ade woha dou Yahudi sampe ainaina ake .
40028016	Sampuru sa¯bua anamori Ruma Isa ede , laona aka doro to´i ¯di Galilea ¯bune raparentakai ¯ba Ruma Isa ¯di sia¯doho .
40028017	Wakatu eda ¯ba sia¯doho Ruma Isa ta aka , sia¯doho suju nembana Sia . Pala wara ¯di ade weki sia¯doho ma mbali mbua ade .
40028018	Ruma Isa mai ¯denina ¯di sia¯doho , ro nggahina , " Samenana kuasa aka saroga ro ara dunia wa´ura ¯donggo ¯di Nahu .
40028019	¯Bara ndedena laopu ¯di sara´a suku bangsa ¯di sara´a dunia , kanda¯dipu sia¯doho anamori-anamori Nahu . Kandeu karasopu sia¯doho kai ngara Ama , ro Ana , ro Roh Allah .
40028020	Teipu sia¯doho loaku¯du ¯batu ra to´akaina ¯di samenana au rawa´u parentakai ¯ba Nahu ¯di nggomi¯doho . Ro kawarapu Nahu ¯dima¯dende ra wa´a nggomi¯doho ncau sampe cumpukai dunia . "
41001001	Akeku Haba Mataho ma¯boha Ruma Isa Al Masih , Ana Ruma Hatalla .
41001002	Haba Mataho ede ratampu´una ¯bune ratunti ¯ba Nabi Yesaya ¯bune ake , " ' Akeku dou ranggadu ¯ba Nahu , ' nggahi Ruma Hatalla ; ' Nggadu ¯ba Nahu sia ma´ulukai ¯di Nggomi , loaku¯du sia mahenggana ncai ¯di ru´u-Mu . ´
41001003	Wara dou manggao ncau aka so sarae , ' sadiapu ncai ¯di ru´u Ruma ; kapiripu ncai-ncai ¯dilampakai ¯ba Sia . ' "
41001004	¯Bune ratunti ede , ¯bune ede rauku maina la Yahya aka so sarae . Sia kandeu karasona dou ro karonggana haba ma ramai ta Ruma Hatalla . " Nggomi¯doho pa¯buapu toba ra¯di dosa-dosamu ro pa¯buaku ¯dikandeu karaso , loaku¯du Ruma Hatalla kangampuna nggomi¯doho , " ndedeku nggahi la Yahya .
41001005	Samenana dou ra¯di dana ra rasa Yudea ro kota Yerusalem lao kade´ena nggahi ra eli la Yahya . Sia¯doho mangakuna dosa-dosa sia¯doho , ro la Yahya kandeu karasona sia¯doho ¯di Sori Yordan .
41001006	La Yahya kanina kani ra lombo randawi kai kere onta . Salepena randawi kai huri , ro ngaha ra nonona ede¯du kasanto ro oi ani wu¯ba .
41001007	Sia ngoa ra kahabana haba ake , " Pea sawa´u ¯ba nahu , ¯dimamai dou ma ncewi na´e ntewi kaisi nahu . ¯Dima´oko salo´a wea ai sapatu rau-Na , nahu wati patuna .
41001008	Nahu kandeu karasoku nggomi¯doho kai oi , pala Sia ¯dimakandeu karasona nggomi¯doho kai Roh Allah . "
41001009	Aipu wakatu ede Ruma Isa ramaina ra¯di Nazaret ¯di dana ra rasa Galilea , ro la Yahya kandeu karasona Sia ¯di Sori Yordan .
41001010	Ndede losa Ruma Isa ade sori ede , Sia edana langi mahengga weki , ro Roh Allah malondo ¯bune nasi dara ese wawo Sia .
41001011	Edempara wara ringa eli Ruma Hatalla manggahi , " Nggomira Ana-Ku ¯dimeci ra ca´u ¯ba Nahu . Nggomi makasana wea ade-Ku . "
41001012	Sawa´u ¯ba ede lalo Ruma Isa wa´a ¯ba Roh Allah lao aka so sarae .
41001013	Upampuru nai Sia warana ta ede , coba ¯ba Ibilis . Binata-binata daro wara rau sama-sama la¯bo Sia ta ede , ro mala´eka-mala´eka ka¯bua weana Sia .
41001014	Sawa´u ¯ba rabui la Yahya , Ruma Isa laona aka Galilea , ro ngoa ra kahabana Haba Mataho ma ramai ta Ruma Hatalla ta aka .
41001015	Nggahi-Na , " Wakatu nawa´ura mai ; Karaja´an Allah nawa´ura ¯deni . Tobara ra¯di dosa-dosamu , ro imbipu ¯di Haba Mataho ma ramai ta Ruma Hatalla ! "
41001016	Wakatu Ruma Isa lampana aka kengge Ndano Galilea , Sia edana ¯dua dou mamoti , ede¯du la Simon ro arina la Andreas . Sia¯doho wunga wa´una uta ¯di ndano ede kai ala .
41001017	Nggahi Ruma Isa ¯di sia¯doho , " ¯Batupu Nahu . Nahu ¯dimatei nggomi¯doho ala dou . "
41001018	Sia¯doho tu´u wi´i lalona alana edempara lao ¯batuna Ruma Isa .
41001019	Ruma Isa lampa walina , edempara eda rauna ma kalai ¯dua dou sa´e la¯bo arina , ede¯du Yakub ro la Yahya , ana-ana la Zebedus . Sia¯doho wara ade sampana , ro wunga katahona alana .
41001020	Ou lalo ¯ba Ruma Isa sia¯doho . Sia¯doho tu´u wi´ina amana ¯di ade sampa mawara sama-sama la¯bo dou-dou ragajina . Edempara sia¯doho lao ¯batuna Ruma Isa .
41001021	Ruma Isa ro anamori¯doho-Na ronggara ¯di kota Kapernaum . ¯Di ainaina Sabat makentona , Ruma Isa lu´u ¯di ade uma sambeakai ro tampuna ngoa ra tei .
41001022	Dou-dou ma ringa ra kade´e Sia ¯dihi adena kai cara ngoa ra tei ¯ba Sia . ¯Bara Sia ngoa ra teina kai wibawa , wati ¯bune guru-guru agama .
41001023	Aipu wakatu ede sa¯bua dou ralu´ukai ¯ba roh seta lu´una ¯di ade uma sambeakai ro kanggicana ,
41001024	" Oe Isa , dou Nazaret , mane´e ka¯buneku ¯ba Nggomi nami ake ? Sa¯bua Nggomi maimu ¯dimakaleli nami ? Nahu ka¯bade cou Nggomi : Nggomira maraso ranggadu ¯ba Ruma Hatalla ! "
41001025	" Midi ! " fica ¯ba Ruma Isa ¯di roh seta ede , " losapu ra¯di dou ake ! "
41001026	Edempara roh seta ede wiri-wiri ka´ipina dou ede , edempara losana ra¯di dou ede ro kanggica salahona .
41001027	Samenana dou nawancuku mbora akana , nda¯dina sia¯doho nggahi mena ¯di ade weki ndai¯dohona , " Au ake ? Sa¯bua ngoa ra tei ma ¯bou ! Kai wibawa ro kai kuasa Sia parentana roh-roh seta losa , ro sia¯doho nato´aku ¯di Sia ! "
41001028	Edempara haba ma¯boha Ruma Isa roci mbouna ¯di sara´a dana ra rasa Galilea .
41001029	Ruma Isa ro anamori¯doho-Na tu´u wi´ina uma sambeakai ede , ro laona aka uma la Simon ro la Andreas . La Yakub ro la Yahya lao rauna la¯bo sia¯doho .
41001030	Riana siwe la Simon wunga supu sari´ina ¯dihi¯di marukaina . Nda¯di wakatu Ruma Isa ro anamori¯doho-Na lu´u ¯di ade uma ede , Ruma Isa rangoa ¯ba dou ma¯boha lampa rawi ede .
41001031	Edempara Ruma Isa laona ¯di riana siwe la Simon , ro nentina rimana , edempara bantu katu´una sia . Mbora supu sari´ina , ro sia ka¯bua weana ngaha ra nono sia¯doho .
41001032	Aimambia , sawa´u ¯ba nci´i liro , mai wa´a ¯ba dou-dou ¯di Ruma Isa sara´a dou ma supu ro ralu´ukai ¯ba roh seta .
41001033	Sara´a dou ¯di kota ede nakahumbu ¯di tando uma ede .
41001034	Edempara Ruma Isa katahona dou-dou ma ncoki ra susa iu ¯bara mboto pahu supuna , ro ¯baka kalosa rauna mboto roh seta . Sia wati kauna roh-roh seta ede nuntu ra nggahi , ¯bara sia¯doho na¯badeku cou Sia .
41001035	¯Bala aisanai , mbuipu aimasubu , Ruma Isa tu´una edempara tu´u wi´ina uma . Sia laona ¯di hi¯di ma lingi ari mai ¯ba kota , ro sambeana ta aka .
41001036	Pala la Simon ro lenga¯dohona lao ngupana Sia .
41001037	Ro sawa´u ¯ba sia¯doho raka edana Sia , nggahi sia¯doho , " Sara´a dou wunga ngupana Ita . "
41001038	Pala cambe ¯ba Ruma Isa , " Mai ndai talampa wali lao aka kota-kota makalaina ¯di kompe ra pei ake . Nahu pa¯buaku hotoba ta aka rau , ¯bara edeku aona Nahu maiku . "
41001039	¯Bara ndedena Ruma Isa lao kalili rerona ¯di sara´a dana ra rasa Galilea , ro hotobana ¯di uma-uma sambeakai ro ¯baka kalosana roh-roh seta .
41001040	Sa¯bua dou ma supu ncola maina ¯di Ruma Isa . Dou ede doho sujuna , ro nggahina , " Nggara ngawasi Ita , Ita maloaku kataho mada . "
41001041	Ruma Isa kasi adena ¯di dou ede . Nda¯di , Sia ¯damana dou ede , ro nggahina , " Nahu ngawa , tahora ! "
41001042	Wakatu ede lalo mbora supuna ro sia tahona .
41001043	Edempara kau ¯ba Ruma Isa lao sia kai ngoa ra kawara ake ,
41001044	" Aina nuntumu ¯di cou-cou rau , pala laopu aka imam , ro rahopu sia ¯dimakapastina ¯ba one nggomi wa´ura taho . Edempara ¯di ru´u taho supumu ede , ¯donggo ra mbeipu koroba ¯bunera kaukai ¯ba la Musa , ¯dibukutikaimu ¯di dou-dou ¯ba one nggomi poda-poda wa´ura taho . "
41001045	Pala dou ede laona , ro nuntu ra nggahi ncauna ma¯boha lampa rawi ede ta¯be-¯be sampe Ruma Isa wati loana lu´u ¯di kota kai katada weki . Sia nangge´empa ari mai ¯ba kota ¯di hi¯di-hi¯di malingi . Pala dou ta¯be-¯be namai ncauku ¯di Sia .
41002001	Pila-pila nai sawa´u ¯ba ede Ruma Isa lao mbali aka Kapernaum . Edempara mbou haba ¯ba one Sia wara ¯di uma .
41002002	Edempara mboto dou mamai . Sia¯doho kangguduna ta aka sampe wati¯du wara hi¯di wali . ¯Di ta¯da ncai rau ¯bini cika ¯ba dou . Edempara karongga ¯ba Ruma Isa ¯di sia¯doho haba ma ramai ta Ruma Hatalla .
41002003	Sia wunga nuntuna , upa dou makalei sa¯bua dou mamade ¯binci ¯di mai wa´ana ¯di Ruma Isa .
41002004	Pala ¯bara ipi mboto dou , sia¯doho wati loana lu´u ¯di kompe Sia . Nda¯di sia¯doho henggana ¯butu uma pas ese mai ¯ba dohokai Ruma Isa . Sawa´u ¯ba ede , kalondo ¯ba sia¯doho dou mamade ¯binci ede ro dipina .
41002005	Wakatu eda ¯ba Ruma Isa ¯ba ndede na´e imbi sia¯doho , nggahi Sia ¯di dou mamade ¯binci ede , " Ana-Ku , dosa-dosamu wa´ura kangampu wea . "
41002006	Pila-pila dou guru agama ma wunga doho ta ede tampu´ura so¯di-so¯di ¯dei adena ,
41002007	" Disa poda dou ake nggahi ndede ! Sia nakatuna ra ka¯bawaku Ruma Hatalla . Cou ma loa kangampu wea dosa , selasi ndai Ruma Hatalla ? "
41002008	¯Diwakatu ede wa´u Ruma Isa na¯badeku fiki ra kananu sia¯doho . Edempara nggahi Sia , " ¯Ba¯bauku nggomi¯doho ¯di so¯di-so¯di ndedekaimu ¯dei ademu ?
41002009	¯Be ma ncewi mo¯da : nggahi , ' Dosamu wa´ura kangampu wea ´ , atao nggahi ' Tu´ura , hantapu dipimu ro lampara ´ ?
41002010	Pala ake Nahu ¯dimabukutina ¯di nggomi¯doho ¯ba one ese wawo dunia ake Ana Manusia nantau kuasa kangampu wea dosa . " Edempara nggahi Ruma Isa ¯di dou ma made ¯binci ede ,
41002011	" Tu´ura , hantapu dipimu ro lao dulara ! "
41002012	Sia tu´u lalona , wehana dipina edempara losana kai sakasi ¯ba sia¯doho sara´ana . Dou-dou ede midi adena edempara roi ra wadina Ruma Hatalla . Nggahi sia¯doho , " Watipu parana eda ¯ba ndai lampa rawi ¯bune ake ! "
41002013	Ruma Isa lao mbali walina aka kengge Ndano Galilea . Mboto dou mamai ¯di Sia , ro Sia ngoa ra teina sia¯doho .
41002014	Wunga lampa Ruma Isa ta ede , Sia edana sa¯bua dou mataki tagi bea , mangara la Lewi , ana la Alfeus , mawunga doho ¯di kanto bea . " ¯Batupu Nahu , " nggahi Ruma Isa ¯di sia . Edempara tu´u ki¯di la Lewi ro lao ¯batuna Ruma Isa .
41002015	Wakatu Ruma Isa wunga ngahana ¯di uma la Lewi , mai lalo mboto dou mataki tagi bea ro dou-dou rawi´ikai wati taho ¯ba ela ra dou ¯batu ngaha sama la¯bo Ruma Isa ro anamori¯doho-Na . ¯Bara mboto ¯di ade weki sia¯doho ma¯batu Ruma Isa .
41002016	Pila-pila dou guru agama ra¯di kalompo Farisi ma´edana Ruma Isa ngaha sama-sama la¯bo dou-dou mataki tagi bea ro dou-dou rawi´ikai wati taho ede . Nda¯di sia¯doho so¯dina ¯di anamori Ruma Isa , " ¯Ba¯bauku gurumu ngaha samakaina la¯bo dou-dou mataki tagi bea ro dou-dou ma wati taho ede ? "
41002017	Ringa ¯ba Ruma Isa so¯di ¯ba sia¯doho ede , edempara cambena , " Dou ma wati supu wati paraluna dokte ; cuma dou ma supumpa . Nahu maiku laina ¯dima´ou dou ma wi´ikai wekina wa´ura taho , malaisi dou rawi´ikai awa ra tuna . "
41002018	¯Disakali wakatu anamori la Yahya Mataki kandeu karaso dou ro dou-dou Farisi , wunga puasana . Edempara wara dou mamai ¯di Ruma Isa ro so¯dina , " ¯Ba¯bauku anamori la Yahya Mataki kandeu karaso dou ro anamori dou Farisi ¯dipuasakaina , nggara anamori Ita wati ? "
41002019	Cambe ¯ba Ruma Isa , " Wunga ndiha nika , sa¯bua dou-dou ra´unda wati ngahana ? Nggara ¯bunti mone mbuipu sama-samana la¯bo sia¯doho , tantu sia¯doho ngahana .
41002020	Pala ¯dimamai wakatuna ¯bunti mone ¯di weha ra¯di sia¯doho . ¯Diwakatu edeku sia¯doho ampona wati ngaha .
41002021	Wati wara dou ma nempa ¯baju mpasa kai sato¯be ci ma¯bou . ¯Bara ci ranempakai ede ¯dimafi , i ro nakanci´iku ¯baju ede , nda¯dina nanaha na´e nci´ina .
41002022	Ndede rau wati wara dou ma lua anggo ma¯bou ¯di ade ka¯du¯du huri ma mpasa . ¯Bara anggo ma ¯bou ede nakancipaku ka¯du¯du ede . Cumpukaina sara´a anggo ro ka¯du¯du iha mpoa . Anggo ma ¯bou pa¯buaku lua ¯di ade ka¯du¯du ma ¯bou rau ! "
41002023	¯Disa¯bua ainaina Sabat , wakatu Ruma Isa lampa saina sa¯bua oma gando , anamori¯doho-Na tampu´u pokena gando .
41002024	Edempara dou-dou Farisi nggahina ¯di Ruma Isa , " ¯Ba¯bauku anamori¯doho-Mu sapakaina hukum agama ndaita , kai karawina rakantakai ¯di ainaina Sabat ? "
41002025	Cambe ¯ba Ruma Isa , " Sa¯bua watipu parana baca ¯ba nggomi¯doho au rakarawi ¯ba la Daud , wakatu Abyatar wunga kalampana taki kai dou mana´ekai imam-imam . Wakatu la Daud ro anamori¯dohona hi¯do , ro wati ntauna ngaha ra nono , sia lu´una ¯di ade Bait Allah , ro ngaha roti ma wa´ura ¯donggo ra mbei ¯di Ruma Hatalla . Ro roti ede mbei rauna anamori¯dohona . Sapodakaina nggahi agama ndaita , imam-imam mpoampa ma loana ngaha roti ede . "
41002026	
41002027	Edempara nggahi wali Ruma Isa , " Ainaina Sabat randawi ¯di ru´u manusia ; laina manusia ¯di ru´u ainaina Sabat .
41002028	Nda¯di , Ana Manusia nantau kuasa , kone ¯di ainaina Sabat . "
41003001	Ruma Isa lao mbali walina aka uma sambeakai . Ta ede wara sa¯bua dou mamade ¯binci sa¯bae rimana .
41003002	Ta ede rau wara duo-dou ma ne´e ngupa rawi ncara Ruma Isa , loaku¯du da´awana Sia . Nda¯di sia¯doho tio ka¯bae ncauna Sia sa¯bua Sia nakatahoku dou ¯di ainaina Sabat .
41003003	Ruma Isa nggahina ¯di dou mamade ¯binci sa¯bae rimana ede , " Mai ki¯di ta ake , ta ¯dei tando . "
41003004	Edempara Sia so¯dina ¯di dou-dou ma wara ta ede , " Nggahi agama , ndaita loa karawi au ¯di ainaina Sabat ? Karawi mataho atao karawi ma´iha ? Kasalamaku dou atao hadeku dou ? " Sia¯doho namidimpa .
41003005	Kai mbanina Ruma Isa tiona ¯dikompe ra pei-Na , pala Sia ncoki ade rauna , ¯bara sia¯doho nawancuku tera tutana . Edempara Sia nggahina ¯di dou mamade ¯binci sa¯bae rimana ede , " ¯Dalapu rimamu . " ¯Dala ¯ba dou ede rimana , ro rimana ede nda¯di taho .
41003006	Edempara dou-dou Farisi tu´u wi´ina uma sambea ede , edempara mafaka rocina la¯bo pila-pila dou mahoru Herodes , ¯di hadekaina Ruma Isa .
41003007	Ruma Isa ro anamori¯doho-Na lao pesona weki aka Ndano Galilea . Edempara mboto poda dou ra¯di Galilea ma lao ¯batu Ruma Isa . Mboto rau ma ra¯di Yudea ,
41003008	ra¯di Yerusalem , ra¯di dana ra rasa Idumea , ro ra¯di dana ra rasa ele mai ¯ba Yordan , ro ra¯di kompe ra pei kota-kota Tirus ro Sidon . Sia¯doho sara´ana mai ¯di Ruma Isa , ¯bara sia¯doho nawa´ura ringa lampa rawi-lampa rawi rawa´u karawi ¯ba Sia .
41003009	Dou-dou ede nawancuku mbotona , nda¯dina Ruma Isa kauna anamori¯doho-Na sadia sampa ¯di ru´u ¯ba Sia , ¯bai¯ba dacici ¯ba dou-dou mamboto ede .
41003010	Sia katahona dou mawancu mboto , nda¯dina sara´a dou masupu naciciku angina ¯ba ne´ena ¯deni la¯bo Sia loaku¯du rakana ¯dama Sia .
41003011	Ro dou-dou ralu´ukai ¯ba roh seta , saniki edana Sia , nasuju ncauku ¯di tando Sia ro nakanggicaku " Nggomira Ana Ruma Hatalla ! "
41003012	Pala Ruma Isa nakanta kapodaku roh-roh seta ede ngoa dou couku Sia .
41003013	Edempara Ruma Isa tekana ese sa¯bua doro to´i , ro ouna dou-dou rakane´ekai-Na . Dou-dou ede maina ,
41003014	edempara ka¯dale ¯ba Sia sampuru ¯dua dou ade weki dou¯doho ede . Nggahi-Na , " Nahu ka¯daleku nggomi¯doho , loaku¯du nggomi¯doho ¯dimala¯bona Nahu , loaku¯du nggadu ¯ba Nahu nggomi¯doho ¯dimangoa ra kahaba Haba Mataho ra¯di Ruma Hatalla ,
41003015	ro nggomi¯doho ¯dimaraka kuasa ¯di ¯baka kalosakaimu roh-roh seta . "
41003016	Akeku ngara sampuru ¯dua dou ede : la Simon ( ma¯dipehekai rau-Na la Petrus ) ,
41003017	la Yakub ro la Yahya arina , ede¯du ana-ana la Zebedus ( sia¯doho ake tangarakai ¯ba Sia Boanerges aona " ana karece ai " ) ,
41003018	la Andreas , la Filipus , la Bartolomeus , la Matius , la Tomas , la Yakub ana la Alfeus , la Tadeus , Simon la Patriot ,
41003019	ro la Yudas Iskariot ma ¯donggo Ruma Isa ¯di dou-dou ma musu-Na .
41003020	Edempara Ruma Isa dulana aka uma . Pala dou mamboto mai ka¯boro walina weki , sampe Ruma Isa ro anamori¯doho-Na wati kone loana ngaha .
41003021	Nggahi ¯ba dou-dou , " Sia nawa´ura ringu ! " Ro wakatu ringa ¯ba iwa ra wekina ma¯boha lampa rawi ede , sia¯doho lao weha aona Sia .
41003022	Guru-guru agama ma ramai ta Yerusalem manggahi , " Sia lu´ukai ¯ba Beelzebul ! Mana´ekaina roh-roh seta edeku ma rambeina kuasa ¯di Sia ¯di ¯baka kalosakaina roh seta . "
41003023	Edempara ou ¯ba Ruma Isa dou mamboto ede , ro caritana ¯di sia¯doho pila-pila mbua conto ra ibara . " ¯Buneku loana roh seta ma¯baka kalosa roh seta , " nggahi Ruma Isa .
41003024	" Nggara sa¯bua negara ma¯bi´a ade kalompo-kalompo ma cua-cua musu angi , negara ede wati ¯dimantoi .
41003025	Ro nggara ade sa¯bua kaluarga wati wara sa¯bua nggahi ra rawi ro ade weki anggota kaluarga cua musu angina , kaluarga ede ¯dimaleli .
41003026	Nggara ¯di ade karaja´ana Ibilis nambi´a ro namususi angina , karaja´ana ede wati ntoina ro pasti ¯dimambora .
41003027	Wati wara kone sa¯bua dou rau maloa lu´u ¯di ade uma dou ma tenggo ro weha rampana ntau ra warana , nggara watisi sia ¯diki ra leto ulu wa´una dou ma tenggo ede . Sawa´u ¯ba ede , ampona sia loa weha rampa ntau ra warana .
41003028	¯Di¯bademu ! Dou nakarawisi dosa ro narentasi ma iha-iha , sia loa ¯dikangampu wea .
41003029	Pala sia nakatuna ra ka¯bawasi Roh Allah , sia wati loa ¯dikangampu ! ¯Bara katuna ra ka¯bawana ede ede¯du dosa ma´ederahi¯di . " (
41003030	Nggahi ndedekai Ruma Isa ¯bara wara dou ma nggahi ¯ba one Ruma Isa ralu´ukai ¯ba roh seta . )
41003031	Sawa´u ¯ba ede ina ro ari-ari Ruma Isa maina . Sia¯doho ngenana ta ari lua ro kauna dou ma´ou Ruma Isa .
41003032	Wakatu ede mboto dou mawunga doho heko Ruma Isa . Nggahi sia¯doho ¯di Sia , " Pa , ina ro ari-ari Ita wara ta ari lua . Sia¯doho nangupaku Ita . "
41003033	Cambe ¯ba Ruma Isa , " Cousi ina Nahu ? ro cousi ari-ari Nahu ? "
41003034	Edempara ntanda ¯ba Sia dou-dou ma doho heko Sia ro nggahina , " Akeku ina ro ari-ari-Ku !
41003035	Dou ma rakarawi au rakane´ekai ¯ba Ruma Hatalla , sia edeku ari ra sa´e mone , ama ncawa , ro ina-Ku . "
41004001	Ruma Isa tei walina ¯dikengge Ndano Galilea . Mboto poda dou makanggudu ¯di Sia . ¯Bara ndedena Sia lao dohona ¯di ade sa¯bua sampa ¯di wawo oi , ro dou mamboto ede ki¯dina ¯di kengge ndano .
41004002	Edempara Ruma Isa ngoa ra teina sia¯doho mboto lampa rawi kai kanina conto ra ibara . Ndakeku Sia ngoa ra teina sia¯doho .
41004003	" Ringa ra kade´epu ! Waraku sa¯bua dou makanggihi lao pari ¯dei .
41004004	Wakatu sia wunga parina ¯dei , wara ¯dei ma ma¯bu ¯di ncai . Edempara mai nasi ro ngaha kampoina ¯dei ma ma¯bu ede .
41004005	Wara rau ma ma¯bu ¯di hidi mamboto waduna kura danana . ¯Dei-¯dei ede woko rocina ¯bara danana sato´i ,
41004006	pala wakatu teka liro , woro-woro ¯dei ede tampu´ura malena edempara mango ro made ¯bara wati ipi lu´u ¯dei amuna .
41004007	Wara rau ¯dei ma ma¯bu ¯di woha mpori marui . Mpori marui ede woko ro apina woro-woro ede nda¯dina wati loana mbua .
41004008	Pala wara rau ¯dei ma ma¯bu ¯di dana ma ngawa . ¯Dei ede woko , edempara nda¯di nana´e ro mbuana , wara ma tolu mpuru , wara ma ini mpuru , ro wara ma saratu kali lipa . "
41004009	Sawa´u ¯ba caritana conto ra ibara ede , nggahi Ruma Isa , " Nggomi¯doho ma ntau fiko ringa ra kade´epu ! "
41004010	Wakatu Ruma Isa kesena , dou-dou ma wa´ura ringa ngoa ro tei-Na mai rakana Sia sama sama la¯bo sampuru ¯dua dou anamori-Na . Sia¯doho narahoku Sia ngoa ka¯bae auku aona conto ra ibara ede .
41004011	Edempara Ruma Isa nggahina ¯di sia¯doho , " Nggomi¯doho wa´ura mbei ¯ba Ruma bareka ¯di ¯badekaimu rahasia Karaja´an Allah . Pala dou-dou ma kalai rangoa ra tei kai conto ra ibara ,
41004012	Loaku¯du ' Sia¯doho ¯dimatio ra kade´e ncau pala wati ¯badena au ma nda¯di , sia¯doho ¯dimaringa ncau-ncau , pala wati loana ka´ao , ake nda¯dina loaku¯du sia¯doho aina edana ro loana ka´ao ro aina maina ¯di Ruma Hatalla ro Ruma Hatalla makangampu wea sia¯doho . ' "
41004013	Edempara Ruma Isa nggahina ¯di sia¯doho , " Nggara nggomi¯doho watisi loamu ka´ao conto ra ibara ede , ¯buneku loamu ka´ao ¯ba nggomi¯doho conto ra ibara ma kalaina ?
41004014	Dou ma pari ¯dei ede ede¯du dou ma ngoa ra kahaba haba ma ramai ta Ruma Hatalla .
41004015	¯Dei ma ma¯bu ¯dincai ibara kai dou-dou ma ringa haba ¯buneku Ruma Hatalla ma parenta . Ndede ringana ede , mai Ibilis ro wehana au rawa´u pari ¯dei ade sia¯doho .
41004016	¯Dei ma ma¯bu ¯di hi¯di mamboto kai wadu ibara kai dou-dou ma ringa haba ede , ro tarima lalona kai sana adena .
41004017	Pala haba ede wati ntauna amu ¯dei ade sia¯doho , nda¯dina wati ntoina . Ndede sia¯doho iuna susa ra ncoki atao kancoki ¯ba dou ¯bara haba ede , sia¯doho murta lalona .
41004018	¯Dei ma ma¯bu ¯di ade woha mpori marui ede ibara kai dou-dou ma ringa haba ede ,
41004019	pala nafiki ra kananuku ma¯boha mori sia¯doho ro nane´eku mori ntau ra wara . Nawasu mamboto pahu lu´u ¯dei ade sia¯doho . ¯Bara ndedena haba ma ramai ta Ruma Hatalla na´apiku wekina ¯dei ade sia¯doho , nda¯dina wati ntauna wua .
41004020	Ro ¯dei ma ma¯bu ¯di dana ma ngawa ra howo ede ibara kai dou-dou ma ringa haba ede ro tarimana , sia¯doho nambua mboto , wara ma tolu mpuru , ma ini mpuru , ro wara ma saratu kali lipa hasina . "
41004021	Sawa´u ¯ba ede Ruma Isa nggahi rauna , " Sa¯bua parana dou ma ka´a ilo edempara ¯bontokaina roa , atao mawi´i awa wombo hi¯di marukai ? Sa¯bua sia wati wi´ina ilo ede ese wawo e¯di ilo ?
41004022	Wati wara ma ili weki ma wati ¯di da´eda ; ro wati wara lampa rawi rarahasia ¯dimadahengga weki .
41004023	¯Bara ndedena , nggara ma ntausi fiko , ringapu ! "
41004024	Edempara nggahi wali Ruma Isa , " Kade´e ka¯baepu au raringa ¯ba nggomi¯doho ake ! Taka rakani ¯ba nggomi¯doho ¯di ru´u dou makalai ¯dikani rau ¯ba Ruma Hatalla ¯di ru´u nggomi¯doho -- ro nanaha ncewi mboto wali .
41004025	¯Bara dou ma wa´ura wara ntauna , ¯dimbei kamboto wali ; pala dou ma wati wara ntauna , sato´i ma mbuipu wara ¯di ndaina ¯diweha mbali rau . "
41004026	Ruma Isa tuwu walina nuntu-Na , " Karaja´an Allah , ka´ada´ana loa ¯di conto ra ibara kai ¯bune sa¯bua dou ma pari ¯dei ¯di omana .
41004027	Aimanga¯di sia namaruku ; aimarai sia na¯bolaku . Ro wakatu ede ¯dei-¯dei ede woko ro nanaha na´e . Pala ra¯bune carana ¯dei-¯dei ede wokona ro nanaha na´e , dou ede wati ¯badena .
41004028	Dana edeku tantu ma kalosana hasi : saramba-rambakaina takona , sawa´u ¯ba ede wurina , edempara wuana .
41004029	Ro nggara nawa´usi tua gando ede , dou ede rau natampu´ura rombena ¯bara rakara wakatuna ¯di wehakai . "
41004030	" Karaja´an Allah , kai auku ndai loata ntewikai ? " So¯di wali ¯ba Ruma Isa , " Kai conto auku ¯dikani ¯ba ndai ¯di tarangkakai ?
41004031	Karaja´an Allah , ka´ada´ana ¯bune conto ra ibara ake : Sanggini isi sawi raweha ¯ba sa¯bua dou edempara nggu¯dana ¯di dana . Isi sawi ede¯du ¯dei ma cumpukai to´ina ¯di dunia .
41004032	Pala nawa´usi rawoko , sia nda¯di ma wancu na´e ¯di ade woha ntadi ra ntedi . Sanga-sangana nawancuku nggarina nda¯dina nasi-nasi loa mai , ro nandawiku so¯bu ¯di sanga-sangana . "
41004033	Ndedeku Ruma Isa ngoa ra teina dou kai kanina mboto conto ra ibara ¯bune ede , saloa ka´ao ¯ba sia¯doho .
41004034	Ruma Isa nakani ncauku conto ra ibara nggara Sia nangoa ra teisi dou-dou ede . Pala nggara ndai Sia la¯bo anamori¯doho-Na , Sia nangoa ka¯baeku sara´ana ¯di sia¯doho .
41004035	¯Di´aimambia ede wa´u Ruma Isa nggahina ¯di anamori¯doho-Na , " Maira ndai talaoku ipa ¯bae ¯ba ndano . "
41004036	Edempara Ruma Isa ne´ena ese sampa , ro anamori¯doho-Na tu´u wi´ina dou mamboto ¯di kengge ndano , edempara ne´ena ese sampa ra ne´ekai Ruma Isa . Sampa-sampa makalaina wara rau ta ede . Edempara Ruma Isa ro anamori¯doho-Na tampu´ura lojana .
41004037	Wati ntoina sawa´u ¯ba ede mai angi na´e . Balumba tampu´ura ¯boena sampa ro lu´una ade sampa nda¯dina sampa ede ¯di sato´i da¯binikai ¯ba oi .
41004038	¯Di keto sampa ede , Ruma Isa wunga maruna kai lingga ¯di tuta-Na . Anamori¯doho-Na ro¯duna Sia . Nggahi sia¯doho , " Pa guru , sa¯bua wati ne´eta ¯bade Ita , ndai ihara ? "
41004039	Tu´u Ruma Isa , edempara ¯bakana angi ede , ro nggahina ¯di ndano , " Midi , denggara ! " Angi rau denggana , ro ndano nawancuku midina .
41004040	Edempara Ruma Isa nggahina ¯di anamori¯doho-Na , " ¯Ba¯bauku nggomi¯doho dahukaimu ? ¯Ba¯bauku nggomi¯doho wati imbikaimu ¯di Nahu ? "
41004041	Edempara sia¯doho nda¯di dahu ro nggahina ¯di sa¯bua la¯bo sa¯bua dou , " Cousi sapodakaina dou ake , sampe angi ra balumba rau nato´a ¯di Sia . "
41005001	Edempara Ruma Isa ro anamori¯doho-Na rakara ¯di ipa ¯bae ¯ba Ndano Galilea , ¯di dana ra rasa Gerasa .
41005002	Ndede londo Ruma Isa ra¯di sampa , Sia mai raka ¯ba sa¯bua dou mone ma losa ¯di ade karombo-karombo rade .
41005003	Dou ede kuasakai ¯ba roh seta ro ngge´e ¯di rade-rade . Sia wati wa´u ¯di¯diki wali ; kone kai rante .
41005004	Wa´ura ntuwu e¯di ra rimana randante , pala ntuwura rante-rante ede ¯bisa ¯ba sia , ro ¯besi ¯di e¯dina fokana . Sia nawancuku tenggona ¯bara ndedena wati wara kone sa¯bua dou maloana tapa .
41005005	Aimarai aimanga¯di sia narewo ¯di rade ro ¯didoro-doro to´i , ro kanggica salahona ro ¯boe kancuwuna sarumbuna kai wadu .
41005006	Wakatu eda sando´o ¯ba sia Ruma Isa mamai , sia rai-raina edempara sujuna ¯di tando Ruma Isa .
41005007	Kai eli ma na´e kanggica sia , " Isa , Ana Ruma Hatalla Mawancu ¯Dese ra ntasa ! ¯Dika¯bune-Mu nahu ake ? Kai ngara Ruma Hatalla , nahu ma raho , ai to´ina kancokimu nahu ! " (
41005008	Dou ede nggahi ndedekaina ¯bara Ruma Isa nggahina ¯di sia , " Roh seta , losara ra¯di dou ake ! " )
41005009	Edempara Ruma Isa so¯dina sia , " Couku ngaramu ? " Cambe ¯ba dou ede , " Ngara nahu ' Legiun ' -- ¯bara nami ake nawancuku mboto poda wekimu ! "
41005010	Ntuwu poda sia rahona loaku¯du Ruma Isa aina kau roh-roh seta ede losa ra¯di dana ra rasa ede .
41005011	¯Deni la¯bo hi¯di ede wara mboto poda wawi ma wunga ngupa ngaha ¯di kengge doro to´i .
41005012	Roh-roh seta ede rahona ¯di Ruma Isa , " Takau to´ipu nami lu´u ¯di wawi-wawi ede . "
41005013	Ro Ruma Isa satujuna . Nda¯di roh-roh seta ede losana ra¯di dou ede , edempara lu´una ¯di ade wawi-wawi ede . Sara´a wawi sarewo ede rai ro nggoncuna ra¯di kengge rengge lu´u ade ndano , edempara mimina -- sara´ana wara kira-kira ¯dua riwu mbua wawi .
41005014	Dou-dou matonggu wawi ede raina , ro kambouna haba ede aka kota ro aka rasa ¯di kompe ra peina . Edempara losa mena dou ¯ba ne´ena eda au ma wa´ura nda¯di .
41005015	Mai sia¯doho ¯di Ruma Isa , edempara edana dou ma ralu´ukai ¯ba roh seta ede , wunga dohona ta ede . Sia nawa´ura kanina kani ra lombo , ro nawa´ura taho fiki ra kanuna . Nda¯di sia¯doho dahu sara´a .
41005016	Dou-dou ma wa´ura eda ¯ba ndaina manda¯di ma¯boha dou ede ro wawi-wawi ede ngoana au ma wa´ura nda¯di .
41005017	Edempara dou-dou ¯di dana ra rasa ede rahona ¯di Ruma Isa loaku¯du Ruma Isa tu´u wi´ina dana ra rasa ede .
41005018	Wakatu Ruma Isa ne´ena ¯di ade sampa , dou ma rakuasakai ¯ba roh seta ede rahona ¯di Ruma Isa , loaku¯du ¯batuna Ruma Isa .
41005019	Pala wati kau ¯ba Ruma Isa , nggahi-Na , " Dulara ro ngoapu ¯di iwa ra wekimu au rawa´u karawi ¯ba Ruma ¯di ru´umu ro ede pahu tahona Ruma ¯di weki nggomi ! "
41005020	Dou ede lao laona , ro tampu´u nuntu ra nggahina ¯di dana ra rasa Sampuru Kota au rawa´u karawi ¯ba Ruma Isa ¯di weki sia . Sara´a dou mbora akana ringa .
41005021	Ruma Isa lao mbali walina ipa ¯bae ¯ba ndano . ¯Dikengge ndano ede , mboto dou mamai kanggudu ¯di kompe ra pei Ruma Isa .
41005022	Maira sa¯bua dou ma ngara la Yairus . Sia ede¯du sa¯bua dou mana´ekai uma sambea ¯di kota ede . Wakatu eda ¯ba sia Ruma Isa , suju sia ¯di tando Ruma Isa ,
41005023	ro naraho podaku , " Pa , ana siwe mada nasupu na´eku . Takaneo to´i weki mai ¯dima¯damana , loaku¯du tahona sia ro ai to´ina madena ! "
41005024	Edempara Ruma Isa lao samana la¯bo la Yairus . Mboto dou ma¯batu Sia ro naciciku Sia ¯di saniki welana .
41005025	¯Di ade wekina ede wara rau sa¯bua dou siwe ma wa´ura sampuru ¯dua mba´a supu mboho ra´a ma ndapo angi la¯bo mai takina .
41005026	Sara´a ntau ra warana nawa´ura mpoi ¯di ru´u colakaina aka dokte-dokte , pala wati wara ma wa´una kataho sia , supuna naha ipi tani .
41005027	Dou siwe ede nawa´ura mboto ringana ma¯boha Ruma Isa . Edempara ¯di ade woha dou mamboto ede , sia mai ¯denina ¯di Ruma Isa takontuna ,
41005028	¯bara kananu ¯ba sia , " Sura tudu mpoampa ¯ba nahu jumba-Na , nahu pasti ¯dimataho ! "
41005029	Tudu ¯ba sia jumba Ruma Isa , ro wakatu ede wa´u dengga mboho ra´ana . Iu ¯ba sia ¯ba one sia nawa´ura taho .
41005030	Wakatu ede wa´u iu ¯ba Ruma Isa ¯ba one wara tenggo ro walena ma losa ra¯di sarumbu-Na . Edempara Sia tambarina ¯di dou mamboto ede ro so¯dina , " Cou ma tudu jumba Nahu ? "
41005031	Nggahi ana mori¯doho-Na , " Ita ta´eda ¯ba ndaita ede pahu mboto dou ma cici angi . Ro Ita mbuipu so¯dita , cou ma tudu jumba Ita ? "
41005032	Pala Ruma Isa ngge´empa tiona ¯di kompe ra pei-Na , ¯di ngupakaina , dou ma wa´ura tudu-Na .
41005033	Dou siwe ede ma ¯bade au ma wa´ura nda¯di ¯di wekina , kai ¯bi¯bi ra dahuna , sia sujuna ¯ditando Ruma Isa ro mangakuna samenana ede .
41005034	Edempara nggahi Ruma Isa ¯di dou siwe ede , " Ana-Ku , ¯bara nggomi imbimu ¯di Nahu , nggomi tahomu ! Laora kai salama . Nggomi wa´ura taho poda ! "
41005035	Wakatu Ruma Isa mbuipu nuntu ra nggahina , pila-pila dou ra kakai mai ra¯di uma la Yairus . " Ana siwe Ita nawa´ura made , " nggahi sia¯doho ¯di la Yairus . " Ita edera kasusa Pa Guru wali . "
41005036	Kai wati kade´ena au ranggahi ¯ba dou-dou ede , nggahi Ruma Isa ¯di la Yairus , " Aina dahu , imbimpa ! "
41005037	Edempara lampa wali Ruma Isa , pala Sia wati kauna kone sa¯bua dou rau ¯di ma¯batu-Na , selasi la Petrus ro la Yakub , ro la Yahya masa´e ro arina .
41005038	Wakatu rongga sia¯doho aka uma la Yairus , Ruma Isa edana ka´ada´ana dou-dou mangango , ro ringana nangi ro ¯duru ra ¯dala ma na´e .
41005039	Edempara Ruma Isa lu´una ro nggahina ¯dei dou¯doho ede , " ¯Ba¯bauku ngango ra nangi menakaimu ? Ana dou ede wati madena , pala sia namaruku ! "
41005040	Harikai ¯ba sia¯doho Ruma Isa . Edempara kau ¯ba Ruma Isa sara´a dou¯doho ede losa . Edempara wa´a ¯ba Sia ama ra ina ana dou ede ro tolu dou ana mori-Na lu´u ¯di ade ¯bili ana dou ede .
41005041	Nenti ¯ba Ruma Isa rima ana dou ede , edempara nggahina ¯di ana dou ede , " Talita kum , " aona , " Ana siwe , Nahu manggahi ¯di nggomi : tu´u ! "
41005042	Ana dou to´i sampela ede tu´u lalona , ro lampana . ( Umuna wa´ura sampuru ¯dua mba´a . ) Sara´a ma ra´eda manda¯di ede nawancuku midi adena !
41005043	Pala Ruma Isa nakanta podaku sia¯doho ngoa lampa rawi ede ¯di cou-cou . Edempara nggahi-Na , " Mbeipu ngaha ana dou ede . "
41006001	Ra¯di hi¯di ede , Ruma Isa dula sama-sama la¯bo anamori¯doho-Na lao aka kampo ra mporo ndai-Na .
41006002	¯Di´ainaina Sabat Sia tampu´u ngoa ra teina ¯di uma sambea . Wara mboto dou ta ede . Wakatu dou-dou ede ringana ngoa ra tei Ruma Isa , sia¯doho nawancuku mbora akana . Nggahi sia¯doho , " Rata¯bena Dou ake rakakaina sara´ana ede ? Hikima ma¯bune pahu ma wara ¯di weki-Na ? ¯Buneku Sia loakaina karawi lampa rawi ma¯bisa ra guna ?
41006003	Sa¯bua laina Sia akesi ma panggita haju ? Ana la Maria , sa´e la Yakub , la Yoses , la Yudas ro la Simon ? Io , amancawa-amancawa rau-Na wara ma midi ta ake rau . " ¯Bara ndedena sia¯doho tulakaina Sia .
41006004	Edempara Ruma Isa nggahina ¯di sia¯doho , " Sa¯bua dou manabi ¯di lia ra horoma ta¯be-¯be , selasi ¯dikampo ra mporo ndaina , ro ¯di ade woha cina ra angina ro iwa ra wekina . "
41006005	¯Dihi¯di ede Ruma Isa wati loana ndawi lampa rawi ma¯bisa ra guna kone sa¯bua , selasi katahona pila-pila dou masupu kai tohona rima-Na ese wawo dou¯doho ede .
41006006	Sia mbora akana ¯ba da´imbi ¯ba sia¯doho . Edempara Ruma Isa laona ¯di rasa-rasa ¯dikompe ra pei ede , ro ngoa ra teina .
41006007	Ou ¯ba Sia sampuru ¯dua dou anamori-Na , edempara nggadu ¯dua-¯duana sia¯doho ro mbeina kuasa ¯di sia¯doho ¯di ru´u ¯baka kalosakaina roh-roh seta .
41006008	Sia mbeina ngoa ra tei ake ¯di ru´u ¯ba sia¯doho , " Aina wa´amu au-au ade lampa ra laokaimu , selasi tiki . Aina wa´amu ngaha ra nono atao ka¯du¯du sadeka , atao piti rau .
41006009	Kanipu sapatu , pala aina wa´amu ¯dua ndo´o ¯baju . "
41006010	Sia nggahi rauna , " Nggara nggomi¯doho malu´usi ¯di ade sa¯bua uma , ngge´epu ta ede sampe nggomi¯doho tu´u wi´imu kota ede .
41006011	Pala nggara nggomi¯doho ronggamu ¯di sa¯bua hi¯di , ro dou-dou ta ede wati ne´ena tarima rakade´e nggahi nggomi¯doho , tu´u wi´ipu hi¯di ede . Ro furapu kalu¯bu ¯di e¯dimu ¯dimakawarana sia¯doho ! " .
41006012	Edempara sampuru ¯dua anamori Ruma Isa ede laona . Sia¯doho lao ngoa ra kahabana ¯ba one manusia pa¯buaku tobana ra¯di dosa-dosana .
41006013	Anamori Ruma Isa ede ¯baka kalosana mboto roh seta , osakaina mina zaitun ¯di dou masupu ro katahona sia¯doho .
41006014	Haba-haba ma¯boha sara´a manda¯di ede rongga rau ¯di sangaji Herodes , ¯bara ngara Ruma Isa nawa´ura mbou ta¯be-¯be . Wara dou ma nggahi , " Yahya Mataki kandeu karaso dou nawa´ura mori mbali ! ¯Bara ndedena Sia ntaukaina kuasa ¯dimakarawi ma¯bisa ra guna ede . "
41006015	Pala dou-dou makalai manggahi , " Sia Elia . " Wara rau ma nggahi , " Sia nabi , ¯bune sa¯bua dou ade weki nabi jamana ma´ulu . "
41006016	Wakatu Herodes ringana ede , nggahi sia , " Pasti ake la Yahya Mataki kandeu karaso dou ma ntoina wa´ura kau ¯ba nahu fati kakori tutana . Ake sia nawa´ura mori mbali ! "
41006017	¯Bara sawatipu ¯ba ede Herodes wa´ura kauna dou wa´u ra leto la Yahya , ro kalu´una ¯di ade uma bui . Herodes karawi ndedekaina ¯bara la Herodias , wei ari ndaina , ede¯du la Filipus . ¯Bara Herodes nawa´ura nikana la¯bo la Herodias ,
41006018	ro ma¯boha lampa rawi ede wa´ura ntuwu rojo ¯ba la Yahya ¯di Herodes ¯bune ake , " Wati loamu nika la¯bo wei ari ndaimu ede ! "
41006019	¯Bara ndedena la Herodias wi´ina ¯di ade ¯di la Yahya ro nane´eku hade la Yahya , pala sia wati loana karawi lampa rawi ede , ¯bara tapa ¯ba Herodes .
41006020	¯Bara la Herodes nawa´ura kau dou jaga kataho salamakai la Yahya ¯di uma bui , ¯bara sia nadahu ¯di la Yahya . Sia na¯badeku la Yahya sa¯bua dou ma taho ranggadu ¯ba Ruma Hatalla . Ro poda nggara nuntusi la Yahya , Herodes naca´u ringa rau , konena sia nda¯di darura poda adena ¯bara ringana ede .
41006021	Cumpukaina la Herodias rakana wakatu mataho ¯di ainaina ndiha rawarakai Herodes . Aipu ede Herodes ndawina ndiha ¯di ru´u samenana dou mana´e ¯bora ¯di karaja´ana , perwira-perwira ro dou-dou mana´ekai ela ra dou Galilea .
41006022	Ade ndiha ede ana sampela siwe la Herodias matari , ro tarina ede nawancuku kasana wea ade Herodes ro dou-dou mamai ede . Edempara Herodes nggahina ¯di ana dou sampela ede , " Au ne´e nggomi , rahompa . Nahu ¯dimambeina ¯di ru´u nggomi ! "
41006023	Edempara Herodes sakena ¯di ana dou sampela ede kai sumpa . Nggahi Herodes , " Au-au raraho ¯ba nggomi nahu ¯dimambeimu , kone sa¯binci karaja´anku ! "
41006024	Edempara ana dou siwe sampela ede losa so¯dina inana , " Ina , auku mataho ¯di pa¯bua raho ¯ba mada ? " Cambe ¯ba inana , " Rahopu tuta la Yahya Mataki kandeu karaso dou . "
41006025	Ana dou siwe sampela ede roci mai mbalina ¯di Herodes ro nggahina , " Mada karaho tuta la Yahya Mataki kandeu karaso dou ¯di mbeimu mada wakatu ake wa´u ese wawo tare ! "
41006026	Ringana raho ede nawancuku ncoki ade Herodes . Pala sia wati loana tula raraho ede ¯bara sia nawa´ura sumpa ¯di tando dou-dou mamai ede .
41006027	Nda¯di sia parenta lalona sa¯bua dou majaga weha tuta la Yahya Mataki kandeu karaso dou . Nda¯di tentara ede laona aka uma bui , edempara fati kakorina tuta la Yahya .
41006028	Edempara sia wa´ana tuta ede ese wawo tare ro mbeina ¯di dou sampela ede . Ro dou sampela ede mbeina inana .
41006029	Wakatu anamori-anamori la Yahya ringana lampa rawi ede , sia¯doho lao wehana timba la Yahya , edempara umbuna .
41006030	Rasu-rasu ranggadu ¯ba Ruma Isa ede edempara mbali walina , ro ka¯borona weki la¯bo Ruma Isa . Sia¯doho ngoana ¯di Ruma Isa sara´a rawa´u karawi ro tei ¯ba sia¯doho .
41006031	Mboto poda dou ma lao ra mai , nda¯dina ngaha rau wati wara wakatu ¯di ru´u ¯ba Ruma Isa ro anamori¯doho-Na . ¯Bara ndedena Ruma Isa nggahina ¯di anamori¯doho-Na , " Maira ndai talaoku ¯di hi¯di ma lingi , ta¯be ¯di loakai kalai weki ndai ro nggomi¯doho maloa sanawa samporo . "
41006032	Edempara lao sia¯doho kai sampa aka hi¯di ma lingi .
41006033	Pala mboto dou mawa´ura eda sia¯doho matu´u wi´i hi¯di ede , ro na¯badeku ta¯be lao kai sia¯doho . Nda¯di , ra¯di samenana kota ¯di dana ra rasa ede , dou-dou narai-raiku takengge ndano loaku¯du rongga ulu sawatipu rongga Ruma Isa ro anamori¯doho-Na .
41006034	Wakatu Ruma Isa londona ¯di sampa , Sia edana mboto dou . Sia kasi adena ¯di dou¯doho ede , ¯bara sia¯doho ¯bune jimba wati wara ma´ompukaina . Edempara Sia tampu´u ngoa ra teina mboto lampa rawi ¯di sia¯doho .
41006035	Wakatu wa´ura mbia ai , anamori Ruma Isa nggahina ¯di Sia , " Na¯denira nga¯di ai ro hi¯di ake na¯do´o la¯bo rasa .
41006036	Ncewi tahopu kau lao dou-dou ake Pa , loaku¯du sia¯doho naloa weli ¯di ngaha ra nonona ¯di rasa-rasa ro kampo-kampo ¯di kompe ra pei ake . "
41006037	Pala Cambe ¯ba Ruma Isa , " Nggomi¯doho ¯dimambeina ngaha ra nono sia¯doho . " " Sa¯bua mada¯doho pa¯bua lao weli roti maco´i ¯dua ratu piti salaka ¯dimbeikai ngaha ru´u dou-dou ake ? " ndede nggahi anamori-anamori Ruma Isa ede .
41006038	Edempara so¯di ¯ba Ruma Isa , " Sa¯bune roti mawara ¯di nggomi¯doho ? Lao tiojapu . " Sawa´u ¯ba lao tio ¯ba sia¯doho , nggahi sia¯doho , " Wara lima mbua roti ro ¯dua tembe uta rau . "
41006039	Edempara kau ¯ba Ruma Isa doho sara´a dou ede doho kalompo-kalompo ¯di mpori ma moro .
41006040	Dou-dou ede doho katahona , nakalompo-kalompo . Wara ma saratu dou sakalompo , ro wara rau ma lima mpuru dou sakalompo .
41006041	Edempara weha ¯ba Ruma Isa lima mbua roti ro uta ¯dua tembe ede , edempara ¯dongana langi ro rentana tarima kasi ¯di Ruma Hatalla . Sawa´u ¯ba ede to¯be-to¯be ¯ba Sia roti ede kai rima-Na ro mbeina ¯di anamori¯doho-Na ru´u ¯di cengga-cengga ¯di dou mamboto ede . Ro uta ¯dua tembe ede ¯di cengga-cengga rau ¯di sia¯doho sara´ana .
41006042	Sia¯doho ngahana sampe mbocuna .
41006043	Sawa´u ¯ba ede ngaha ra nono mancewi ede ka¯boro ¯ba anamori-anamori Ruma Isa -- sara´ana wara sampuru ¯dua wonca ¯bini .
41006044	Dou mone ma ngaha roti ede wara kira-kira lima riwu dou .
41006045	Sawa´u ¯ba ede Ruma Isa kau lalona anamori¯doho-Na lao ulu kai sampa aka Betsaida ipa ¯bae ¯ba ndano , ¯bara Sia makau wa´una dou mamboto ede dula .
41006046	Sawa´u ¯ba co´ona dou mamboto ede , Ruma Isa lao sambeana aka doro to´i .
41006047	Wakatu wa´ura nga¯di ai , sampa anamori Ruma Isa wa´ura wara ade woha ndano . Pala Ruma Isa mbuipu ta ari lua .
41006048	Eda ¯ba Sia anamori¯doho-Na , nahompaku karawe sampa ede ¯bara angi matapa ra tule sampa . ¯Bara ndedena , kira-kira hela ¯boe tolu ro ¯boe ini aimasi¯di , Sia maina ¯disia¯doho lampana ese wawo oi . Ro Sia lampa ntuwuna ¯bune-¯bune mane´e kalalo sia¯doho .
41006049	Wakatu eda ¯ba sia¯doho ¯ba one Sia malampa ese wawo oi , kacai ¯ba sia¯doho Sia henca ,
41006050	nda¯dina sia¯doho kanggica ¯ba dahuna . ¯Bara sia¯doho sara´ana edana Sia ro sia¯doho nawancuku we¯dina . Pala Ruma Isa nggahi lalona ¯di sia¯doho , " Midira ! Nahu Isa . Aina dahu ! "
41006051	Edempara Sia ne´ena ¯di sampa sia¯doho , ro angi rau denggana . Anamori Ruma Isa nawancuku mbora akana .
41006052	Lampa rawi ma¯bisa ra guna kai lima roti ede watipu loa ka´ao ¯ba sia¯doho . Nancokiku ¯di loa ka´ao ¯ba sia¯doho .
41006053	Wakatu ronggana ipa ¯bae ¯ba ndano , sia¯doho la¯buna ¯dikengge ndano Genesaret .
41006054	Wakatu losa sia¯doho ade sampa eda ¯ba dou-dou ¯ba one ma mai ede Ruma Isa .
41006055	Edempara sia¯doho narai ta¯be-¯be ¯di sara´a dana ra rasa ede , ro tampu´ura wa´ana dou-dou masupu ese wawo dipi ¯di Ruma Isa . Nggara ringa ¯ba sia¯doho ¯ba one Ruma Isa wara ¯disa¯bua hi¯di , sia¯doho nawa´aku dou-dou ma supu ta aka .
41006056	Ta¯be-¯be rau maikai Ruma Isa -- nataho ¯di kampo , ¯di kota atao ¯di desa-desa -- dou-dou ngge´empa maina ta ede ro nawi´iku dou-dou masupu ¯ba sia¯doho ¯di lapanga . Edempara naraho podaku ¯ba sia¯doho loaku¯du dou-dou masupu ede kau to´ina tudu jumba Ruma Isa , kone ¯ba sumpu mpoana . Sara´a ma ratuduna , nanda¯di taho .
41007001	Sakalompo dou Farisi ro pila-pila dou guru agama ma ramai ta Yerusalem maina ¯di Ruma Isa .
41007002	Sia¯doho na´edaku pila-pila dou anamori Ruma Isa mangaha kai rima ma wati raso sacara agama , ede¯du kai watira waca uluna rima ¯bune atora agama .
41007003	Dou-dou Farisi , ndede rau sara´a dou Yahudi , nawancuku to´ana ¯batu lampa rawi ranginakai ¯di wa´i ra waro sia¯doho . Sia¯doho wati ¯dimangaha , sawatipu ¯ba wacana rima ¯bune cara rawa´u katantukai .
41007004	Au rawelina ¯di amba wati ¯dimangaha , sawatipu ¯ba waca ulu wa´una . Ro mbotopu atora makalai ¯di wa´i ra waro sia¯doho ma mbuipu cia nenti ¯ba sia¯doho ; ¯bune misakai atora alo gala , mangko , ro tau ra tu´i randawi kai romba .
41007005	¯Bara ndedena dou-dou Farisi ro guru-guru agama ede so¯dina ¯di Ruma Isa , " ¯Ba¯bauku anamori-Mu ngaha kai rima wati rawaca ? ¯Ba¯bauku sia¯doho wati ¯batukaina lampa rawi ranginakai ¯di wa´i ra waro ndaita ? "
41007006	Cambe ¯ba Ruma Isa , " Nggomi¯doho dou ma ca´u coro-coro ! Nancihi podaku nggahi rakarongga ¯ba Ruma Hatalla ¯di Yesaya ma¯boha nggomi¯doho , ede¯du , ' Ndake nggahi Ruma Hatalla , Dou-dou ede cuma nembana Nahu kai nggahi ra eli , pala ade sia¯doho ¯do´o ¯di Nahu .
41007007	Mpoampa sia¯doho nembana Nahu , ¯bara atora manusia ratei ¯ba sia¯doho ¯bune-¯bune ede atora Nahu ! ´
41007008	Parenta-parenta Ruma Hatalla wati kaco´i ¯ba nggomi¯doho , ro atora-atora manusia nenti kacia ¯ba nggomi¯doho . "
41007009	Edempara nggahi wali Ruma Isa , " Nggomi¯doho maloa poda tula parenta Ruma Hatalla loaku¯du ngge´empa nenti kaciamu rangoa ra tei ¯ba ndaimu .
41007010	Musa nawa´ura mbei parenta ake , ' Lia ra horomapu ama ro inamu , ' ro cou-cou ma´i'a ra ¯ba´a ama ra inana , pa¯buaku ¯di hukum made . ´
41007011	Pala nggomi¯doho ngoa ra teimu : Nggara dou manggahi ¯di dou matuana , ' Au ma ¯di pa¯bua ¯dimbei ¯ba mada ¯di ru´u ama ro inaku , wa´ura ¯donggo ra mbei ¯ba mada ¯di Ruma Hatalla , ´
41007012	edempara nggomi¯doho wati pa¯buamu dou ede ¯di pa¯bua karawi ¯di bantukaina ama ra inana .
41007013	Nda¯di kai ngoa ra tei ¯ba ndaimu rambei ¯ba nggomi¯doho ¯di dou-dou , nggomi¯doho makamboraku nggahi ra eli Ruma Hatalla . Mbuipu mboto walina lampa rawi ¯bune ake rakarawi ¯ba nggomi¯doho . "
41007014	Edempara ou ¯ba Ruma Isa sakali wali dou mamboto ede ro nggahina ¯di sia¯doho , " Ringa ra kade´epu loaku¯du loamu ka´ao !
41007015	Wati wara au-au ma ramai ta ari lua ma lu´u ¯dei dou ma loa kanda¯di dou ede najis . Pala , ma ralosa ra¯di sa¯bua-¯bua dou , edeku ma kanda¯dina sia najis . [
41007016	Nda¯di , nggara mantausi fiko ringa ra kade´epu . ] "
41007017	Wakatu Ruma Isa tu´u wi´ina dou mamboto ede ro lu´una ¯dei uma , anamori¯doho-Na so¯dina ¯di Sia ma¯boha aona conto ra ibara ede .
41007018	Edempara nggahi Ruma Isa ¯di sia¯doho , " Sa¯bua nggomi¯doho wati ngge´epu loamu ka´ao ? Sa¯bua nggomi¯doho wati loamu ka´ao ¯ba one ma ralu´u ¯dei sa¯bua-¯bua dou wati loana kanda¯di najis dou ede ?
41007019	¯Bara ma ralu´u ede wati saina ¯di ade , pala nalampa ta loko , edempara nalosa wali . " Kai nggahi ra eli ede Ruma Isa nakatadaku ¯ba one sara´ana ngaha ra nono halal .
41007020	Edempara Ruma Isa nggahi walina , " Ma ralosa ¯di dou , edeku ma kasampuna sia .
41007021	¯Bara ramaina ta ¯dei , ede¯du ramaina ta ¯dei ade , woko fiki ra kananu mada¯bae ma kanda¯di dou karawi mada¯bae , mpanga , hade dou ,
41007022	zina , matipu dou , mafitina , ro makarawi sara´a mada¯bae , manda¯di na´e ade , wati sopa , hiana , sombo , ro ncoki ¯di ngoa ra tei .
41007023	Sara´a ma iha ra da¯bae ede ramai ¯dei maina , ro edeku ma kanda¯dina najis dou . "
41007024	Sawa´u ¯ba ede Ruma Isa tu´u wi´ina hi¯di ede , ro laona aka dana ra rasa ¯deni la¯bo kota Tirus . Sia lu´una ¯dei sa¯bua uma ro wati ne´ena ¯di ¯bade ¯ba dou ¯ba one Sia wara ¯di uma ede . Pala Sia wati loana cili weki .
41007025	Sa¯bua ina , ma ana siwena lu´ukai ¯ba roh seta , naringaku ma¯boha Ruma Isa . Sia maina ¯di Ruma Isa ro sujuna ¯di tando Sia ,
41007026	narahoku loaku¯du Ruma Isa ¯baka kalosa roh seta ra¯di anana ede . Dou siwe ede laina dou Yahudi , warakaina ¯di dana ra rasa Fenisia ¯di Siria .
41007027	Nggahi Ruma Isa ¯di sia , " ¯Dambe-¯dambe to´i pa¯buaku mbei ulu ngahana . Wati tahona weha wea ngaha ra nono ¯dambe to´i , sawa´u ¯ba ede ¯di ¯bale mbei lako . "
41007028	" Poda Ruma , " cambe ¯ba dou siwe ede , " lako-lako mawara awa wombo meja rau nangaha sewi-sewi ra¯ba¯bu ¯dambe-¯dambe to´i ! "
41007029	Edempara Ruma Isa nggahina ¯di sia , " ¯Bara cambemu ede , dulara ; roh seta nawa´ura losa ra¯di anamu ! "
41007030	Ina ede dulana . ¯Di´uma , sia edana anana mawunga maru ¯di hi¯di marukai , ro roh seta nawa´ura poda-poda losa ¯dei ana dou ede .
41007031	Sawa´u ¯ba ede Ruma Isa tu´u wi´ina dana ra rasa Tirus , ro lampa sai-Na Sidon lao aka Ndano Galilea . Sia wehana ncai malampa sai dana ra rasa Sampuru Kota .
41007032	Ta ede wa´a ¯ba dou ¯di Sia sa¯bua dou ma mpongi ra mpinga . Raho ¯ba sia¯doho toho to´ina rima-Na ese wawo dou ede .
41007033	Ruma Isa wa´a peso kalaina dou ede ra¯di dou mamboto , edempara kalu´una kangge-Na ¯di ¯bali ¯bae fiko dou ede . Edempara fela ¯ba Ruma Isa , ro ¯damana rera dou ede .
41007034	Sawa´u ¯ba ede Ruma Isa ¯dongana langi , edempara sasi ka´ipina nawa-Na ro nggahi-Na ¯di dou ede , " Efata , " aona " Hengga ra weki ! "
41007035	Fiko dou ede loana ringa ro rerana nda¯di mapu mbali , ro sia tampu´ura loana nuntu .
41007036	Edempara Ruma Isa kantana sia¯doho sara´a nuntu ra nggahi ma¯boha lampa rawi ede ¯di cou-cou rau . Pala nanaha kanta ¯ba Ruma Isa , nanaha edeku kambou ¯ba sia¯doho .
41007037	Ro samenana dou ma ringana ede nawancuku mbora akana . Nggahi sia¯doho , " Sara´a rakarawi-Na kai taho ! Sia nakanda¯diku dou mampinga nda¯di loa ringa ro dou mampongi nda¯di loa nuntu ! "
41008001	Wati ntoina sawa´u ¯ba ede , wara wali sakolompo dou mamboto mamai ka¯boro weki . ¯Bara sia¯doho wati wara ¯di ngaha ra nono , ou ¯ba Ruma Isa anamori¯doho-Na ro nggahi-Na ,
41008002	" Nahu kasi ade-Ku ¯di dou mamboto ake . Wa´ura tolu nai ntoina sia¯doho sama-samana la¯bo Nahu , ro ake sia¯doho wati ntauna ngaha ra nono .
41008003	Nggara kausi ¯ba Nahu dula sia¯doho kai loko mantaru , sia¯doho ¯dimambisa ¯di woha ncai . Au walipu ¯di ade weki sia¯doho wara ma ramai ¯di hi¯di ma¯do´o . "
41008004	Cambe ¯ba anamori Ruma Isa , " ¯Di hi¯di ma ¯do´o ro lingi ake , ta¯beku ¯dirakakai ¯ba dou ngaha ra nono mancihi ¯di ru´u ¯ba samenana dou ake ? "
41008005	" Sa¯bune roti mawara ¯di nggomi¯doho ? " so¯di ¯ba Ruma Isa . " Io pidu , " cambe ¯ba sia¯doho .
41008006	Edempara kau ¯ba Ruma Isa doho dou mamboto ede ¯di wawo dana , edempara weha ¯ba Sia roti pidu mbua ede ro renta-Na syuku ¯di Ruma Hatalla . Sawa´u ¯ba ede to¯be-to¯bena roti ede kai rima-Na ro mbeina ¯di anamori¯doho-Na loaku¯du cengga-cengga ¯di ru´u dou¯doho ede . Edempara karawi ¯ba anamori ¯doho-Na .
41008007	Sia¯doho nantau pila-pila tembe uta to´i rau . Ruma Isa rentana syuku ¯di Ruma Hatalla ¯di uta-uta ede . Edempara kauna anamori¯doho-Na cengga-cengga uta ede rau .
41008008	Dou¯doho ede ngahana sampe mbocu -- wara kira-kira upa riwu dou ma ngaha . Sawa´u ¯ba ede anamori Ruma Isa ka¯borona mancewi ngaha ra nono ede -- pidu wonca ¯bini . Edempara kau ¯ba Ruma Isa dula dou¯doho ede ,
41008009	
41008010	ro Sia la¯bo anamori-Na ne´e lalona sampa ro lao aka dana ra rasa Dalmanuta .
41008011	Pila-pila dou Farisi maina ¯di Ruma Isa , ro tampu´u cencena la¯bo Sia ¯ba ne´ena ¯ba¯bu Ruma Isa . Raho ¯ba sia¯doho Ruma Isa ndawi lampa rawi ma¯bisa ra guna ¯di ru´u tanda ¯ba one Sia ma ramai ta Ruma Hatalla .
41008012	Ruma Isa wetana edempara cambe-Na , " ¯Ba¯bauku dou-dou jamana ake rahokaina Nahu karawi ma¯bisa ra guna ? Wati ! Nahu wati ¯dimambei tanda ¯bune ede ¯di sia¯doho ! "
41008013	Edempara tu´u wi´i ¯ba Ruma Isa sia¯doho , ro nentena sampa ; edempara laona ipa ¯bae ¯ba ndano ede .
41008014	Anamori Ruma Isa nefana wa´a kancihi roti . Sia¯doho cuma ntauna roti sa¯bua ¯di sampa .
41008015	" Aina kabare ¯di ¯buha dou-dou Farisi ro ¯buha Herodes , " nggahi Ruma Isa ¯di sia¯doho .
41008016	Edempara anamori-anamori Ruma Isa ede tampu´ura nuntuna lampa rawi ede . Nggahi sia¯doho , " Nggahi ndedekai Sia , ¯bara ndai wati ntauta roti . "
41008017	Ruma Isa na¯badeku au ranggahi ¯ba sia¯doho . ¯Bara ndedena so¯di ¯ba Sia ¯di sia¯doho , " ¯Ba¯bauku nggomi¯doho ¯di nggahikaimu ¯ba one wati ntaumu roti ? Sa¯bua nggomi¯doho wati ¯bademu ro wati ngge´epu loamu ka´ao rau ? Ndede pahu mpulana fiki ra kananu nggomi¯doho ?
41008018	Nggomi¯doho mantau mada -- ¯ba¯bau wati edakaimu ? Nggomi¯doho mantau fiko -- ¯ba¯bauku wati ringakaimu ? Sa¯bua wati kawara ¯ba nggomi¯doho
41008019	lima mbua roti ntoina ede rato¯be-to¯be ¯ba Nahu ¯di ru´u lima riwu dou ? Pila wonca ¯bini mancewi raka¯boro ¯ba nggomi¯doho ? " " Sampuru ¯dua , " cambe ¯ba sia¯doho .
41008020	" Ro wakatu to¯be-to¯be ¯ba Nahu pidu mbua roti ru´u upa riwu dou , " so¯di wali ¯ba Ruma Isa , " Pila wonca mancewi ngaha ra nono raka¯boro ¯ba nggomi¯doho ? " " Pidu , " cambe ¯ba sia¯doho .
41008021	" Wati ngge´epu loamu ka´ao rau ¯ba nggomi¯doho ? " Nggahi Ruma Isa wali .
41008022	Sia¯doho ronggara aka Betsaida . Ta ede wa´a ¯ba dou sa¯bua dou mambuda ¯di Ruma Isa , ro rahona loaku¯du ¯dama ¯ba Sia dou mambuda ede ¯di katahona .
41008023	Edempara ¯dama ¯ba Ruma Isa rima dou mambuda ede ro ¯dandana sia losa ari mai ¯ba kota ede . Sawa´u ¯ba ede fela ¯ba Ruma Isa mada dou ede . Wi´i ¯ba Sia rima-Na ¯di mada dou ede , edempara so¯dina ¯di sia , " Sa¯bua maloa eda au-au nggomi ake ? "
41008024	Dou ede ntandana tatandona , edempara nggahina , " Io , mada ka´eda dou malampa-lampa ; pala sia¯doho ¯di edaku ¯bune fu´u haju . "
41008025	Wi´i wali ¯ba Ruma Isa rima-Na ¯di mada dou ede . Sakali ake dou ede na´usahaku ntanda sawa´u-wa´una . Tahora madana , ro sia na´eda sara´aku kai taroa poda .
41008026	Edempara Ruma Isa nggahina ¯di dou ede , " Dulara , ro aina mbali aka kota ede . "
41008027	Ruma Isa ro anamori¯doho-Na lao aka desa-desa ¯dikompe ra pei Kaisarea Filipi . ¯Diwoha ncai so¯di ¯ba Ruma Isa ¯di sia¯doho , " Ranggahi dou , couku Nahu ake ? "
41008028	Cambe ¯ba sia¯doho , " Wara manggahi : la Yahya Mataki kandeu karaso dou ; wara rau ma nggahi la Elia , ro ma kalai wali manggahi : sa¯bua dou ade weki nabi . "
41008029	" Pala nggahi ndai nggomi¯doho , Nahu ake cou ? " so¯di ¯ba Ruma Isa . Cambe ¯ba la Petrus , " Ita , ede¯du Sangaji Mambei salama ! "
41008030	Edempara Ruma Isa ngoa ra kawarana sia¯doho , loaku¯du wati ngoana ¯di cou-cou rau ma¯boha ndai-Na .
41008031	Sawa´u ¯ba ede , Ruma Isa tampu´u ngoa ra teina anamori¯doho-Na , ¯ba one Ana Manusia pa¯buaku mboto iuna susa ra ncoki , ro ¯di tula ao ¯ba dou-dou mana´ekaina , dou-dou mana´ekai imam , ro guru-guru agama . Sia ¯dihade , pala ¯di ainaina katolukaina Sia ¯dikamori mbali .
41008032	Kai ngoa ka¯bae poda ¯ba Ruma Isa ngoana lampa rawi ede ¯di anamori¯doho-Na . Edempara la Petrus ra¯bi wa´ana Ruma Isa takompena , ro rojona Sia .
41008033	Pala Ruma Isa tambarina ro tiona anamori¯doho-Na , edempara rojona la Petrus , " Lao aina wara ta ake , Magoda ! Fiki ra kananumu ede fiki ra kananu manusia ; laina fiki ra kananu Ruma Hatalla ! "
41008034	Edempara Ruma Isa ouna dou mamboto ma wara ta ede sama-sama la¯bo anamori¯doho-Na . Edempara Sia nggahina ¯di dou¯doho ede , " Dou ma ne´e ¯batu Nahu , pa¯buaku nefana au ramapenti ¯di ru´u ¯ba ndaina , sawa´u ¯ba ede tundu salibna , ro ¯batu lalopu Nahu .
41008035	¯Bara dou ma ne´e taha morina , ¯dimambora morina . Pala dou ma koroba morina ¯di ru´u ¯ba Nahu ro ¯di ru´u Haba Mataho ma ramai ta Ruma Hatalla , ¯dimakasalamana .
41008036	Auku ncewina ¯di ru´u sa¯bua-¯bua dou , nggara sara´a dunia ake nda¯di ntauna , pala sia nambora morina ?
41008037	Sa¯bua loaku mori ede cepe kai au-au ?
41008038	Nggara sa¯bua dou namajasi mangaku Nahu ro au rangoa ra tei ¯ba Nahu ¯di jamana maduruhaka ro iha ra da¯bae ake , Ana Manusia namaja rau mangaku dou ede , wakatu Sia maina peade kai kuasa Ama-Na , ¯dende ¯ba mala´eka-mala´eka ma raso . "
41009001	" ¯Di¯bademu ! " Nggahi Ruma Isa . " Ra¯di ade weki nggomi¯doho ta ake wara ma wati ¯dimamade , sawatipu ¯ba edana karaja´an Allah la¯bo kuasana ! "
41009002	Ini nai sawa´u ¯ba ede , wa´a ¯ba Ruma Isa la Petrus la¯bo la Yakub ro la Yahya , kalai weki ¯di sa¯bua doro ma ¯dese . ¯Ditando mada sia¯doho Ruma Isa rungka pahuna .
41009003	Kani ra lombona nda¯di lanta kancilo . Wati wara kone sa¯bua dou rau mataki du¯ba ¯di dunia ake ma wa´u du¯ba ¯bune lanta ede .
41009004	Edempara anamori-Na toluna ede edana Ruma Isa manuntu ra nggahi la¯bo la Elia ro la Musa .
41009005	Edempara la Petrus nggahina ¯di Ruma Isa , " Pa Guru , nawancuku caruna ndai ta ake . Tahompara mada¯doho matu´u tolu mbua kema : sa¯bua ¯di ru´u Ita , sa¯bua ¯di ru´u Musa , ro sa¯bua wali ¯di ru´u ¯ba Elia . "
41009006	Sapodakaina la Petrus wati ¯badena auku ¯di pa¯bua nggahina , ¯bara sia la¯bo lengana ¯duana ede wunga dahu podana .
41009007	Edempara ¯bonto ¯ba apu sia¯doho ro ade apu ede wara ringa eli ma nggahi , " Akera Ana-Ku rameci-Ku , ringa ra kade´epu Sia ! "
41009008	Roci-roci tio ¯ba sia¯doho ¯di kompe ra pei sia¯doho , ro wati eda wali ¯ba sia¯doho cou-cou rau ta ede masama-sama la¯bo sia¯doho , selasi Ruma Isa mpoampa .
41009009	Wakatu sia¯doho londona ¯di doro ede , Ruma Isa ngoa ra kawarana sia¯doho , " Aina ngoamu ¯di cou-cou rau au ra´eda ¯ba nggomi¯doho akande sawatipu Ana Manusia ¯di kamori mbali ra¯di made-Na . "
41009010	Sia¯doho ¯batuna rangoa ra tei ede , pala ¯di ade weki ndai sia¯doho tampu´u nuntu ra nggahina auku aona nggahi Ruma Isa " mori mbali ra¯di made " .
41009011	Edempara so¯di ¯ba sia¯doho ¯di Sia , " ¯Ba¯bauku guru-guru agama nggahikaina ¯ba one Elia pa¯buaku mai uluna ? "
41009012	Cambe ¯ba Ruma Isa , " La Elia poda mamai ulu ¯dimakanggorina sara´a urusa . Pala ¯buneku lampa rawi ma¯boha Ana Manusia ? ¯Ba¯bauku ¯di ade Alkitab wara ratunti ¯bara Sia ¯dimamboto iu susa ra ncoki ro ¯di katuna ra ka¯bawa ¯ba dou ?
41009013	Pala Nahu manggahi ¯di nggomi¯doho : la Elia nawa´ura mai , ro ruku ra rawi dou-dou ¯di sia ¯be rane´e sia¯doho , ede ncihi ncao la¯bo ratunti ade Alkitab ma¯boha weki ndaina . "
41009014	Wakatu Ruma Isa la¯bo anamori-Na toluna ka¯boro mbali la¯bo anamori-Na ma kalai , eda ¯ba sia¯doho mboto dou ta ede . Pila-pila dou guru agama wunga cence la¯bo anamori Ruma Isa ede .
41009015	Dou-dou ede ndede edana Ruma Isa , sia¯doho mbora akana , edempara rai aona Sia .
41009016	" Au cence nggomi¯doho la¯bo guru-guru agama ede ? " So¯di ¯ba Ruma Isa ¯di anamori¯doho-Na .
41009017	Sa¯bua dou ¯di ade weki dou mamboto ede macambe , " Pa Guru , mada wa´aku anaku ¯di Ita . Sia nampongi ¯ba lu´ukai ¯ba roh seta .
41009018	Nggara nadeisi ¯ba roh seta ede sia , na¯bate-¯bateku sarumbuna ¯di dana , asana nambo¯bo , nandu´uku woina , ro kiro sara´a sarumbuna . Raho ¯ba mada anamori Ita ma¯baka kalosana roh seta ede , pala wati loa karawi ¯ba sia¯doho . "
41009019	Edempara nggahi Ruma Isa ¯di sia¯doho , " Heba poda nggomi¯doho ake ! Nggomi¯doho poda-poda dou ma wati imbi . Sampe ¯bune aiku Nahu pa¯buaku midi sama la¯bo nggomi¯doho ro saba kai ¯di nggomi¯doho ? Wa´a ca´arapu ana dou ede ! "
41009020	Edempara wa´a ¯ba sia¯doho ana dou ede ¯di Ruma Isa . Ndede roh seta ede edana Ruma Isa , kanda¯di ¯ba sia sarumbu ana dou ede kiro , nda¯dina ana dou to´i ede ma¯bu kali worena ¯di dana . Asana mambo¯bo .
41009021	Edempara so¯di ¯ba Ruma Isa ¯di amana , " Sa¯bunera ntoina sia ndakena ? " " Ra´aipu to´i wa´una ! " cambe ¯ba amana .
41009022	" Nawa´ura ntuwu roh seta ede ne´ena hade sia ake kai kama¯buna ¯di ade afi atao ¯di ade oi . Pala nggara Ita taloasi bantu , kasi to´i ade Ita ¯di mada¯doho ro bantuta mada¯doho ! "
41009023	" Bune nggahimu ? Nggara loasi ¯ba Ita ? " cambe ¯ba Ruma Isa . " Sara´ana loa , sura imbi ¯ba dou ! "
41009024	Kanggica lalo ama ede , " Ruma , mada ka´imbi , pala imbi mada mbuipu kurana . Bantu to´ipu mada loaku¯du ncewi imbi waliku ! "
41009025	Wakatu Ruma Isa edana ¯ba one mboto dou matampu´u mai kanggudu . Parenta ¯ba Sia roh seta ede kai nggahi-Na , " Roh mpinga ro mpongi , Nahu maparenta nggomi losa ¯dei ana dou ake , ro aina sakali-kali lu´u walimu ¯dei ana dou ake ! "
41009026	Roh seta ede kanggicana , edempara kanda¯dina sarumbu ana dou ede nda¯di kiro , edempara losana ¯dei ana dou ede . Ana dou ede ¯di edamu ¯bune timba , nda¯dina sara´a dou manggahi , " Sia nawa´ura made ! "
41009027	Pala Ruma Isa nentina rima ana dou ede ro bantuna katu´u . Ana dou ede tu´una .
41009028	Sawa´u ¯ba Ruma Isa ¯di uma , anamori¯doho-Na mai kai sacara weki ¯di Sia ro so¯dina , " ¯Ba¯bauku mada¯doho wati loakaimu ¯baka kalosa roh seta ede ? "
41009029	Cambe ¯ba Ruma Isa , " Roh seta ¯bune ede wati loa ¯di ¯baka kalosa kai cara au-au rau , selasi kai do´a . "
41009030	Ruma Isa ro anamori¯doho-Na tu´u wi´ina hi¯di ede ro lao lampa walina lao ta Galilea . Ruma Isa wati ne´ena ¯bade ¯ba dou ta¯be warakai Sia ,
41009031	¯bara Sia wunga ngoa ra teina anamori¯doho-Na . " Ana Manusia ¯di ¯donggo ¯di kuasa manusia , " ndede nggahi Ruma Isa , " ro Sia ¯dihade , pala ¯di ainaina katolukaina Sia ¯dimamori mbali ! "
41009032	Anamori¯doho-Na wati loana ka´ao au rangoa ra tei ¯ba Ruma Isa , pala sia¯doho nadahuku so¯di ¯di Sia .
41009033	Sia¯doho ronggara ¯di Kapernaum . Sawa´u ¯ba ¯di uma , so¯di ¯ba Ruma Isa ¯di anamori¯doho-Na , " Au cence ncihi nggomi¯doho ¯di woha ncai akana ede ? "
41009034	Sia¯doho wati cambena , ¯bara ¯di woha ncai sia¯doho cence ncihina ma¯boha couku ma ipi na´e .
41009035	Ruma Isa dohona , edempara ouna sampuru ¯dua dou anamori-Na ede . Nggahi Sia ¯di anamori¯doho-Na , " Dou ma ne´e nda¯di sarambakaina , sia pa¯buaku nda¯di ma cumpukai ro pa¯buaku nda¯dina ada ¯di samenana dou . "
41009036	Edempara weha ¯ba Ruma Isa sa¯bua ana dou to´i , ro kaki¯dina ana dou to´i ede ¯di tando sia¯doho sara´a . Pohu ¯ba Ruma Isa ana dou to´i ede ro nggahina ¯di anamori¯doho-Na ,
41009037	" Dou ma tarima ana dou to´i ¯bune ake ¯bara Nahu , ede aona natarimaku Nahu . Ro dou ma tarima Nahu , sia laina tarimana Nahu mpoa , pala natarima rauku Sia ma ranggadu Nahu . "
41009038	Edempara la Yahya nggahina ¯di Ruma Isa , " Pa Guru , mada¯doho edamu sa¯bua-¯bua dou ¯baka kalosana seta kai ngara Ita . Ro mada¯doho kantamu sia ¯bara sia laina lenga ndaita . "
41009039	Pala nggahi Ruma Isa , " Aina kantamu sia , ¯bara wati wara kone sa¯bua dou ma karawi ma¯bisa ra guna kai ngara Nahu , maloa lalo ka´iha-iha Nahu .
41009040	¯Bara dou ma wati ao ndaita , ede aona nahoruku ndaita .
41009041	Kawarapu ! Dou ma mbei nono ¯di ru´u nggomi ¯bara nggomi¯doho anamori Sangaji Mambei salama , sia pasti ¯dimatarima ufana . "
41009042	" Cou makanda¯dina sa¯bua dou ade weki dou-dou ma to´i ake wati imbi walina ¯di Nahu , nancewi tahopu wadu nggirukai ¯di¯diki ¯di wo´ona , ro sia ¯di paki ¯di ade moti .
41009043	Nggara rimamu makamaikaimu dosa , dompopu rimamu ede ! Nancewi tahopu nggomi morimu la¯bo Ruma Hatalla kone dawara sa¯bae rimamu ntewi kaisi nggomi la¯bo rimamu ¯bali ¯bae lu´umu ade anaraka , ede¯du afi ma´ederahi¯di . [
41009044	Ta aka afi wati loana made , ro kako wati loana made . ]
41009045	Ro nggara e¯dimu makamaikaimu dosa , dompopu e¯dimu ede . Nancewi tahopu nggomi morimu la¯bo Ruma Hatalla konena dawara e¯dimu sa¯bae , ntewi kaisi nggomi la¯bo e¯dimu ¯bali ¯bae ¯dipaki ¯di ade anaraka . [
41009046	Ta aka afi wati loana made ro kako wati loana made . ]
41009047	Nggara madamu makamaikaimu dosa , cingga pakipu isi madamu ede ! Nancewi tahopu nggomi lu´umu ¯di ade Karaja´an Allah kone wati wara sa¯bae madamu , ntewi kaisi nggomi la¯bo madamu ¯bali ¯bae ¯dipaki ¯di ade anaraka .
41009048	Ta aka afi wati loana made ro kako wati loana made .
41009049	Sanikina dou ¯dikaraso kai afi , ¯bune koroba ¯dikaraso kai sia .
41009050	Sia ede taho , pala nggara sia nawa´usi ca¯ba , sa¯bua loaku ¯di kandanga mbali ? Nda¯di , pa¯buapu nggomi¯doho nda¯dimu ¯bune sia -- mori sama-samapu kai taho ra meci angi .
41010001	Edempara Ruma Isa tu´u wi´ina hi¯di ede , ro laona aka dana ra rasa Yudea ro dana ra rasa ipa ¯bae ¯ba Sori Yordan . Dou mamboto mai kanggudu walina ¯di kompe ra pei Ruma Isa . Ro ¯bune ranginakai Ruma Isa ngoa ra teina sia¯doho .
41010002	Pila-pila dou Farisi mai rauna ¯ba ne´ena ¯ba¯bu Ruma Isa . So¯di ¯ba sia¯doho , " Nggahi hukum agama ndaita , sa¯bua loaku dou wi´i weina ? "
41010003	Cambe ¯ba Ruma Isa , " La Musa mbeina parenta au ¯di ru´u nggomi¯doho ? "
41010004	" Musa nakauku dou wi´i weina , sura tunti ulu wa´una sura ncengga , " cambe ¯ba sia¯doho .
41010005	" Musa tuntina parenta ede ¯bara nggomi¯doho nawancuku ncoki ¯di ngoa ra tei , " nggahi Ruma Isa ¯di sia¯doho .
41010006	" Pala aipu sarambana , aipu wakatu ' Ruma Hatalla kanda¯dina manusia , nggahina ¯ba one Ruma Hatalla kanda¯dina sia¯doho mone ro siwe .
41010007	¯Bara ndedena dou mone natu´u wi´iku ina ra amana ro campona la¯bo weina ,
41010008	nda¯di ¯duana ede nda¯di sa¯bua . ' Nda¯di , sia¯doho laina ¯dua dou wali , malaisi sa¯bua .
41010009	¯Bara ndedena , au rawa´u kasa¯bua ¯ba Ruma Hatalla , wati loa ¯dicengga ¯ba manusia ! "
41010010	Sawa´u ¯ba sia¯doho lu´una ¯dei uma , anamori¯doho-Na so¯dina Ruma Isa ma¯boha lampa rawi ede .
41010011	Nggahi Ruma Isa ¯di sia¯doho , " Cou ma wi´i weina edempara nikana la¯bo siwe makalai , dou ede najina ¯di weina ma sararamba ede .
41010012	Ndede rau dou siwe mawi´i rahina edempara nikana la¯bo mone ma kalai , sia rau najina . "
41010013	Wara dou-dou mawa´a ¯dambe-¯dambe to´i ¯di Ruma Isa loaku¯du Sia ¯dama ro mbeina bareka sia¯doho . Pala anamori-anamori Ruma Isa nggahikaina dou¯doho ede .
41010014	Edana lampa rawi ede , Ruma Isa mbanina edempara Sia nggahina ¯di anamori¯doho-Na , " Co´opu ¯dambe-¯dambe to´i ede maina ¯di Nahu ! Aina kantamu sia¯doho , ¯bara dou-dou ¯bune akeku ¯dimanda¯di anggota ela Karaja´an Allah .
41010015	Kawarapu ake ! Cou mawati mai satando Ruma Hatalla ¯bune sa¯bua ana dou to´i , wati ¯dimanda¯di anggota ela Karaja´an Allah . "
41010016	Sawa´u ¯ba nggahi ndedena , pohu ¯ba Ruma Isa ¯dambe-¯dambe to´i ede , edempara toho ¯ba Sia rima-Na ese wawo sia¯doho cua-cua ndaina ro mbeina bareka sia¯doho .
41010017	Wakatu Ruma Isa lampa lao wali-Na , sa¯bua dou mai rai-raina ¯di Ruma Isa . Dou ede sujuna ¯di tando Ruma Isa ro so¯dina , " Guru ma taho , auku ¯di pa¯bua karawi ¯ba mada loaku¯du rakaku mori masapodakaina ro ma´ederahi¯di ? "
41010018	" ¯Ba¯bauku nggomi nggahikaimu Nahu taho ? " so¯di ¯ba Ruma Isa . " Wati wara ma taho , selasi ndai Ruma Hatalla .
41010019	Nggomi mawa´ura ¯bade parenta-parenta Ruma Hatalla , ' Aina hade dou , aina jina , aina mpanga , aina nuntu ra nggahi cowa , aina tipu dou , lia ra horomapu ama ro inamu . ' "
41010020	" Pa Guru , " nggahi dou ede , " samenana parenta ede wa´ura ¯batu ¯ba mada ra´aipu to´i wa´uku . "
41010021	Ntanda ¯ba Ruma Isa dou ede kai meci ra ca´una edempara nggahina , " ¯Di sa¯bua walipu lampa rawi ¯di pa¯bua karawi ¯ba nggomi . Laora landa sara´apu ntau ra waramu ; pitina mbeipu dou mancoki mori , ro nggomi ¯dimaraka ntau ra wara aka saroga . Sawa´u ¯ba ede mai ¯batupu Nahu . "
41010022	Ringana nggahi ndede Ruma Isa , dou ede to´i adena , edempara tu´u wi´ina hi¯di ede kai adena masusa ¯bara sia nawancuku ntau ra warana .
41010023	Edempara ntanda ¯ba Ruma Isa anamori¯doho-Na edempara nggahi-Na ¯di sia¯doho , " Nawancuku ncokina ¯di ru´u ¯ba dou mantau ra wara nda¯di anggota ela Karaja´an Allah ! "
41010024	Anamori¯doho-Na nambora akana ringana nggahi Ruma Isa ede . Pala Ruma Isa nggahi walina , " Ana-ana-Ku , nancoki podaku nda¯di anggota ela Karaja´an Allah !
41010025	Nancewi mo¯dapu sa¯bua onta lu´u ¯dei karonga nda´u ntewi kaisi la¯bo sa¯bua dou mantau ra wara lu´u ¯di Karaja´an Allah . "
41010026	Nggahi ra eli Ruma Isa ede nakamboraku aka anamori¯doho-Na , nda¯dina sia¯doho so¯di mena angina ¯di sa¯bua la¯bo sa¯bua dou , " Nggara ndedesi , couku maloa salama ? "
41010027	Ruma Isa ntanda-Na sia¯doho ro cambena , " Ru´u manusia ede wati lu´u ¯ba aka , pala wati wara ¯didaloa ¯ba Ruma Hatalla ; sara´ana naloaku ¯ba Ruma Hatalla . "
41010028	Edempara nggahi la Petrus , " Tiopu , mada¯doho wa´ura tu´u wi´imu sara´ana ¯di ¯batukaimu Ita . "
41010029	Nggahi Ruma Isa , " Imbipu : dou ma wa´ura tu´u wi´i uma ra salajana , atao sa´e ra ari monena atao amancawana , atao inana , atao amana , atao ana-anana , atao tolo ra oma rauna ¯bara ¯batuna Nahu ro ¯bara Haba Mataho ma ramai ta Ruma Hatalla ,
41010030	dou ede ¯dimatarima ncewi mboto ¯di wakatu ake . Sia ¯dimaraka saratu kali ncewi mboto uma , sa´e ra ari monena , amancawana , ina , ana-anana , tolo ra oma , -- ro kancoki rau . Ro pea ¯di jamana ma kento , dou ede ¯dimatarima mori masapodakaina ro ma´ederahi¯di .
41010031	Pala mboto dou masarambakaina nda¯di cumpukai ro mboto ma wakatu ake cumpukaina ¯dimanda¯di ma sarambakaina . "
41010032	Ruma Isa ro anamori¯doho-Na wunga lampana lao aka Yerusalem . Ruma Isa lampa ulu , ro anamori¯doho-Na nadarura mena . Ro dou-dou ma ¯batu sia¯doho ta kontu rau na´iuku dahu rau . Edempara Ruma Isa ou kalai walina anamori¯doho-Na ro ngoana sia¯doho au ma nda¯di pea ¯di sarumbu ndai-Na .
41010033	" Ringa ra kade´epu , " nggahi-Na , " ndai ake wunga lao aka Yerusalem . Ta aka Ana Manusia ¯di ¯donggo ¯di dou-dou mana´ekai imam ro guru-guru agama . Sia ¯dihukum made , wa´u ¯ba ede Sia ¯di¯donggo ¯di dou-dou malaina Yahudi .
41010034	Sia¯doho ¯dimakasungge-sungge Sia , nakatufeku Sia , kancokina Sia , ro nasalibku Sia . Pala ¯di ainaina katolukaina Sia ¯dimamori mbali . "
41010035	Edempara la Yakub ro la Yahya , ede¯du ana-ana la Zebedeus , mai rakana ¯di Ruma Isa . " Pa Guru , " nggahi sia¯doho , " wara sa¯bua lampa rawi ¯di ne´e ¯ba mada¯doho ¯dikarawi ¯ba Ita , ¯di ru´u ¯ba mada¯doho . "
41010036	" Auku ne´e nggomi¯doho ¯dikarawi wea ¯ba Nahu ? " so¯di ¯ba Ruma Isa .
41010037	Cambe ¯ba sia¯doho , " Mada¯doho mane´e doho ¯di kompe wana ra ku´i Ita , madohosi Ita ¯di kadera Sangaji ma¯dese ra ntasa . "
41010038	" Nggomi¯doho wati ¯bademu au raraho ¯ba nggomi¯doho , " nggahi Ruma Isa ¯di sia¯doho , " Sa¯bua masanggo nggomi¯doho nono ra¯di mo susa ra ncoki ¯di nono ¯ba Nahu ro lu´u ¯di ade hi¯di susa ra ncoki ¯dilu´ukai ¯ba Nahu ? "
41010039	" Io wa´u , " cambe ¯ba sia¯doho . Edempara Ruma Isa nggahi walina ¯di sia¯doho , " Poda nggomi¯doho ¯dimanono kai mo susa ra ncoki ¯di nono ¯ba Nahu , ro lu´u ¯di hi¯di susa ra ncoki ¯dilu´ukai ¯ba Nahu .
41010040	Pala ma¯boha cou ¯dimadoho ¯di kompe wana ra ku´i Nahu , ede laina Nahu ma katantuna , Ruma Hatalla ma katantuna cou-cou ¯dimadoho ¯di hi¯di-hi¯di ede . "
41010041	Wakatu sampuru dou anamori-Na ma kalai ede , ringana lampa rawi ede , sia¯doho mbanina ¯di la Yakub ro la Yahya .
41010042	Nda¯di Ruma Isa ouna sia¯doho sara´ana , edempara nggahi-Na , " Nggomi¯doho ma¯badeku ¯ba one dou-dou mana´ekai bangsa ma wati pata Ruma Hatalla nakasusaku ela ra douna . Ro dou-dou mana´ekai sia¯doho nakasusaku sia¯doho .
41010043	Pala nggomi¯doho wati loamu ndede ! Pala dou ma ne´e nda¯di na´e ¯di ade weki nggomi¯doho , sia napa¯buaku nda¯dina makarawi wea au ra¯diparalu ¯ba nggomi¯doho .
41010044	Ro dou ma ne´e nda¯di sarambakaina ¯di ade weki nggomi¯doho , pa¯buaku nda¯dina ada ¯di ru´u sara´ana .
41010045	¯Bara Ana Manusia rau maina wati ¯di ka¯bua ¯ba dou , Sia maina ru´u ¯dimaka¯bua dou ro ¯dima¯donggo nawa-Na ru´u hori kalosa dou mamboto . "
41010046	Sia¯doho rongga ¯di Yerikho . Ro wakatu Ruma Isa la¯bo anamori¯doho-Na ro dou mamboto tu´u wi´ina kota ede , sa¯bua dou mambuda mawunga doho ngende ¯di kengge ncai . Ngarana la Bartimeus , ana la Timeus .
41010047	Wakatu ringa ¯ba sia ¯ba one ma wunga lampa sai ede ede¯du Ruma Isa dou Nazaret , kanggica sia , " Isa Ana Daud ! Kasi to´ikaipu ade-Mu ¯di mada ! "
41010048	Sia nggahikai ¯ba dou mamboto ro kauna midi . Pala sia nanaha na´e kanggicana , " Ana Daud , kasi to´ikaipu ade-Mu ¯di mada ! "
41010049	Edempara Ruma Isa midi lalona ro nggahina " Oupu sia . " Nda¯di ou ¯ba sia¯doho dou mambuda ede . Nggahi sia¯doho ¯di sia " Midira ! Nggomi ou ¯ba Ruma Isa , tu´u ! "
41010050	Dou mambuda ede leo pakina jumbana , edempara roci ki¯dina lao rakana Ruma Isa .
41010051	" Auku ne´emu ¯di karawi ¯ba Nahu ¯di ru´umu ? " so¯di ¯ba Ruma Isa ¯di sia . Cambe ¯ba dou mambuda ede , " Pa Guru , mada kane´e eda . "
41010052	" Laora , " nggahi Ruma Isa , " ¯bara nggomi imbimu ¯di Nahu , nggomi mataho . " Wakatu ede wa´u dou ede loana eda . Edempara sia ¯batuna Ruma Isa ¯di ncai .
41011001	Wakatu ¯denira Yerusalem , sia¯doho ronggana aka kota Betfage ro Betania , ¯di kengge Doro to´i Zaitun . Ta ede ¯dua dou anamori-Na rakau lao ulu ¯ba Ruma Isa .
41011002	" Laopu aka kampo ¯di tando ede , " nggahi Ruma Isa ¯di sia¯doho . " Ndede lu´u nggomi¯doho ¯di kampo ede , nggomi¯doho ma´edaku sa¯bua ana keledai ra¯diki , ma watipu iu nente ¯ba dou . Horipu keledai ede ro wa´a ca´arapu .
41011003	Ro nggara warasi dou maso¯dimu ¯ba¯bauku nggomi¯doho horikaimu keledai ede , nggahipu , ' Ruma maparaluna , ro Sia na¯bali rociku . ' "
41011004	Anamori Ruma Isa ¯duana ede laona , ro edana sa¯bua ana keledai ra¯diki ¯di ta¯da ncai uma ¯di kengge ncai . Edempara hori ¯ba sia¯doho keledai ede .
41011005	Dou-dou ma ki¯di ta ede so¯dina ¯di sia¯doho , " Oe , au rawi nggomi¯doho ? ¯Ba¯bau ¯di horikaimu ana keledai ede ? "
41011006	Cambe ¯ba sia¯doho ¯bune rawa´u nggahi ¯ba Ruma Isa ¯di sia¯doho . Edempara dou-dou ede co´ona sia¯doho wa´ana keledai ede .
41011007	Wakatu ronggana ¯di Ruma Isa , kontu keledai ede lama ¯ba sia¯doho kai jumba sia¯doho , edempara nente ¯ba Ruma Isa .
41011008	Mboto dou mawira jumbana ¯di ncai , wara rau ma rea ¯di woha ncai sanga-sanga haju mpida raweha ¯ba sia¯doho aka omana .
41011009	Dou-dou ma lampa ulu ro dou-dou ma ¯dende kontu , sara´ana nanggahi , " Roi ra wadi Ruma Hatalla ! Ruma Hatalla mambeina bareka ¯di Sia ma mai kai ngara Ruma !
41011010	¯Dese ra ntasa pamareta-Na ¯dimamai kento -- pamarenta Daud wa´i ra waro ¯ba ndaita ! Roi ra wadira Ruma Hatalla Ma Wancu ¯dese ra ntasa ! "
41011011	Cumpukaina Ruma Isa rongga aka Yerusalem , edempara lu´una ¯dei Bait Allah . Ta ede tio kalili ¯ba Sia . Pala ¯bara wa´ura tampu´u rindi ai , edempara Sia laona aka Betania sama-sama la¯bo sampuru ¯dua anamori-Na .
41011012	¯Bala ai sanai , wakatu sia¯doho wunga lampa losana ra¯di Betania , Ruma Isa iuna hi¯do .
41011013	Eda sando´o ¯ba Sia sampu´u fu´u ara manda¯di ro´ona . Nda¯di Sia laona ¯di fu´u ara ede ¯bara ne´ena tio sa¯bua wara wuana . Pala wakatu rongga Sia ¯di fu´u ara ede , Sia wati edana au-au , selasi ro´o mpoana , ¯bara wakatu ede watipu wakatu mbuakai fu´u ara .
41011014	Edempara Ruma Isa nggahina ¯di fu´u ara ede , " Tampu´u ake wati wara kone sa¯bua dou rau ¯dimangaha wua nggomi wali ! " Anamori-anamori Ruma Isa ringana nggahi ede .
41011015	Sawa´u ¯ba ede sia¯doho ronggara aka Yerusalem , ro Ruma Isa lao walina aka Bait Allah . Ta ede Sia tampu´u ¯baka kalosana sara´a dou malanda ra lajo ¯di hi¯di ede . Ponga ¯ba Sia meja-meja sanikina dou macepe piti , ro bangko-bangko dou malanda nasi dara .
41011016	Ro wati wara kone sa¯bua dou rau ¯di kau ¯ba Sia wa´a au-au lampa sai sarei Bait Allah ede .
41011017	Edempara ngoa ra tei ¯ba Ruma Isa dou-dou ta ede . Nggahi Sia , " ¯Di ade Alkitab ratunti ndake : Nggahi Ruma Hatalla , ' Uma-Ku ¯dipehekai uma hi¯di do´akai ¯di ru´u samenana bangsa . ' Pala nggomi¯doho kanda¯dikaimu so¯bu parampo ! "
41011018	Dou-dou mana´ekai imam ro guru-guru agama ringana nggahi ede . Edempara sia¯doho tampu´u ngupana ncai ¯ba ne´ena hade Ruma Isa . Sia¯doho nadahu ¯di Sia , ¯bara samenana dou na¯dihi adena ringa ngoa ra tei ¯ba Sia .
41011019	¯Deni ranga¯di ai , Ruma Isa ro anamori¯doho-Na tu´u wi´ina kota ede .
41011020	Nai si¯di-si¯di , wakatu lampa sai ¯ba sia¯doho fu´u ara ede , sia¯doho edana fu´u haju ede nawa´ura made sampe awa amuna .
41011021	Edempara kawara ¯ba la Petrus manda¯di sanai sawatipu ¯ba ede . Edempara la Petrus nggahina ¯di Ruma Isa , " Pa Guru , tatiopu ! Fu´u ara rasumpa ¯ba Ita ede nawa´ura made ! "
41011022	Cambe ¯ba Ruma Isa , " Imbipu ¯di Ruma Hatalla .
41011023	Poda nggomi¯doho maloaku nggahi ¯di doro to´i ake , ' Hantapu wekimu ro lao pakipu wekimu ¯di ade moti ! ' nda¯di lampa rawi ede ¯di karawi ¯di ru´u nggomi¯doho ; sura nggomi¯doho wati mbali mbua ademu , ro nggomi¯doho imbimu ¯ba one au ranggahi ¯ba nggomi¯doho ede ¯dimapoda-poda nda¯di .
41011024	¯Bara ndedena kawarapu ake : Nggomi¯doho mado´asi ro rahomu au-au , imbipu ¯ba one Ruma Hatalla nawa´ura mbei nggomi¯doho au raraho ¯ba nggomi¯doho , nda¯di nggomi¯doho ¯dimatarimana .
41011025	Ro nggara nggomi¯doho mado´asi , pala wara dou ¯di ihakai ademu , kangampu wa´upu dou ede , loaku¯du Amamu ¯di Saroga rau makangampu wea dosa-dosamu . [
41011026	Nggara nggomi¯doho wati kangampu weamu dou makalai , Amamu ma aka Saroga rau wati pehena kangampu wea dosa-dosamu . ] "
41011027	Sia¯doho lao mbali walina aka Yerusalem . Ro Ruma Isa wunga lampa kalilina ¯di ade Bait Allah , dou-dou mana´ekai imam , guru-guru agama , ro dou-dou mana´ekai Yahudi mai rakana Ruma Isa .
41011028	So¯di ¯ba sia¯doho , " Kai dasa auku Nggomi karawimu sara´ana ake ? Cou ma rambei hak ede ¯di Nggomi ? "
41011029	Cambe ¯ba Ruma Isa , " Nahu rau kane´e so¯di ¯di nggomi¯doho . Cambepu ro Nahu ¯dimangoa ¯di nggomi¯doho kai hak cou karawi ¯ba Nahu lampa rawi ake .
41011030	La Yahya kandeu karasona dou kai hak cou , Ruma Hatalla atao manusia ? "
41011031	Edempara dou-dou mana´ekai imam ro dou-dou mana´ekai Yahudi tampu´ura mafakana ¯di ade weki sia¯doho . Nggahi sia¯doho , " Nggara nggahisi ¯ba ndaita , ' Kai hak Ruma Hatalla , ' nanggahiku ¯ba Sia , ' ¯Ba¯bauku nggomi¯doho wati imbikaimu ¯di la Yahya ? ´
41011032	Pala ncoki rau ne´emu nggahi , ' Kai hak manusia ' " ¯Bara sia¯doho nadahuku ¯di dou mamboto , ¯bara sara´a dou nawi´ikaiku la Yahya sa¯bua dou nabi .
41011033	Nda¯di , cambe ¯ba sia¯doho , " Nami wati ¯bademu . " Edempara nggahi Ruma Isa ¯di sia¯doho , " Nggara ndedesi , Nahu rau wati ne´eku ngoa ¯di nggomi¯doho kai hak cou Nahu karawi kai-Ku samenana ake . "
41012001	Edempara Ruma Isa tampu´una nuntu kai conto ra ibara ¯di dou-dou mana´ekai imam , guru-guru agama , ro dou-dou mana´ekai Yahudi ede . Nggahi Ruma Isa , " Waraku sa¯bua dou ma nggu¯da anggo ¯di sa¯bua nggaro , edempara kuta hekona . Sawa´u ¯ba ede sia ngarina kancoa ¯di ru´u puakaina anggo , edempara tu´una sa¯bua salaja ma¯dese ¯di jaga ra tonggukaina . Sawa´u ¯ba ede sia kauna sewa dou nggaro anggo ede ¯di pila-pila dou makarawi cengga hasi , edempara laona ¯di rasa ra dana makalai .
41012002	Rakara wakatu pokekai wua anggo , dou ede kauna lao adana sa¯bua aka dou-dou makarawi nggaro ede ¯dimatarima ru´una .
41012003	Pala dou-dou makarawi ede wa´u ra letona ada dou ede . Edempara ¯boe ¯ba sia¯doho ada ede , edempara kauna dula kai rima ntaru .
41012004	Edempara dou mantau nggaro ede kauna lao sa¯bua adana ma kalai . Pala dou-dou makarawi ede ¯boena tuta ada dou ede , edempara ¯baka kalosana ro i´a ra ¯ba´ana .
41012005	Dou mantau nggaro ede kauna lao wali sa¯bua dou adana ma kalai . Pala hade ¯ba dou¯doho ada ede . Ro ndede ncau karawi ¯ba sia¯doho mboto adana ma kalai rau : wara ra¯boe ro wara rau rahade .
41012006	Cou waliku ¯di loa kau lao ake ¯ba dou mantau nggaro ede ? Cuma ¯di sa¯bua dou mpoampa , ede¯du ana ndaina rameci ra ca´una . Nda¯di cumpukaina kauna lao anana ede ¯di dou-dou makarawi ede . ' Pasti ana nahu ¯di lia ra horomana , ' kananu ¯ba sia .
41012007	Pala dou-dou makarawi ede nggahina ¯di sa¯bua la¯bo sa¯bua dou , ' Akeku ¯dimakapasakana . Mai ndai tahadeku sia , loaku¯du raka ¯ba ndaita pasakana ! ´
41012008	Edempara anana ede wa´u ra leto ¯ba sia¯doho , edempara hadena . Timbana paki ¯ba sia¯doho ari mai ¯ba nggaro ede . "
41012009	Edempara so¯di ¯ba Ruma Isa , " Auku ¯di karawi ¯ba dou mantau nggaro ede ? Pasati sia namai hadeku dou-dou makarawi nggaro ede , edempara nambeiku dou ma kalai nggaro ede .
41012010	Nggomi¯doho tantu wa´ura bacamu ayat ake ade Alkitab , ' Wadu ma wati ¯di kani ¯ba dou mataki tu´u uma wadu nawa´ura nda¯di wadu ma sarambakaina .
41012011	Akeku rawi Ruma ; nawancuku ntikana ! ' "
41012012	Edempara samenana dou-dou mana´ekaina bangsa Yahudi ma ringa conto ra ibara ede , na´usahaku wa´u ra leto Ruma Isa , ¯bara sia¯doho na¯badeku conto ra ibara ede ka¯boha ¯ba Ruma Isa ¯di ru´u sia¯doho . Pala sia¯doho nadahu ¯di dou mamboto . Nda¯di , sia¯doho lao tu´u wi´ina Ruma Isa .
41012013	Pila-pila dou Farisi ro pila-pila dou anggota golonga Herodes rakau so¯di-so¯di loaku¯du kama¯bu Ruma Isa .
41012014	Sia¯doho maina ¯di Ruma Isa ro nggahina , " Pa Guru , mada¯doho ma¯badeku Ita dou marombo ro wati kanda¯di aumu cou-cou rau , Ita matei kantiriku ma¯boha kane´e Ruma Hatalla ¯di ru´u ¯ba manusia , ¯bara Ita wati tio kalaita dou . Tanggahijapu ¯ba Ita ¯di mada¯doho , ' Nggahi agama ndaita , sa¯bua loaku cola bea ¯di Kaisar atao wati ? Pa¯buaku ndai colata bea ede , atao wati ? ' "
41012015	Ruma Isa na¯badeku sia¯doho ma coro-coro . Cambe ¯ba Sia , " ¯Ba¯bauku nggomi¯doho ne´ekaimu ¯ba¯bu Nahu ? Teijapu ¯di Nahu sa¯bua piti salaka . "
41012016	Nda¯di mbei ¯ba sia¯doho ¯di Sia sa¯bua piti salaka . Edempara so¯di ¯ba Ruma Isa , " Gamba pahu ro ngara cou ake ? " " Kaisar , " cambe ¯ba sia¯doho .
41012017	" Nggara ndedesi , " nggahi Ruma Isa , " mbeipu Kaisar au rantau Kaisar , ro ¯di Ruma Hatalla au rantau Ruma Hatalla . " Sia¯doho mbora akana ringana nggahi Sia .
41012018	Pila-pila dou ra¯di golongana Saduki maina ¯di Ruma Isa . ( Sia¯doho ede¯du golonga ma nggahi ¯ba one dou mamade wati ¯dimamori mbali . )
41012019	" Pa Guru , " nggahi sia¯doho ¯di Ruma Isa , " La Musa tuntina hukum ake ¯di ru´u ndaita : ' Nggara sa¯bua dou mone namadesi ro wati ntauna ana , nda¯di arina pa¯buaku nika la¯bona wei ratu´u wi´ina ede loaku¯du mbeina londo ra mai ¯di ru´u ¯ba dou ma wa´ura made ede . ´
41012020	Parana ntoina wara pidu dou masa´e la¯bo arina . Masasa´e nika , edempara made kai wati ntauna ana .
41012021	Sawa´u ¯ba ede ma ka¯duakaina nika la¯bo dou mbaru mboha ede , pala sia made wali kai wati ntauna ana . Lampa rawi ma sama nda¯di rau ¯di arina ma katolukaina ,
41012022	ndede ncau sampe ma kapidukaina . Cumpukaina ndai dou siwe ede made rauna .
41012023	¯Di ainana ¯di mori mbali kai dou-dou mamade , wei couku dou siwe ede ? ¯Bara wekina pidu ede nawa´ura nika la¯bo dou siwe ede ! "
41012024	Cambe ¯ba Ruma Isa , " Nggomi¯doho makaliru poda . ¯Bara nggomi¯doho wati loamu ka´ao Alkitab ro kuasa Ruma Hatalla .
41012025	¯Bara dou-dou mamade namori mbalisi , sia¯doho wati ¯dimanika wali , malaisi sia¯doho namori ¯bune santika mala´eka ¯di saroga .
41012026	Ro ma¯boha dou mamade ¯di kamori mbali , sa¯bua watipu parana baca ¯ba nggomi¯doho ¯di ade kitab Musa ma¯boha rompa ma kalea ede ? ¯Di ade ayat-ayat ede ratunti ¯ba one Ruma Hatalla manggahi ¯di la Musa , ' Nahura Ruma Hatalla Ibrahim , Ruma Hatalla Ishak ro Ruma Hatalla Yakub ´
41012027	Ruma Hatalla ede laina Ruma Hatalla dou mamade . Sia Ruma Hatalla dou mamori . Nggomi¯doho makaliru podaku ! "
41012028	Edempara mai sa¯bua dou guru agama kade´ena nuntu ra nggahi Ruma Isa la¯bo dou-dou ra¯di golongana Saduki ede . Guru agama ede edana ¯ba one Ruma Isa nawa´ura cambe kai kataho ¯di dou-dou ede . Nda¯di so¯di ¯ba sia ¯di Ruma Isa , " Parenta ma¯beku ma penti poda ra¯di samenana parenta ? "
41012029	Cambe ¯ba Ruma Isa , " Parenta ma sarambakaina , ede¯du : ' Ringapu , oe bangsa Israel ! Ruma Hatalla ndaita , Ruma ede kese weki-Na .
41012030	Meci ra ca´upu Ruma Hatalla Rumamu kai sapoda-poda ademu , kai samenana nawa ra sarumbumu , kai sara´a fiki ra kananumu ro kai samenana tenggo ra walemu . ´
41012031	Parenta maka¯duakaina ede¯du : ' Meci ra ca´upu sasamamu manusia , ¯bune nggomi¯doho meci ra ca´umu sarumbu ndaimu . ' Wati wara walina parenta makalai ma ncewi penti selasi ¯dua mbua parenta ede . "
41012032	Edempara guru agama ede nggahina ¯di Ruma Isa , " Nancihi poda , Pa Guru ! Napodaku au ranggahi ¯ba Ita : Ruma ede¯du Ruma Hatalla ma kese weki , ro wati wara walina Ruma Hatalla ma kalai .
41012033	Ro manusia pa¯buaku meci ra ca´una Ruma Hatalla kai sapoda-poda adena , ro kai sara´a fiki ra kananuna ro kai samenana tenggo ra walena . Ro sia rau pa¯buaku meci ra ca´una sasama manusia ¯bune meci ra ca´una sarumbu ndaina . Ede nancewi tahopu ntewi kaisi la¯bo ¯donggo ra mbei koroba raka´a ro koroba-koroba makalai ¯di ru´u Ruma Hatalla . "
41012034	Ruma Isa edana ¯ba one guru agama ede nawa´ura cambe kai mancihi poda . Ro nggahi Ruma Isa ¯di sia , " Nggomi mane´empara nda¯dimu anggota ela Karaja´an Allah . " Sawa´u ¯ba ede wati kone wara sa¯bua dou ma disa wali so¯di Ruma Isa .
41012035	Wunga ngoa ra tei ¯di Bait Allah , so¯di ¯ba Ruma Isa , " ¯Buneku guru-guru agama loakaina nggahi ¯ba one Sangaji Mambei salama ede londo ra mai la Daud ?
41012036	Sapodakaina ndai la Daud -- ¯bara rangoa ¯ba Roh Allah -- nggahina , ' Ruma nggahina ¯di Rumaku : Dohopu tawela wana-Ku sampe Nahu mandawina musu-musu-Mu suju ra oko ¯di Nggomi . ´
41012037	Nda¯di Nggara la Daud mapehe Sangaji Mambei salama ede ' Ruma ´ , ¯buneku loana Sia londo ra mai la Daud ? " Dou mboto ma wara ¯di Bait Allah ede ¯dihi adena ringa tei ¯ba Ruma Isa .
41012038	Nggahi Sia ¯di dou-dou ede , " Aina kabare ¯di guru-guru agama . Sia¯doho naca´u lampa-lampa kai jumba ma ¯dondo ro naca´u ¯di lia ra horoma ¯di amba-amba .
41012039	Sia¯doho naca´u ¯di hi¯di-hi¯di ta ¯dei tando uma sambeakai ro ¯di ndiha-ndihakai .
41012040	Sia¯doho natipuku dou-dou siwe mbaru mboha ro narampaku umana . Ro ¯di ¯bontokaina da¯bae sia¯doho ede , sia¯doho naca´u sambea ma¯dondo-¯dondo . Hukuma ¯di ru´u ¯ba sia¯doho ede peasi nataniku ! "
41012041	Wakatu doho ncao tandona la¯bo hi¯di taukai ¯donggo ra mbei ¯di Bait Allah , Ruma Isa tio ka¯baena dou-dou makalu´u pitina ¯di ade hi¯di taukai ¯donggo ra mbei ede . Mboto dou mantau ra wara makalu´u mboto piti ;
41012042	edempara sa¯bua dou siwe mbaru mboha ma ncoki mori mai rauna . Sia kalu´una ¯dua mbua piti romba , ede¯du piti ece ma cumpukai to´i co´ina .
41012043	Nda¯di Ruma Isa ouna anamori¯doho-Na , edempara nggahina ¯di sia¯doho , " Tio ka¯baepu ake : Dou siwe mbaru mboha ma ncoki poda mori ede kalu´una ¯di ade hi¯di taukai ¯donggo ra mbei ede nancewi mbotopu sia ntewi kaisi la¯bo rakalu´u ¯ba sara´a dou makalaina .
41012044	¯Bara sia¯doho sara´a mbeina ma rancewi ra¯di ntau ra warana . Pala dou siwe mbaru mboha ede konena ipi ncoki morina , sia nambei sara´aku ma wara ¯di ndaina -- sapodakaina naparalu ¯ba sia ¯di ru´u morina . "
41013001	Wakatu Ruma Isa tu´u wi´ina Bait Allah , sa¯bua dou ade weki anamori¯doho-Na manggahi , " Guru , tatiopu uma-uma ratu´u ede , tio ka¯baepu wadu-waduna . Nawancuku ntikana ! "
41013002	Cambe ¯ba Ruma Isa , " Nggomi ma´edaku uma-uma ratu´u ma na´e ede ? Wati wara kone sa¯bua wadu rau ra¯di uma-uma ratu´u ede ¯di mangge´e sadundu weki ¯di hi¯dina . Sara´ana ¯di ¯dumba . "
41013003	Sawa´u ¯ba ede Ruma Isa laona aka Doro to´i Zaitun , ro dohona ¯di hi¯di ma ncao tando la¯bo Bait Allah . Edempara la Petrus , la Yakub , la Yahya , ro la Andreas maina ¯di Sia ¯di nuntu ra nggahikaina kai cara weki la¯bo Sia .
41013004	" Pa , tangoa to´ipu ¯di mada¯doho , " nggahi sia¯doho ¯di Sia , " ¯bune aiku samenana ede ¯dimanda¯di ? Ro auku tanda-tandana makatadana ¯ba one wa´ura raka wakatuna ? "
41013005	" Aina kabaremu , " cambe ¯ba Ruma Isa , " aina sampe nggomi¯doho ¯bohakai ¯ba tipu .
41013006	Mboto dou ¯dimamai kai ngara Nahu ro nanggahi , ' Nahuku Sia ! ' edempara tipuna mboto dou .
41013007	Nggara nggomi¯doho maringasi eli ncao ra tu¯ba ro haba lewa ra laka , aina dahumu . Lampa rawi-lampa rawi ede pa¯bua nda¯di , pala ede laina aona ¯ba one wa´ura raka wakatuna kiama .
41013008	Bangsa ma sa¯bua ¯dimalewa la¯bo bangsa ma kalai . Negara ma sa¯bua ¯dimadei negara ma kalai . Ta¯be-¯be wara epu ro bahaya sarahi¯do . Sara´ana ede ampodena tampu´ukaina , ¯bune santika pili ¯di iu ¯ba dou siwe ma ne´e nggana .
41013009	Nggomi¯doho aina kabare , ¯bara nggomi¯doho ¯di wa´u ra leto ¯ba dou ro narandaku aka mahkama-mahkama . Nggomi¯doho ¯di¯boe ¯di uma-uma sambea . Nggomi¯doho ¯diwa´a satando aka dou-dou mana´ekaina ro ¯di sangaji-sangaji ¯bara nggomi¯doho anamori Nahu . Ro edeku wakatuna ¯di ru´u ¯ba nggomi¯doho ¯dimbeikaimu sakasi ma¯boha Nahu ¯di sia¯doho .
41013010	Haba Mataho ma ramai ta Ruma Hatalla ede musti ¯di kambou wa´u ¯di samenana bangsa .
41013011	Ro nggara nggomi¯doho ¯di wa´u ra leto ¯ba dou ro ¯di wa´a aka kanto pangadila , aina darura ademu ma¯boha auku ¯di pa¯bua nggahi ¯ba nggomi¯doho . Nggara nawa´usi rakara wakatuna ¯di nuntu ra nggahikaimu , nggahipu au rangoana ¯di nggomi ade wakatuna . ¯Bara nggahi ra eli rarenta ¯ba nggomi¯doho ede laina nggahi ra eli ndaimu , malaisi ma ramai ta Roh Allah .
41013012	Dou nakaihaku ari ra sa´e ndaina ¯di hade . Ede rau ¯dimanda¯di ¯di weki ama la¯bo anana . Ana-anana ¯dima´ao ina ra amana , ro na¯donggoku dou matua ede ¯di hade .
41013013	Nggomi¯doho ¯di daca´u ¯ba samenana dou ¯bara nggomi¯doho anamori Nahu . Pala dou ma wa´u taha sampe cumpukaina , ¯di kasalamana . "
41013014	" Nggomi¯doho ¯dima´eda ' Lampa rawi ma´iha ra mada¯bae ¯di Makalelina ' ki¯dina ¯di hi¯di rakantakai ¯di ru´una . ( Catata ¯di ru´u ¯ba dou mabaca : Tio ka¯baepu auku aona ! ) ¯Di wakatu ede dou ma wara aka Yudea pa¯buaku raina aka doro-doro .
41013015	Dou ma wara ese wawo ¯butu uma aina londo ralu´u ¯di ade uma ¯di wehakaina au-au .
41013016	Dou ma wara aka oma aina mbali ¯di wehakaina jumbana .
41013017	Nawancuku samangina ainaina-ainaina ede ru´u ¯ba dou siwe ma wunga na´e loko ro ina ma mbuipu susu anana !
41013018	Do´apu loaku¯du lampa rawi ede aina nda¯di wunga oru ura .
41013019	¯Di ainaina-ainaina ma samangi ede ¯dimawara susa ra darura ma watipu parana nda¯di , ratampu´u aipu kanda¯di ¯ba Ruma Hatalla dunia sampe ake , ro wati rau ¯dimanda¯di wali .
41013020	Watisi kaporo ¯ba Ruma Hatalla wakatu ede , nda¯di wati wara kone sa¯bua dou rau masalama . Pala ¯bara ela-Na , Ruma Hatalla kaporona wakatu ede .
41013021	¯Diwakatu ede nggara nawarasi sa¯bua dou manggahi ¯di nggomi¯doho , ' Tiopu , Sangaji Mambei salama ede wara ta ake ! ' atao ' Tiopu , Sia wara ta aka ! ' -- aina imbimu ¯di dou ede .
41013022	¯Bara dou-dou mambei salama palasu ro nabi-nabi palasu ¯dimamai . Sia¯doho nakarawiku lampa rawi maheba poda ro lampa rawi-lampa rawi ma¯bisa ra guna ¯di tipukaina nggara loasi , ela Ruma Hatalla rau .
41013023	Nda¯di , aina kabare ! Sara´ana ede wa´ura ngoa ¯ba Nahu ¯di nggomi¯doho sawatipu lampa rawi ede nda¯dina . "
41013024	" Sawa´u ¯ba jamana susa ra darura ede , liro ¯dimarindi , ro wura wati¯du taroa walina .
41013025	Ntara-ntara ¯dimama¯bu mai ese mai ta langi , ro makuasa ese langi ¯dimanda¯di mbari mbura .
41013026	¯Diwakatu ede Ana Manusia ¯di edamu maina ade apu kai kuasa mana´e ro ma¯dese ra ntasa .
41013027	Sia ¯dimanggadu mala´eka-mala´eka ka¯boro ela ra ka¯dale-Na ¯di upa mbua wela dana , tampu´u ¯di sumpu-sumpu dana sampe aka sumpu-sumpu langi . "
41013028	" Wehapu tana´o ra¯di fu´u ara . Nggara sanga-sanga mpidana jao ra mapu , ro natampu´ura ngoduna , nggomi¯doho ma¯badeku ¯ba one oru mpana nawa´ura ¯deni .
41013029	Ndede rau nggara edasi ¯ba nggomi¯doho lampa rawi-lampa rawi ede nda¯dina , nggomi¯doho ma¯badeku ¯ba one wakatuna nawa´ura ¯deni poda .
41013030	¯Di¯bademu ! Sara´a manda¯di ake ¯dimanda¯di sawatipu ¯ba dou-dou ma mori wakatu ake made sara´ana .
41013031	Langi ro dana ¯dimambora , pala nggahi ra eli Nahu ngge´empa santoi-ntoina . "
41013032	" Konena ndede , wati kone sa¯bua dou rau ¯bade ¯bune aiku ainaina atao wakatuna . Mala´eka-mala´eka aka saroga wati ro Ana rau wati ¯badena , selasi Ama mpoampa ma ¯bade .
41013033	Nda¯di , nggomi¯doho pa¯buapu jaga-jagamu ro aina kabare , ¯bara nggomi¯doho wati ¯bademu ¯bune aiku wakatuna .
41013034	Ka´ada´ana ibara sa¯bua dou ma tu´u wi´i umana edempara laona ¯di hi¯di ma¯do´o . Kau ¯ba sia ada¯dohona ¯dima´uru umana , ro mbeina taki ra puta sia¯doho cua-cua ndaina . ¯Di dou majaga ncai , ngoa wi´i ¯ba sia loaku¯du jaga katahona .
41013035	¯Bara ndedena nggomi¯doho pa¯buapu jaga-jaga , ¯bara nggomi¯doho wati ¯bademu ¯bune aiku dou ma ntau uma ede mai mbalina -- kombisi aimambia , kombisi samana´e ai , kombisi aimasubu , atao kombi wakatu wontu liro .
41013036	Nggara sia namai sadekasi , ai to´ina sampe sia edana nggomi¯doho wunga marumu .
41013037	Au ranggahi ¯ba Nahu ake ¯di ru´u ¯ba nggomi¯doho , Nahu ma nggahi rau ¯di ru´u ¯ba samenana dou : jaga-jagapu ! "
41014001	¯Di ¯dua nai walipu Ainaina Paskah ro Aruraja Roti Mawati ntau ¯Buha . Dou-dou mana´ekai imam ro guru-guru agama wunga ngupana ncai ¯diwa´u ra letokaina Ruma Isa kai nari-nari , ro ¯dihadekaina Sia .
41014002	" Pala aina karawi ¯ba ndai lampa rawi ede ¯di wakatu aruraja , " nggahi sia¯doho , " ¯bara nakamaiku ngango ra ngora . "
41014003	
41014004	Pila-pila dou ma wara ta ede nda¯di mbani ro nggahina ¯di sa¯bua la¯bo sa¯bua dou , " Au onena mina mengi ede ¯di paki-paki ?
41014005	Mina ede loa ¯dilanda kai co´i ncewi tolu ratu piti salaka , ro pitina mbei ¯di ru´u ¯ba dou mancoki mori ! " Nda¯di sia¯doho nggahikaina dou siwe ede .
41014006	Pala nggahi Ruma Isa , " Co´opu sia ! ¯Ba¯bauku nggomi¯doho kasusakaimu sia ? Sia karawina ma taho ¯di ru´u ¯ba Nahu .
41014007	Dou mancoki mori ngge´empa warana ¯di woha nggomi¯doho . Sanikina wakatu nggara ne´esi ¯ba nggomi¯doho , nggomi¯doho maloaku bantu sia¯doho . Pala Nahu wati ¯dimangge´e impi sama-sama la¯bo nggomi¯doho .
41014008	Dou siwe ake nawa´ura karawi ¯ba sia au ¯di loana karawi . Sia wa´ura sadia weana Nahu kai mina mengi ru´u ¯di umbukai Nahu sawatipu ¯ba raka wakatuna .
41014009	Imbipu ! ¯Disara´a dunia , ta¯be-¯be Haba Mataho ma ramai ta Ruma Hatalla ¯di ngoa ra kahaba , rawi dou siwe ake ¯di nuntu ra nggahi rau ¯di ru´u kawarakai sia . "
41014010	Edempara la Yudas Iskariot , sa¯bua dou ade sampuru ¯dua weki anamori Ruma Isa , laona aka dou-dou mana´ekai imam kai ne´ena ¯donggo Ruma Isa ¯di sia¯doho .
41014011	Sia¯doho nawancuku neo adena ringa nggahi ede , ro sakena ¯dimambei piti ¯di ru´u ¯ba la Yudas . Edempara la Yudas tampu´ura ngupana ncai ¯di ¯donggokaina Ruma Isa ¯di dou-dou ma musu Ruma Isa .
41014012	¯Diwakatu sarambana ade Aruraja Roti Mawati ntau ¯Buha -- ¯diwakatu dou sambelena jimba Paskah -- anamori-anamori Ruma Isa so¯dina ¯di Sia , " Ta¯beku ne´e ¯ba Ita ¯di sadiakai ¯ba mada¯doho ngaha ra nono Paskah ¯di ru´u ¯ba Ita ? "
41014013	Edempara kau ¯ba Ruma Isa ¯dua dou ra¯di weki sia¯doho , " Laopu aka kota , ta aka sa¯bua dou mone ma wunga wa´a sa¯bua gandi mawara isi oi , ¯dima´eda angi la¯bo nggomi¯doho . ¯Batupu sia
41014014	¯di uma lu´ukai sia ro nggahipu ¯di dou mantau uma ede , ' So¯di ¯ba Pa Guru , ta¯beku hi¯di ru´u Pa Guru ro anamori¯doho-Na ¯di ngahakaina ngaha ra nono Paskah . ´
41014015	Dou ede ¯dimaturu teina nggomi¯doho sa¯bua ¯bili ta ese ma na´e . ¯Bili ede wa´ura ato , lengka la¯bo isina . Sadiapu sara´ana ta aka ¯di ru´u ndaita . "
41014016	Edempara anamori Ruma Isa ¯dua dou ede laona aka kota . Ta aka sia¯doho edana sara´ana ncihi ¯bune ranggahi ¯ba Ruma Isa . Edempara sadia ¯ba sia¯doho ngaha ra nono Paskah .
41014017	Aimanga¯dina , mai Ruma Isa la¯bo anamori¯doho-Na sampuru ¯dua .
41014018	Ro sia¯doho wunga doho ngahana , nggahi Ruma Isa , " Ringa ra kade´epu : sa¯bua dou ade weki nggomi¯doho , ma ngaha sama la¯bo Nahu ake ¯dima¯donggo Nahu ¯di dou-dou ma musu Nahu . "
41014019	Ringana ede , anamori-anamori Ruma Isa nda¯di ncoki poda adena . Edempara sa¯bua-¯bua dou tampu´u so¯dina ¯di Ruma Isa , " Tantu laina mada ranggahi ¯ba Ita ? "
41014020	Cambe ¯ba Ruma Isa , " Sia ede¯du sa¯bua dou ade weki nggomi¯doho ma sampuru ¯dua ake , ma ngaha sapingga la¯bo Nahu .
41014021	Poda Ana Manusia ¯dimamade ¯bune ratunti ade Alkitab . Pala nawancuku ihana dou ma¯donggo Ana Manusia ede ! Nancewi tahopu nggara dou ede wati parana ranggana ¯ba inana ! "
41014022	Wakatu sia¯doho wunga ngahana , Ruma Isa wehana roti ro do´a syukuna ¯di Ruma Hatalla . Edempara ¯bi´a-¯bi´a ¯ba Sia roti ede kai rima-Na , edempara mbeina ¯di anamori¯doho-Na ro nggahina , " Weha ro ngahara , ake sarumbu Nahu . "
41014023	Sawa´u ¯ba ede weha ¯ba Sia sa¯bua mo anggo . Do´a syuku ¯ba Sia ¯di Ruma Hatalla , edempara mbeina mo ede ¯di anamori¯doho-Na . Sawa´u ¯ba ede sara´a sia¯doho nonona anggo ede .
41014024	Sawa´u ¯ba ede nggahi Ruma Isa , " Akeku ra´a Nahu ma kasahana rasake Ruma Hatalla , ra´a ra¯boho ¯di ru´u dou mamboto .
41014025	Imbipu : Nahu wati ¯dimanono anggo ake wali , sampe ¯di wakatu Nahu nonoku anggo ma ¯bou sama-sama la¯bo nggomi¯doho ¯di Karaja´an Allah . "
41014026	Edempara sia¯doho rawana sa¯bua rawa roi ra wadi . Ro sawa´u ¯ba ede sia¯doho laona aka Doro to´i Zaitun .
41014027	Sawa´u ¯ba ede Ruma Isa nggahina ¯di sia¯doho , " Nggomi¯doho sara´a ¯dimarai tu´u wi´i Nahu . ¯Bara ade Alkitab ratunti , ' Ruma Hatalla ¯dimahade ompu jimba-Na , ro jimba-jimbana ¯dimarai ncengga-ncengga weki .
41014028	Pala sawa´u ¯ba Nahu ¯di kamori mbali , Nahu ¯dimalao ulu aka Galilea . "
41014029	" Wati , " cambe ¯ba la Petrus , " co´opu sia¯doho sara´a tu´u wi´ina Ita , pala mada wati . "
41014030	" Kawarapu , " nggahi Ruma Isa , " Aimanga¯di ake wa´u , sawatipu ¯ba koko janga ¯dua kali , nggomi tolu kali rungkamu sake ¯di Nahu . "
41014031	Cambe kapoda ¯ba la Petrus , " Co´opu mada pa¯buaku made sama-sama la¯bo Ita , mada wati ¯dimanggahi ¯ba one mada wati pataku Ita ! " Ro anamori-Na ma kalai nggahi ndede rauna .
41014032	Sia¯doho rongga aka sa¯bua hi¯di ngarana Getsemani , ro Ruma Isa nggahina ¯di anamori¯doho-Na , " Dohopu ta ake , Nahu malao do´a wa´u . "
41014033	Edempara rece ¯ba Ruma Isa la Petrus , la Yakub , ro la Yahya lao sama-sama la¯bo Sia . Sia tampu´ura iuna lalai ade ro darura adena .
41014034	" Lalai poda ade-Ku , " nggahi Ruma Isa ¯di sia¯doho , " ¯bune dou mane´e made iu-Ku . Midipu ta ake ro ¯bolapu ! "
41014035	Ruma Isa lao ¯do´o walina sato´i edempara sujuna awa dana ro do´ana . Ade do´ana raho ¯ba Sia nggara loasi aina iu ¯ba Sia wakatu susa ra ncoki ede .
41014036	" Ama , io Ama , " nggahi-Na , " wati wara ma daloa nda¯di ¯di ru´u ¯ba Ita Ama . Wehapu ncoki ra darura ake ¯di weki Mada . Pala aina ¯batu-Mu ne´e Mada malaisi rakane´e Ita , Ama . "
41014037	Sawa´u ¯ba ede lao mbali Ruma Isa ro edana anamori¯doho-Na wunga maruna . Nggahi Sia ¯di la Petrus , " Simon , mamaru nggomi ? Kone sajam mpoampa , nggomi wati wa´umu ¯bola ? "
41014038	Edempara Ruma Isa nggahi-Na ¯di sia¯doho , " Aina maru , ro do´apu loaku¯du nggomi¯doho wati iumu coba´a . Poda rohmu nane´eku karawi ma taho , pala nggomi¯doho wati sanggomu ¯bara tabe´a manusia ede namapu . "
41014039	Sakali wali Ruma Isa lao do´ana kai nggahi ma sama .
41014040	Sawa´u ¯ba ede mbali wali Sia ¯di anamori¯doho-Na ro edana sia¯doho mambui ngge´epu maruna , ¯bara sia¯doho na´ipiku eina . Edempara sia¯doho wati ¯badena auku ¯di pa¯bua nggahina ¯di Ruma Isa .
41014041	Wakatu Ruma Isa mbalina ¯di sia¯doho katolu kalikaina , nggahi Sia , " Mbui ngge´epu maru ro sanawamu nggomi¯doho ? Ncihira ! Wa´ura raka wakatuna Ana Manusia ¯di ¯donggo ¯di rima dou-dou madosa .
41014042	Tu´ura , mai ndai talao . Tiopu ! Dou ma ¯donggo Nahu ¯di dou-dou ma musu-Ku wa´ura mai ! "
41014043	Wakatu Ruma Isa mbuipu nuntuna , mai la Yudas , sa¯bua dou ¯di ade weki anamori-Na sampuru ¯dua ede . Masama-sama la¯bo sia mai rau mboto dou ma wa´a peda ro kapodo . Sia¯doho rakakai ¯ba dou-dou mana´ekai imam , guru-guru agama , ro dou-dou mana´ekai Yahudi .
41014044	La Yudas ma¯donggo Ruma Isa ¯di dou-dou ma musu Ruma Isa ede nawa´ura katantu sa¯bua tanda ¯di ru´u ¯ba dou¯doho ede . " Dou rangilu ¯ba mada , " nggahina ¯di dou¯doho ede , " Sia edeku dou-Na . Wa´u ra letopu Sia ro wa´apu Sia kai jaga katahopu . "
41014045	Wakatu mai la Yudas , sia lao raka lalona Ruma Isa ro nggahina , " Pa Guru ! " edempara ngilu ¯ba sia Ruma Isa .
41014046	Edempara dou-dou ma mai sama la¯bo la Yudas ede wa´u ra letona Ruma Isa .
41014047	Pala sa¯bua dou ¯di ade weki dou ma wara ta ede olona pedana ro fatina ada mana´ekai imam-imam sampe kompo fikona .
41014048	Edempara Ruma Isa nggahina ¯di dou¯doho ede , " Sa¯bua Nahu ake dou mada¯bae , sampe nggomi¯doho mai la¯bomu peda ro kapodo ¯di ne´emu wa´u ra leto Nahu ?
41014049	Sanai-nai Nahu mangoa ra tei ¯di Bait Allah ¯di tando nggomi¯doho , ro nggomi¯doho wati wa´u ra letomu Nahu . Pala poda nawa´ura pa¯bua nda¯di ¯bune ede , loaku¯du nda¯dina au ratunti ade Alkitab . "
41014050	Sara´a anamori-Na rai tu´u wi´ina Ruma Isa .
41014051	Sa¯bua dou sampela , ma cuma kani tembe ¯di ¯bontokaina sarumbuna , ¯batuna Ruma Isa . Dou-dou nane´eku wa´u ra leto sia ,
41014052	pala hori ¯ba sia tembena ede , edempara rai rondana .
41014053	Ruma Isa wa´a aka uma dou mana´ekai imam-imam . Ta aka sara´a dou mana´ekai imam , dou-dou mana´ekai Yahudi , ro guru agama wunga ka¯borona weki .
41014054	La Petrus ¯batu slandona Ruma Isa sampe lu´una ¯dei sarei uma dou mana´ekai imam-imam . Ta aka sia¯doho niruna afi sama-sama la¯bo dou-dou majaga .
41014055	Dou-dou mana´ekai imam ro samenana Mahkama Agama na´usahaku raka bukuti-bukuti ma kancara Ruma Isa loaku¯du ¯ba¯bukaina hukuma made ¯di weki Ruma Isa . Pala sia¯doho wati rakana kone sa¯bua bukuti rau .
41014056	Mboto dou sakasi ra´ou ¯dimambei sakasi cowa ¯di ru´u ¯ba Ruma Isa , pala sakasi rambei ¯ba sia¯doho wati samana sa¯bua la¯bo makalaina .
41014057	Edempara pila-pila dou sakasi tu´u ki¯di ro mbeina sakasi cowa ake ma¯boha Ruma Isa ,
41014058	" Mada¯doho ringamu dou ake manggahi , ' Nahu ¯dima¯dumba Bait Allah ake randawi ¯ba manusia , ro sawa´u ¯ba tolu nai , Nahu ¯dimatu´u makalai ma laina randawi ¯ba manusia . ' "
41014059	Pala nggahi ra eli ranggahi ¯ba dou-dou ede wati samana sa¯bua la¯bo makalai .
41014060	Edempara tu´u ki¯di dou mana´ekai imam-imam ¯di tando sia¯doho sara´a ro so¯dina ¯di Ruma Isa , " Sa¯bua Nggomi wati cambemu menana ralo´o ranggahi ¯di ru´u ¯ba Nggomi ? "
41014061	Pala Ruma Isa namidimpa . Sia wati cambena kone sampu´u . Edempara dou mana´ekai imam-imam ede so¯dina sakali wali ¯di Ruma Isa , " Sa¯bua Nggomi Sangaji Mambei salama , Ana Ruma Hatalla Mawancu Raso ? "
41014062	" Nahura Sia , " cambe ¯ba Ruma Isa , " ro nggomi¯doho sara´a ¯dima´eda Ana Manusia madoho tasa¯bae wana Ruma Hatalla Mawancu Kuasa ro namai ¯di ade apu ra¯di langi ! "
41014063	Nda¯di si´i-si´i ¯ba dou mana´ekai imam-imam kani ra lombo ndaina ro nggahina , " Wati paralu walina sakasi !
41014064	Nggomi¯doho mawa´ura ringa ¯ba ndaimu nggahi ra eli-Na ma ¯ba´a Ruma Hatalla . Ake auku kaputusamu ? " Kaputusa sia¯doho sara´a ¯ba one Ruma Isa mancara , ro patu ¯di hukum made .
41014065	Edempara pila-pila dou tampu´ura katufena Ruma Isa , ro ¯bonto ¯ba sia¯doho mada-Na ro ¯boena Sia , edempara nggahina , " Pehejapu , cou ma ¯boe-Mu ? " Dou-dou majaga rau topa rauna Ruma Isa .
41014066	Wakatu la Petrus mbuipu warana ¯di sarei , sa¯bua dou ada siwe dou mana´ekai imam-imam maina ¯di sarei ede .
41014067	Wakatu edana la Petrus mawunga niru afi , tio ka¯bae ¯ba sia pahu la Petrus ro nggahina , " Sa¯bua laina nggomi rau masama-sama la¯bo Isa dou Nazaret ede ? "
41014068	Pala wati mangaku ¯ba la Petrus , " Nahu wati ¯badeku ro wati loaku ka´ao auku aona nggahi nggomi , " nggahina ¯di ada dou ede . Edempara la Petrus laona aka ta¯da ncai na´e uma dou mana´ekai imam-imam ede . [ Wakatu ede koko lalo janga . ]
41014069	Eda wali ¯ba ada siwe ede la Petrus , ro nggahi walina ¯di dou-dou ta ede , " Sia romo sa¯bua dou ade weki sia¯doho ! "
41014070	Pala wati mangaku wali ¯ba la Petrus . Wati ntoina sawa´u ¯ba ede , dou-dou ta ede nggahi walina ¯di la Petrus , " Wati loana wati nggomi ede¯du sa¯bua dou ade weki sia¯doho , ¯bara nggomi dou Galilea ! "
41014071	Edempara la Petrus tampu´ura badare¯dena ro nggahina , " Nahu wati pataku dou ranggahi ¯ba nggomi¯doho ede ! "
41014072	Wakatu ede wa´u koko janga ka¯dua kalikaina . Ro la Petrus kawarana ¯ba one Ruma Isa wa´ura nggahina ¯di sia , " Sawatipu ¯ba koko janga ¯dua kali , nggomi tolu kali rungkamu sake ¯di Nahu . " Edempara la Petrus nangi sance¯di-nce¯dina .
41015001	Aimasi¯di-si¯di poda , sara´a mahkama Agama lu´u rau dou-dou mana´ekai imam , dou-dou mana´ekai Yahudi ro guru-guru agama mafaka roci-rocina . Ndante ¯ba sia¯doho Ruma Isa , sawa´u ¯ba ede wa´ana Sia ro ¯donggona ¯di Pilatus .
41015002	So¯di ¯ba Pilatus ¯di Ruma Isa , " Sa¯bua poda Nggomi sangaji dou Yahudi ? " " Ndedeku nggahi ¯ba ndaimu , " cambe ¯ba Ruma Isa .
41015003	Dou-dou mana´ekai imam mbotoku nggahina ¯di ¯ba¯bu ra lo´okaina Ruma Isa .
41015004	Edempara Pilatus so¯di walina ¯di Ruma Isa , " Sa¯bua wati ne´emu cambe ¯ba Nggomi ? Tiopu mboto poda ¯ba¯bu ra lo´o ranggahi ¯ba sia¯doho ¯di ru´u ¯ba Nggomi ? "
41015005	Pala Ruma Isa wati cambena kone sampu´u , nda¯dina Pilatus mbora akana .
41015006	¯Disanikina Aruraja Paskah , rabiasakai Pilatus nahoriku sa¯bua dou rabui ma ncihi ncao raka¯dale ¯ba dou mamboto .
41015007	¯Di ade uma bui , ade weki dou-dou mabaronta marahade dou wakatu ngango ra ngora , wara sa¯bua dou mangara la Barabas .
41015008	Mboto dou maka¯boro weki narahoku ¯di Pilatus loaku¯du sia hori weana sa¯bua dou rabui ¯bune ranginakai .
41015009	So¯di ¯ba Pilatus ¯di sia¯doho , " Sa¯bua mane´e nggomi¯doho , nahu mahori weamu sangaji dou Yahudi ede ¯di ru´u nggomi¯doho ? "
41015010	¯Bara Pilatus na¯badeku ¯ba one dou-dou mana´ekai imam ¯donggokaina Ruma Isa ¯di sia ¯bara hiana adena .
41015011	Pala dou-dou mana´ekai imam sa¯du´una dou mamboto loaku¯du rahona ¯di Pilatus hori wea la Barabas ¯di ru´u ¯ba sia¯doho .
41015012	Nda¯di nggahi wali Pilatus ¯di dou mamboto ede , " Nggara ndedesi , auku ¯di pa¯bua karawi ¯ba nahu ¯di dou rapehe ¯ba nggomi¯doho kai sangaji dou Yahudi ede ? "
41015013	Kanggica sia¯doho , " Salipu Sia ! "
41015014	" Pala auku rawi-Na ma´iha ra mada¯bae ? " so¯di ¯ba Pilatus . Edempara sia¯doho kanggicana ma´ipi na´e wali , " Salipu Sia ! "
41015015	Pilatus nane´eku kasana wea ade dou mamboto ede , edempara hori ¯ba sia la Barabas ¯di ru´u sia¯doho . Nda¯di kau ¯ba sia dou cambo Ruma Isa , edempara ¯donggona Ruma Isa ru´u ¯di salib .
41015016	Ruma Isa wa´a ¯ba tentara-tentara aka kanto pangadila ¯di asi gubernu . Edempara samenana tentara ou ka¯boro weki .
41015017	Edempara kakani kai ¯ba sia¯doho ¯di Ruma Isa jumba keta , ro ndawina songko sangaji kai sanga-sanga rui , sawa´u ¯ba ede tohona ese wawo tuta Ruma Isa .
41015018	Sawa´u ¯ba ede mbeina salam ¯ba sia¯doho ¯di Sia , " Io Sangaji dou Yahudi ! " nggahi sia¯doho .
41015019	¯Boe ¯ba sia¯doho tuta Ruma Isa kai tiki , edempara katufena Sia ro nemba ra sujuna ¯di tando Ruma Isa .
41015020	Sawa´u ¯ba kampa´a-mpa´akaina Ruma Isa , sia¯doho runcuna jumba keta ede , edempara kakani mbalikaina kani ndai-Na . Sawa´u ¯ba ede Sia wa´a kalosa ru´u ¯di salib .
41015021	¯Diwoha ncai pakasa ¯ba sia¯doho sa¯bua dou kau tundu wea haju salib Ruma Isa . Dou ede ncihi ncao ¯boupu ramaina ra¯di desa ne´e lao aka kota . ( Ngarana la Simon , dou Kirene -- ama la Aleksander ro la Rufus . )
41015022	Ruma Isa lao wa´a aka sa¯bua hi¯di ngarana Golgota , aona " Hi¯di Rangka " .
41015023	Ta ede sia¯doho ne´ena mbei ¯di Ruma Isa anggo ma campo la¯bo ¯dupa , pala Ruma Isa wati ne´ena nono anggo ede .
41015024	Sawa´u ¯ba ede salib ¯ba sia¯doho Sia , ro cengga-cenggana kani ra lombo Ruma Isa kai undina ¯di katantukaina ru´u cua-cua ndaina .
41015025	Salibkai Ruma Isa ede wakatu aimasi¯di ¯boe ciwi .
41015026	Ta ese salib-Na ratau tunti ma¯boha ¯ba¯bu ra lo´o ¯di ru´u ¯ba Ruma Isa , ede¯du : " Sangaji Dou Yahudi " .
41015027	Masama-sama la¯bo Ruma Isa salib rau ¯ba sia¯doho ¯dua dou parampo ; sa¯bua dou tawela wana-Na ro sa¯bua dou wali tawela ku´i-Na . [
41015028	Kai ndedena nda¯dira au ratunti ade Alkitab ; ede¯du : " Sia rawi´ikai ¯ba dou ede¯du dou-dou mada¯bae . " ]
41015029	Dou-dou ma lampa sai ta ede nawiri-wiriku tutana ro kasungge-sunggena Ruma Isa . Nggahi sia¯doho , " Oe , Nggomi ma ne´e ¯dumba Bait Allah ro mane´e tu´u mbaliku ade tolu nai .
41015030	Wajo londora ra¯di salib ede ro kasalamara weki ndai-Mu ! "
41015031	Ndede rauja dou-dou mana´ekai imam ro guru-guru agama kasungge-sunggena Ruma Isa . Sia¯doho nggahina ¯di sa¯bua la¯bo sa¯bua dou , " Sia nakasalamaku dou makalai , pala weki ndai-Na wati loana kasalama !
41015032	Nggara podasi Sia sangaji Israel , Sangaji Mambei salama , tahora ake Sia londona ¯di salib ede , loaku¯du eda ra´imbi ¯ba nami ¯di Sia ! " Dou-dou rasalib sama la¯bo Ruma Isa ede rau kasungge-sunggena Ruma Isa .
41015033	Wunga mbolo ninu , tolu jam ntoina sara´a dana ra rasa ede nda¯di rindi .
41015034	Ro wakatu ¯boe tolu aimambia , Ruma Isa kanggicana kai eli ma na´e , " Eloi , Eloi , lama sabakhtani ? " ede aona , " Io Ruma Hatalla-Ku , Io Ruma Hatalla-Ku , ¯ba¯bauku Ita tu´u wi´ikai-Mu Mada ? "
41015035	Pila-pila dou mawara ta ede ringana eli kanggica ede , ro nggahina , " Kade´epu , Sia ouna la Elia ! "
41015036	Sa¯bua dou ¯di ade weki sia¯doho roci-roci lao wehana wunta taka , edempara ¯detana ¯di ade anggo ngonco . Edempara wunta taka ede cakina ¯di sumpu satako haju , edempara ¯detana ¯di wiwi Ruma Isa , ro nggahina , " Ngena , mai ndai tatioku sa¯bua la Elia namai kalondoku Sia ¯di salib ede . "
41015037	Edempara Ruma Isa kanggicana , ro madena .
41015038	Satampa ratero ¯di ade Bait Allah ncipa ¯dua tampu´u ta ese malalo awana .
41015039	Perwira ma ki¯di ¯di tando salib ede , edana ¯buneku madena Ruma Isa . Nggahi Perwira ede , " Poda romo Dou ake Ana Ruma Hatalla ! "
41015040	Ta ede wara rau pila-pila dou siwe ma wunga ntanda sando´ona sara´ana ede . ¯Di ade wekina ede wara la Salome , la Maria Magdalena , ro la Maria ina la Yakub to´i ro la Yoses .
41015041	Sia¯doho ede¯du dou-dou siwe ma ¯batu ra mabantu Ruma Isa aipu Sia warana ¯di Galilea . Ro mboto rau dou-dou siwe makalai ta ede marawa´u mai aka Yerusalem sama-sama la¯bo Ruma Isa .
41015042	Tampu´ura nga¯di ai wakatu mai la Yusuf dou Arimatea . Sia anggota Mahkama Agama ma ¯di lia ra horoma . Sia rau wunga ngenana wakatu Karaja´an Allah . Ainaina ede ainaina ¯Disadiakai ( ede¯du ainaina sawatipu ¯ba ainaina Sabat ) . ¯Bara ndedena la Yusuf kai disana mai satandona ¯di Pilatus ro rahona timba Ruma Isa .
41015043	
41015044	Pilatus mbora akana ringa ¯ba one Ruma Isa nawa´ura made . Nda¯di kau ¯ba sia dou ou mana´ekai tentara ro so¯dina ¯di sia sa¯bua Isa wa´ura ntoi madena .
41015045	Sawa´u ¯ba ringana rangoa ¯ba perwira ede , Pilatus kauna la Yusuf weha timba Ruma Isa .
41015046	Edempara la Yusuf welina salolo kaena linen ma´alu ro sawa´u ¯ba kalondona timba Ruma Isa , salolo ¯ba sia kai kaena ede . Sawa´u ¯ba ede karu ¯ba sia timba ede ¯di ade sa¯bua rade ra ndawi ade doro wadu . Sawa´u ¯ba ede kiru ¯ba sia sa¯bua wadu na´e ¯di ¯bontokai ncai rade ede .
41015047	Wunga ede la Maria Magdalena ro la Maria ina la Yoses natio ka¯baeku ta¯bera karukai timba Ruma Isa .
41016001	Wakatu ainaina Sabat wa´ura kalalo , Maria Magdalena , Maria ina la Yakub , ro Salome lao welina marakani ¯di ru´u kaminakaina timba Ruma Isa .
41016002	Aimasi¯di-si¯di poda wakatu wontu liro , ainaina sarambakaina minggu ede , sia¯doho laona aka rade .
41016003	¯Diwoha ncai sia¯doho nggahina ¯di sa¯bua la¯bo sa¯bua dou , " Couku maloa bantu ndaita makiru peso wadu ¯bontokai karombo rade ? " ¯Bara wadu ede na´ipiku na´ena . Pala rongga sia¯doho ta ede edana wadu ede wa´ura kiru weki .
41016004	
41016005	Edempara sia¯doho lu´una ade rade ede . Ta¯deina ¯di wela wanana , eda ¯ba sia¯doho sa¯bua dou sampela ma kani jumba lanta ma wunga doho , ro we¯di sia¯doho .
41016006	Nggahi dou sampela ede , " Aina dahu ! Nahu ka¯badeku nggomi¯doho mangupaku Isa dou Nazaret rasalib ede . Sia wati warana ta ake . Sia nawa´ura mori mbali ! Tiopu , ake hi¯di ra karu kai ¯ba sia¯doho Sia .
41016007	Ake laora , karonggapu haba ake ¯di anamori¯doho-Na , ¯di la Petrus rau . Nggahipu , ' Sia malao ulu aka Galilea . Ta aka nggomi¯doho ¯dima´eda angi la¯bo Sia , ¯bune rawa´u nggahi-Na ¯di nggomi¯doho . ' "
41016008	Nda¯di sia¯doho losana ra¯di rade ede edempara raina ¯bara we¯di ra dahuna . Sia¯doho wati nggahina au-au ¯di cou-cou rau , ¯bara dahuna . [
41016009	Sawa´u ¯ba mori mbali Ruma Isa ra¯di madena , aimasi¯di-si¯di ¯di ainaina Minggu , Sia saramba-rambakaina katadana weki ¯di la Maria Magdalena . ( Ra¯di la Maria ede parana kalosa ¯ba Ruma Isa pidu roh seta . )
41016010	Edempara la Maria Magdalena lao ngoana manda¯di ede ¯di lenga-lenga Ruma Isa , ma wunga ncoki ade ranangi .
41016011	Pala wakatu ringa ¯ba sia¯doho ¯ba one Ruma Isa mori , ro ¯ba one la Maria mawa´ura eda Ruma Isa wati imbi ¯ba sia¯doho .
41016012	Sawa´u ¯ba ede Ruma Isa katadana weki ¯di anamori-Na ¯duana kai cara ma kalai . Ede nda¯dina aipu ¯dua dou ede wunga lampana lao aka sa¯bua kampo .
41016013	Nda¯di sia¯doho dula mbalina ro ngoana lampa rawi ede ¯dimakalai-laina . Pala sia¯doho wati imbina .
41016014	Cumpukaina , Ruma Isa katadana weki ¯di sampuru sa¯bua anamori-Na , wakatu sia¯doho wunga ngahana . Sia rojona sia¯doho ¯bara sia¯doho kura imbina ro na´ipiku tera tutana nda¯dina wati imbina ¯di dou-dou ma wa´ura eda ¯ba ndaina ¯ba one Ruma Isa mori .
41016015	Edempara Ruma Isa nggahina ¯di sia¯doho , " Laora aka sara´a dunia ro ngoa ra kahabapu Haba Mataho ma ramai ta Ruma Hatalla ede ¯di samenana ela manusia .
41016016	Dou ma wati imbi ¯di hukum . Pala dou ma imbi ro ¯dikandeu karaso , ¯dimasalama .
41016017	¯Dibukutikai ¯ba one sia¯doho imbina , dou-dou ede ¯dima¯baka kalosa roh seta kai ngara Nahu ; sia¯doho ¯dimanuntu ra nggahi kai bahasa-bahasa rawati ¯bade ¯ba ndai sia¯doho .
41016018	Nggara sia¯doho nentina sawa atao nonona racu , sia¯doho wati ¯dima´iha . Nggara sia¯doho tohona rimana ese wawo dou-dou ma supu , dou-dou ede ¯dimataho . "
41016019	Sawa´u ¯ba Ruma Isa nggahina la¯bo sia¯doho . Sia rahanta lao ese saroga . Ta aka Sia naparenta sama-sama la¯bo Ruma Hatalla .
41016020	Edempara anamori¯doho-Na lao ro ngoa ra kahabana haba ma ramai ta Ruma Hatalla ta¯be-¯be . Ro Ruma rau ¯batu karawi sama-sama la¯bo sia¯doho ro nakatadaku bukutina kai rawi ma¯bisa ra guna ¯ba one rakahaba ¯ba sia¯doho ede napodaku . ]
42001001	Teofilus ma ¯dese ra ntasa , Mboto dou marawa´u karawi tunti kataho ma¯boha lampa rawi ma wa´ura nda¯di ¯diwoha ndaita .
42001002	Tunti ¯ba sia¯doho ¯bune racaritana ¯di ndai ¯ba dou-dou ma eda madana lampa rawi manda¯di ede ra´aipu saramba wa´una , ro wa´u ¯ba ede ngoa ra kahabana .
42001003	Sawa´u ¯ba tio ka¯bae poda ¯ba mada ra´aipu saramba wa´una , wi´ikai ¯ba mada nataho ¯ditunti sa¯bua lapora ma taho ¯di ru´u ¯ba Ita .
42001004	Karawikai ¯ba mada ede , loaku¯du ¯bade ¯ba Ita ¯ba one au rawa´u ngoa ra tei ¯di Ita ncihi romo .
42001005	Aipu Herodes manda¯di sangaji dana ra rasa Yudea , waraku sa¯bua dou imam mangara la Zakaria . Sia lu´u rau ¯di golonga imam Abia . Ngara weina la Elizabet , londo ra mai imam rau .
42001006	Mori ra woko wei ra rahina ede nakasanaku ade Ruma Hatalla . ¯Duana ede nato´a sara´aku ¯di parenta ro Hukum Ruma kai kapoda ade .
42001007	Sia¯doho wati ntauna ana ¯bara la Elizabet nambonggi ro sia¯doho ¯duana wa´ura sama-sama tua .
42001008	¯Di sa¯bua ainaina , wakatu golonga Abia rakara wakatu la Zakaria kalampana rawi kai imam ¯ditando Ruma Hatalla .
42001009	Kai ra´undi , rabiasa kai karawi ¯ba imam-imam , la Zakaria ¯boha ¯dimalu´u ¯di ade Bait Allah ro ¯dimaka´a kamaya .
42001010	¯Di ade wakatu upacara ka´a kamaya , dou mamboto masambea ta ari lua .
42001011	Wunga wakatu ede mala´eka Ruma katadana weki ¯di la Zakaria . Mala´eka ede ki¯dina ¯di sa¯bae wana meja hi¯di ka´akai kamaya .
42001012	Wakatu eda ¯ba la Zakaria mala´eka ede , sia mbora akana ro dahu .
42001013	Pala nggahi mala´eka ede , " Aina dahu , Zakaria ! Ruma Hatalla wa´ura ringana do´amu . Weimu la Elizabet ¯dimanggana ana mone . Nggomi pa¯buapu tangara kai la Yahya ¯di sia .
42001014	Nggomi ¯dimaneo poda ademu ro mboto dou ¯dimaka¯dihi ade warakai ana dou ede peade !
42001015	Sia ¯dimanda¯di dou mana´ekai ntanda ¯ba Ruma , ro sia wati ¯dimanono anggo atao nono ¯dimawukai . Ratampu´u warana , sia ¯dikuasakai ¯ba Roh Allah .
42001016	Mboto dou Israel ¯di¯danda ra wa´a ¯ba sia mbali ¯di Ruma Hatalla , Ruma sia¯doho .
42001017	Sia ¯dimanda¯di dou ranggadu ¯ba Ruma ma tenggo ro makuasa ¯bune la Elia . Sia ¯dimakatahona ama la¯bo anana , ro dou ma wati to´a ¯di ¯dende kambalina ¯di ncai fiki ra kananu ma taho . Kai ndedena sia sadia weana ela Ruma ma wa´ura sadia ¯di ru´u Ruma .
42001018	" ¯Buneku ¯di¯badekai ¯ba mada ¯ba one lampa rawi ede ¯dimanda¯di ? " so¯di ¯ba la Zakaria ¯di mala´eka ede . " Mada wa´ura tua , ro wei mada wa´ura tua rau . "
42001019	Cambe ¯ba mala´eka ede , " Nahu ake Jibril . Nahu karawi wea ¯di ru´u Ruma Hatalla ro Sia ma rakakai nahu karongga haba mataho ake ¯di nggomi .
42001020	Au ranggahi nahu , ¯dimanda¯di rakasi wakatuna . Pala ¯bara nggomi wati imbimu , nggomi peade wati loamu nuntu ra nggahi ; nggomi ¯dimampongi sampe au ranggahi ¯ba nahu ede nda¯dina . "
42001021	Wunga ede , dou-dou mangena-ngena la Zakaria . Sia¯doho midi mena adena ¯ba¯bauku ntoikaina sia ¯di ade Bait Allah .
42001022	Ro wakatu losa sia , sia wati loana nuntu ra nggahi la¯bo sia¯doho . Sia mbeina isara kai rimana , ro ngge´empa mpongina . Nda¯di dou-dou na¯badera ¯ba one sia wa´ura edana ra ngoa ¯ba Ruma ¯di ade Bait Allah .
42001023	Sawa´u ¯ba nggori wakatuna karawi ¯di Bait Allah , Zakaria edempara lao dula ¯di umana .
42001024	Wati ntoina sawa´u ¯ba ede , la Elizabet weina na´e loko , edempara nggempena ¯di ade uma lima wura ntoina .
42001025	Nggahi sia , " Cumpukaina Ruma bantuna nahu ro kamborana maja nahu . "
42001026	Wakatu la Elizabet wa´ura na´e lokona ini wura , Ruma Hatalla kauna mala´eka Jibril lao aka Nazaret , sa¯bua kota ¯di dana ra rasa Galilea .
42001027	Jibril rakau lao ¯di dou siwe sampela , mangara la Maria . Dou siwe ede wa´ura so¯di angi la¯bo sa¯bua dou mangara la Yusuf , londo ra mai Sangaji Daud .
42001028	Mala´eka ede maina ¯di la Maria ro nggahina , " Taho ra ntai , nggomi rambei ¯ba Ruma bareka kai mataho poda ! Ruma masama-sama la¯bo nggomi ! "
42001029	Ringana nggahi mala´eka ede la Maria we¯di adena , nda¯dina so¯di-so¯di ¯ba adena auku aona salam ede .
42001030	Edempara nggahi mala´eka ede ¯di sia , " Aina dahu , Maria , ¯bara nggomi ¯dica´u ¯ba ade Ruma Hatalla .
42001031	Nggomi ¯dimana´e loko ro ¯dimanggana ana , ¯di pa¯bua ¯ba nggomi tangarakaipu Isa .
42001032	Sia ¯dimanda¯di ¯dese ra ntasa ro ¯ditangarakai Ana Ruma Hatalla Ma Wancu Na´e ¯Dese Ra Ntasa . Ruma Hatalla ¯di makanda¯dina Sia sangaji ¯bune Sangaji Daud , wa´i ra warona .
42001033	Ro Sia ¯dimanda¯di sangaji ¯di ade londo ra mai la Yakub santoi-ntoina ro Karaja´an-Na wati ¯dimacumpu . "
42001034	" Pala mada mbuipu sampelaku , " nggahi la Maria ¯di mala´eka ede , " ¯buneku loana nda¯di lampa rawi ede ? "
42001035	Cambe ¯ba mala´eka ede , " Roh Allah ¯dimamai ¯di nggomi , ro kuasa Ruma Hatalla ¯dimawara ¯di nggomi . ¯Bara ndedena ana ¯dimamai ede ¯dipehekai Raso , Ana Ruma Hatalla .
42001036	¯Di¯bademu : Elizabet , cina ra angimu ede wa´ura na´e loko ini wura , konena sia wa´ura tua ro nggahi dou ¯ba one sia nambonggiku .
42001037	¯Bara ¯diru´u Ruma Hatalla wati wara madaloa nda¯di . "
42001038	Edempara nggahi la Maria , " Mada ake ada Ruma ; co´opu nda¯dina ¯di mada ¯bune ranggahi ¯ba ita . " Edempara mala´eka ede tu´u wi´ina la Maria .
42001039	Roci sawa´u ¯ba ede , la Maria laona aka sa¯bua kota ¯di Yudea ¯di dana ra rasa doro .
42001040	Sia laona aka uma la Zakaria , ro wunga lu´una , sia mbeina salam ¯di la Elizabet .
42001041	Ro ndede ringa ¯ba la Elizabet salam la Maria , ana mawara ¯di ade loko la Elizabet ede rukuna . Edempara la Elizabet kuasakai ¯ba Roh Allah ,
42001042	edempara nggahina , " Nggomiku ma ipi mbei ¯ba Ruma bareka ¯di ade weki samenana dou siwe ! Taho ra ntai ¯diru´u ¯ba ana ¯di nggana ¯ba nggomi ede !
42001043	Cousi nahu ake nda¯di ina Ruma mai rakana nahu ?
42001044	Ndede ringa ¯ba nahu eli salam nggomi , ana ¯di ade loko nahu ruku ¯ba neo adena .
42001045	Taho ra ntika nggomi , ¯bara imbimu au ranggahi Ruma ¯di nggomi ede ¯dimanda¯di ! "
42001046	Nggahi la Maria , " Adeku maroi ra wadi Ruma ,
42001047	ro nawa ra sarumbuku maka¯dihi ade ¯bara Ruma Hatalla Makasalama weaku .
42001048	Sia kawarana nahu , ada-Na ma´awa ra tuna ! Tampu´u ake samenana bangsa manggahi nahu taho ra ntika .
42001049	¯Bara Ruma Hatalla Ma Wancu kuasa karawina lampa rawi mana´e ¯di nahu . Taho raso ngara-Na .
42001050	Sara´ana londo ra mai , Ruma nantau Rahama ¯di dou ma dahu ¯di Sia .
42001051	Kai rima-Na ma tenggo poda Sia cengga mbari mburana dou masombo , ro kakacona kananu sia¯doho .
42001052	Sangaji-sangaji kalondo ¯ba Sia ese wawo dohokaina ro dou ma´awa ra tuna ¯dika¯desena .
42001053	Dou mahi¯do ¯dipaha kambocu ¯ba Sia kai samenana mataho , dou mantau ra wara ¯di¯baka kalosa kai rima ntaru .
42001054	Sia bantu weana Israel ada-Na , ¯bune rasake randawi-Na ro wa´i ra waro ndaita .
42001055	Ruma wati nefana rasake-Na , Sia ncera ra mbura adena ¯di la Ibrahim ro londo ra maina sampe santoi-ntoina . "
42001056	Kira-kira tolu wura ntoina la Maria ngge´ena la¯bo la Elizabet , ede ampona dula sia aka umana .
42001057	Rakara wakatuna ¯diru´u ¯ba la Elizabet ¯di ngganakaina . Sia ngganana ana mone .
42001058	Dou-dou ¯dikompe ra peina ro cina ra angina maringa rahama Ruma ¯di la Elizabet , ro sia¯doho neo ade rauna .
42001059	Wakatu umu ana dou to´i ede waru nai , sia¯doho maina ¯dimasuna sia . Sia¯doho nane´eku tangara ana dou to´i ede kai la Zakaria ¯bune ngara amana ,
42001060	pala nggahi inana , " Wati ! Sia pa¯buaku ¯ditangarakai la Yahya . "
42001061	" Wati kone sa¯bua dou ¯di iwa ra wekimu mangara ndede , " nggahi sia¯doho ¯di sia .
42001062	Edempara kai isara , sia¯doho so¯dina ¯di la Zakaria , " La auku ¯di ne´emu tangarakai anamu ? "
42001063	La Zakaria rahona sa¯bua wadu tunti , edempara tuntina , " Ngarana la Yahya . " Sia¯doho sara´a midi mena adena .
42001064	Wakatu ede lalo la Zakaria loana nuntu ra nggahi wali ro roi ra wadina Ruma Hatalla .
42001065	Dou-dou ¯dikompe ra peina sara´a dahu , ro haba ede nawa´ura mbou ¯di sara´a dana ra rasa doro Yudea .
42001066	Sara´a dou ma ringa lampa rawi ede so¯di menana ¯ba adena , " ¯Dimanda¯di auku ana dou to´i ede peade ? " ¯Bara Ruma ma¯dende ra wa´a sia .
42001067	La Zakharaia , ama ana dou to´i ede , kuasakai ¯ba Roh Allah nda¯dina sia karonggana nggahi ra eli Ruma . Nggahi sia ,
42001068	" Mai ndaita roi ra wadiku Ruma , Ruma Hatalla bangsa Israel ! Sia wa´ura mai bantuna ela-Na ro hori kalosana ra¯di dosa sia¯doho .
42001069	Sia mbeina ndai makasalama ma tenggo poda , londo ra mai la Daud , ada-Na .
42001070	Ntoi poda wa´una kai ncai nabi-nabi raka¯dale-Na , Ruma wa´ura mbeina rasake-Na
42001071	¯dimakasalama ndai ra¯di musu ndaita ro ra¯di kuasa dou-dou ma daca´u ndaita .
42001072	¯Dikatadakaina rahama-Na ¯di wa´i ra waro ndaita , rasake-Na ma raso ede ¯di mbei-Na .
42001073	Sia sumpana ¯di la Ibrahim ama ndai , ro sakena ¯dimakasalama ndai ra¯di musu ndai , loaku¯du ndai wati dahu karawi ¯di ru´u Sia
42001074	
42001075	karawi ntuwu ¯di Sia ro kasana wea ade-Na santoi mori ndaita .
42001076	Nggomi , oe anaku , ¯dipehekai nabi Ruma Hatalla Ma Wancu ¯Dese Ra Ntasa . Nggomi ¯di nggadu ulu ¯dima´ulukai Ruma ¯dimahengga ulu ncai ¯di ru´u ¯ba Sia ,
42001077	¯dimakahaba rerona ¯di ela-Na ¯ba one sia¯doho ¯dikasalama , nggara Ruma Hatalla nawa´usira kangampu wea dosa-dosa sia¯doho .
42001078	¯Bara rahama ro kasi ade Ruma Hatalla Ruma ndai ; ¯dikasalamakaina ndai Sia maina . ¯Bune liro mawontu aimasi¯di ,
42001079	ndedeku Sia mbeina taroa-Na ¯di sara´ana dou ma mori ¯di ade rindikaina ro ¯didahukaina Sia ¯dende ra wa´ana ndaita ¯di ncai ma lao aka tahokaina . "
42001080	Ana la Zakaria ede nanaha na´e ro nanaha tenggo . Sia ngge´e ¯di so sarae , sampe rakakai wakatuna sia katadana weki ¯di bangsa Israel .
42002001	Aipu wakatu ede Kaisar Agustus maparenta sara´ana dou ¯di negara Karaja´an Roma dafta mena ngara ¯di ne´e sensus .
42002002	Sensus ma sarambakaina ake rakalampa aipu wakatu Kirenius manda¯di gubernu dana ra rasa Siria .
42002003	Sara´ana dou aipu wakatu ede lao ¯di ne´ena dafta ngara aka cua-cua kota ndai¯dohona .
42002004	La Yusuf rau tu´una aka Nazaret ¯di Galilea , lao aka Betlehem ¯di Yudea , hi¯di rawarakai Sangaji Daud ; ¯bara la Yusuf londo ra mai la Daud .
42002005	La Yusuf daftana ngarana ro la Maria dou so¯dina , ma wunga na´e loko .
42002006	Wakatu sia¯doho ¯di Betlehem rakara wakatuna la Maria ¯di ngganakaina .
42002007	Sia ngganana ana mone , anana ma sarambakaina . Ana dou to´i ede ralombokaina kanefe , edempara karuna ¯di ade hi¯di ngahakai binata mawara isi rapa ; ¯bara sia¯doho wati rakana hi¯di ¯di marukaina .
42002008	Wakatu aimanga¯di ede waraku ompu-ompu jimba ma wunga jagana jimba-jimbana ¯di so mpori ¯di dana ra rasa ede .
42002009	We¯di lalompa mala´eka Ruma katadana weki ¯di sia¯doho , ro kalea mataroa ra¯di Ruma makataroana sia¯doho , ro sia¯doho nawancuku dahuna .
42002010	Pala nggahi mala´eka ede , " Aina dahu ! ¯Bara maikai nahu ake mawa´a Haba Mataho ¯di ru´u ¯ba nggomi¯doho -- haba ma wancuku ¯di neokai ade ¯ba sara´ana dou .
42002011	Ainaina ake ¯di kota Daud wa´ura wara Sangaji Makasalamamu ede¯du Al Masih , Ruma .
42002012	Akeku tandana : Nggomi¯doho ¯dima´eda sa¯bua ana dou to´i ralombo kai kanefe , ro wunga maruna ¯di ade sa¯bua hi¯di ngahakai binata . "
42002013	We¯di lalompa mala´eka ede wara mboto mala´eka makalai mala¯bona , ma roi ra wadi Ruma Hatalla . Nggahi sia¯doho ,
42002014	" ¯Dese ra ntasa ¯di ru´u Ruma Hatalla ese langi ma ese poda ! Ro ese wawo dana , taho ra ntai ¯di ru´u manusia ma kasana ade Ruma ! "
42002015	Sawa´u ¯ba mala´eka-mala´eka tu´u wi´ina sia¯doho ro lao mbalina ¯di saroga , nggahi ompu-ompu jimba ede ¯di weki ndai ¯dohona , " Maira ndai talaoku aka Betlehem ro tatioku lampa rawi ma wa´ura nda¯di ede , rangoa ¯ba Ruma ¯di ndaita . "
42002016	Sia¯doho lao lalona , edempara edana la Maria ro la Yusuf , ro ana dou to´i ede mawunga maruna ¯di ade hi¯di ngahakai binata .
42002017	Wakatu eda ¯ba ompu-ompu jimba ana dou to´i ede , sia¯doho carita au ranggahi ¯ba mala´eka-mala´eka ma¯boha ana dou to´i ede .
42002018	Ro sara´ana dou namidi adena ringa carita ompu-ompu jimba ede .
42002019	Pala la Maria nawi´iku samenana ede ¯di adena ro kananuna .
42002020	Ompu-ompu jimba ede lao mbali aka so mpori ro roi ra wadina ro ka¯dese ra kantasana Ruma Hatalla , ¯bara samenana nawa´ura ringa ra eda , ncihi ncao ¯bune ranggahi ¯ba mala´eka .
42002021	Sawa´u ¯ba umu waru nai , ana dou to´i ede ¯di suna . Ro tangarakai ¯ba sia¯doho Isa , ngara rambei ¯ba mala´eka ¯di Sia sawatipu Sia warana ¯di ade loko ina-Na .
42002022	Rakara wakatuna la Yusuf ro la Maria kalampana lampa rawi karaso ¯batu hukum la Musa . Nda¯di sia¯doho wa´ana ana dou to´i ede aka Yerusalem ¯di¯donggo mbei ¯di Ruma .
42002023	¯Bara ¯di ade Hukum Ruma ratunti ndake , " Sanikina ana dou mone ma sarambakaina , pa¯buaku ¯di¯donggombei ¯di Ruma . "
42002024	Sia¯doho ne´e rau ¯donggo ra mbei koroba , ede¯du ¯dua mbua kampodu atao ¯dua mbua nasi dara mandara , ¯bune rakatantu ¯di ade Hukum Ruma .
42002025	Aipu wakatu ede ¯di Yerusalem wara sa¯bua dou mangara la Simeon . Sia dou mataho , ma dahu ¯di Ruma Hatalla ro mawunga ngena wakatu Ruma Hatalla makasalamana Israel . Roh Allah ma¯dende rawa´a sia ,
42002026	ro Roh Allah nawa´ura ngoa ¯di sia ¯ba one sia wati ¯dimamade sawatipu ¯ba edana Sangaji Mambei salama rasake ¯ba Ruma .
42002027	Kai ¯dende ra wa´a ¯ba Roh Allah , la Simeon lu´u ¯di ade Bait Allah . Wakatu ede la Yusuf ro la Maria wa´a kalu´una Ruma Isa , ma mbuipu to´i ede ¯dikarawikaina upacara raparenta ¯ba hukum Taurat .
42002028	Edempara la Simeon wehana ana dou to´i ede ro ce´ina , edempara roi ra wadina Ruma Hatalla ,
42002029	" Ake , Ruma , Ita wa´ura mbeimu rasake ¯ba Ita . Co´opu Ada-Mu ake made kai taho iu .
42002030	¯Bara wa´ura eda ¯ba ndaiku Makasalama ma ra¯di Ita .
42002031	Makasalama ede rasadia wea ¯ba Ita ¯di ru´u ¯ba sara´ana bangsa :
42002032	¯bune santika taroa ma kataroana ncai ¯di ru´u ¯ba bangsa-bangsa ma kalai , ¯dimamai ¯di Ita ; ede¯du taroa ma kamaina horoma ¯di ru´u ¯ba ela-Mu Israel . "
42002033	Ama ro ina ana dou to´i ede midi adena ringa au ranggahi ¯ba la Simeon ma¯boha ana sia¯doho .
42002034	La Simeon do´a mbeina bareka ¯di sia¯doho ro nggahina ¯di la Maria , ina ana dou to´i ede , " Ana dou to´i ake wa´ura ka¯dale ¯ba Ruma Hatalla ¯dimakalelina ro ¯dimakasalama mboto dou Israel . Sia ¯dimanda¯di tanda ra¯di Ruma Hatalla , ma ¯dimadaca´u ¯ba dou mamboto ,
42002035	ro kai ndedena henggara wekina isi ade sia¯doho . Ncoki ade ¯dimacaki ade ra lokomu ¯bune peda ma ngaha . "
42002036	Wara rauja sa¯bua dou nabi siwe mawa´ura tua poda . Ngarana la Hana , ana la Fanuel , ra¯di suku Asyer . Sawa´u ¯ba pidu mba´a nikana ,
42002037	la Hana nda¯di mbaru mboha , ro ake umuna waru mpuru upa mba´a . Watipu iu ¯ba sia tu´u wi´i Bait Allah . Aimarai aimanga¯di sia sambeana ta ede ¯di Ruma Hatalla kai do´a ro puasana .
42002038	Ncihi ncao wakatu ede rau sia maina , edempara roi ra wadina Ruma Hatalla ro nuntuna ma¯boha Ana dou to´i ede ¯di sara´ana dou mangena wakatuna Ruma Hatalla mahori kalosa Yerusalem .
42002039	Sawa´u ¯ba la Yusuf ro la Maria nggori karawina sara´a ¯di pa¯bua karawi ¯ba Hukum Ruma , sia¯doho dula mbalina aka Nazaret ¯di Galilea .
42002040	Ana dou ede nanaha na´e ro tenggo . Sia nawancuku loana ro Anugera Ruma Hatalla wara ¯di Sia .
42002041	¯Di sanikina mba´a dou matua Ruma Isa lao aka Yerusalem ¯di kandihakaina Ainaina Aruraja Paskah .
42002042	Ro aipu Ruma Isa umuna sampuru ¯dua mba´a , sia¯doho lao ¯di ndihakai ede ¯bune ranginakai .
42002043	Sawa´u ¯ba nggori ndiha ede sia¯doho dulana , pala Ruma Isa , Ana dou ede , mbuipu ngge´ena ¯di Yerusalem , ro ama ra ina-Na wati ¯badena .
42002044	Sia¯doho kacaina Sia ¯batu ¯di ade weki mamboto . Sawa´u ¯ba lampa sambia ai sia¯doho ampodena ngupa Sia ¯di ade woha iwa ra wekina ro dou-dou rapata ¯ba sia¯doho .
42002045	Pala sia¯doho wati rakana eda Sia , nda¯di sia¯doho dula mbali aka Yerusalem ngupana Sia .
42002046	Sawa´u ¯ba tolu nai rangupa , sia¯doho rakana eda Sia ¯di ade Bait Allah . Sia wunga doho kade´ena dou-dou guru agama ro mboto so¯dina .
42002047	Sara´a dou ma ringa Sia midi adena ¯bara ringana cambe-Na ma ipi loa .
42002048	Dou matua rauna midi adena eda Sia . Nggahi ina-Na ¯di Sia , " Ana , ¯ba¯bauku karawikai-Mu ake ¯di nami ? Ama ra Ina-Mu darura ade ¯ba ngupamu Nggomi ! "
42002049	Cambe ¯ba Ruma Isa , " ¯Ba¯bauku ama ra ina ngupakaimu Mada ? Sa¯bua wati ¯bade ¯ba ama ra ina ¯ba one Mada pa¯buaku wara ¯di ade uma Ama-Ku ? "
42002050	Pala sia¯doho wati loana ka´ao racambe ¯ba Ruma Isa .
42002051	Edempara Ruma Isa dula samana la¯bo sia¯doho lao aka Nazaret , ro to´ana ¯di sia¯doho . Samenana lampa rawi ede wi´i ¯ba ina-Na ¯dei adena .
42002052	Ruma Isa nanaha na´e ro nanaha loa timba ra lemba , ro meci ra ca´u ¯ba Ruma Hatalla ro ca´u ¯ba manusia .
42003001	Aipu mba´a kasampuru limakaina ¯di ade Pamarenta Kaisar Tiberius , Pontius Pilatus manda¯di gubernu ¯di Yudea , ro Herodes maparenta ¯di Galilea . Filipus ari la Herodes maparenta ¯di dana ra rasa Iturea ro Trakhonitis , la Lisanias maparenta ¯di Abilene .
42003002	Ma ¯bora mana´ekai imam-imam ede¯du Hanas ro imam Kayafas . ¯Dimba´ana ede Ruma Hatalla manuntu ¯di la Yahya , ana la Zakaria ¯di so sarae .
42003003	Nda¯di la Yahya lao ta¯be-¯be ¯di samenana dana ra rasa Sori Yordan ro karonggana haba ma ramai ta Ruma Hatalla . Nggahi nggao la Yahya , " Tobara ra¯di dosa-dosamu , ro nggomi pa¯buaku ¯dikandeu karaso , loaku¯du Ruma Hatalla kangampu weana nggomi . "
42003004	Ede ncihi ncao la¯bo ratunti ¯di ade buku Nabi Yesaya : Wara dou manggahi nggao ¯di so sarae , ' Sadiapu ncai ¯di ru´u Ruma , kapiripu ncai ¯di ru´u ¯ba Sia .
42003005	Sanikina dana makanco¯ba pa¯buaku ¯di umbu sanikina doro ra dorena ¯dikapiri . Ncai ma nteko pa¯buaku ¯dikarombo , ro ncai ma ¯dese ¯dei ¯dikapiri .
42003006	Dou-dou ¯disamenana dunia ¯dima´eda Ruma Hatalla makasalamana manusia ! ' "
42003007	Mboto dou mamai ¯di la Yahya mane´e ¯dikandeu karaso . Nggahi la Yahya ¯di sia¯doho , " Nggomi¯doho dou da¯bae ! Cou ma nggahi ¯ba one nggomi¯doho wati ¯boha ¯ba hukuma Ruma Hatalla ¯dimamai peade ?
42003008	Katadapu kai ruku ra rawimu ¯ba one nggomi¯doho wa´ura tobamu ra¯di dosa-dosamu ! Aina tampu´umu nggahi ¯ba one la Ibrahim ede¯du wa´i ra waromu . ¯Dikawaramu : Ra¯di wadu-wadu ake rau Ruma Hatalla naloaku kanda¯di londo ra mai ¯diru´u ¯ba la Ibrahim !
42003009	Ponggo wa´ura sadia ¯di¯bo´okai haju sampe awa-awa amuna . Sanikina fu´u haju ma wati loa mbua wua ma taho ¯di ¯bo´o ro ¯dipaki ¯di ade afi . "
42003010	" Nda¯di , auku ¯di pa¯bua karawi ¯ba mada¯doho ? " so¯di ¯ba dou-dou ¯di la Yahya .
42003011	Cambe ¯ba la Yahya , " Dou ma ntau ¯dua ndo´o ¯baju , pa¯buaku mbeina sando´o ¯di dou ma wati ntau ; ro dou ma ntau ngaha ra nono , pa¯buaku ¯dicenggana . "
42003012	Dou-dou mataki tagi bea mai rau ¯ba ne´ena kandeu karaso ¯ba la Yahya . So¯di ¯ba sia¯doho , " Pa Guru , auku ¯dipa¯bua karawi ¯ba mada¯doho ? "
42003013	Cambe ¯ba la Yahya , " Aina weha kancewimu au rawa´u katantu ¯ba pamarenta . "
42003014	Wara rauja tentara ma so¯di , " ¯Buneku mada¯doho ? Auku ¯di pa¯bua karawi ¯ba mada¯doho ? " Cambe ¯ba la Yahya , " Aina weha pakasa ¯di cou-cou rau ro aina rampamu pitina kai ¯ba¯bu ralo´omu mawati poda . Ncihimpa kai gajimu ! "
42003015	¯Diwakatu ede dou-dou tampu´ura so¯di-so¯dina , sa¯bua la Yahya Sangaji Mambei salama rangena ¯ba sia¯doho .
42003016	¯Bara ndedena la Yahya nggahina ¯di sia¯doho sara´ana , " Nahu kandeu karasoku nggomi¯doho kai oi , pala peade ¯dimamai dou ma ncewi na´e ntewi kaisi nahu . Kone hengga wea ai sapatu-Na nahu wati patuna . Sia ¯dimakandeu karaso nggomi¯doho kai Roh Allah ro afi .
42003017	¯Dirima-Na wara ¯doku ¯di mbe¯dikai samenana gando-Na sampe rasona . Gando ¯dika¯boro-Na ¯di ade jompa , pala sara´ana saroe ¯dika´a-Na ¯di ade afi ma wati loa made ! "
42003018	Ndedeku la Yahya ngoa ra tei katahona dou-dou kai mboto cara , aipu wakatu sia ngoa rerona Haba Mataho .
42003019	Pala Herodes , makuasa ¯di Galilea , rojo ¯ba la Yahya ma¯boha nika la¯bo la Herodias , wei arina , ro ma¯boha sara´a karawina ma da¯bae .
42003020	Pala la Herodes nanaha karawiku mada¯bae kai kalu´una la Yahya ¯di ade uma bui .
42003021	Sawa´u ¯ba nggori sara´ana dou¯doho ede kandeu karaso , Ruma Isa kandeu karaso rau . Ro wunga Sia sambeana , hengga weki langi ,
42003022	ro Roh Allah londo ese Sia ¯bune nasi dara . Edempara ringa eli Ruma Hatalla manggahi , " Nggomiku Ana-Ku meci ra ca´u ¯ba Nahu . Nggomi makasanana ade Nahu . "
42003023	Aipu wakatu Ruma Isa tampu´una karawi-Na , umu Sia takasi tolumpuru mba´a . Ranggahi dou , Sia ana la Yusuf , ana la Eli ,
42003024	ana la Matat , ana la Lewi , ana la Malkhi , ana la Yanai , ana la Yusuf ,
42003025	ana la Matica , ana la Amos , ana la Nahum , ana la Hesli , ana la Nagai ,
42003026	ana la Matat , ana la Matica , ana la Simei , ana la Yosekh , ana la Yoda ,
42003027	ana la Yohanan , ana la Resa , ana la Zerubabel , ana la Sealtiel , ana la Neri ,
42003028	ana la Malkhi , ana la Adi , ana Kosam , ana la Elmadam , ana la Er ,
42003029	ana la Yesua , ana la Eliezer , ana la Yorim , ana la Matat , ana la Lewi ,
42003030	ana la Simeon , ana la Yehuda , ana la Yusuf , ana la Yonam , ana la Elyakim ,
42003031	ana la Melea , ana la Mina , ana la Matata , ana la Natan , ana la Daud ,
42003032	ana la Isai , ana la Obed , ana la Boas , ana la Salmon , ana Nahason ,
42003033	ana la Aminadab , ana la Admin , ana la Arni , ana la Hezron , ana la Peres , ana la Yehuda ,
42003034	ana la Yakub , ana la Ishak , ana la Ibrahim , ana la Terah , ana la Nahor ,
42003035	ana la Serug , ana la Rehu , ana la Peleg , ana la Eber , ana la Salmon ,
42003036	ana la Kenan , ana la Arpakhsad , ana la Sem , ana la Nuh , ana la Lamekh ,
42003037	ana la Metusalah , ana la Henokh , ana la Yared , ana la Mahalaleel , ana Kenan ,
42003038	ana la Enos , ana la Set , Ana Adam , Ana Ruma Hatalla .
42004001	Ruma Isa kuasakai ¯ba Roh Allah wakatu Sia tu´u wi´ina Sori Yordan . Roh Allah ma¯dende ra wa´ana Sia lao aka so sarae .
42004002	Ta ede Sia coba ¯ba Ibilis upampuru nai ntoina . Santoi wakatu ede , Sia wati ngahana au-au . Nda¯di cumpukaina Sia iuna hi¯do .
42004003	Nggahi Ibilis ¯di Sia , " Nggara Nggomi ana Ruma Hatalla , kaupu wadu ake nda¯di roti . "
42004004	Cambe ¯ba Ruma Isa , " ¯Di ade Alkitab ratunti , ' Manusia wati loana mori kai roti mpoa . ' "
42004005	Edempara Ibilis lao wa´ana Ruma Isa aka hi¯di ma¯dese , ro ade sapi¯da mada Ibilis turu teina ¯di Sia sara´a ntau ra wara ¯di dunia .
42004006	" Sara´a kuasa ro ntau ra wara ake ¯di¯donggo ¯ba nahu ¯di ru´u Nggomi , " nggahi Ibilis ¯di Ruma Isa , " ¯bara sara´ana wa´ura mbei ¯di nahu ro nahu loa mbei ¯di cou-cou rau ¯di ne´e ¯ba nahu mbei .
42004007	Sara´ana ede ¯dimanda¯di ntau Nggomi , nggara Nggomi masuju nembasi nahu . "
42004008	Cambe ¯ba Ruma Isa , " ¯Di ade Alkitab ratunti , ' Nembapu Ruma Hatalla , Rumamu ro karawipu ¯di ru´u Siampa . ' "
42004009	Edempara Ibilis lao wa´ana Ruma Isa aka Yerusalem ro wi´ina Sia ese wawo ¯butu Bait Allah ro nggahina ¯di Sia , " Nggara Nggomi Ana Ruma Hatalla , babupu ta ake .
42004010	¯Bara ¯di ade Alkitab ratunti , ' Ruma Hatalla ¯dimakauna mala´eka-mala´eka-Na majaga kataho Nggomi . ´
42004011	Ro rau , ' Mala´eka-mala´eka ¯dimasakaka ao Nggomi kai rima sia¯doho , loaku¯du e¯di-Mu wati tudu ¯ba wadu . ' "
42004012	Cambe ¯ba Ruma Isa , " ¯Di ade Alkitab ratunti , ' Aina cobamu Ruma Hatalla , Rumamu . ' "
42004013	Sawa´u ¯ba Ibilis nggori cobana Ruma Isa kai mboto cara , sia tu´u wi´ina Ruma Isa ro ngenana wakatu ma taho .
42004014	Edempara Ruma Isa lao mbalina aka Galilea ; ro Sia kuasakai ¯ba Roh Allah . Haba ma¯boha weki ndai-Na wa´ura mbou rero ¯di dana ra rasa ede .
42004015	Sia ngoa ra teina ¯di uma-uma sambeakai , ro sara´ana dou maroina Sia .
42004016	Ruma Isa lao rauna aka Nazaret , hi¯di rakana´ekai Sia . ¯Di´ainaina Sabat , ranginakai-Na , Sia lao aka uma sambeakai . Sia tu´u ki¯di-Na ¯dimabaca Alkitab ,
42004017	ro rambei buku Nabi Yesaya . Sia henggana buku raluru ede , eda-Na ayat ake ,
42004018	" Roh Ruma wara ¯di Nahu , ¯bara Sia wa´ura hantana Nahu ¯dimbeina Haba Mataho ¯di ru´u ¯ba dou mancoki mori . Sia nggaduna Nahu ¯dimangoa dou mamboto ¯dihorikai dou rabui ro ¯dikatahokai dou mambuda ; ¯dimahori wea dou raka´iha wea morina
42004019	ro ¯dingoa ra kahaba maikai wakatu Ruma makasalama ela-Na . "
42004020	Ruma Isa luru mbalina buku ede , ro mbei mbalina ¯di dou mataki karawi ede , edempara dohona . Sara´ana dou ¯di ade uma sambeakai ede mantanda Sia .
42004021	Ro Ruma Isa tampu´u nuntu ra nggahina ¯di sia¯doho , ndake , " Ayat-ayat Alkitab ake ¯di ainaina ake na´nda¯dira wakatu nggomi¯doho ringamu . "
42004022	Nggahi ra eli rarenta ¯ba Sia nawancuku caruna , nda¯dina sia¯doho nawancuku ca´una ro ka¯dese ra kantasana Sia . Nggahi sia¯doho , " Sa¯bua laina Sia ake ana la Yusuf ? "
42004023	Edempara nggahi Ruma Isa ¯di sia¯doho , " Pasti nggomi¯doho makaniku pribahasa ake ¯di ru´u ¯ba Nahu , ' Dokte katahopu sarumbu ndaimu . Lampa rawi ma¯bisa ra guna ringa ¯ba nami rakarawi ¯ba Nggomi ¯di Kapernaum , karawi raupu ¯dikampo ra mporo ndai-Mu . ' "
42004024	Nggahi wali ¯ba Ruma Isa , " ¯Dikawaramu , wati wara nabi ¯dilia ra horoma ¯di kampo ra mporo ndaina .
42004025	Pala ringa ra kade´epu : Aipu jamana la Elia , aipu wati londo ura tolu mba´a ini wura ntoina , nda¯dira sarahi¯do poda ¯di sara´a dana ra rasa . Aipu wakatu ede wara mboto dou-dou siwe mambaru mboha ¯di Israel .
42004026	Konena ndede , Ruma Hatalla wati kauna la Elia lao aka sa¯bua dou siwe mbaru mboha ¯di ade weki dou-dou siwe mambaru mboha ede malaisi ¯di sa¯bua dou siwe mbaru mboha ¯di Sarfat ¯di dana ra rasa Sidon .
42004027	Ndede rauja aipu jaman Nabi Elisa wara mboto dou ¯di Israel masupu ncola , pala wati kone sa¯bua dou ¯di ade weki sia¯doho rakataho , selasi la Naaman dou Siria ede . "
42004028	Sara´a dou mawara ¯di uma sambeakai ede mbani poda wakatu ringana nuntu ra nggahi ede .
42004029	Sia¯doho tu´u ki¯dina edempara fou kalosana Ruma Isa ari mai ¯ba kota , ro wa´a-Na aka rengge doro ratu´ukai rasa sia¯doho . Sia¯doho nane´eku ¯dunggi lo´o Sia ¯di rengge ede .
42004030	Pala Ruma Isa losana ¯di dou mamboto ede edempara laona .
42004031	Edempara Ruma Isa laona aka kota Kapernaum ¯di Galilea . Ta aka Sia ngoa ra teina dou-dou ¯di ainaina Sabat .
42004032	Sia¯doho nawancuku ca´una eda cara Sia ngoa ra teina , ¯bara Sia nuntu ra nggahina kai wibawa .
42004033	Ta ede ¯di uma sambeakai wara sa¯bua dou rakuasakai ¯ba roh seta . Dou ede kanggica-nggicana ,
42004034	" Oe Isa , dou Nazaret , au ¯dine´e karawi ¯ba Nggomi ¯di nami ? Sa¯bua mai Nggomi ¯dimakaleli nami ? Nahu ka¯badeku cou Nggomi : Nggomi dou raso ranggadu ¯ba Ruma Hatalla ! "
42004035	" Midi ! " ¯baka ¯ba Ruma Isa ¯di roh seta ede . " Losapu ra¯di dou ake ! " Edempara roh seta ede ¯batena dou ede ¯di tando sia¯doho sara´ana , edempara losana ra¯di ade dou ede kai wati kapilina .
42004036	Sara´ana dou midi adena , ro nggahina ¯disa¯bua la¯bo sa¯bua dou , " Heba poda nggahi ra eli-Na . Kai wibawa ro kuasa , Sia kauna roh-roh seta ede losa , ro sia¯doho rau losana ! "
42004037	Edempara haba ma¯boha Ruma Isa mbou ¯di sara´a dana ra rasa ede .
42004038	Ruma Isa tu´u wi´ina uma sambeakai ede , edempara laona aka uma la Simon . Riana siwe la Simon wunga hengge sari´ina , ro dou-dou nangoaku lampa rawi ede ¯di Ruma Isa .
42004039	Ruma Isa laona aka hi¯di marukai ina ede , edempara ¯baka kalosana hengge sari´i ede . Hengge sari´i ede mbora , ro riana siwe la Simon tu´u lalona ro ka¯buana ngaha ra nono sia¯doho .
42004040	Wakatu nci´i liro , sara´ana dou lao wa´ana aka Ruma Isa cina ra angina ma wunga hina ¯ba mboto pahu supu . Ruma Isa tohona rima-Na ese cua-cua ndai sia¯doho ro katahona sia¯doho .
42004041	Roh-roh seta rau losa ¯di ade mboto dou , ro kanggica salahona , " Nggomiku Ana Ruma Hatalla ! " Pala Ruma Isa ¯bakana sia¯doho ro wati kauna nuntu sia¯doho , ¯bara sia¯doho na¯badeku Siaku Sangaji Mambei salama .
42004042	Wakatu tampu´u wontu liro Ruma Isa tu´u wi´ina kota ede edempara laona aka sa¯bua hi¯di ma lingi . Dou-dou tampu´ura ngupana Sia , ro wakatu eda ¯ba sia¯doho Sia , sia¯doho na´usahaku loaku¯du Sia aina tu´u wi´i walina sia¯doho .
42004043	Pala nggahi Ruma Isa , " Haba Mataho ma¯boha Karaja´an Allah ¯dipa¯bua kahaba rau ¯ba Nahu ¯di kota-kota makalai , ¯bara ru´u edeku Ruma Hatalla nggaduna Nahu ¯di dunia . "
42004044	¯Bara ndedena Ruma Isa hotobana ade uma-uma sambeakai ¯disara´a dana ra rasa Yudea .
42005001	¯Disa¯bua wakatu , Ruma Isa ki¯dina ¯dikengge Ndano Genesaret . Mboto dou macici weki ¯ba ne´ena ringa haba ma ramai ta Ruma Hatalla .
42005002	Eda ¯ba Ruma Isa ¯dua mbua sampa ¯dikengge ndano ede ; dou-dou mataki ngupa uta wa´ura londo ra¯di ade sampa-sampa ede ro wunga karasona ala sia¯doho .
42005003	Ruma Isa ne´ena ese sa¯bua sampa ¯di ade sampa mawara , ede¯du sampa la Simon . Edempara kauna la Simon runggi sampana ede ka¯do´o nari la¯bo kengge ndano . Ruma Isa dohona ¯di ade sampa ede ro ngoa ra teina mboto dou .
42005004	Sawa´u ¯ba nggori teina , nggahi Sia ¯di la Simon , " Karawe ca¯deipu , ro wurapu alamu ¯di wa´ukai uta . "
42005005	" Pak Guru , " cambe ¯ba la Simon , " sa¯bala ai mada¯doho karawi kapodamu ade , pala wati wara rakamu au-au ! Pala ¯bara kaukai ¯ba Ita , taho ; mada ¯dimawura ala wali . "
42005006	Sawa´u ¯ba sia¯doho karawina ede , sia¯doho mboto poda rakana uta sampe ala sia¯doho tampu´ura nci´ina .
42005007	¯Bara ndedena sia¯doho rahona bantu ¯di lenga¯dohona ¯di sampa ma kalai . Lenga¯dohona ede mai edempara sia¯doho sama-sama isina ¯dua mbua sampa ede ¯bini ¯ba uta sampe sampa-sampa ede ne´empara mimi .
42005008	Wakatu eda ¯ba la Simon ede , sia sujuna ¯ditando Ruma Isa , edempara nggahina , " Tu´u wi´ipu mada , Ruma ! ¯Bara mada dou madosa ! "
42005009	La Simon ro sara´a dou-dou ma sama-sama la¯bo sia namidi adena eda mboto uta rawa´u ¯ba sia¯doho .
42005010	Ndede rau la¯bo lenga-lenga la Simon , ede¯du la Yakub , ro la Yahya , ana-ana la Zebedeus . Nggahi Ruma Isa ¯di la Simon , " Aina dahu ! Tampu´u ake nggomi ¯dimanda¯di dou ma´ala dou . "
42005011	La Simon ro lenga¯dohona hintina sampa-sampa ede aka kengge ndano , sawa´u ¯ba ede tu´u wi´i sara´ana , edempara ¯batuna Ruma Isa .
42005012	¯Disa¯bua ainaina , Ruma Isa wara ¯di sa¯bua kota . Ta aka wara sa¯bua dou mone , sarumbuna ¯bini ¯ba supu ncola . Wakatu eda ¯ba sia Ruma Isa , sia sujuna ¯ditando-Na ro raho nembana , " Pa , nggara ngawasi Ita , Ita maloaku kataho mada ! "
42005013	¯Dama ¯ba Ruma Isa dou ede ro nggahina , " Nahu ngawa , tahora ! " Wakatu ede lalo supu dou ede mborana .
42005014	Edempara kanta ¯ba Ruma Isa ¯di dou ede ngoa rero lampa rawi ede kone ¯di cou-cou rau , nggahi-Na , " Laopu ¯di imam , ro rahopu sia ¯dimakapastina ¯ba one nggomi wa´ura taho . Edempara lao ¯donggo ra mbeipu koroba ¯bune rakaukai ¯ba la Musa , ¯di bukutikai ¯di dou-dou ¯ba one nggomi poda-poda wa´ura taho . "
42005015	Pala haba ma¯boha Ruma Isa nanaha mbou rero , ro mboto dou mamai ¯ba ne´ena ringa Sia ro sia¯doho ne´ena ¯dikataho wea supuna .
42005016	Sawa´u ¯ba ede Ruma Isa lao sambeana aka hi¯di ma lingi .
42005017	¯Disa¯bua ainaina wakatu Ruma Isa wunga ngoa ra teina , wara pila-pila dou Farisi ro guru-guru agama madoho ta ede . Sia¯doho ra¯di Yerusalem , ro ra¯di kota-kota ¯di Galilea ro Yudea . Kuasa Ruma wara ¯di Ruma Isa ¯dikatahokaina dou-dou masupu .
42005018	Aipu wakatu ede pila-pila dou mamai wa´a sa¯bua dou mamade ¯binci ma maru ese wawo dipi . Sia¯doho na´usahaku wa´a dou ede ¯di ade uma loaku¯du tohona sia ¯ditando Ruma Isa .
42005019	Pala ¯bara dou ma´ipi mboto ta aka , sia¯doho wati loana wa´a kalu´u . ¯Bara ndedena sia¯doho ampana sia ese wawo ¯butu uma . Edempara sia¯doho henggana gante , ro kalondona sia la¯bo dipina ¯ditando Ruma Isa ¯di woha dou mamboto ede .
42005020	Wakatu eda ¯ba Ruma Isa ndede na´e imbi sia¯doho , nggahi Sia ¯di dou ede , " Cina , dosamu wa´ura kangampu wea . "
42005021	Guru-guru agama ro dou-dou Farisi tampu´u nuntu ¯di sa¯bua la¯bo sa¯bua dou , " Cou dou ake , madisa ka¯bawa ra katuna Ruma Hatalla ? Cou ma loa kangampu wea dosa , selasi ndai Ruma Hatalla ? "
42005022	Ruma Isa na¯badeku raso¯di ¯ba sia¯doho . Nda¯di nggahi Sia , " ¯Ba¯bauku nggomi¯doho so¯di-so¯di ndedekaimu ¯dei ademu ?
42005023	¯Be mancewi mo¯da , nggahi , ' Dosamu wa´ura kangampu wea ´ , atao nggahi , ' Tu´ura ro lampara ! ´ ?
42005024	Pala ake Nahu ¯dimabukutina ¯di nggomi¯doho ¯ba one ese wawo dunia ake Ana Manusia mantau kuasa ¯dimakangampu wea dosa . " Edempara nggahi Ruma Isa ¯di dou mamade ¯binci ede , " Tu´ura , hantapu hi¯di marukaimu , ro lao dulara ! "
42005025	Rociku dou ede tu´u laona ¯ditando sia¯doho sara´ana , edempara hantana hi¯di marukaina , ro lao dula ro roi ra wadina Ruma Hatalla .
42005026	Sia¯doho sara´ana midi poda adena edempara roi ra wadina Ruma Hatalla . Ro kai ade madahu , nggahi sia¯doho , " ¯Bisa ra guna poda manda¯di ra´eda ¯ba ndai ¯di ainaina ake ! "
42005027	Sawa´u ¯ba ede Ruma Isa losa ro edana sa¯bua dou mataki tagi bea , mangara la Lewi , mawunga doho ¯di kantona . Nggahi Ruma Isa ¯di sia , " ¯Batupu Nahu . "
42005028	Tu´u ki¯di la Lewi ro tu´u wi´ina sara´ana ede , edempara lao ¯batuna Ruma Isa .
42005029	Sawa´u ¯ba ede la Lewi katu´una ndiha ¯di umana ¯di ru´u ¯ba Ruma Isa . Mboto dou mataki tagi bea ro dou-dou makalai ma¯batu ngaha sama-sama la¯bo sia¯doho .
42005030	Pila-pila dou Farisi ro guru-guru agama mawati ca´u , edempara nggahina ¯di anamori Ruma Isa , " ¯Ba¯bauku nggomi¯doho sara´ana ngaha ra nonokaimu la¯bo dou-dou mataki tagi bea ro dou-dou masampu ra nggele ? "
42005031	Cambe ¯ba Ruma Isa , " Dou ma wati supu wati paraluna dokte ; dou ma supumpa .
42005032	Nahu maiku laina ¯dima´ou dou-dou ma iu wekina wa´ura taho , malaisi dou-dou ma wa´ura dosa loaku¯du sia¯doho tobana ra¯di dosa-dosa sia¯doho . "
42005033	Nggahi dou-dou ¯di Ruma Isa , " Dou-dou ma¯batu la Yahya ro dou ma¯batu dou Farisi naca´u puasa ro sambea . Pala anamori¯doho-Mu nangaha ra nonoku . "
42005034	Cambe ¯ba Ruma Isa , " Sa¯bua nggomi¯doho maloaku kau puasa dou-dou mamai ¯di ndiha nika , salama ¯bunti mone mbuipu sama-samana la¯bo sia¯doho ? Tantu wati !
42005035	Pala ¯dimamai wakatuna ¯bunti mone ede ¯diweha ¯di sia¯doho . Wakatu edeku sia¯doho ¯di puasakaina . "
42005036	Edempara Ruma Isa caritana ¯di sia¯doho conto ra ibara ake , " Wati wara dou manempa ¯baju mpasa kai sato¯be ci ra¯di ¯baju ¯bouna . ¯Bara nakancipaku ¯baju ma ¯bou ede . Ndede walija ci ma ¯bou ede wati ncihi ncaona la¯bo ¯baju ma mpasa .
42005037	Ndede rau wati wara dou ma lua anggo ¯bou ¯di ade ka¯du¯du huri ma mpasa , ¯bara anggo ma¯bou ede ¯dimakancipa ka¯du¯du ede . Nda¯dina mboho anggo , ro ka¯du¯duna iha .
42005038	Anggo ma ¯bou pa¯buaku ¯dilua ¯di ade ka¯du¯du ma ¯bou rau .
42005039	Ndede rauja wati wara dou ma ne´e nono anggo ma¯bou sawa´u ¯ba nonona anggo mawa´ura ntoi . ' Anggo mawa´ura ntoi ede nancewi caruna , ' nggahina . "
42006001	¯Disa¯bua ainaina Sabat , wakatu Ruma Isa lampa saina oma gando , anamori¯doho-Na pokena gando . Sia¯doho rujuna gando ede kai rimana , edempara ngahana .
42006002	Pila-pila dou Farisi manggahi , " ¯Ba¯bauku nggomi¯doho sapakaimu hukum-hukum agama ndaita kai karawimu rakantakai ¯di ainaina Sabat ? "
42006003	Cambe ¯ba Ruma Isa , " Sa¯bua watipu baca ¯ba nggomi¯doho ma¯boha rakarawi ¯ba la Daud , aipu sia ro dou-dou ma¯batuna iu hi¯do ?
42006004	Sia lu´una ¯di ade Bait Allah ro wehana roti ma wa´ura ¯donggo ra mbei ¯di Ruma Hatalla , edempara ngahana . Wa´u ¯ba ede mbei rauna roti ede ¯di dou-dou ma¯batuna . Sapodakaina nggahi hukum agama ndaita , imam-imammpa maloana ngaha roti ede . "
42006005	Edempara nggahi Ruma Isa , " Ana Manusia nantau kuasa ¯di ainaina Sabat ! "
42006006	¯Disa¯bua ainaina Sabat ma kalaina , Ruma Isa lao ngoa ra teina ¯di uma sambeakai . Ta ede wara dou mamade ¯binci sa¯bae rimana .
42006007	Pila-pila dou guru agama ro dou Farisi mane´e ngupa rawi ncara Ruma Isa loaku¯du da´awana Sia . Nda¯di sia¯doho tio ka¯bae ncauna sa¯bua Sia nakatahoku dou ¯di ainaina Sabat .
42006008	Pala Ruma Isa na¯badeku kananu sia¯doho . Edempara nggahi Sia ¯di dou mamade ¯binci rimana ede , " Mai ki¯dipu ta tando ake ! " Dou ede tu´una , edempara ki¯dina ta ede .
42006009	Edempara Ruma Isa so¯dina ¯di dou-dou ma wara ta ede , " Nggahi agama , auku ¯di loa karawi ¯ba ndai ¯di ainaina Sabat ? Karawi mataho atao karawi ma´iha ? Kasalamaku dou atao ka´ihaku dou ? "
42006010	Tio heko ¯ba Ruma Isa ¯di dou sara´ana , edempara nggahina ¯di dou ede , " ¯Dalapu rimamu . " Dou ede ¯dalana rimana , ro rimana taho .
42006011	Pala guru-guru agama ro dou-dou Farisi ede nambani podaku , ro tampu´ura mafakana ma¯boha auku ¯dikarawi ¯ba sia¯doho ¯di Ruma Isa .
42006012	¯Diwakatu ede Ruma Isa tekana sa¯bua doro to´i ¯ba ne´ena do´a . Ta ede Sia do´ana ¯di Ruma Hatalla sa¯bala ai .
42006013	Wakatu wa´ura taroa ai , Sia ouna anamori¯doho-Na , edempara ka¯dalena sampuru ¯dua dou ¯di ade weki sia¯doho . Tangarakai ¯ba Sia sampuru ¯dua dou ede rasu-rasu . Sia¯doho ede¯du :
42006014	la Simon ( ¯dipehekai rau-Na la Petrus ) , ro la Andreas ari la Simon ; la Yakub ro la Yahya , la Filipus ro la Bartolomeus ,
42006015	La Matius ro la Tomas , la Yakub ana la Alfeus , ro la Simon ( ¯dipehe kai la Patriot ) ,
42006016	la Yudas ana la Yakub ro la Yudas Iskariot macumpukaina ma¯donggona ¯di dou-dou ma musu-Na .
42006017	Edempara Ruma Isa londona ¯di doro to´i ede sama-sama la¯bo rasu-rasu ede , edempara midi ro ki¯dina ¯di sa¯bua hi¯di ma piri . Ta ede wara mboto poda anamori-Na ma kalai ro mboto dou ma ramai ta¯be-¯be ¯di sara´a Yudea , Yerusalem , ro kota-kota Tirus ro Sidon ma ¯dikengge moti .
42006018	Sia¯doho maina nane´eku ringa Ruma Isa , ro ¯dikataho ra¯di supu-supu sia¯doho . Sia¯doho ralu´ukai ¯ba roh seta mai rauna ro ¯dikataho wea .
42006019	Sara´ana dou na´usahaku ¯dama Ruma Isa , ¯bara wara kuasa ma losa ¯di sarumbu-Na ma kataho sia¯doho sara´ana
42006020	Ruma Isa ntandana anamori¯doho-Na edempara nggahina , " Taho ra ntikara nggomi¯doho dou-dou mancoki mori , ¯bara nggomi¯doho ede¯du anggota ela Karaja´an Allah .
42006021	Taho ra ntikara nggomi¯doho ma hi¯do ake ; nggomi¯doho ¯dipaha kambocu ! Taho ra ntikara nggomi¯doho ma nangi ake ; nggomi¯doho ¯dimahari !
42006022	Taho ra ntikara nggomi¯doho nggara ¯didaca´u ¯ba dou , wati tarima ao ¯ba dou , ¯dika¯bawa ra katuna ro rafitina ¯bara Ana Manusia !
42006023	Nabi-nabi aipu jamana mantoi rakarawi ¯bune ede rau . Nggara nda¯disi lampa rawi ede pa¯buapu nggomi¯doho neo ade ro joge ka¯dihipu ademu , ¯bara nana´eku ufamu rasadia wea ¯di ru´u ¯ba nggomi¯doho aka saroga .
42006024	Pala ihara nggomi¯doho ma ntau ra wara ake ; ¯bara nggomi¯doho wa´ura iumu mori macaru !
42006025	Ihara nggomi¯doho ma mbocu ake ; ¯bara nggomi¯doho ¯dimasarahi¯do ! Ihara nggomi¯doho ma hari wakatu ake ; ¯bara nggomi¯doho ¯dimancoki ade ro manangi !
42006026	Ihara nggomi¯doho , nggara sara´ana dou maroimu ; ¯bara ndede rauja wa´i ra waro sia¯doho naroiku nabi-nabi palasu jaman mantoina . "
42006027	" Pala ¯di ru´u ¯ba nggomi¯doho maringa ra kade´e nggahi Nahu wunga ake , Nahu mangoa wi´imu ake : meci ra ca´upu musu-musumu , ro karawipu mataho ¯di dou-dou ma daca´umu .
42006028	Do´a mbeipu bareka ¯di dou-dou ma sumpa ka´ihamu , ro do´a weapu ¯di dou-dou ma iha ¯di nggomi .
42006029	Nggara natopasi ¯ba dou rawemu ma sa¯bae , co´opu sia topana rawemu ma sa¯bae rauna . Naweha rampasi jumbamu , mbei raupu ¯bajumu .
42006030	Narahosi ¯ba dou au-au ¯di nggomi , mbeipu ede ¯di sia ; ro narampasi ntaumu , aina raho mbalimu .
42006031	Karawipu mataho ¯di dou makalai ¯bune ¯di ne´e ¯ba nggomi¯doho karawi ¯ba dou ¯di weki ndaimu .
42006032	Nggara nggomi¯doho mameci ra ca´usi dou mameci ra ca´u nggomi¯doho mpoa , auku ¯di rakamu ? Dou madosa rau nameci ncauku ¯di dou-dou ma meci ra ca´u sia¯doho !
42006033	Ro nggarasi nggomi¯doho karawimu mataho ¯di dou-dou ma karawi mataho ¯di nggomi¯doho mpoa , aujaku ¯di rakamu ? Dou madosa rau nakarawi ¯bune ede !
42006034	Ro nggomi¯doho nggara mambeisi sepe piti ¯di dou-dou ma wa´u mbei cepe mbali , aujaku ¯di rakamu ? Dou madosa rau nambeiku sepe piti ¯di dou madosa , edempara naraho mbaliku !
42006035	Sapodakaina laina ndede ! Pala nggomi¯doho ndakeku pa¯buapu meci ra ca´u musumu ro karawipu mataho ¯di sia¯doho . Nggomi¯doho pa¯buaku mbeimu sepe , ro aina kade´emu ¯di mambali . Makarawisi ¯bune ede , ufamu ¯dimana´e ro nggomi¯doho ¯dimanda¯di ana-ana Ruma Hatalla Ma Wancu ¯Dese Ra Ntasa . ¯Bara Ruma Hatalla nataho adena ¯di dou-dou ma dantau tarima kasi , ro ¯di dou ma iha rau .
42006036	Pa¯buapu nggomi¯doho kasi ade angi ¯bune Amamu makasi ade rau ! "
42006037	" Aina kancaramu dou makalai , ¯ba¯baina ndai nggomi¯doho wati ¯dikancara ¯ba Ruma Hatalla . Aina hukumu dou makalai , loaku¯du ndai nggomi¯doho wati ¯dihukum ¯ba Ruma Hatalla . Kangampu weapu dou makalai , loaku¯du Ruma Hatalla rau makangampu wea nggomi¯doho .
42006038	Mbeipu ¯di dou makalai , loaku¯du Ruma Hatalla rau mambei nggomi ; nggomi¯doho ¯dimatarima rambei maremba-remba ma wa´ura taka rase ¯di ru´u nggomi¯doho . ¯Bara taka rakana ¯ba nggomi¯doho ¯di ru´u ¯ba dou makalai ¯di kani ¯ba Ruma Hatalla ¯di ru´u nggomi¯doho . "
42006039	Edempara Ruma Isa caritana ¯di sia¯doho conto ra ibara ake , " Nggara dou mambuda ma¯dende ra wa´a dou mambuda ma kalaina , pasti ¯duana ede ¯dimama¯bu ade lapa .
42006040	Wati wara anamori ma ese mai ¯ba guruna . Pala anamori ma wa´ura nggori sakolana , ¯dimanda¯di sama ¯bune guruna .
42006041	¯Ba¯bau nggomi¯doho loakaimu eda fai haju ade isi mada cina ra angimu , pala haju balo ¯di ade isi mada ndaimu wati tio ka¯baemu ¯ba nggomi¯doho ?
42006042	¯Buneku loamu nggahi ¯ba nggomi¯doho ¯di cina ra angimu , ' Mai , cina , nahu ¯dimakalosana fai haju ede ¯di ade isi madamu , ' sapodakaina ¯di ade mada ndaimu wara haju balo mawati loamu eda ? Oe maca´u coro-coro ! Kalosa wa´upu haju balo ma wara ¯di isi mada ndaimu . Ede ampomu loa eda ka¯bae ¯ba nggomi¯doho ro loamu kalosa fai haju ¯di ade isi mada cina ra angimu . "
42006043	" Fu´u haju ma ngawa wati mbuana wua ma iha . Ndede rauja fu´u haju ma wati ngawa wati mbuana wua ma taho .
42006044	Sanikina fu´u haju mapataku ¯di wuana . Humpa rui wati mbuana wua ara , ro mpori rui wati mbuana wua anggo .
42006045	Dou ma taho nakalosaku lampa rawi mataho ¯bara adena rembakai ¯ba rawi mataho . Dou ma iha nakalosaku lampa rawi ma´iha ¯bara adena ¯bini kai ¯ba rawi ma iha . ¯Bara au rarenta ¯ba asa edeku ma remba ra¯di adena . "
42006046	" ¯Ba¯bauku nggomi¯doho oukaimu Nahu , ' Ruma , Ruma , ' pala wati karawimu au rangoa ra rakaukai ¯ba Nahu ¯di nggomi¯doho ?
42006047	Ro couku loa ¯di kasamakai ¯ba ndai dou ma mai ¯di Nahu , ro ringa rakade´ena nggahi Nahu , ro karawina -- Taho Nahu ¯di mateina ¯di nggomi¯doho -- .
42006048	Sia ¯bune dou ma wunga tu´u uma mangari ka¯dei poda-podana , edempara ndawina dasa ese wawo wadu . Wakatu mai mbere ro oi ¯di sori mai ncorana uma ede , uma ede wati wa´una kinda ¯ba mbere , ¯bara wa´ura tu´u ese wawo dasa ma tenggo .
42006049	Pala dou ma ringa ra kade´e nggahi ra eli Nahu ro wati karawina , ede¯du ¯bune sa¯bua dou ma tu´u uma wati kanina dasa . Namaisi mbere ma¯boha uma ede , uma ede nandumba ; ro na´ipiku ihana ! "
42007001	Sawa´u ¯ba nggori nggahi ra nuntu-Na lampa rawi ede ¯di dou mamboto , Ruma Isa laona aka Kapernaum .
42007002	Ta ede wara perwira Roma ma ntau ada ma´ipi podaku ¯di mecina . Adana ede nasupuku ro nane´era made .
42007003	Wakatu perwira ede ringana ma¯boha Ruma Isa , sia kauna pila-pila dou mana´ekaina dou Yahudi lao raka Sia ¯dimaraho loaku¯du Sia maina ro kataho adana .
42007004	Wakatu ronggara aka Ruma Isa , dou-dou ede raho nembana loaku¯du Sia bantuna perwira ede . " Perwira ake patu ¯dibantu ¯ba Ita , " nggahi sia¯doho ¯di Ruma Isa ,
42007005	¯bara sia nawancuku meci ra ca´una bangsa ndaita ro wa´ura katu´una uma ¯di sambeakai mada¯doho . "
42007006	Edempara Ruma Isa lao sama-samana la¯bo sia¯doho . Wakatu Ruma Isa ne´empara rongga ¯di uma ede , perwira ede kauna lenga¯dohona lao raka Sia ¯di ne´ena ngoa , " Ita aina kasusa weki laomu aka uma mada . Mada wati patuna ¯dimatarima ao Ita ¯di uma mada .
42007007	¯Bara ndedena ndai mada wati disaku mai satando ¯di Ita . Nda¯di takau to´ipu ¯diloakaina ada mada nda¯di taho .
42007008	¯Bara mada rau oko ¯diparenta dou ese mai ¯ba mada ro awa mai ¯ba mada wara rauja tentara-tentara ma pa¯buaku okona ¯di parenta mada . Nggara kausi ¯ba mada ¯di tentara , ' Lao ! ' sia rau nalaoku ; ro nggahisi ¯ba mada ¯dimakalaina , ' Maipu ta ake ! ' sia namaiku . Ro kausi ¯ba mada ada mada , ' Karawipu ake ! ' sia rau nakarawiku . "
42007009	Ruma Isa namidi adena ringa ede . Sia tambarina ro nggahina ¯di dou mamboto ma wunga lampa ¯batu-Na , " Heba poda dou ake . Kone ¯di ade woha dou Israel watipu raka eda ¯ba Nahu imbi ma¯dei ¯bune ake ! "
42007010	Wakatu dou rakakai ede dula mbali aka uma perwira ede , adana ede wa´ura taho .
42007011	Wati ntoina sawa´u ¯ba ede , Ruma Isa laona aka kota Nain . Anamori¯doho-Na ro dou mboto lao sama la¯bo Sia .
42007012	Wakatu Ruma Isa rongga aka ta¯da lawa kota , dou-dou mawunga lao otona dou mamade ari mai ¯ba kota . Ma made ede¯du ana dou mone , anana makese weki ¯ba dou siwe mbaru mboha . Mboto dou kota ma´otona ina ede .
42007013	Wakatu eda ¯ba Ruma Isa dou siwe mbaru mboha ede , Sia kasi adena ¯di sia , edempara nggahina , " Aina nangimu , Ina ! "
42007014	Edempara Ruma Isa lao ¯denina ¯di dou mamade ratundu ede ro ¯damana . Edempara dou-dou matundu ede midina . Nggahi Ruma Isa , " Oe ana mone , Nahu makau nggomi tu´u ! "
42007015	Ana dou mone ma wa´ura made ede , tu´u dohona ro tampu´ura nuntu ra nggahina . Edempara ¯donggo mbei ¯ba Ruma Isa ana dou mone ede ¯di inana .
42007016	Sara´ana dou dahu ro tampu´ura roi ra wadina Ruma Hatalla . Nggahi sia¯doho , " Sa¯bua dou nabi ma na´e wa´ura mai ¯di ade woha ndaita ! Ruma Hatalla wa´ura mai ¯dimakasalama ela-Na ! "
42007017	Haba ma¯boha Ruma Isa ake wa´ura mbou ¯di sara´a Yudea ro ¯di dana ra rasa ¯dikompe ra peina .
42007018	Anamori la Yahya mangoa ¯di la Yahya sara´a manda¯di ede . Edempara la Yahya ouna ¯dua dou anamorina .
42007019	Edempara kauna sia¯doho lao ¯di Ruma Isa ro so¯di , " Sa¯bua Ita ¯dimamai ¯bune rasake ¯ba Ruma Hatalla , atao pa¯buaku mada¯doho ngena dou makalai ? "
42007020	¯Dua dou anamori la Yahya ede laona ¯di Ruma Isa ro nggahina santa¯beta " Yahya Mataki kandeu karaso dou makau mada¯doho so¯di ¯di Ita , sa¯bua Ita dou ¯dimamai rasake ¯ba Ruma Hatalla , atao pa¯buaku mada¯doho ngena dou makalai ? "
42007021	Wakatu ede , Ruma Isa katahona mboto dou , ro ¯baka kalosana mboto roh seta ro kanda¯dina dou mambuda loa eda .
42007022	Nda¯di cambe ¯ba Ruma Isa , " Lao dula mbalipu ¯di la Yahya ro ngoapu au raringa ro ra´eda ¯ba nggomi¯doho : dou mambuda naloa eda , dou mamade ¯binci naloa lampa , dou ma supu ncola nataho , dou mampinga naringa , dou mamade namori mbali , ro Haba Mataho ma ramai ta Ruma Hatalla ¯dingoa ra kahaba ¯di dou-dou mancoki mori .
42007023	Taho ra ntika ¯di ru´u ¯ba dou ma wati wara alasa ¯didaca´ukaina Nahu . "
42007024	Sawa´u ¯ba lao dou-dou rakakai ¯ba la Yahya ede , Ruma Isa tampu´u nuntu ra nggahi-Na ¯di dou mamboto ma¯boha la Yahya , nggahi-Na , " Nggomi¯doho laomu ¯di so sarae , auku lao tiomu ? Sa¯bua salela mpori ra´ewu ¯ba angi ?
42007025	Nggomi¯doho laomu auku lao tiomu ? Sa¯bua dou-dou ma ntika kaniro ? Dou-dou ma ntika kani ro ma caru mori nangge´e ¯di asi !
42007026	Nda¯di , nggomi¯doho losamu auku lao tiomu ? ¯Dimatio sa¯bua dou nabi ? Ncihi , mala ncewi ese mai ¯ba nabi .
42007027	¯Bara la Yahya edeku aona ranggahi ¯di ade ayat Alkitab ake , ' Akeku dou ranggadu ¯ba Nahu , ' nggahi Ruma Hatalla , Nahu ¯dimanggadu ulu sia ntewi kaisi Nggomi , loaku¯du sia ¯dimahengga ulu ncai ¯di ru´u ¯ba Nggomi ! ' "
42007028	" ¯Dikawaramu , " nggahi Ruma Isa wali , " ¯di dunia ake watipu warana dou ma ncewi na´e ntewi kaisi la Yahya Mataki kandeu karaso dou . Pala dou ma to´i poda ¯di ade weki ela Karaja´an Allah , nancewi na´e ntewi kaisi la Yahya Mataki kandeu karaso dou . "
42007029	Sara´ana dou -- lu´u rau dou-dou mataki tagi bea -- maringana Ruma Isa manggahi lampa rawi ede ; sia¯doho edeku dou-dou mawa´ura to´a rakaukai ¯ba Ruma Hatalla ro ngawana ¯dikandeu karaso ¯ba la Yahya .
42007030	Pala dou-dou Farisi ro guru-guru agama wati ngawana tarima rania ¯ba Ruma Hatalla ¯di ru´u ndai sia¯doho . Sia¯doho wati ngawana ¯dikandeu karaso ¯ba la Yahya .
42007031	Edempara Ruma Isa nuntu ra nggahi walina , nggahi-Na , " Kai auku ¯dintewikai ¯ba Nahu dou-dou jamana ake ? ¯Bune auku sia¯doho ede ?
42007032	Sia¯doho ¯bune ¯dambe-¯dambe to´i ma doho ¯di amba ; sakalompo dou manggahi nggao ¯dimakalaina , ' Nami marawa rawa ¯di ka¯dihi kai ade ¯diru´u ¯ba nggomi¯doho , pala nggomi¯doho wati ngawamu tari ! Nami rawamu rawa ¯dincokikai ¯ba ade nggomi¯doho , ro nggomi¯doho wati nangimu ! ´
42007033	La Yahya Mataki kandeu karaso dou maina -- sia puasana ro wati nonona anggo -- ro nggahi nggomi¯doho , ' Sia ralu´ukai ¯ba seta ! ´
42007034	Ana Manusia maina -- Sia ngaha ra nonona -- edempara nggahi nggomi¯doho , " Tiopu dou aka ! Na´e ngahana , naca´u mawu , lenga dou mataki tagi bea ro lenga dou madosa . ´
42007035	Kone ade ndedekaina , timba ra lemba Ruma Hatalla wa´ura wara pahuna ¯di ade sara´ana dou ma tarimana . "
42007036	Sa¯bua dou Farisi , mangara la Simon , ma´unda Ruma Isa mai ngaha ¯di umana . Ruma Isa lao aka umana ro doho ngahana .
42007037	¯Di kota ede wara rauja sa¯bua dou siwe ma mori ¯bini ¯ba dosa . Wakatu ringa ¯ba sia ¯ba one Ruma Isa wunga ngahana ¯di uma dou Farisi ede , sia mai wa´ana sa¯bua boto marmar mawara isi mina mengi .
42007038	Sia ki¯dina ¯dikontu Ruma Isa kompe e¯di-Na ro nangi ¯becana e¯di Ruma Isa kai oi madana . Edempara e¯di Ruma Isa osa kamangona kai honggona edempara ngiluna ro luakaina mina mengi .
42007039	Wakatu dou Farisi ma ra´unda Ruma Isa edana lampa rawi ede , nggahi sia ¯dei adena , " Nggarasi dou ake nabi , tantu na¯badeku ¯ba Sia cou dou siwe ede ma tudu Sia , ro ¯ba one dou siwe ede mori ¯bini ¯ba dosa ! "
42007040	Edempara nggahi Ruma Isa ¯di la Simon , " Simon , wara ¯di ne´e nggahi ¯ba Nahu ¯di nggomi . " " Io , Pa Guru , " cambe ¯ba la Simon , " tanggahira . "
42007041	Nggahi Ruma Isa , " Wara ¯dua dou ma nconggo ¯di dou ma mbeina sepe piti . Ma sa¯bua dou manconggo lima ratu piti salaka , ro sa¯bua dou wali lima mpuru piti salaka .
42007042	¯Duana ede , wati wa´una cola nconggona ede , edempara nconggo sia¯doho ede fura kampoina . Ya , couku ¯di ade weki ¯duana ede ¯dimancewi meci ra ca´u ¯di dou ma rambeina sepe piti ede ? "
42007043	" Nggahi madasi dou ma ipi mboto rafura weana nconggo edeku ! " cambe ¯ba la Simon . " Nggahimu ede ncihi , " cambe ¯ba Ruma Isa .
42007044	Edempara Ruma Isa tiona dou siwe ede ro nggahi-Na ¯di la Simon , " Nggomi ma´edaku dou siwe ake ? Nahu maiku ¯di uma nggomi , ro nggomi wati sadia weamu Nahu oi ¯dikarasokai e¯di-Ku ; pala dou siwe ake wa´ura karasona e¯di Nahu kai oi madana , ro osa kamangona kai honggona .
42007045	Nggomi wati ngilu aomu Nahu , pala dou siwe ake wati dengga-denggana ngiluna e¯di Nahu ratampu´u Nahu maiku ta ake .
42007046	Nggomi wati luamu mina ¯di tuta Nahu , pala dou siwe ake wa´ura luana mina mengi ¯di e¯di Nahu .
42007047	Poda-poda : meci ra ca´una ma na´e ede tanda ¯ba one dosana ma mboto wa´ura kangampu wea ! Nggara dou ¯dikangampu wea sato´i , sia ¯dimameci ra ca´u sato´i rau . "
42007048	Edempara nggahi Ruma Isa ¯di dou siwe ede , " Dosa-dosamu wa´ura kangampu wea . "
42007049	Dou-dou makalai ma doho ngaha sama la¯bo Ruma Isa tampu´u nuntu ra nggahi ¯di weki ndai¯dohona , " Couku dou ake sampe loana kangampu wea dosa dou ? "
42007050	Pala nggahi Ruma Isa ¯di dou siwe ede , " ¯Bara nggomi imbimu ¯di Nahu , nggomi ¯dikasalama . Laora kai taho ademu ! "
42008001	Wati ntoina sawa´u ¯ba ede , Ruma Isa laona aka kota-kota ro rasa-rasa , ¯dikahabakaina Haba Mataho ma¯boha Karaja´an Allah . Sampuru ¯dua anamori-Na lao sama la¯bo Sia .
42008002	Ndede rau pila-pila dou siwe rawa´u kataho wea ra¯di roh seta ro supu . Sia¯doho ede¯du la Maria ¯di oukai la Magdalena ( pidu roh seta rakalosa ¯di sia ) ;
42008003	la Yohana rau , wei la Khuza , ma¯bora ¯di asi Herodes ; Susana , ro mboto wali dou siwe makalai . Kai cola ¯ba ndaina , sia¯doho bantuna Ruma Isa ro anamori¯doho-Na .
42008004	Dou-dou namai ntuwuku ¯di Ruma Isa ra¯di mboto kota . Ro wakatu mboto dou maka¯boro weki , Ruma Isa mbeina conto ra ibara ¯di sia¯doho ¯bune ake :
42008005	" Sa¯bua dou makanggihi lao parina ¯dei . Wakatu pari ¯ba sia , wara ¯dei ma ma¯bu ¯di ncai . Sarundena tonda ¯ba dou ro ma kalaina ngaha ¯ba nasi .
42008006	Wara rauja ma ma¯bu ¯dihi¯di mambotokai wadu . Wakatu losa woro-worona ranggu¯da ede male ¯bara dana mango .
42008007	Wara rauja ¯dei ma ma¯bu ¯di ade woha mpori rui . Mpori rui ede woko samana la¯bo ¯dei rapari ede , ro apina sampe madekaina .
42008008	Pala wara rauja ¯dei ma ma¯bu ¯di dana ma ngawa , edempara wokona ro mbuana wua saratu kali lipa . " Sawa´u ¯ba caritana conto ra ibara ede , nggahi Ruma Isa , " Nggara mantausi fiko , ringa ra kade´epu ! "
42008009	Anamori Ruma Isa so¯dina ¯di Sia auku aona conto ra ibara ede .
42008010	Cambe ¯ba Ruma Isa , " Nggomi¯doho wa´ura mbei anugera ¯bade ¯di¯badekaimu rahasia ma¯boha Karaja´an Allah . Pala dou-dou makalai ¯dingoa ra tei kai conto ra ibara , loaku¯du sia¯doho ringa ra kade´e ka¯baena , pala wati ¯badena au ma nda¯di ; ro sia¯doho naringaku , pala wati loana ka´ao . "
42008011	" Akeku aona conto ra ibara ede : ¯Dei ede ede¯du nggahi ra eli Ruma Hatalla .
42008012	¯Dei ma ma¯bu ¯di ncai ¯bune santika dou-dou ma ringa nggahi ra eli ede . Pala mai Ibilis ro weha rampana haba ede ¯di ade sia¯doho , loaku¯du sia¯doho aina imbina ro ¯di kasalama
42008013	¯Dei ma ma¯bu ¯dihi¯di mbotokai ¯ba wadu ¯bune santika dou ma wakatu ringana haba ede , tarimana kai adena mataho . Pala haba ede wati ciana ¯di ade sia¯doho . Sia¯doho imbina cuma samporompa , ro wakatu mai coba´a , sia¯doho murta .
42008014	¯Dei ma ma¯bu ¯di ade woha mpori rui ¯bune santika dou maringa haba ede , pala nambali mbua adena ma¯boha mori ra woko sia¯doho ro ne´ena mori ra woko ma´ipi taho poda ro sanakai ¯di ade dunia ake . Sara´ana ede ma´apina sia¯doho nda¯dikaina wati mbuana wua ma ntasa .
42008015	¯Dei ma ma¯bu ¯di dana ma ngawa ¯bune santika dou ma ringa haba ede , edempara wi´ina ¯dei adena ma taho ra rombo . Sia¯doho natenggo sampe mbuakaina . "
42008016	" Wati wara dou ma ka´a ilo edempara ¯bontokaina roa , atao wi´ina awa wombo hi¯di marukai . Sia nawi´iku ilo ede ¯di e¯di ilo , loaku¯du dou ma lu´u naloaku eda taroana .
42008017	Wati wara ma cili weki ¯di daloa ¯di eda ; ro wati warana ra rahasia ¯dimadahengga weki ro ¯dida¯bade ¯ba dou .
42008018	¯Bara ndedena kade´e ka¯baepu au raringa ¯ba nggomi¯doho . ¯Bara dou ma wa´ura ntau , ¯di mbei mancewi mboto wali ; pala ¯di dou ma wati ntau , sato´i ma mbuipu wara ¯di sia ¯diweha rau . "
42008019	Ina ro ari-ari Ruma Isa maina ¯di Sia , pala sia¯doho wati loana rongga ¯di Sia ¯bara mboto poda dou .
42008020	Edempara wara sa¯bua dou ma nggahi ¯di Ruma Isa , " Pa , ina ro ari-ari Ita wara ta ari lua . Sia¯doho nane´e eda angi la¯bo Ita . "
42008021	Pala nggahi Ruma Isa ¯di sia¯doho , " Dou-dou ma ringa nggahi ra eli Ruma Hatalla ro makarawina , sia¯doho edeku ina ro ari¯doho-Ku . "
42008022	¯Disa¯bua ainaina Ruma Isa la¯bo anamori¯doho-Na ne´e ese sampa . " Mai ndai talaoku aka ipa ¯bae ¯ba ndano na´e , " nggahi Ruma Isa ¯di sia¯doho . Edempara sia¯doho laona .
42008023	Wakatu sia¯doho wunga lojana , Ruma Isa wunga maruna . We¯di lalompa angi na´e maina ¯di ndano ede . Oi tampu´u lu´una ¯di ade sampa , nda¯dina ¯di´ihakai sia¯doho sara´ana .
42008024	Anamori Ruma Isa lao rakana Sia ro ro¯duna Sia . Nggahi sia¯doho , " Pa Guru , Pa Guru ihara ndaita ! " Tu´u Ruma Isa edempara ¯bakana angi ro balumba ma wunga mbani ede . Angi ro balumba ede rau dengga lalona edempara ndano nda¯di midi poda .
42008025	Edempara nggahi Ruma Isa ¯di anamori-Na , " ¯Ba¯bau nggomi¯doho wati imbikaimu ¯di Nahu ? " Sia¯doho nda¯di midi poda adena ro dahu . Ro nggahira sia¯doho ¯di sa¯bua la¯bo sa¯bua dou , " Couku sapodakaina dou ake sampe loana parenta angi ro balumba , ro na¯batuku nggahi Sia ! "
42008026	Ruma Isa ro anamori-Na loja ntuwuna sampe aka dana ra rasa Gerasa ¯di ipa ¯bae ¯ba Ndano Galilea .
42008027	Wakatu Ruma Isa londo awa dana , Sia mai raka ¯ba sa¯bua dou mone ralu´ukai ¯ba roh seta . Dou ede ra´aka kotana . Wa´ura ntoira sia wati kanina ¯baju ro wati ngawana ngge´e ¯di uma . Sia nangge´empa ¯di karombo-rombo rade .
42008028	Wakatu edana Ruma Isa , sia kanggicana edempara suju nembana ¯ditando Ruma Isa ro nggahina , " Isa , Ana Ruma Hatalla Ma Wancu ¯Dese Ra Ntasa ! ¯Di ka¯bune ¯ba Ita mada ake ? Mada maraho nemba ai to´ina kancokimu mada ! "
42008029	Nggahi ndede kai dou ede ¯bara Ruma Isa makauna roh seta ede losa ¯di dou ede . Wa´ura ntuwu poda sia kuasakai ¯ba roh seta ede konena rima ra e¯dina wa´ura ndante ro sia rajaga kataho poda , sia nawa´uku ¯bisa rante ede edempara wa´a ¯ba roh seta ede aka so sarae .
42008030	So¯di ¯ba Ruma Isa ¯di dou ede , " Cou ngaramu ? " " Ngara mada ' Legiun ´ , " cambe ¯ba dou ede -- ¯bara wara mboto roh seta mawa´ura lu´u ¯di sia .
42008031	Roh-roh seta ede raho nemba podana loaku¯du Ruma Isa aina ¯baka kalosana sia¯doho lu´u ade Karombo Made .
42008032	¯Deni la¯bo hi¯di ede wara mboto poda wawi ma wunga ngupa ngaha ¯dikengge doro to´i . Roh-roh seta ede raho nemba podana ¯di Ruma Isa loaku¯du kauna lu´u ¯di ade wawi-wawi ede . Ro Ruma Isa nangawa .
42008033	Edempara roh-roh seta losana ¯di ade dou ede ro lu´una ¯dei wawi-wawi ede . Edempara wawi-wawi ede rai ro nggoncuna ¯di kengge dembi lu´u ¯dei ndano na´e , edempara mimina .
42008034	Dou-dou majaga wawi ede ma´edana au ma wa´ura nda¯di . Edempara rai sia¯doho ro ngoa rerona haba ede ¯di kota ro ¯di rasa kompe ra peina .
42008035	Edempara dou-dou losana ¯ba ne´ena eda au ma wa´ura nda¯di . Sia¯doho mai rakana Ruma Isa , ro ta ede sia¯doho edana dou ma wa´ura hori ra¯di roh-roh seta ede mawunga doho ¯deni la¯bo e¯di Ruma Isa . Sia wa´ura kanina ¯baju ro wa´ura taho kananuna . Sia¯doho nanda¯di dahu .
42008036	Sia¯doho ma edana manda¯di ede ngoa rerona ¯di dou-dou ra ¯bunena dou ede ¯ditahokaina .
42008037	Edempara sara´ana dou ¯di dana ra rasa Gerasa ede raho poda-podana ¯di Ruma Isa loaku¯du Ruma Isa tu´u wi´ina hi¯di ede , ¯bara sia¯doho sara´ana nadahu ipiku . Nda¯di Ruma Isa ne´ena ese sampa nane´e lao dula .
42008038	Dou rawa´u hori wea ra¯di roh-roh seta ede raho nembana ¯di Ruma Isa loaku¯du sia ¯batu Ruma Isa . Pala Ruma Isa kauna sia lao , nggahi-Na ,
42008039	" Dulara ro kahabapu au rawa´u karawi ¯ba Ruma Hatalla ¯di nggomi . " Edempara dou ede lao kahabana ¯di sara´a kampo ra mporo ¯di kota ede , au rawa´u karawi ¯ba Ruma Isa ¯di sia .
42008040	Wakatu Ruma Isa dula mbali ¯di ipa ¯bae ¯ba ndano , Sia rai ao ¯ba dou mamboto kai neo ade ¯bara sia¯doho wunga ngenana Sia .
42008041	Edempara mai ¯ba sa¯bua dou mana´ekaina uma sambeakai ¯di hi¯di ede . Ngarana la Yairus . Sia doho sujuna ¯ditando Ruma Isa ro raho poda-podana loaku¯du Ruma Isa mai ¯di uma sia ,
42008042	¯bara sa¯buampa menana ana siwena ma umu sampuru ¯dua mba´a nane´era made . Wunga ade lampakai Ruma Isa lao aka uma la Yairus , dou-dou macici weki ¯di Sia taku´i tawana takontu ro tatandona .
42008043	¯Di ade wekina ede wara rau sa¯bua dou siwe ma wa´ura sampuru ¯dua mba´a supu mboho ra´a ma wara ndapo angi la¯bo mai takina . Sia wa´ura kampoi sara´a ntau ra warana ¯di lo´ikaina ¯di dokte , pala wati wara ma wa´una kataho .
42008044	Dou siwe ede mai ¯denina ¯di Ruma Isa ta ari kontuna , edempara tuduna sumpu jumba Ruma Isa . Wakatu ede lalo supu mboho ra´a dou ede denggana .
42008045	So¯di ¯ba Ruma Isa , " Cou ma tudu Nahu ? " Sara´a dou wati mangaku menana . Edempara nggahi la Petrus , " Ruma , wara mboto poda dou maheko Ita ; sia¯doho macici weki ¯di Ita ! "
42008046	Nggahi Ruma Isa , " Pala wara dou ma tudu Nahu . Nahu ¯bade ede , ¯bara wara tenggo ra wale ma losa ra¯di Nahu . "
42008047	Dou siwe ede kawarana weki ¯ba one karawina ede wa´ura ¯bade . Nda¯di sia maina kai ¯bi¯bi sarumbuna edempara sujuna ¯di tando Ruma Isa . Edempara sia caritana ¯ditando sara´ana dou , ¯ba¯bauku sia ¯damakaina Ruma Isa , ro ¯ba one supuna taho wakatu ede wa´u .
42008048	Nggahi Ruma Isa ¯di sia , " Ana-Ku , ¯bara imbimu ¯di Nahu , nggomi tahora . Laora kai salama . "
42008049	Wunga mbuipu Ruma Isa nuntuna , dou rakakai ra¯di uma la Yairus . Nggahi sia ¯di la Yairus , " Ana siwe ita wa´ura made . Aina ita kamaki walimu Pa Guru . "
42008050	Wakatu ringa ¯ba Ruma Isa ede , nggahi Sia ¯di la Yairus , " Aina dahu . Imbimpa ro anamu ¯dimataho . "
42008051	Sawa´u ¯ba ronggana ¯di uma la Yairus , Ruma Isa wati kauna kone sa¯bua dou lu´u la¯bo Sia selasi la Petrus , la Yahya , la Yakub ro ina ra ama ana dou edempa .
42008052	Sara´ana dou wunga nangina ro ¯duru ra ¯dalana ¯bara made ana dou ede . Pala nggahi Ruma Isa , " Aina nangi . Ana dou ede wati madena , sia wunga maruna ! "
42008053	Sia¯doho harikaina Ruma Isa , ¯bara sia¯doho ¯bade ana dou siwe ede wa´ura made .
42008054	Edempara Ruma Isa nentina rima ana dou ede ro nggahina , " Tu´ura , Ana ! "
42008055	Nawa ana dou ede dula mbalina ¯di ndai ana dou ede , ro wakatu ede lalo ana dou ede tu´una . Sawa´u ¯ba ede Ruma Isa kauna sia¯doho mbei ngaha ra nono ¯di ana dou to´i ede .
42008056	Dou matua ana dou ede midi poda adena . Pala kanta ¯ba Ruma Isa sia¯doho ngoa rero lampa rawi ede kone ¯di cou-cou rau .
42009001	Ou ¯ba Ruma Isa sampuru ¯dua dou anamori-Na , edempara mbeina ¯di sia¯doho kuasa ¯di¯baka kalosakaina roh seta ro ¯dikatahokaina supu .
42009002	Edempara Sia kauna lao sia¯doho kataho dou masupu ro ngoa ra kahabana Haba Mataho ma¯boha Karaja´an Allah .
42009003	" Aina wa´amu au-au ¯di ade lampa ra laokaimu , " nggahi Ruma Isa ¯di sia¯doho . " Aina wa´amu tiki , atao ka¯du¯du ¯di raho sadekakai , atao ngaha ra nono , atao piti , atao ¯dua ndo´o kani ra lombo .
42009004	Ta¯bera tarima aokai ¯ba dou nggomi¯doho , ngge´epu ta ede sampe nggomi¯doho tu´u wi´ikaimu kota ede .
42009005	Ro ta¯bera nggomi¯doho wati tarima ao ¯ba dou , wakatu tu´u wi´i ¯ba nggomi¯doho kota ede , furapu kalu¯bu ¯di kopa e¯dimu , ¯dimakawarana sia¯doho . "
42009006	Anamori Ruma Isa laona , edempara laona aka kampo-kampo ¯di ngoa ra kahabana Haba Mataho ede ro kataho rerona dou masupu .
42009007	Wakatu Herodes , ma parenta ¯di Galilea , ringana ma¯boha sara´ana manda¯di ede , sia darura adena . ¯Bara wara ma nggahi la Yahya Mataki kandeu karaso dou wa´ura mori mbali .
42009008	Wara rau ma nggahi ¯ba one la Elia wa´ura wontu wali . Dou makalai manggahi rau ¯ba one sa¯bua dou nabi ¯di ade weki nabi-nabi ntoi podana wa´ura mori mbali .
42009009	Nggahi la Herodes , " Nahu wa´ura kakaiku dou fati kakori tuta la Yahya . Pala dou ake , couku sapodakaina Sia ? Wara mboto ra ringa ¯ba nahu ma¯boha Sia . " Nda¯di la Herodes nane´e podaku eda Ruma Isa .
42009010	Rasu-rasu Ruma Isa dula mbali ro ngoana ¯di Ruma Isa sara´a rawa´u karawi ¯ba sia¯doho . Ruma Isa recena sia¯doho , edempara lao sama-samana la¯bo sia¯doho lao kalai weki aka kota Betsaida .
42009011	Pala wakatu ¯bade ¯ba dou-dou ma¯boha lampa rawi ede , sia¯doho lao ¯batuna Ruma Isa . Sia tarima aona sia¯doho , edempara nuntu ra nggahina ¯di sia¯doho ma¯boha Karaja´an Allah . Ro Sia rau katahona dou masupu ¯di ade weki sia¯doho .
42009012	Wakatu tampu´u nci´i liro , sampuru ¯dua dou anamori Ruma Isa maina ¯di Sia ro nggahina , " Pa , hi¯di ake ¯do´o la¯bo rasa . Natahopu Ita kauta dou-dou ake lao , loaku¯du sia¯doho ngupana ngaha ra nono ro hi¯di ¯dimarukai ¯di kampo-kampo ro rasa-rasa ¯dikompe ra pei ake . "
42009013	Pala cambe ¯ba Ruma Isa , " Nggomi¯dohompa mambei ngaha sia¯doho . " Nggahi anamori Ruma Isa , " Mada¯doho cuma wara ntaumu lima mbua roti ro ¯dua tembe uta . Sa¯bua mada¯doho pa¯buaku lao weli ¯di ngaha ra nono ¯di ru´u ¯ba sara´ana dou ake ? "
42009014	( Wara kira-kira lima riwu dou mone ta ede . ) Nggahi Ruma Isa ¯di anamori-Na , " Kaupu dou-dou ake doho kalompo-kalompo , kira-kira lima mpuru dou sakalompo . "
42009015	Anamori Ruma Isa ede karawina au rakaukai ¯ba Ruma Isa ¯di sia¯doho .
42009016	Edempara weha ¯ba Ruma Isa lima mbua roti ro ¯dua tembe uta ede , edempara ¯dongana langi ro rentana tarima kasi ¯di Ruma Hatalla . Sawa´u ¯ba ede Sia to¯be-to¯bena roti ro uta ede kai rima-Na edempara mbeina ¯di anamori¯doho-Na ¯dicengga-cengga ¯di dou mamboto ede .
42009017	Sia¯doho sara´ana ngaha sampe mbocuna . Edempara anamori Ruma Isa ka¯borona mancewi ngaha ra nono ede sampuru ¯dua wonca mbotona .
42009018	¯Disa¯bua ainaina , wakatu Ruma Isa wunga do´a kesena , anamori¯doho-Na mai rakana Sia . So¯di ¯ba Ruma Isa ¯di sia¯doho , " Ranggahi dou , couku Nahu ake ? "
42009019	Cambe ¯ba sia¯doho , " Wara ma nggahi la Yahya Mataki kandeu karaso dou . Wara rauja ma nggahi la Elia , ma kalai walina manggahi sa¯bua ade weki nabi jaman ma´ulu ma wa´ura mori mbali . "
42009020	" Pala nggahi ndai nggomi¯doho , Nahu ake couku ? " so¯di ¯ba Ruma Isa . Cambe ¯ba la Petrus , " Ita ede¯du Sangaji Mambei salama rasakekai ¯ba Ruma Hatalla . "
42009021	Edempara nggahi Ruma Isa ¯di anamori¯doho-Na , " Aina sakali-kali ngoamu dou lampa rawi ede kone ¯di cou-cou rau . "
42009022	Nggahi rau Ruma Isa , " Ana Manusia poda pa¯buaku mboto susa ra ncoki ro daca´u ¯ba dou-dou mana´ekaina ro dou-dou mana´ekai imam , ro guru-guru agama . Sia ¯di hade , pala ¯di ainaina makatolukaina ¯dikamori mbali . "
42009023	Edempara nggahi Ruma Isa ¯di sara´ana dou ma wara ta ede , " Dou ma ne´e ¯batu Nahu , pa¯buaku tu´u wi´ina ¯di paralu ¯ba ndaina , matundu salibna sanai-nai , ro ¯batu ncauna Nahu .
42009024	¯Bara dou ma ne´e taha morina , ¯dimambora morina . Pala dou ma koroba morina ¯di ru´u ¯ba Nahu , ¯dimakasalamana .
42009025	Auku rakana ¯di ru´u ¯ba sa¯bua dou nggara sara´a dunia ake nda¯di ntauna , pala sia naka´ihaku ro mbora morina ?
42009026	Nggara dou namajasi mangaku Nahu ro ngoa ra tei ¯ba Nahu , Ana Manusia rau namajaku mangaku dou ede wakatu Sia maina peade kai kuasa-Na , ro kai kuasa Ama ra kuasa mala´eka-mala´eka ma raso !
42009027	¯Di¯bademu : ade weki nggomi¯doho ta ake wara ma wati ¯dimamade sawatipu ¯ba edana ¯dese ra ntasa Karaja´an Allah . "
42009028	Kira-kira saminggu sawa´u ¯ba Ruma Isa ngoa ra teina lampa rawi ede , Sia wa´ana la Petrus , la Yahya , ro la Yakub ese sa¯bua doro ne´e lao do´a .
42009029	Wunga mbuipu Ruma Isa do´ana ta ede , lai pahu-Na ro kani ra lombo-Na nda¯di lanta kancilo .
42009030	We¯di lalompa ¯dua dou , ede¯du la Musa ro la Elia makatada weki kai taroa ra¯di saroga . Sia¯doho nuntu ra nggahi la¯bona Ruma Isa ma¯boha made-Na ma wati¯du ntoi wali ¯dikalampana ¯di Yerusalem .
42009031	
42009032	Wakatu ede la Petrus ro lenga¯dohona wunga maru , pala we¯di lalompa tu´una , ro edana Ruma Isa mataroa ro ¯dua dou ede maki¯di la¯bo Sia .
42009033	Wakatu ¯dua dou ede ne´ena tu´u wi´i Ruma Isa , nggahi la Petrus ¯di Ruma Isa , " Pa Guru , sana poda ndai wara ta ake . Taho mada¯doho ¯dimatu´u tolu mbua kema : sa¯bua ¯di ru´u ¯ba Ita , sa¯bua ¯di ru´u Musa ro sa¯bua wali ¯di ru´u ¯ba Elia . " ( Petrus nggahi ndedekaina kai wati loana ka´ao au ranggahina ede . )
42009034	Wunga mbuipu nuntu ra nggahi la Petrus , mai lalo apu , ro ¯bontona sia¯doho , nda¯di sia¯doho dahuna .
42009035	Edempara ¯di ade apu ede wara ringa eli ma nggahi , " Akera Ana-Ku raka¯dale ¯ba Nahu . Ringa ra kade´epu Sia ! "
42009036	Sawa´u ¯ba dengga eli ede , sia¯doho edana Ruma Isa kese-Na ta ede . Anamori Ruma Isa namidimpa edana sara´ana ede , ro wati ngoana kone ¯di cou-cou rau ma¯boha au rawa´u eda ¯ba sia¯doho .
42009037	¯Bala aisanai Ruma Isa ro tolu dou anamori-Na londona ra¯di doro ede , ro mboto dou mamai ¯di Ruma Isa .
42009038	Sa¯bua dou mone ¯di ade weki dou mamboto ede makanggica , " Pa Guru , tabantu tio to´ipu ana mada -- sia ana mada sa¯buampa menana !
42009039	Namai deisi ¯ba roh seta ede sia , sia nakanggica sadeka lalompa ro sarumbuna kiro sampe kabubu oi fela ¯di asana . Roh ede nakancoki ncauku sia ro wati ngawana losa ¯di sia !
42009040	Wa´ura raho ¯ba mada anamori Ita ¯dima¯baka kalosa roh ede , pala sia¯doho wati loana . "
42009041	Cambe ¯ba Ruma Isa , " Heba poda nggomi¯doho ake ! Nggomi¯doho poda-poda mancara rawi ro wati imbimu ! Sampe ¯bune aiku Nahu pa¯buaku ngge´e sama la¯bo nggomi¯doho ro sabakai ¯di nggomi¯doho ? Mai wa´apu anamu ta ake ! "
42009042	Ana dou ede wunga lampana lao aka Ruma Isa , roh seta ede ¯batena ana dou to´i ede ro kanda¯dina sarumbuna kiro . Pala Ruma Isa kauna roh seta ede losa ro taho lalona ana dou ede . Edempara ana dou ede ¯donggo mbalina ¯di amana .
42009043	Sara´ana dou midi adena eda kuasa Ruma Hatalla ma ipi na´e . Wakatu dou-dou mbuipu midi adena eda sara´a rakarawi-Na , nggahi Ruma Isa ¯di anamori¯doho-Na ,
42009044	" Tio ka¯baepu ro aina nefa nggahi ra eli-Ku ake : Ana Manusia ¯di ¯donggo mbei ¯di kuasa manusia . "
42009045	Pala anamori Ruma Isa wati loana ka´ao nggahi ra eli-Na ede . Lampa rawi ede wati katadana ¯di sia¯doho loaku¯du sia¯doho wati loana ka´ao . Pala sia¯doho nadahuku so¯di lampa rawi ede ¯di Sia .
42009046	¯Di ade weki anamori Ruma Isa wontu cence ncihi ma¯boha couku ¯di ade weki sia¯doho ma ipi na´e .
42009047	Ruma Isa na¯badeku kananu sia¯doho , ¯bara ndedena Sia wehana sa¯bua ana dou to´i ro kaki¯dina ana dou to´i ede ¯di kompe-Na .
42009048	Edempara nggahi Sia ¯di anamori¯doho-Na , " Dou ma tarima ana dou ake ¯bara Nahu , aona natarimaku Nahu . Ro dou ma tarima Nahu , natarimaku Sia ma ranggadu Nahu . ¯Bara dou ma ipi to´i ¯di ade weki nggomi¯doho , sia edeku ma ipi na´e ! "
42009049	Nggahi la Yahya , " Ruma , mada¯doho edamu dou ma¯baka kalosa seta kai ngara Ita , ro kanta ¯ba mada¯doho , ¯bara sia laina anggota ndaita . "
42009050	" Aina kantamu sia , " nggahi Ruma Isa ¯di la Yahya ro anamori-Na ma kalaina , " ¯bara dou ma taho ro nggomi¯doho , aona nahoruku nggomi¯doho . "
42009051	Ne´empara raka wakatuna Ruma Isa ¯di kane´e ese saroga , Sia wehana nggahi cumpukaina nalao aka Yerusalem .
42009052	Edempara Sia kauna lao ulu dou . Dou-dou rakau ¯ba Sia lao ede , edempara lu´una ¯di sa¯bua kampo ¯di Samaria ¯di sadia menakaina au-au ¯di ru´u ¯ba Ruma Isa .
42009053	Pala dou-dou ¯dikampo ede wati ngawana tarima ao Ruma Isa , ¯bara tada poda Sia wunga laona aka Yerusalem .
42009054	Edempara wakatu anamori Ruma Isa , ede¯du la Yakub ro la Yahya ¯badena ma¯boha lampa rawi ede , nggahi sia¯doho , ' Ruma , sa¯bua ngawa Ita , mada¯doho ¯dimaraho afi londo ra¯di langi ¯dimakaleli dou-dou ake ? "
42009055	Tambari Ruma Isa , edempara nggahikaina ¯di sia¯doho .
42009056	Sawa´u ¯ba ede sia¯doho laona aka kampo ma kalai .
42009057	Ruma Isa ro anamori¯doho-Na wunga lampa walina , wara dou manggahi ¯di Ruma Isa , " Pa , mada ne´e ¯batu Ita ta¯bera laokai Ita ! "
42009058	Cambe ¯ba Ruma Isa , " Lako doro nantau karombo , ro nasi nantau so¯bu , pala Ana Manusia wati ntauna hi¯di ¯di ndorekaina . "
42009059	Edempara nggahi Ruma Isa ¯di sa¯bua dou ma kalai , " ¯Batupu Nahu . " Pala nggahi dou ede , " Pa , takau to´ipu mada dula wa´u ¯di ma´umbu ama mada . "
42009060	Cambe ¯ba Ruma Isa , " Co´opu dou mamade na´umbumpa ndaina dou mamade . Pala nggomi , laopu ro ngoa ra kahabapu ¯di sanikina hi¯di ma¯boha Haba Mataho ede¯du ma¯boha Karaja´an Allah . "
42009061	Wara rau sa¯bua dou makalaina ma nggahi , " Pa , mada ne´e ¯batu Ita , pala takau to´i wa´upu mada dula wa´u ¯di ngoa wi´ikaiku dou ¯di umaku . "
42009062	Nggahi Ruma Isa ¯di dou ede , " Dou ma wa´ura tampu´u rawi tolo , edempara tambarina , wati patuna manda¯di anggota ela Karaja´an Allah . "
42010001	Sawa´u ¯ba ede Ruma ka¯dalena pidu mpuru anamori wali , edempara nggadu uluna sia¯doho ¯dua-¯duana aka sanikina kota ro aka hi¯di ¯di laokai ¯ba Sia .
42010002	" Hasi ¯diweha nambotoku , " nggahi-Na ¯di sia¯doho , pala dou makarawi ¯dimaweha hasi cuma sato´i . ¯Bara ndedena , rahopu ¯di Dou mantau oma loaku¯du nggadu ¯ba Sia dou ¯dimaweha hasi ranggu¯da ra congge-Na .
42010003	Laora ! Nahu nggaduku nggomi¯doho ¯bune jimba ¯diwoha lako doro .
42010004	Aina wa´amu dompe atao ka¯du¯du ¯disadekakai , atao sapatu rau . Aina midimu ¯diwoha ncai ¯di mbeimu salam kone ¯di sa¯bua dou rau .
42010005	Nggomi¯doho malu´usi ¯di ade sa¯bua uma , nggahi wa´upu , ' Taho ra ntai to´impa ¯dei ade uma ake . ´
42010006	Nawarasi dou ta ede ma taho ade , salammu mataho ede nange´empa ¯di sia ; nggara watisi , hinti mbalipu salammu mataho ede .
42010007	Ngge´epu ¯di sa¯bua umampa . Weha aopu au rasadia wea ta ede ¯diru´u nggomi¯doho , ¯bara dou ma karawi nantau hak tarima ufana . Aina peso rero weki ra¯di uma sa¯bua lao ¯di uma ma kalai .
42010008	Nggomi¯doho mamaisi ¯di sa¯bua kota ro ta aka nggomi¯doho ¯di tarima ao kataho ¯ba dou , ngahapu au rasadia wea ta ede ¯di ru´u ¯ba nggomi¯doho .
42010009	Katahopu dou-dou ma supu ¯di kota ede , ro ngoa ra kahabapu ¯di dou-dou ta ede , ' Karaja´an Allah nawa´ura mai ¯di woha nggomi¯doho . ´
42010010	Pala nggara nggomi¯doho mamaisi ¯di sa¯bua kota ro ta ede nggomi¯doho wati tarima ao ¯ba dou , losa laopu aka ncai ro nggahipu ,
42010011	´ Kone kalu¯bu kotamu ma pandako ¯di e¯di nami , nami mafura pakina ¯di katandakai nggomi . Pala ¯di ¯bademu ¯ba one wa´ura mai Karaja´an Allah ¯di woha nggomi¯doho ! ´
42010012	¯Dikawaramu , wakatu Ainaina Kiama , dou Sodom nancewi mo¯daku ¯di kangampu wea ¯ba Ruma Hatalla ntewi kaisi dou kota ede ! "
42010013	" Ihara nggomi , Korazim ! Ro ihara nggomi , Betsaida ! Paisi ¯bisa ra guna rakarawi ¯di woha nggomi¯doho ede wa´ura karawi ¯di kota Tirus ro Sidon , pasti dou-dou ta aka wa´ura ntoi tobana ra¯di dosa-dosa sia¯doho , ro kanina kani ra lombo tanda ncoki ade ro taumu kalu¯bu ese wawo tuta sia¯doho .
42010014	¯Di´ainaina kiama , dou-dou Tirus ro Sidon ¯dimancewi mo¯da ¯di kangampu wea ¯ba Ruma Hatalla ntewi kaisi nggomi .
42010015	Ro nggomi , Kapernaum ! Kananu ¯ba nggomi , nggomi ¯di ka¯dese sampe ese saroga ? Wati ! Nggomi naha ¯di paki aka anaraka ! "
42010016	Edempara nggahi Ruma Isa ¯di anamori¯doho-Na , " Dou ma ringa ra kade´e nggomi¯doho , naringa ra kade´eku Nahu . Dou ma daca´u nggomi¯doho , nadaca´uku Nahu . Ro dou ma daca´u Nahu , nadaca´u rauku Sia maranggadu Nahu . "
42010017	Pidumpuru anamori ede dula mbalina kai neo poda adena . " Ruma , " nggahi sia¯doho , " roh-roh seta rau nato´a ¯di mada¯doho nggara parentasi ¯ba mada¯doho kai ngara Ita Ruma ! "
42010018	Cambe ¯ba Ruma Isa , " Nahu edaku Ibilis ma¯bu ra¯di ese langi ¯bune kakila ai .
42010019	
42010020	Kone ade ndedekaina aina neo ade ¯bara roh-roh seta to´ana ¯di nggomi¯doho . Natahopu nggomi¯doho neo ademu ¯bara ngaramu wa´ura tunti ¯di saroga . "
42010021	Wakatu ede wa´u , Ruma Isa Neo adena ¯bara kuasakai ¯ba Roh Allah . Nggahi Ruma Isa , " Ama , Ruma ma kuasakai langi ro dana ! Mada matarima kasi ¯di Ita ¯bara sara´ana ede rahasiakai ¯ba Ita ¯di dou-dou ma loa ra ma ntau ilimu , pala Ita tei katada ¯di dou-dou ma wati ntau ilimu . Edeku ma kasana weana ade Ita .
42010022	Sara´ana wa´ura ¯donggo ¯ba Ama ¯di Mada . Wati kone sa¯bua dou mapatana Ana , selasi Ama . Wati wara rauna ma pata Ama selasi Ana ; ro dou-dou ¯di couku Ana ede ne´ena kapata Ama . "
42010023	Edempara Ruma Isa tambarina ¯di anamori¯doho-Na , edempara nggahi kalaina ¯di sia¯doho , " Labara nggomi¯doho ¯bara wa´ura edamu ra´eda ¯ba nggomi¯doho wunga ake .
42010024	¯Bara kawarapu : Mboto nabi ro sangaji mane´e eda ra´eda ¯ba nggomi¯doho wakatu ake pala sia¯doho wati rakana eda . Sia¯doho nane´e ringa raringa ¯ba nggomi¯doho wunga ake , pala sia¯doho wati rakana ringa . "
42010025	Edempara sa¯bua dou guru agama tu´u ki¯dina nane´eku kama¯bu Ruma Isa . So¯di ¯ba Sia , " Pa , Guru , mada pa¯buaku karawi au loaku¯du raka tarima mori masapodakaina ro ma´ederahi¯di ? "
42010026	Cambe ¯ba Ruma Isa , " Au ratunti ¯di ade Alkitab ? ¯Bune kananu ¯ba nggomi ma¯boha lampa rawi ede ? "
42010027	Cambe ¯ba dou ede , " ' Meci ra ca´upu Ruma Hatalla Rumamu kai sapoda-poda ademu , kai samenana nawa ra sarumbumu , kai sara´a tenggo ra walemu , ro kai sara´a kananumu , ' ro ' Meci ro ca´upu ¯di sasamamu ¯bune nggomi mameci ro ca´u sarumbu ndaimu . ' "
42010028	" Ncihi cambemu ede , " nggahi Ruma Isa . " Karawipu ede , nda¯di nggomi ¯dimamori . "
42010029	Pala guru agama ede nane´e kancihi weki ndaina . So¯di ¯ba sia , " Couku sasama mada ede ? "
42010030	Cambe ¯ba Ruma Isa , " Wara sa¯bua dou mone ra¯di Yerusalem lao aka Yerikho . ¯Diwoha ncai sia parampo ¯ba dou , weha rampo kampoi ¯ba dou ntauna , nduku kancoki ¯ba dou , edempara wi´i pakina ¯di ncai la¯bo mboto ncuwuna ma´ipi .
42010031	Ncihi ncao ¯di ncai ede lampa sai rau ¯ba sa¯bua dou imam . Wakatu eda ¯ba sia dou ede , sia pesona weki ¯di ncai masa¯baena , edempara lampa walina .
42010032	Ndede rau la¯bo sa¯bua dou Lewi ma lampa sai ta ede ; wakatu eda ¯ba sia dou ede , sia mai ¯denina ¯di tio ka¯baekaina . Pala sia rau pesona weki ¯di ncai masa¯baena , edempara lampa walina .
42010033	Pala sawa´u ¯ba ede sa¯bua dou Samaria ma wunga ade lampa ro laokaina , lampa sai rauna ta ede . Wakatu eda ¯ba sia dou ede , sia nawancuku kasi adena .
42010034	Nda¯di sia mai ¯denina ¯di dou ede edempara karaso weana ncuwuna kai anggo ro lo´ina kai mina , edempara ¯ba¯bana suwu-suwu ede . Sawa´u ¯ba ede , sia ampana dou ede ese wawo keledai ndaina , edempara wa´ana aka sa¯bua uma sewa ro ka¯bua ra katahona .
42010035	¯Bala ai sanai sia wehana ¯dua mbua piti salaka ro mbeina ¯di dou mantau uma sewa ede ro nggahina , ' Ka¯bua katahopu sia , ro warasi cola-cola makalai , ¯di cola ¯ba nahu peade wakatu mai mbali nahu ta ake . ' "
42010036	Edempara Ruma Isa kanggorina carita ede kai so¯dina ake , " ¯Di ade tolu dou ede ma ¯beku , kananu ¯ba nggomi , ma karawi kai sasamana ra¯di dou rarampo ede ? "
42010037	Guru agama raso¯di ede cambena , " Dou ma rabantu dou ede . " " Ya , laora ro karawipu ¯bune ede rau ! " nggahi Ruma Isa .
42010038	Edempara Ruma Isa ro anamori¯doho-Na lampa walina , edempara ronggana ¯di sa¯bua kampo . Ta ede sa¯bua dou siwe , mangara la Marta , ma´undana Sia mai ¯di umana .
42010039	La Marta nantau sa´e siwe ngarana la Maria . Maria ake doho ¯deni la¯bo Ruma Isa kade´ena ngoa ra tei ¯ba Sia .
42010040	Pala la Marta nawancuku repona karawi ¯di uma ra salajana . Sia lao rakana Ruma Isa ro nggahina , " Ruma , sa¯bua Ruma wati ¯badeta la Maria co´ona mada makarawi kese ? Takau to´ipu sia karawi inga la mada ! "
42010041	" Marta , Marta ! " cambe ¯ba Ruma . " Nggomi darura ademu ro repo kananumu ake ro ede ;
42010042	sapodakaina ma penti sa¯buampa . Ro la Maria wa´ura ka¯dalena mataho , ma wati ¯di weha ra¯di sia . "
42011001	¯Disa¯bua ainaina Ruma Isa do´ana ¯di sa¯bua hi¯di . Sawa´u ¯ba nggori do´ana , sa¯bua dou ¯di ade weki anamori¯doho-Na manggahi , " Ruma , tatei to´ipu ¯di la mada¯doho do´a ¯bune Yahya matei do´a ¯di anamori¯dohona . "
42011002	Edempara nggahi Ruma Isa ¯di sia¯doho , " Nggara nggomi¯doho mado´asi , nggahi ndakepu , ' Ama , Itaku Ruma Hatalla ma Kese Weki . Raho-raho to´impa Ita ¯dinemba ro ¯dihoroma .
42011003	Mbeipu ¯di saniki ainaina ngaha ra nono ¯di paralu ¯ba la mada¯doho .
42011004	Takangampu wea to´ipu dosa-dosa la mada¯doho , ¯bara la mada¯doho rau makangampu wea sanikina dou ma ncara ¯di la mada¯doho . Ro aina co´o ¯ba Ita mbora imbi la mada¯doho wakatu la mada¯doho hina ¯ba coba´a . ' "
42011005	Nggahi Ruma Isa ¯di anamori¯doho-Na , " Misakai sa¯bua dou ¯di ade weki nggomi¯doho lao aka uma lengana wakatu ¯boha ai , ro nggahina , ' Cina , mbei to´ipu sepe roti tolu mbua ,
42011006	¯bara lengaku ma wunga ade lampa ra laokaina , ¯boupura saina ¯di uma ro nahu wati ntauku ngaha ra nono ¯di ru´u ¯ba sia ! ´
42011007	Misampara lengamu ramaikaimu ede cambe ndakena , ¯di ade umana , ' Aina kasusamu nahu ! Ta¯da wa´ura kunci ro nahu la¯bo ana-anaku wa´ura maru . Nahu wati loaku tu´u mbei au-au ¯di nggomi . ' "
42011008	" Edempara ¯buneku ? " nggahi Ruma Isa sawa´u ¯ba ede . " Nahu manggahi , io ! Konena nggomi lengana , sia wati ¯dimangawa tu´u ro mbeina au-au ¯di nggomi . Pala ¯bara nggomi wati ntaumu maja raho ncau-ncau ¯di sia , edempara sia natu´u rau ro mbeina ¯di nggomi au ra¯diparalumu .
42011009	Nda¯di , Nahu manggahi ¯di nggomi : Rahopu , nda¯di nggomi¯doho ¯di mbei ; ngupapu , nda¯di nggomi¯doho ¯dimaraka ; tokepu ta¯da , nda¯di ta¯da ¯di hengga wea ¯di ru´u ¯ba nggomi¯doho .
42011010	¯Bara dou ma raho ¯dimatarimana ; dou ma ngupa ¯dimarakana , ro dou ma toke ta¯da , ¯dihengga wea ta¯dana .
42011011	¯Di ade weki nggomi¯doho sa¯bua wara ama ma mbei sawa ¯di ru´u ¯ba anamu , narahosi ¯ba sia uta ?
42011012	Atao mambei meti , narahosi ¯ba sia dolu ?
42011013	Kone mada¯bae nggomi¯doho , nggomi¯doho ma¯bade rauku mbei ma taho ¯di ru´u ¯ba anamu . Au walipu Ama ¯di saroga ! Sia ¯dimambei Roh-Na ¯di ru´u ¯ba sia¯doho ma raho ¯di Sia ! "
42011014	¯Disa¯bua ainaina Ruma Isa ¯baka kalosana roh seta ra¯di sa¯bua dou mampongi . Sawa´u ¯ba losa roh seta ede , dou ede tampu´ura nuntu ra nggahina . Mboto dou mamidi ade ,
42011015	pala wara ma nggahi , " Sia loakaina ¯baka kalosa roh seta ¯bara kuasa Beelzebul , mana´ekai roh seta ede . "
42011016	Wara rauja dou-dou makalai ma ne´e kama¯bu Ruma Isa , nda¯di sia¯doho rahona Sia karawi lampa rawi ma¯bisa ra guna tanda ¯ba one Sia ramaina ra¯di Ruma Hatalla .
42011017	Pala Ruma Isa na¯badeku kananu sia¯doho . Edempara nggahi Sia ¯di sia¯doho , " Nggara sa¯bua negara nambi´asi ade golonga-golonga macua musu angi , negara ede wati ntoina . Ro sa¯bua kaluarga ma mbi´a ro cua musu angi , ¯dima´iha leli .
42011018	Ndede rauja ade karaja´an Ibilis ; nggara sa¯bua kalompo mancao la¯bo kalompo makalaina , karaja´an ede ¯dimaleli . Nggahi nggomi¯doho ¯ba one Nahu ¯baka kalosaku roh seta ¯bara kuasa Beelzebul .
42011019	Nggara ndedesi , kai kuasa couku anamori¯dohomu ma¯baka kalosana roh seta ede ? Anamori-anamorimu ede ma bukutina ¯bara nggomi¯doho mancara !
42011020	Pala Nahu ¯baka kalosaku roh seta kai kuasa Ruma Hatalla , ro ede aona ¯ba one Karaja´an Allah nawa´ura mai ¯di woha nggomi¯doho .
42011021	Nggara sa¯bua dou ma tenggo , kai ¯daha ra ¯dano mancihi , najagaku uma ndaina , sara´a ntauna ¯dimasalama .
42011022	Pala nawarasi dou ma tenggo ese mai ¯ba sia mai deina sia ro kakoana sia , edempara dou ma ncewi tenggo ede ¯dimaweha rampa sara´ana ¯daha ra ¯dano rabanggakai ¯ba dou mantau uma ede , edempara cengga-cengga sara´ana ntau ra warana ede .
42011023	Dou ma wati horu Nahu , sapodakaina sia na´aoku Nahu , ro dou ma wati bantu Nahu , sapodakaina naka´ihaku karawi Nahu ! "
42011024	" Nawi´i pakisi ¯ba roh seta sa¯bua-¯bua dou , roh ede nalampa rero ¯di hi¯di-hi¯di ma mango ¯di ngupakaina hi¯di ¯di sanawakaina , pala sia wati rakana . ¯Bara ndedena , nggahi sia , ' Nahu ¯dimadula mbali aka uma ratu´u wi´i ¯ba nahu ! ´
42011025	Wakatu rongga sia ta aka , sia rakana uma ede raso ro moci .
42011026	Edempara sia laona ro wa´ana pidu roh makalai ma ncewi da¯bae ntewi kaisi sia . Edempara sia¯doho lu´una ¯dei dou ede edempara ngge´ena ta ede . Ro cumpukaina ka´ada´ana dou ede nancewi iha ntewi kaisi ma´uluna . "
42011027	Sawa´u ¯ba nggori nggahi ndede Ruma Isa , sa¯bua dou siwe ¯di ade weki dou mamboto ede manggahi ¯di Ruma Isa , " Na´ipiku taho ra ntikana dou siwe ma ranggana ro marasusuna Ita ! "
42011028	Pala cambe ¯ba Ruma Isa , " Nancewi taho ra ntika walipu dou ma ringa ra kade´e nggahi ra eli Ruma Hatalla ro makalampana ! "
42011029	Wunga mbuipu kahumbu ¯ba dou-dou Ruma Isa , Sia nuntu ra nggahi wali-Na , ro nggahi-Na , " Nawancuku da¯baena dou-dou jamana ake . Sia¯doho rahona lampa rawi ma¯bisa ra guna loaku¯du sia¯doho imbi ¯di Nahu , pala sia¯doho wati ¯di mbei kone sa¯bua lampa rawi ma¯bisa ra guna , selasi ¯bisa ra guna Nabi Yunus .
42011030	¯Bune santika Nabi Yunus ede¯du ¯bisa ra guna ¯di ru´u ¯ba dou-dou ¯di kota Niniwe , ndede rauja Ana Manusia ¯dimanda¯di sa¯bua ¯bisa ra guna ¯di ru´u ¯ba dou-dou jamana ake .
42011031	Wakatu ainaina kiama , Sangaji siwe dana ra rasa tawela ¯Dona ¯dimamori mbali sama-sama la¯bo dou-dou jamana ake , ro ¯ba¯bu ra lo´ona sia¯doho . ¯Bara , ¯ba ne´ena ringa ra kade´e ngoa ra tei ¯ba Sulaiman maloa timba ra lemba , Sangaji siwe ede nakarawiku lampa ra lao ma ¯do´o poda ratampu´u aka sumpu dana . Pala ta ake wakatu ake wara ma ncewi na´e ntewi kaisi Sulaiman !
42011032	Wakatu ainaina kiama , dou-dou ¯di Niniwe ¯dimamori mbali sama-sama la¯bo dou-dou jamana ake , ro ¯ba¯bu ra lo´ona sia¯doho , ¯bara dou Niniwe ede wa´ura tobana ra¯di dosa-dosa sia¯doho wakatu la Yunus mahotoba ¯di sia¯doho . Pala ta ake wakatu ake wara ma ncewi na´e ntewi kaisi la Yunus ! "
42011033	" Wati wara dou ma ka´a ilo edempara cilina atao ¯bontokaina roa . Sia nawi´iku ilo ede ¯di e¯di ilo , loaku¯du dou ma lu´u naloaku eda taroana .
42011034	Mada ede¯du ilo ¯di ru´u ¯ba sarumbu . Nggara taho taroasi madamu , sara´a sarumbumu nataroa poda . Pala nggara gawusi madamu , sara´a sarumbumu nanda¯di rindi ncaki .
42011035	¯Bara ndedena , aina kabare , ai to´ina taroa ma wara ¯di nggomi ede nda¯di rindi poda .
42011036	Nggara sara´a sarumbumu taroa , ro wati kone sato´i ma rindi , nda¯di sara´a sarumbumu ede nawancuku taroa podana ¯bune hina ¯ba taroa ilo . "
42011037	Sawa´u ¯ba nggori nuntu ra nggahi-Na , sa¯bua dou Farisi ma´unda Sia mai ngaha ¯di umana . Edempara Ruma Isa lao ngahana ta ede .
42011038	Dou Farisi ede midi adena eda Ruma Isa ngaha kai wati waca wa´u rima-Na ¯bune atora agama .
42011039	¯Bara ndedena nggahi Ruma ¯di sia , " Poda nggomi¯doho dou-dou Farisi ranginakaimu karaso mangko ro pingga tawela arina , pala ta ¯dei sarumbu ndaimu ¯bini ¯ba toku ro rawi mada¯bae .
42011040	Nggomi¯doho sampula ! Sa¯bua laina Ruma Hatalla ma ndawina ta wela arina ede , ro wa´ura ndawina wela ¯dei rauna ?
42011041	Ma wara ¯di ade mangko ro pinggamu ede , edeku ¯di pa¯bua mbei ¯ba nggomi¯doho ¯di dou-dou mancoki mori . Kai cara ede , sara´ana ¯dimanda¯di raso ¯di ru´u ¯ba nggomi¯doho .
42011042	Ihara nggomi¯doho , dou-dou Farisi ! Hasi nggu¯da ra conggemu ¯bune selasih ro inggu ro marakani makalaina ; nggomi¯doho mbeimu cengga sampuru ¯di Ruma Hatalla , pala adi ro meci ra ca´u ¯di Ruma Hatalla wati kanda¯di au ¯ba nggomi¯doho . Sapodakaina edeku ¯di pa¯bua karawi ¯ba nggomi¯doho , kai wati nefamu ma kalai-lai rauna .
42011043	Ihara nggomi¯doho , dou-dou Farisi ! Nggomi¯doho maca´u hi¯di-hi¯di ma taho ¯di ade uma sambeakai , ro maca´u ¯di horoma ¯ba dou ¯di amba-amba .
42011044	Ihara nggomi¯doho ! Nggomi¯doho ¯bune rade mawati ntau wadu tanda , ratonda-tonda ¯ba dou kai wati ¯badena . "
42011045	Sa¯bua dou guru agama ade weki sia¯doho manggahi ¯di Ruma Isa , " Pa Guru , kai nggahi ndede Ita , aona Ita ka¯bawa ro katunamu mada¯doho rau ! "
42011046	Cambe ¯ba Ruma Isa , " Ihara nggomi¯doho rau , guru-guru agama ! Nggomi¯doho raho pa¯buamu lampa rawi ma nggonggi ro mbeimu atora-atora ma tani , pala ndai nggomi¯doho kone sato´i rau wati ne´emu bantu dou makalampana .
42011047	Ihara nggomi¯doho ! Nggomi¯doho ndawimu rade ¯di ru´u ¯ba nabi-nabi , ma sapodakaina rahade ¯ba wa´i ra waro ndai¯dohomu .
42011048	Nda¯di ndai nggomi¯doho mangakumu ¯ba one nggomi¯doho satuju au rawa´u karawi ¯ba wa´i ra waromu ; ¯bara sia¯doho romo mahade nabi-nabi ede ro nggomi¯doho ma ndawi radena .
42011049	¯Bara ndedena Loa Timba Ra Lemba Ruma Hatalla manggahi , ' Nahu ¯dimanggadu ¯di sia¯doho nabi-nabi ro dou-dou ranggadu ¯ba Nahu ; sarundena ¯di hade ro sarunde walina ¯di kancoki ! ´
42011050	Ruma Hatalla karawina ede loaku¯du dou-dou jamana ake ¯di hukum ¯bara rahadena ¯di sara´ana nabi ra´aipu saramba kan¯dadi dunia ,
42011051	ratampu´u aipu rahade la Habel sampe wakatu rahade la Zakaria , ma nda¯di ¯di hela mezeba ro Bait Allah . Imbipu : Dou-dou jamana ake pasti ¯di hukum ¯bara sara´ana ede .
42011052	Ihara nggomi¯doho , guru-guru agama ! Kunci ¯di henggakai ta¯da loa ra tingi ¯di wi´i ¯di nggomi¯doho , pala ndai nggomi¯doho wati ngawamu lu´u ta¯deina ¯di ngupakaimu loa ra tingi ede . Pala nggomi¯doho matapa-tapana dou-dou ma ne´e lu´u ta ¯deina ! "
42011053	Wakatu tu´u wi´i ¯ba Ruma Isa hi¯di ede , guru-guru agama ro dou-dou Farisi katanda ka¯bae podana rawi Ruma Isa ede . Sia¯doho tampu´ura nggawi-nggawina Sia loaku¯du Sia ngawana nuntu ra nggahi Ma¯boha mboto lampa rawi .
42011054	Ro wunga ede sia¯doho tio ka¯baena Sia ¯di ngupakaina renta-Na ma ncara .
42012001	Riwu-riwuna dou macici angi sampe wara ratonda-tonda wea e¯dina . Wakatu mbuipu dou-dou ede macici weki , nggahi Ruma Isa ¯di anamori¯doho-Na , " Aina kabaremu ¯di ¯buha dou Farisi , aona nggahi Nahu , sia¯doho maca´u coro-coro .
42012002	Wati warana ma cili weki ¯di daloa eda , ro wati wara rarahasia ¯di dahengga .
42012003	Ranggahi ¯ba nggomi¯doho aipu wakatu aimanga¯di , ¯di ringa wakatu aimarai ; ro rangoa nari ¯ba nggomi¯doho ¯di fiko dou ¯di ade kama raka¯bu , ¯di ngoa kana´e rero . "
42012004	" Kawarapu , lenga¯doho-Ku ! Aina dahu ¯di sia¯doho ma hade sarumbu pala wati loana karawi ari mai ¯ba ede .
42012005	Taho Nahu ¯dimateina ¯di nggomi¯doho couku ¯di pa¯bua dahukai ¯ba nggomi¯doho . Dahukaipu ¯di Ruma Hatalla ! ¯Bara sawa´u ¯ba hade , Sia nakuasa rau , paki ¯di ade anaraka ! Imbipu , Siaku ¯di pa¯bua dahukai ¯ba nggomi¯doho .
42012006	Lima mbua nasi kari´i ¯di landa kai co´i ¯dua mbua piti ma cumpukai to´i co´ina . Kone ade ndedekaina wati kone sa¯bua rau ¯di nefa ¯ba Ruma Hatalla .
42012007	Honggo ¯di tuta raumu wa´ura reke sara´ana , ¯bara ndedena aina dahu ; nggomi¯doho nancewi ntaumu co´i ntewi kaisi la¯bo nasi kari´i ! "
42012008	" Kawara ka¯baepu : Dou ma mangaku ¯di tando dou mamboto ¯ba one sia ¯batuna Nahu , sia ¯dimangaku rau ¯ba Ana Manusia ¯di tando mala´eka-mala´eka Ruma Hatalla .
42012009	Pala dou ma wati mangaku ¯di tando dou mamboto ¯bara sia ¯batuna Nahu , sia rau wati mangaku ¯ba Ana Manusia ¯di tando mala´eka-mala´eka Ruma Hatalla .
42012010	Nanggahisi ¯ba dou au-au daca´u Ana Manusia , sia loa ¯di kangampu wea ; pala nakatuna ra ka¯bawasi Roh Allah , sia wati loa ¯di kangampu wea .
42012011	Nggara nggomi¯doho nawa´asi aka uma-uma sambeakai ¯di paresa ncihi ra ncaramu ¯di tando pamarenta atao dou mana´ekaina , aina daruramu ma¯boha ¯buneku carana nggomi¯doho horukai weki atao auku ¯di nggahi ¯ba nggomi¯doho .
42012012	¯Bara auku ¯di nggahi ¯ba nggomi¯doho ede ¯di tei ¯ba Roh Allah ¯di nggomi¯doho rakasi wakatuna . "
42012013	Sa¯bua dou ¯di ade weki dou mamboto manggahi ¯di Ruma Isa , " Pa Guru , takau to´i ¯ba Ita ¯di sa´e mada mbei ¯di ru´u mada sarundena ra¯di pasaka rawi´i ¯ba ama mada¯doho mamade . "
42012014	Cambe ¯ba Ruma Isa , " Cina , cou ma rahanta Nahu nda¯di hakim atao dou ¯dimacengga pasaka ¯di ade weki nggomi¯doho ¯dua ? "
42012015	Edempara ¯di sara´ana dou ma wara ta ede nggahi Ruma Isa , " Aina kabare ro tio ka¯baepu , ai to´ina nggomi¯doho na´e ademu . ¯Bara mori manusia laina ¯bara ntau ra warana , konena mboto poda ntau ra warana . "
42012016	Edempara Ruma Isa mbeina conto ra ibara ake , " Waraku sa¯bua dou mantau ra wara . Sia wara danana ma mboto hasi .
42012017	Dou mantau ra wara ede tampu´u kananuna ¯di adena , ' Wati¯du wara walina hi¯di ¯di wi´ikai hasi danaku . Auku aka nahu ake ? ´
42012018	Edempara kananu wali ¯ba sia ro nggahina ¯di weki ndaina , ' Ya , nahu wara akaku ; jompa-jompaku nahu ¯dimakau dou rungka edempara nahu ¯dimatu´una ma ncewi na´e . Ta´edeku ¯di wi´ikai ¯ba nahu sara´a gando ro barang-barang ma kalai .
42012019	Sawa´u ¯ba ede ampoku nggahi ¯di weki ndaiku : Nggomi malaba ! Sara´ana ma taho wa´ura kantau ¯ba nggomi ro wati ¯dimampoi sampe pila-pila mba´a . Sanawara ake ! Ngaha ra nonopu ro iupu caru morimu ! ´
42012020	Pala nggahi Ruma Hatalla ¯di sia , ' Oe sampula ! Aimanga¯di ake wa´u nggomi ¯dimamade , edempara couku ¯dimarakana sara´a ntau ra wara raka¯boro ¯ba nggomi ¯di ru´u ¯ba ndaimu ede ? ´
42012021	Ndedeku nda¯dina ¯di sanikina dou mane´e nda¯di ntau ra wara ¯di ru´u ¯ba weki ndai kesena , pala wati ne´ena usaha nda¯di ntau ra wara ¯di tando Ruma Hatalla . "
42012022	Edempara nggahi Ruma Isa ¯di anamori¯doho-Na , " ¯Bara ndedena nggahi ¯ba Nahu , ' Aina daruramu ma¯boha morimu , ede¯du auku ¯di ngaha ra nono ¯ba nggomi¯doho , atao auku ¯di kani ra lombo ¯ba nggomi¯doho . ´
42012023	Mori ede¯du nancewi taho ntewi kaisi la¯bo ngaha ra nono , ro sarumbu ncewi taho ntewi kaisi la¯bo kani ra lombo .
42012024	Tio ka¯baepu nasi garaha ! Sia¯doho wati nggu¯da ra conggena , wati pakona , wati ntau rauna jompa ra lengge . Pala Ruma Hatalla mantadi kataho sia¯doho ! Nggomi¯doho ncewi ntaumu co´i ntewi kaisi la¯bo nasi-nasi ede !
42012025	Cousi ¯di ade woha nggomi¯doho kai darura adena loa ka¯dondo umuna konena sato´i ?
42012026	Nggara lampa rawi mato´i ede mpoa daloa karawi ¯ba nggomi¯doho , ¯ba¯bauku darurakaimu ¯di lampa rawi-lampa rawi makalaina ?
42012027	Tio ka¯baepu ¯bune ¯bunga-¯bunga bakung wokona ; ¯bunga-¯bunga ede wati karawina , wati muna rauna . Pala Sangaji Sulaiman ma´ipi poda ntau ra wara rau wati kanina kani ra lombo ¯bune ntika ¯bunga-¯bunga ede !
42012028	Mpori ¯di so woko ¯di ainaina ake ro naisi ¯di ka´a kampoi . Pala Ruma Hatalla makantikana mpori ede macaru ntika . Au walipu nggomi¯doho ! Pala nggomi¯doho kura imbimu !
42012029	Nda¯di , aina daruramu ro dahu ademu ma¯boha auku ¯di ngaha ra nono ¯ba nggomi¯doho .
42012030	Lampa rawi ¯bune ede ¯di mpou ¯ba dou ma wati pata Ruma Hatalla . Sapodakaina Amamu na¯badeku ¯ba one nggomi¯doho maparalu sara´ana ede .
42012031	Pala nggomi¯doho pa¯buaku usahamu loaku¯du Ruma Hatalla maparentana ¯dimorimu , nda¯di ma kalaina ede ¯di mbei ¯ba Ruma Hatalla ¯di nggomi¯doho rau . "
42012032	" Nggomi¯doho ma cuma sato´i wekimu , aina dahumu ! ¯Bara Amamu nasana mbei ¯di nggomi¯doho pasaka Karaja´an-Na .
42012033	Landapu ntaumu ro mbeipu pitina ¯di ru´u ¯ba dou mancoki mori . Ndawipu ¯di ru´u ndaimu dompe ma wati loa mpasa , ede¯du ntau ra wara rawi´i ¯di saroga . Ntau ra wara ede wati loana moda ¯bara dou mampanga wati loana weha ro ane wati loana ka´iha .
42012034	¯Bara ta¯bera warakai ntau ra waramu , ta ede rauku ademu ! "
42012035	" Jaga-jagapu ¯di sanikina lampa rawi . Nggomi¯doho pa¯buapu kani ncau kani ra lombo ro ilomu ngge´empa kaleana ,
42012036	sama ¯bune ada-ada ma wunga ngena rumana dula ¯di ndiha nikakai . Nggara dulasi rumana ede ro tokena ta¯da , sia¯doho nahengga rociku ta¯da .
42012037	Nalaba poda ada-ada ma raka ¯bade ¯ba rumana wunga ngena wakatu maikai rumana . Imbipu : ruma ede ¯dimasadia ro kauna ada¯dohona ede doho , edempara sia ¯dimakarawi wea ¯di ru´u ¯ba sia¯doho .
42012038	Nda¯di laba poda ada-ada ede nggara rakasi eda ¯ba rumana sia¯doho wunga ngenana , kone rumana mai wakatu ¯boha ai atao ncewi aho walipu ra¯di wakatu ede !
42012039	Kawarapu ake ! Paina ¯badesi ¯ba dou mantau uma jam pila dou mampanga maina , sia najagaku loaku¯du dou mampanga wati lu´una ade umana .
42012040	¯Bara ndedena nggomi¯doho rau pa¯buaku sadiamu , ¯bara Ana Manusia ¯dimamai wakatu wati ¯di sangka-sangka ¯ba nggomi¯doho . "
42012041	" Ruma , sa¯bua ngoa ra tei ede ¯di ru´u ¯ba mada¯doho atao ¯di sara´ana dou ? " so¯di ¯ba la Petrus .
42012042	Cambe ¯ba Ruma , " Couku ada ma to´a ro loa timba ra lemba nda¯dina ¯di hanta ¯ba rumana nda¯di dou mana´ekaina ¯di ade ada-ada makalai loaku¯du sia mbeina ngaha sia¯doho rakasi wakatuna ?
42012043	Nda¯di neojara adena ada ede nadula mbalisi rumana ro rakana eda sia wunga kalampana taki ra putana !
42012044	Imbipu : Rumana ede na´imbikaiku ¯di sara´a ntau ra warana ¯di adana ede .
42012045	Pala nggarasi ada dou ede nanggahisi ¯di adena , ' Ruma nahu na´ahopu dula mbalina , ' edempara sia nduku sara´ana ada ro ngaha ra nonona sampe mawukaina ,
42012046	nda¯di dula rumana ¯di ainaina ro jam wati rasangka-sangka ¯ba sia . Ro adana ede kancoki podana ¯ba rumana ro kanda¯dina sama ¯bune dou-dou ma wati to´a ¯di Ruma Hatalla .
42012047	Ada ma ¯bade ¯di ne´e ¯ba rumana , pala wati sadiana ro wati karawina rakane´e ¯ba rumana ede , ¯di cambo ka´ipi .
42012048	Pala ada ma wati ¯bade rakane´e ¯ba rumana , edempara karawina ma ncara nda¯dina pa¯buaku ¯di cambo , ¯di cambo kanarimpa . ¯Bara dou rawa´u mbei kamboto , ¯di sia ¯di raho pa¯bua mamboto rau . Ro dou marawa´u imbi kambotokai , ¯di sia ¯diraho kamboto rau . "
42012049	" Nahu maiku ¯dimakawontu ngga´a na´e ¯di dunia ake . Nawancuku tahona nggarasi afina wa´ura kalea !
42012050	Wara walipu susa ra ncoki ma ipi poda ¯di pa¯bua kalampa ¯ba Nahu . Ro ngango poda ade-Ku sawatipu nda¯dina ede .
42012051	Sa¯bua kacai ¯ba nggomi¯doho Nahu maiku ¯di dunia ake mai wa´a ¯di damekai ? Wati , laina ¯di damekai , malaisi ¯di aokai angi .
42012052	Tampu´u ake , iwa ra weki ma wara lima dou ¯dimamusu angi , tolu ¯bae ¯duana , atao ¯dua ¯bae toluna .
42012053	Ama ¯dima´ao anana ma mone ro ana monena ¯dima´ao amana . Ina ma´ao ana siwena ro ana siwena ma´ao inana . Ina riana ¯dima´ao rido siwena ro rido siwena ¯dima´ao ina rianana . "
42012054	Ruma Isa nggahi rauna ¯di dou mamboto , " Nggara edasi ¯ba nggomi¯doho apu mateka ¯di sa¯bae ¯dina , nggomi¯doho nggahi lalomu , " ¯Dimalondo ura . ' Ro poda-poda ura .
42012055	Nggara iusi ¯ba nggomi¯doho mai angi mamai ¯do mai , nggomi¯doho manggahiku , ' ¯Dimapana . ' Ro poda-poda pana .
42012056	Nggomi¯doho dou ma ca´u coro-coro ! Nggomi¯doho maloaku takasi ka´ada´ana ai ra liro kai tiomu ka´ada´ana langi ra dana . ¯Ba¯bauku tanda-tanda jamana ake wati loa ta¯bi ¯ba nggomi¯doho ? "
42012057	" ¯Ba¯bauku nggomi¯doho wati loakaimu ka¯dale ¯ba ndaimu au ma taho ?
42012058	Nggara warasi dou mada´awa nggomi¯doho aka kanto pangadila , usaha sawa´u-wa´upu ¯di kanggorimu parakara ede la¯bo sia wunga mbuipu nggomi¯doho ¯di woha ncai . Nggara watisi , pea sia narandaku nggomi¯doho ¯di tando hakim ro hakim ede na¯donggoku nggomi¯doho ¯di palisi , ro palisi nakalu´uku nggomi¯doho ade uma bui .
42012059	Imbipu ! Nggomi¯doho wati ¯dimalosa ¯di ade uma bui sawatipu cola kanggori dendamu . "
42013001	¯Diwakatu ede dou caritana ¯di Ruma Isa ma¯boha pila-pila dou Galilea rahade ¯ba Pilatus , wakatu sia¯doho wunga ¯donggo ra mbeina koroba ¯di Ruma Hatalla .
42013002	Cambe ¯ba Ruma Isa ma¯boha carita ede , nggahi Ruma Isa " ¯Bara dou-dou Galilea ede rahade ¯bune ede , kacai ¯ba nggomi¯doho ede bukutina sia¯doho mancewi dosa ntewi kaisi la¯bo sara´ana dou Galilea ma kalai ?
42013003	Sama sakali wati ! Pala kawarapu : nggara nggomi¯doho watisi pakimu cara morimu mada¯bae ro mai satandomu ¯di Ruma Hatalla , nggomi¯doho sara´ana ¯dimamade rau , ¯bune sia¯doho .
42013004	¯Bune rauku la¯bo sampuru waru dou ma made ¯di Siloam , wakatu mbo´o pita ¯ba uma ma¯dese ? Kacai ¯ba nggomi¯doho ede katadana sia¯doho nancewi mboto dosana ntewi kaisi la¯bo dou-dou makalai ma ngge´e ¯di Yerusalem ?
42013005	Sama sakali wati ! Nahu manggahi sakali wali : Nggomi¯doho nggara watisi pakimu rawi mada¯bae ro mai satandomu ¯di Ruma Hatalla , nggomi¯doho sara´ana ¯dimamade rau ¯bune sia¯doho . "
42013006	Sawa´u ¯ba ede Ruma Isa carita rauna conto ra ibara ake , " Wara sa¯bua dou mantau fu´u ara ¯di nggaro anggona . ¯Di sa¯bua ainaina sia lao ngupana wua ¯di fu´u haju ede , pala wati rakana eda kone sa¯bua rau .
42013007	Nda¯di , nggahi sia ¯di dou matonggu nggarona , ' Tiopu , wa´ura tolu mba´a nahu maiku ta ake ¯di ngupakaiku wua ara ¯di fu´u ara ake , pala wati rakaku eda kone sa¯bua rau . Natahopu ¯bo´omu fu´u haju ede ! Sia nakampoimpa ngaha ra nono ade dana ! ´
42013008	Pala cambe ¯ba dou mataki tonggu nggaro ede , ' Pa , co´opu sia morina samba´a wali . Mada ¯dimamaco hekona dana ro tauku pupu .
42013009	Kombisi sia nambua ¯di mba´a satando . Pala nggara watisi , loa kau ¯ba Ita ¯bo´o fu´u haju ede . ' "
42013010	¯Di sa¯bua ainaina Sabat , Ruma Isa mangoa ra tei ¯di sa¯bua uma sambeakai .
42013011	Ta ede wara sa¯bua dou siwe ma wa´ura sampuru waru mba´a supu , ¯bara wara roh seta ¯di ade sarumbuna . Dou siwe ede nambuku ro wati loana ki¯di kampende .
42013012	Wakatu eda ¯ba Ruma Isa sia , nggahi Ruma Isa ¯di sia , " Ina , ita wa´ura hori weki ra¯di supumu ! "
42013013	Edempara Ruma Isa tohona rima-Na ese wawo dou siwe ede , ro wakatu ede lalo sia ki¯di mpendena edempara sia roi ra wadina Ruma Hatalla .
42013014	Dou mana´ekai uma sambea ede mbanina , ¯bara Ruma Isa katahona dou wakatu ainaina Sabat , ¯bara ndedena sia nggahina ¯di dou-dou , " Wara ini nai ¯di karawikai ; maipu ¯di ainaina ede ¯di kataho weakai supumu , aina ¯di ainaina Sabat ! "
42013015	Cambe ¯ba Ruma , " Nggomi¯doho ake maca´u coro-coro ! ¯Di ainaina Sabat samenana dou nahoriku capi atao keledaina ra¯di kandana ro wa´a kalosana ¯di mbeikaina nono .
42013016	Ta ake wara sa¯bua dou siwe londo ra mai la Ibrahim , ma wa´ura sampuru waru mba´a ntoina ¯diki ¯ba Ibilis . Sa¯bua sia wati loa ¯dihori wea ra¯di ade ra¯dikikai ede ¯di ainaina Sabat ? "
42013017	Cambe ¯ba Ruma Isa ede nakanda¯diku dou-dou ma musu Ruma Isa maja poda ; pala sara´ana dou-dou makalaina nasana adena eda sara´a ma ¯bisa ra guna rakarawi ¯ba Ruma Isa .
42013018	So¯di ¯ba Ruma Isa , " Karaja´an Allah , ¯buneku ka´ada´ana ? Kai auku loa ¯dintewikai ¯ba Nahu ?
42013019	Ka´ada´ana ¯bune conto ra ibara ake . Sanggini isi sawi ra weha ¯ba sa¯bua dou edempara nggu¯dana ¯di nggarona . Isi ede woko edempara nda¯di fu´u haju , ro nasi-nasi ndawina so¯bu ¯di sanga-sanga fu´u haju ede . "
42013020	So¯di ¯ba Ruma Isa sakali wali , " Karaja´an Allah , kai auku ¯di kantewikai ¯ba Nahu ka´ada´ana ?
42013021	Ka´ada´ana ¯bune ¯buha raweha ¯ba dou siwe edempara ncambu la¯bona kai upa mpuru lite mu¯bu , sampe howo sara´ana . "
42013022	¯Di ade lampa ra laokaina lao aka Yerusalem , Ruma Isa lampa saina ¯di kota-kota ro kampo-kampo ro ngoa ra tei salahona .
42013023	Edempara wara dou maso¯di ¯di Sia , " Pa , sa¯bua sato´impa dou ¯di kasalama ? " Cambe ¯ba Ruma Isa ,
42013024	" Usahapu lu´u kai ta¯da ncai ma tuka . ¯Bara kawarapu ! Mboto dou mane´e lu´u pala wati loana .
42013025	Wakatu ¯bola dou mantau uma , ro ka¯buna ta¯da ncaina , nggomi¯doho ki¯di ta ari lua ro tampu´umu toke-toke ta¯da ro nggahimu , ' Ruma , tahengga to´ipu ta¯da ¯di ru´u ¯ba mada¯doho ! ' Ruma ede ¯dimacambena , ' Nahu wati ¯badeku nggomi¯doho ramaimu ta¯be ! ´
42013026	Nggomi¯doho ¯dimacambe , ' Mada¯doho wa´ura ngaha ra nono samamu la¯bo Ita , ro Ita wa´ura ngoa ra tei raumu ¯di ncai-ncai kota mada¯doho ! ´
42013027	Pala Ruma ede ¯dimanggahi walina , ' Nahu wati ¯badeku nggomi¯doho rata¯bena . Lao pesopu wekimu ta ake , nggomi¯doho makarawi ma da¯bae ! ´
42013028	Wakatu eda ¯ba nggomi¯doho la Ibrahim , la Ishak , ro la Yakub ro sara´ana nabi maka¯dihi ade ¯di ade Karaja´an Allah , nggomi¯doho ¯dimanangi ro ncoki ra susa iumu ¯bara ndai nggomi¯doho ¯di¯baka kalosa !
42013029	Dou-dou ¯dimamai ele mai ro mai ¯dimai , mai ¯damai ro mai ¯domaina , ro ¯dimaka¯dihi ade ¯di ade Karaja´an Allah .
42013030	Sapodakaina , wara dou macumpukaina ¯dimanda¯di dou masarambakaina , ro wara dou masarambakaina ¯dimanda¯di dou macumpukaina . "
42013031	¯Diwakatu ede wa´u , wara pila-pila dou Farisi maina ¯di Ruma Isa ro nggahina , " Aina ngge´emu ta ake ! Laopu ¯di hi¯di makalai , ¯bara Herodes mane´e hade Ita . "
42013032	Cambe ¯ba Ruma Isa , " Laopu ro ngoapu ¯di dou ma wati wara onena ede , ' Ainaina ake ro naisi Nahu ma¯baka kalosa roh seta ro kataho dou masupu , pala ¯di ainaina katolukaina , Nahu ¯dimakanggorina karawi-Ku . ´
42013033	Kone ade ndedena Nahu pa¯buaku lampa ra lao wali ¯di ainaina ake , naisi ro ¯di¯disi , ¯bara wati tahona sa¯bua dou nabi ¯di hade ari mai ¯ba Yerusalem .
42013034	Yerusalem , Yerusalem ! Nabi-nabi hade ¯ba nggomi ! Dou-dou ra nggadu ¯ba Ruma Hatalla ¯bale ¯ba nggomi kai wadu sampe madena ! Wa´ura pila-pila kali Nahu ne´eku pohu sara´ana doumu ¯bune ina janga mahoru ana-anana tapita kaletena , pala nggomi wati ngawamu !
42013035	¯Bara ndedena Ruma Hatalla wati ¯dende ra wa´a walina nggomi . ¯Di ¯bademu , tampu´u ake nggomi wati ¯dima´eda Nahu wali , sampe nggahi nggomi , ' Taho Ra Ntai Sia ma mai kai ngara Ruma . ' "
42014001	¯Di sa¯bua ainaina Sabat Ruma Isa lao ngahana aka sa¯bua uma dou mana´ekai Farisi . Ta ede dou-dou tio ka¯bae podana Ruma Isa .
42014002	Edempara Ruma Isa mai raka ¯ba dou ma supu mbowi , e¯di ro rimana wa´ura winte .
42014003	Edempara so¯di ¯ba Ruma Isa ¯di guru-guru agama ro dou-dou Farisi ma wara ta ede , " Nggahi ¯ba hukum agama ndaita , sa¯bua loaku ndaita kataho dou masupu ¯di ainaina Sabat atao wati ? "
42014004	Guru-guru agama ro dou-dou Farisi ede namidimpa . Edempara ou ¯ba Ruma Isa dou ede ro katahona sia , edempara kauna lao sia .
42014005	Sawa´u ¯ba ede nggahi Ruma Isa ¯di dou-dou , " Misampara sa¯bua dou ¯di ade weki nggomi¯doho mantau ana atao sa¯bua capi ma ma¯bu ade temba ¯di ainaina Sabat , sa¯bua sia wati hinti kalosa rocina anana atao capi ede ¯di ainaina ede wa´u ? "
42014006	Pala wati kone sa¯bua dou maloana cambe ¯di Ruma Isa ma¯boha lampa rawi ede .
42014007	Eda ¯ba Ruma Isa wara tamu-tamu ma ka¯dale hi¯di-hi¯di ma ipi taho . ¯Bara ndedena Sia mbeina ngoa ra tei ede ¯di sia¯doho sara´ana .
42014008	" Na´undasi ¯ba dou nggomi¯doho aka ndiha nikakai , aina lao dohomu ¯di hi¯di mataho ta¯deina . ¯Bara wara deka dou makalai ma ncewi penti ntewi kaisi la¯bo nggomi¯doho ra´unda rau ,
42014009	nda¯dina dou mantau uma ma wa´ura unda nggomi¯doho ¯duana ede , kai tani adena maina ¯di nggomi¯doho ro nggahina , ' Mboto kangampu , hi¯di ake wa´ura sadia ¯di ru´u ¯ba dou mamai aka . ' Edempara kai maja poda ademu nggomi pesomu weki lao dohomu ta ari nganto podana .
42014010	¯Bara ndedena , na´undasi ¯ba dou nggomi¯doho , ka¯dalepu hi¯di ma ari nganto podana , loaku¯du dou mantau uma ¯dimamai rakana nggomi¯doho ro nanggahiku ¯di nggomi¯doho , ' Soba , mai tadohoku ¯di hi¯di ma ncewi taho . ' Ade ndendekaina nggomi¯doho ¯di horoma ¯ba dou ¯di tando sara´a dou ra´unda ma kalaina .
42014011	¯Bara sanikina dou ma ka´ese weki ¯di ka´awa , pala ma ka´awa weki ¯di ka¯dese . "
42014012	Edempara nggahi Ruma Isa ¯di dou mantau uma , " Ma´undasi dou ¯dimangaha ndiha aimarai atao ngaha ndiha aimanga¯di , aina undamu lenga atao sa´e ro arimu atao iwa ra wekimu atao dou-dou ¯dikompe ra peimu ma ntau ra wara . ¯Bara peade sia¯doho ¯dima´unda nggomi rau , ro kai ndedena nggomi ¯di matarima cepekai rakarawimu ede .
42014013	Nda¯di , makarawisi ndiha , undapu dou mancoki mori , dou mampako ra mpedu , dou mamade ¯binci , ro dou mambuda .
42014014	Nggomi ¯di mbei bareka , ¯bara dou-dou ede wati loana cepe ratahomu ede . Rawimu mataho ede ¯di cepe ¯ba Ruma Hatalla wakatu dou-dou ma taho rakamori mbali ra¯di madena . "
42014015	Wakatu sa¯bua dou ¯di ade weki dou ma ngaha sama-sama ta ede ringana nggahi ra eli Ruma Isa , nggahi sia , " Taho ra ntika dou maraka ngaha ra nono raka¯bua wea ¯ba Ruma Hatalla ¯di ade Karaja´an Allah ! "
42014016	Pala nggahi Ruma Isa ¯di dou ede , " ¯Disa¯bua wakatu waraku sa¯bua dou makarawi ndiha ma na´e ro undana mboto dou .
42014017	Rakara wakatuna ¯di tampu´ukai ndiha , dou ede kauna adana lao ¯di dou-dou ra´unda ro nggahina , ' Santa¯beta tamaira , sara´ana wa´ura sadia !
42014018	Pala sia¯doho sara´ana , sa¯bua-¯bua dou tampu´u raho kangampu . Ma sarambakaina manggahi ¯di ada ede , ' Nahu ¯bou podapu raweliku dana , ro paraluku lao paresa . Kangampu weapu nahu . ´
42014019	Ma kalaina manggahi , ' Nahu ¯bou podapu raweliku lima oka capi , ro ne´eku coba tio capi-capi ede . Kangampu weapu nahu . ´
42014020	Ma kalai walina manggahi , ' Nahu ¯bou podapu nikaku , ¯bara ndedena nahu wati loaku lao . ´
42014021	Ada dou ede dulana ro ngoana lampa rawi ede ¯di rumana . Rumana ede nambani podaku , ro nggahina ¯di adana ede , ' Lao rocipu ¯di ncai-ncai ro ¯di gang-gang ¯di kota . Mai wa´apu ta ake dou mancoki mori , dou mampako ra mpedu , dou mambuda ro dou mamade ¯binci . ´
42014022	Edempara nggahi adana ede , ' Ruma , rakaukai ¯ba Ita wa´ura karawi ¯ba mada , pala hi¯di mbuipu mbotona . ´
42014023	Edempara nggahi dou mantau rawi ede , ' Laopu ¯di ncai-ncai bari ro ¯di ncai-ncai to´i ari mai ¯ba kota , ro kau pa¯buapu dou-dou mai , loaku¯du uma nahu ¯binina .
42014024	Kawarapu ! Wati kone sa¯bua dou ¯di ade weki dou ra´unda ede ¯dimaloana ngaha ra nono ¯di ade ndihakai nahu ake . ' "
42014025	Mboto dou malampa ¯batu Ruma Isa . Tambari Ruma Isa ro nggahina ¯di sia¯doho ,
42014026	" Nggara dou namaisi ¯di Nahu , pala nancewipu meci ra ca´una inana , amana , weina , ana¯dohona , sa´e ra ari¯dohona , kone sarumbu ndaina , sia wati loana ¯batu Nahu .
42014027	Dou ma wati ngawa tundu salibna ro ¯batuna Nahu , wati loana ¯dima¯batu Nahu .
42014028	Nggara sa¯bua dou ¯di ade weki nggomi¯doho mane´e tu´u sa¯bua uma ¯dese , tantu sia nadoho reke wa´uku piti ¯di tu´ukai loaku¯du sia ¯badena sa¯bua piti rasadia nancihi ¯di kanggorikai uma ¯dese ede atao wati .
42014029	¯Bara watisi wa´u ¯ba sia kanggorina , sapodakaina dasa wa´ura ndawi , nda¯di sara´a dou ma edana rawi ede ¯dimaharikaina .
42014030	Sia¯doho ¯dimanggahi , ' Ii , dou ake natu´u uma , pala wati wa´una kanggori ! ´
42014031	Nggara sa¯bua dou sangaji ma ntau sampuru riwu tentara mane´e lewa la¯bo sangaji makalai ma ntau ¯dua puru riwu tentara , tantu sangaji ede nadoho kananu wa´uku sa¯bua sia natenggo ¯dimalewa la¯bo musuna ede .
42014032	Nggara na¯badesi ¯ba sia ¯ba one sia wati wa´una ao musuna , tantu wakatu musuna mbuipu ¯do´ona , sia nanggaduku dou ¯di rahokaina taho ro musuna ede . "
42014033	Cumpukaina nggahi Ruma Isa , " Ndede rau nggomi¯doho . Wati kone sa¯bua dou ¯di ade weki nggomi¯doho ¯dimaloa ¯batu Nahu , nggarasi sia watisi koroba sara´ana au-au . "
42014034	" Sia ede taho , pala nanda¯disi ca¯ba , sa¯bua loaku ¯di kandanga mbali ?
42014035	Watira wara one walina , nataho ¯di ru´u ¯ba oma ro ¯di ru´u ¯ba pupu . Nda¯di ¯di pakimpa . Nggara mantausi fiko , ringa ra kade´epu ! "
42015001	¯Disa¯bua ainaina , mboto dou mataki tagi bea ro dou-dou ra wi´ikai wati taho ¯ba ela dou , mai kade´ena nuntu ra nggahi Ruma Isa .
42015002	Dou-dou Farisi ro guru-guru agama tampu´ura bada re¯de . Nggahi sia¯doho , " Ci , dou ake natarima aoku dou ma´iha ro nanaha ngaha samaku la¯bo sia¯doho ! "
42015003	¯Bara ndedena Ruma Isa caritana ¯di sia¯doho conto ra ibara ake ,
42015004	" Misampara sa¯bua dou ¯di ade weki nggomi¯doho wara ntaumu saratu mbua jimba , edempara moda sa¯bua -- auku ¯di karawi ¯ba sia ? Pasti sia natu´u wi´iku jimba ma ciwimpuru ciwi mbua ede ¯di so mpori , ro nalao ngupaku ma moda ede sarakakaina .
42015005	Ro nggara raka edasi ¯ba sia jimbana ede , sia naneo poda adena nda¯di tundu ¯ba sia jimbana ede ,
42015006	edempara wa´a kadulana . Sawa´u ¯ba ede sia ouna lenga¯dohona ro dou-dou ¯dikompe ra peina , ro nggahina , ' Mai ndaita ka¯dihiku ade . Jimbaku ma moda wa´ura eda mbaliku ! ´
42015007	Ndede rauku ¯di saroga wara ka¯dihi ade ma ncewi na´e ¯bara sa¯bua dou madosa ma toba , ntewi kaisi ro ¯di ade ciwimpuru ciwi dou ma wa´ura taho ro wati paraluna tobana . "
42015008	" Atao misampara sa¯bua dou siwe mantau sampuru mbua piti salaka , edempara moda sa¯bua -- auku ¯di karawi ¯ba sia ? Sia naka´aku ilo ro nacafiku umana ro nangupaku ta¯be-¯be sampe sarakakaina pitina ede .
42015009	Wakatu raka eda mbali ¯ba sia pitina ede , sia ouna lenga¯dohona ro dou-dou ¯dikompe ra peina , edempara nggahina , ' Nahu neo poda adeku wa´ura eda mbaliku pitiku ma moda . Mai ndai taka¯dihiku ade ! ´
42015010	Ndede rau mala´eka Ruma Hatalla neo adena nggara warasi sa¯bua dou mada¯bae matoba ra¯di dosa-dosana . Imbipu ! "
42015011	Nggahi wali Ruma Isa , " Waraku sa¯bua dou ama ma ntau ¯dua dou ana mone .
42015012	Ma cumpukaina nggahina ¯di sia , ' Ama , tambei to´ipu ¯di mada wunga ake ru´uku ¯di ade ntau ra wara ndaita . ' Edempara mbeikai ¯ba amana ntau ra wara ede kai cengga ¯dua la¯bo sa´ena .
42015013	Pila-pila nai sawa´u ¯ba ede ana macumpukaina ede landana pasaka ru´una ede edempara laona aka dana ra rasa ma ¯do´o . Ta aka sia balanja ka´ihana piti kai mori mbocu ra mawu .
42015014	Wakatu cumpu sara´a pitina , nda¯dira ¯di dana ra rasa ede sarahi¯do ma ipi poda , nda¯dina sia tampu´ura ncoki morina .
42015015	Edempara sia laona karawi ¯di sa¯bua dou ¯di ade rasa ede , ma kauna sia lao aka omana matonggu wawina .
42015016	Sia na´ipi podaku hi¯dona nda¯dina ne´eku isi lokona kai ngaha ra nono rangaha wawi-wawi ede . Konena sia nawancuku hi¯dona , wati kone sa¯bua dou mambeina ngaha ra nono ¯di sia .
42015017	Cumpukaina sia kawarana weki ro nggahina , ' Dou-dou ma karawi ¯di amaku naremba poda ngaha ra nonona , ro nahu ta ake ne´empara made sarahi¯do !
42015018	Nahu ¯dimalao aka amaku , ro kanggahi ¯di sia : Ama , mada wa´ura dosa ¯di Ruma Hatalla ro ¯di Ita .
42015019	Watira patu walina mada ake ¯di pehekai ana Ita . Wi´ikaipu mada ake dou makarawi ngaha gaji ¯di Ita . ´
42015020	Edempara lao sia dula aka uma amana . Mbuipu ¯do´o la¯bo umana , sia wa´ura eda ¯ba amana . Kai kasi ade poda ¯ba amana rai weha aona sia , edempara pohu ra ngilu ¯ba amana .
42015021	´ Ama , ' nggahi anana ede , ´ mada wa´ura dosa ¯di Ruma Hatalla ro ¯di Ita . Watira patu walina mada ¯di pehekai ana Ita . ´
42015022	Pala ou ¯ba amana ada¯dohona ro nggahina , ' Roci ! Wehapu kani ra lombo ma ncewi ntika , ro kakanikaipu sia . Kakani weapu sinci ¯di kangge rimana , ro sapatu ¯di e¯dina .
42015023	Sawa´u ¯ba ede wehapu ana capi ma mpore ro sambelepu . Ndai ¯dimangaha ndiha ro ka¯dihi ade .
42015024	¯Bara anaku ake wa´ura made , ake wa´ura mori mbali ; sia wa´ura moda , ake wa´ura raka eda mbali . ' Edempara sia¯doho tampu´una ngaha ndiha .
42015025	Wunga mbuipu ade ndiha ede , ana ma sarambakaina wara ¯di oma . Wakatu dula sia ro ¯denimpara la¯bo umana , sia ringana eli musik ro dou-dou matari .
42015026	Sia ouna sa¯bua dou ada ¯di ade weki ada¯dohona , edempara so¯di ¯ba sia , ' Wara au manda¯di ¯di uma ? ´
42015027	Cambe ¯ba adana ede , ' Arimu wa´ura mai mbali ! Ro Amamu wa´ura kauna sambele ana capi ma mpore , ¯bara sia wa´ura raka mbalina anana ade ka´ada´ana salama ! ´
42015028	Ana ma sasa´ekaina ede nambani podaku nda¯di sia wati ngawana lu´u ade uma . Edempara losa amana ro siwina sia kau lu´u .
42015029	Pala nggahi sia , ' Pila-pila mba´a ntoina mada karawi kapodaku ade ¯di ru´u Ita . Watipu iuku mada dangawa rakaukai ¯ba Ita . Ro au rambei ¯ba Ita ¯di mada ? Kone sa¯bua mbe´e rau watipu iuku mbei ¯ba Ita ¯di ngaha ndihakaiku la¯bo lenga¯dohoku !
42015030	Ana Ita ede wa´ura kampoina ntau ra wara Ita la¯bo dou-dou siwe masunda , pala wakatu sia dulana , sambele ¯ba Ita ana capi ma mpore ¯di ru´u ¯ba sia ! ´
42015031	´ Anaku , ' cambe ¯ba amana , ' nggomi mawara ncau ta ake la¯bo nahu . Samenana ntau nahu ede¯du ntau nggomi rau .
42015032	Pala ndai pa¯buaku ngaha ndiha ro ka¯dihi ade , ¯bara arimu wa´ura made , pala ake wa´ura mori mbali ; sia wa´ura moda , pala ake wa´ura eda mbali . ' "
42016001	Nggahi Ruma Isa ¯di anamori¯doho-Na , " Waraku sa¯bua dou mantau ra wara . Sia nantau dou ma¯bora pitina ma uru wea ntau ra warana . Dou mantau ra wara ede rakana ¯bade ¯ba one dou ma¯bora pitina ede balanja ka´ihana piti sia .
42016002	Nda¯di ou ¯ba sia dou ma¯bora pitina ede ro nggahina , ' Au ake raringa ¯ba nahu ma¯boha nggomi ? Ake , mbeipu ¯di nahu lapora malengka ma¯boha karawimu ma´uru wea ntau ra wara nahu . Nggomi wati loa walimu nda¯di dou mataki ¯bora piti nahu . ´
42016003	Edempara kananu ¯ba dou ma¯bora piti ede , ' Auku ¯di karawi ¯ba nahu ake ? Ruma nahu nane´eku kalosa nahu ade karawikaiku . Maco dana nahu wati tenggoku ; raho sadeka rero , nahu maja .
42016004	Nahu wara akaku ; nakalosasi ¯ba ruma nahu ade karawikaiku , nahu pa¯buaku ntau mboto lengaku ma ngawa weha ngge´e la¯bo nahu ¯di umana ! ´
42016005	Nda¯di dou ma¯bora piti ede ouna sanikina dou ma nconggo ¯di rumana . ¯Dimasarambakaina , nggahi sia , ' Sa¯bune nconggomu ¯di ruma nahu ? ´
42016006	Cambe ¯ba dou ede , ' Saratu roa mina zaitun . ' Nggahi dou ma¯bora piti ede ¯di sia , ' Ake sura nconggomu . Dohopu ro tunti rocipu : lima mpuru . ´
42016007	Edempara nggahi sia ¯di dou ma ka¯duakaina , ' Ro nggomi cina , sa¯bune nconggo nggomi ? ' Cambe ¯ba dou ede , ' Sariwu karu gando . ' Nggahi dou ma¯bora piti ede ¯di sia , ' Ake sura nconggomu . Tuntipu : waru ratu . ´
42016008	Edempara ruma dou ma¯bora piti ede ma wati ntiri ra rombo ede roina ¯di dou ma¯bora pitina ede ¯bara ruku ra rawina ma mboto aka ede ; ¯bara dou-dou dunia ake nancewi loa akana ma´ato ¯di ru´u sia¯doho ntewi kaisi la¯bo dou-dou ma mori ade taroakaina . "
42016009	Edempara Ruma Isa nuntu ra nggahi walina , nggahi-Na , " Ringapu ! Kanipu ntau ra wara dunia ake ¯di rakakaimu lenga , loaku¯du watisi ntauna co´i ntau ra wara dunia ake wali , nggomi¯doho ¯di tarima ¯di hi¯di ngge´ekai ma´ederahi¯di .
42016010	Dou ma loa ¯di imbi ¯di ade lampa rawi mato´i , loa ¯di imbi rau ¯di ade lampa rawi mana´e . Pala dou ma wati loa ¯di imbikai ¯di ade lampa rawi mato´i , wati loa ¯di imbi rau ¯di ade lampa rawi mana´e .
42016011	Nda¯di , nggara ma¯boha ntau ra wara dunia ake nggomi¯doho wati loa ¯di imbikai , couku mangawana imbikai ¯di nggomi¯doho ntau ra wara maraso ?
42016012	Ro ma¯boha barang ntau dou makalai , nggomi¯doho wa´ura wara bukutina wati loa ¯di imbikai , couku mangawa mbei ¯di nggomi¯doho au ma nda¯di ntaumu ?
42016013	Wati wara kone sa¯bua dou maloa karawi ¯di ru´u ¯ba ¯dua dou ruma ; ¯bara sia nancewi meci ra ca´uku ma sa¯buana ntewi kaisi la¯bo ma kalaina , atao sia nancewi to´aku ¯di rumana ma sa¯bua ntewi kaisi la¯bo ma kalaina . Ndede rau nggomi¯doho . Nggomi¯doho wati loamu karawi ¯di ru´u ¯ba Ruma Hatalla ro ¯di ru´u ¯ba ntau ra wara raumu . "
42016014	Dou-dou Farisi naringa sara´aku nggahi ra eli Ruma Isa . Edempara sia¯doho harikaina Sia , ¯bara sia¯doho naca´u ¯di piti .
42016015	Pala nggahi Ruma Isa ¯di sia¯doho , " Nggomi¯dohora ma ¯di tando dou makalai ¯di edamu nancihiku , pala Ruma Hatalla na¯badeku isi ademu . ¯Bara au rawi´ikai ¯ba manusia ese , nantanda ka´awa ¯ba Ruma Hatalla .
42016016	Hukum rambei ¯ba la Musa ro ngoa ra tei ¯ba nabi-nabi , ngge´empa kani sampe jamana la Yahya Mataki kandeu karaso dou . Ratampu´u wakatu ede Haba Mataho ma¯boha Karaja´an Allah ¯di ngoa ra kahaba ncau . Ro dou mapa¯bua weki ¯dimanda¯di anggota ela Karaja´an Allah .
42016017	Pala nancewi mo¯dapu mbora langi ro dana , ntewi kaisi la¯bo sa¯bua huruf ¯di ade Hukum Allah madanda¯di .
42016018	Cou mawi´i weina edempara nika walina la¯bo dou siwe makalai , dou ede najinaku . Ro dou ma nika la¯bo dou siwe rawi´i ¯ba rahina , najina rauku . "
42016019	" Waraku sa¯bua dou mantau ra wara . Kani ra lombona na´ipiku nggalina . Ro mori ra wokona sanai-nai na´ipiku caruna .
42016020	¯Ditando ta¯da umana wara rawi´i sa¯bua dou mancoki mori mangara la Lazarus . Sarumbuna ¯bini ¯ba mba´a .
42016021	Sia nane´e isi lokona kai onu-onu marama¯bu ra¯di meja dou mantau ra wara ede . Lako namai nelaku mba´ana .
42016022	Dou mancoki mori ede madena , edempara wa´a ¯ba mala´eka aka hi¯di mataho ra ntika ¯di kompe Ibrahim ¯di saroga . Dou mantau ra wara ede made rauna ro umbu ¯ba dou .
42016023	¯Di dunia dou mamade sia na´ipiku susa ra ncoki iuna . Ro wakatu ntanda ca´ese ¯ba sia , sia edana Ibrahim ¯di hi¯di ma ¯do´o ro la Lazarus wara ¯di kompe Ibrahim .
42016024	´ Ama Ibrahim ! ' nggao ¯ba dou mantau ra wara ede . ' Takasi to´ipu ademu ¯di mada . Takau to´ipu la Lazarus ¯deta kanggena ¯di ade oi edempara mai ¯beca weana rera mada . Mada susa ra ncoki poda iuku ¯di ade afi ake ! ´
42016025	Pala cambe ¯ba Ibrahim , ' Kawarapu anaku : selama morimu nggomi wa´ura rakamu sara´ana ma taho-taho , la Lazarus rakana ma iha ncau . Ake sia nasana iuna ta ake , ro nggomi susa ra ncoki iumu .
42016026	Ari mai ¯ba ede , ¯di hela nggomi ro nami wa´ura ndawi sa¯bua rengge ma na´e , loaku¯du dou ta ake wati loana lao ta aka ro dou ta aka wati loana mai ta ake ! ´
42016027	' Nggara ndedesi , Pa , ' nggahi dou mantau ra wara ede , ' mada maraho nemba ¯di Ita takau to´ipu la Lazarus lao aka uma ama mada .
42016028	Wara lima sa´e ro ari mada ta ede . Takau to´ipu la Lazarus ngoa ra kawara sia¯doho , loaku¯du aina sia¯doho rau ma¯bu ¯di hi¯di kancokikai ake . ´
42016029	Cambe ¯ba Ibrahim , ' Sia¯doho wa´ura ntauna buku-buku Musa ro buku-buku nabi-nabi ! Co´opu sia¯doho ¯batuna au ratunti ¯di ade buku-buku ede ! ´
42016030	Pala cambe ¯ba dou mantau ra wara ede , ' Ede wati ncihina , Ama Ibrahim . Pala nggara warasi dou mamade mamori mbali ro maina ¯di sia¯doho , sia¯doho natoba ra¯di dosa-dosa sia¯doho . ´
42016031	Pala nggahi Ibrahim , ' Nggara sia¯doho watisi kade´ena ra kaukai ¯ba la Musa ro nabi-nabi , pasti sia¯doho wati ¯di ma´imbi rau , konena wara dou mamade ma mori mbali . ' "
42017001	Nggahi Ruma Isa ¯di anamori¯doho-Na , " Lampa rawi-lampa rawi ma kanda¯dina dou karawina dosa pasti ¯dimawara . Pala ihara dou ma rakanda¯dina !
42017002	Natahopu wadu nggirukai ¯diki ¯di wo´ona , edempara sia ¯dipaki ¯di ade moti nggarasi sia makanda¯dina sa¯bua dou ade weki dou-dou mato´i ake karawina dosa .
42017003	¯Bara ndedena , aina kabare ! Nggarasi cinamu makarawi dosa , rojopu sia . Nggara sincisi adena , kangampu weapu sia .
42017004	Nggarasi sia nakarawisi mancara ¯di nggomi pidu kali sanai ro saniki maina ¯di nggomi ro nggahina , ' Nahu raho kangampu , ' kangampu weapu sia . "
42017005	Nggahi rasu-rasu ¯di Ruma Isa , " Ruma , takatenggo to´ipu imbi la mada¯doho . "
42017006	Cambe ¯ba Ruma , " Nggara nggomi¯doho mantausi imbi ¯bune na´e isi sawi , nggomi¯doho maloaku nggahi ¯di fu´u murbei ake , ' Tambonggepu nggomi ro nconggepu ¯di moti , ' pasti fu´u haju ake ¯dima¯batu parenta nggomi¯doho . "
42017007	" Misakai sa¯bua dou ¯di ade weki nggomi¯doho mantau ada ma rawi dana ¯di oma atao mangena jimba . Nadulasi ada ede , sa¯bua sia nanggahiku ¯di adana , ' Mai ngaha rocipu ´ ?
42017008	Tantu wati ! Pala sia nanggahiku ¯di adana ede , ' Sadia weapu ngaha ra nono nahu . Kanipu kani ra lombo maraso ro doho tonggupu nahu mawunga ngaha ra nono ; sawa´u ¯ba ede nggomi ampomu loa ngaha . ´
42017009	Ada ede wati paraluna ¯diroi ¯bara wa´ura ¯batuna parenta rumana .
42017010	Ndede rauja nggomi¯doho . Nggara wa´usi nggomi¯doho karawi sara´a rakaukai ¯di nggomi¯doho , nggahipu , ' Mada¯doho ake adampa ; mada¯doho cuma karawi ¯di pa¯bua karawi ¯ba mada¯doho . ' "
42017011	Wunga lampa laona aka Yerusalem , Ruma Isa lampana tancai makahampakai dana ra rasa Samaria ro Galilea .
42017012	Wakatu lu´u ¯di sa¯bua kampo , Sia mai raka ¯ba sampuru dou ma supu ncola . Sia¯doho ki¯di ¯do´ona
42017013	ro kanggicana , " Ruma Isa ! Takasi ade to´ipu ¯di mada¯doho ! "
42017014	Wakatu eda ¯ba Ruma Isa sia¯doho , nggahi Sia , " Laopu ¯di imam-imam , rahopu sia¯doho paresa wea sarumbumu . " Wunga ade lampa laona sia¯doho , mbora lalompa supu sia¯doho .
42017015	Wakatu sa¯bua dou ade weki sia¯doho kawarana weki ¯ba one sia wa´ura taho , sia dula mbalina ro roi ra wadina Ruma Hatalla .
42017016	Edempara ¯di tando Ruma Isa , sia sujuna ro nggahina tarima kasi ¯di Sia . Dou ede dou Samaria .
42017017	Edempara nggahi Ruma Isa , " Sa¯bua laina wara sampuru dou ra kataho wea supuna ? Ta¯beku ma ciwi dou walina ?
42017018	¯Ba¯bauku dou lai rasa ake mpoampa ma dula mbali marenta tarima kasi ¯di Ruma Hatalla ? "
42017019	Edempara nggahi Ruma Isa ¯di dou ede , " Tu´ura , ro laora . ¯Bara nggomi imbimu ¯di Nahu , nggomi taho . "
42017020	Pila-pila dou Farisi so¯dina ¯di Ruma Isa ¯bune aiku mai Karaja´an Allah . Cambe ¯ba Ruma Isa , " Karaja´an Allah wati tampu´ukaina kai tanda-tanda ¯di loa eda ¯ba dou ,
42017021	nda¯dina dou naloaku nggahi , ' Mai tio , akeku sia ! ' atao , ' Ta´akaku sia ! ' ¯Bara Karaja´an Allah wa´ura maina ¯di ade woha nggomi¯doho . "
42017022	Sawa´u ¯ba ede nggahi Ruma Isa ¯di anamori¯doho-Na , " ¯Dimamai wakatuna nggomi¯doho mane´e eda sanai ¯di ainain-ainain Ana Manusia , pala nggomi¯doho wati loamu eda .
42017023	Peade dou ¯dimanggahi ¯di nggomi¯doho , ' Tiopu , ta ede ! ' atao , ' Tiopu , ta ake ! ' Pala nggomi¯doho aina losa ngupamu sia .
42017024	¯Bune kakila ai mamai ese langi , ro mataroa ra¯di sumpu sampe ¯di sumpuna , ndede raujaku peasi ka´ada´ana Ana Manusia rakasi ainaina .
42017025	Pala wakatu saramba-rambana Sia pa¯buaku mbotona susa ra ncoki ro wati tarima ¯ba dou-dou jamana ake .
42017026	Wakatu ainaina Ana Manusia ¯di katada peasi , ka´ada´ana ¯bune jamana la Nuh ntoina .
42017027	Dou mangaha ra nono , ro nika ra neko ; ndede ncauku sampe la Nuh lu´una ¯di ade lopi ro mai mbere ro hadena dou-dou ede sara´ana .
42017028	¯Bune wakatu jamana la Lot rau . Dou mangaha ra nono , malanda ra lajo , manggu¯da ra congge ro matu´u uma .
42017029	Pala wakatu la Lot losa ¯di Sodom , wakatu ainaina ede afi ro pure londona ra¯di langi ro kalelina sia¯doho sara´ana .
42017030	Ndedeku ka´ada´ana peasi wakatu ainaina Ana Manusia ¯di katada .
42017031	¯Di´ainaina ede dou ma wunga wara ¯di ese wawo ¯butu umana aina londo ¯di wehakaina barang-barangna ma wara ¯di ade umana . Ndede rauja dou ma wunga wara ¯di omana aina dula mbali ¯di umana .
42017032	Kawarapu au ma wa´ura nda¯di la¯bo wei la Lot !
42017033	Dou ma ne´e kasalama morina , ¯dimambora morina . Pala dou mambora morina ¯dimakasalamana .
42017034	Imbipu : Wakatu aimanga¯di ede , ¯dua dou mawunga maru ¯di sa¯bua ranja , sa¯bua dou ¯diwa´a ro sa¯bua walina ¯di wi´i .
42017035	Dou siwe ¯duana mawunga mbajuna gando , sa¯bua dou ¯diwa´a ro sa¯bua wali ¯diwi´i . [
42017036	¯Dua dou mawunga karawi ¯di oma , sa¯bua dou ¯di wa´a , ro sa¯bua dou wali ¯di wi´i . ] "
42017037	Anamori Ruma Isa maso¯di , " Ta¯beku ¯di nda¯dikaina ede , Ruma ? " Cambe ¯ba Ruma Isa , " Ta¯bera warakai timba , ta ede wara nasi mataki ngaha timba . "
42018001	Sawa´u ¯ba ede Ruma Isa caritana sa¯bua conto ra ibara ¯di teikaina anamori¯doho-Na loaku¯du sia¯doho do´a ntuwuna ro aina to´i ade .
42018002	Nggahi Ruma Isa , " ¯Disa¯bua kota wara sa¯bua dou hakim ma wati dahu ¯di Ruma Hatalla , ro wati rekena kone cou-cou rau .
42018003	¯Di kota ede wara rau sa¯bua dou siwe mbaru mboha ma ntuwura mai satando ¯di hakim ede rahona parakarana ¯di bela wea . ' Tabantu to´ipu mada mancao tando la¯bo musu mada , ' nggahi dou siwe mbaru mboha ede .
42018004	Pila-pila wakatu ntoina hakim ede wati ngawana bantu dou siwe mbaru mboha ede . Pala cumpukaina kananu ¯ba hakim ede , ' Nahu konena wati dahuku ¯di Ruma Hatalla ro wati rekeku ¯di cou-cou rau ,
42018005	pala ¯bara dou siwe mbaru mboha ake nahako ntuwuku nahu , natahopu nahu bela weaku parakarana . Nggara watisi ndedena , sia namai ntuwuku ro kasusa ncauna nahu . ' "
42018006	Edempara nggahi Ruma , " Kade´e ka¯baepu au ranggahi ¯ba hakim ma wati adi ede !
42018007	Sa¯bua Ruma Hatalla wati ¯dimabela weana parakara ela ndai-Na ma ou ¯di Sia ¯di aimarai aimanga¯di ? Sa¯bua Sia nakanajo-najoku wakatuna ¯di bantukaina sia¯doho ?
42018008	Imbipu : Sia nabela rociku parakara sia¯doho ! Pala namaisi Ana Manusia , sa¯bua mbuipu ¯di raka eda dou ma imbi ¯di Sia ¯di dunia ake ? "
42018009	Ruma Isa carita rauna conto ra ibara ake nggahi ¯ba Sia ¯di ru´u ¯ba dou ma ka¯bawa dou makalai , pala na´imbi podaku ¯ba one weki ndaina taho .
42018010	Nggahi Ruma Isa , " Waraku ¯dua dou ma lao aka Bait Allah ne´e sambea . Ma sa¯bua dou Farisi , ma kalai sa¯bua dou mataki tagi bea .
42018011	Dou Farisi ede ki¯di lao kalai ndaina ro sambeana , ' Io Ruma Hatalla , mada matarima kasi ¯di Ita , ¯bara mada wati ¯bune dou makalai , ma na´e ade , kali leko , atao makarawi jina . Mada syuku poda ¯bara mada wati ¯bune dou mataki tagi bea aka .
42018012	Mada puasaku ¯dua kali saminggu , ro mada ¯donggo ra mbeiku ¯di ru´u ¯ba Ita cengga sampuru ¯di ade sara´ana au raraka mada . ´
42018013	Pala dou mataki tagi bea ede ki¯di ka¯do´ona wekina ro wati disana ¯donga langi . Sarere salahona lawilina nggahi sia , ' Io Ruma Hatalla , Takasi ade to´ipu ¯di la mada , dou mawa´ura dosa ake ! ' "
42018014	" Imbipu , " nggahi Ruma Isa , " wakatu dula ¯di uma , dou mataki tagi bea edeku ¯di tarima ¯ba Ruma Hatalla ro laina dou Farisi ede . ¯Bara sanikina dou ma ka´ese weki ¯di ka¯bawa ; ro sanikina dou ma ka¯bawa weki ¯di ka¯dese . "
42018015	Wara dou-dou mawa´a ¯dambe-¯dambe to´i ¯di Ruma Isa loaku¯du Sia ¯dama ro mbeina bareka ¯di sia¯doho . Wakatu eda ¯ba anamori¯doho-Na lampa rawi ede , sia¯doho mbanina ¯di dou-dou ede .
42018016	Pala Ruma Isa ouna ¯dambe-¯dambe to´i ede edempara nggahina ¯di anamori¯doho-Na , " Co´opu ¯dambe-¯dambe to´i maina ¯di Nahu ! Aina kantamu sia¯doho , ¯bara dou ¯bune akeku ma nda¯di anggota ela Karaja´an Allah ,
42018017	Kawarapu ! Dou ma wati mai satando ¯di Ruma Hatalla ¯bune ¯dambe to´i , wati ¯dimanda¯di anggota ela Karaja´an Allah . "
42018018	Sa¯bua dou mana´ekaina dou Yahudi maso¯di ¯di Ruma Isa , " Pa Guru ma taho , auku ¯di karawi ¯ba mada loaku¯du rakaku mori masapodakaina ro ma´ederahi¯di ? "
42018019	" ¯Ba¯bauku nggomi nggahimu Nahu taho ? " so¯di ¯ba Ruma Isa ¯di sia . " Wati warana ma taho , selasi ndai Ruma Hatalla .
42018020	Nggomi wa´ura ¯bademu rakaukai ¯ba Ruma Hatalla : ' Aina jina , aina hade dou , aina mpanga , aina sakasi cowa , ro lia ro horomapu ama ra inamu . ' "
42018021	" Sara´a rakaukai ede wa´ura ¯batu ¯ba mada ra´aipu to´i wa´uku , " cambe ¯ba dou ede .
42018022	Ringana ede , nggahi Ruma Isa , " Mbuipu wara sa¯bua lampa rawi ¯di pa¯bua karawi ¯ba nggomi : Landa kampoipu ntau ra waramu ede , mbeipu pitina ¯di dou mancoki mori , ro nggomi ¯dimaraka ntau ra wara ¯di saroga . Sawa´u ¯ba ede mai ¯batupu Nahu . "
42018023	Pala wakatu ringa ¯ba dou ede , sia susa adena ¯bara sia na´ipiku ntau ra warana .
42018024	Ruma Isa na¯badeku dou ede masusa ade , ¯bara ndedena nggahi Sia , " Nanggonggi podaku ¯di ru´u ¯ba dou mantau ra wara ¯dimanda¯di anggota ela Karaja´an Allah !
42018025	Nancewi mo¯dapu sa¯bua onta lu´u ¯di karonga nda´u , ntewi kaisi la¯bo sa¯bua dou mantau ra wara lu´u ¯di Karaja´an Allah . "
42018026	Dou-dou maringa nggahi ndede Ruma Isa so¯dina , " Nggara ndedesi , couku ma loa salama ? "
42018027	Cambe ¯ba Ruma Isa , " Ma wati lu´u kai aka ¯ba manusia , naloaku ¯ba Ruma Hatalla ! "
42018028	Edempara nggahi la Petrus , " Tatio to´ipu ! La mada¯doho wa´ura tu´u wi´imu uma ra salaja ¯di ¯batukaimu Ita . "
42018029	" Imbipu ! " nggahi Ruma Isa . " Dou ma wa´ura tu´u wi´i umana , atao weina , atao sa´e la¯bo arina , atao ama la¯bo inana atao ana-anana ¯bara karawi weana ¯di ru´u ¯ba Ruma Hatalla ,
42018030	dou ede ¯di cepe wea kai mboto mancewi ¯di jamana ake , ro ¯di jamana ma kento , sia ¯di mbei mori masapodakaina ro ma´ederahi¯di . "
42018031	Ruma Isa ka¯boro kalaina sampuru ¯dua anamori-Na , edempara nggahina , " Ringa ra kade´epu ! Ndai ake wunga lao aka Yerusalem . Ta aka , sara´ana ratunti ¯ba nabi-nabi ma¯boha Ana Manusia , ¯dimanda¯di .
42018032	Sia ¯di ¯donggo mbei ¯di dou-dou malaina Yahudi , ¯dimakasungge-sunggena , ka¯bawa ra katunana ro makatufe Sia .
42018033	Sia¯doho ¯dimakancokina ro ¯dimahade Sia , pala ¯di ainaina makatolukaina , Sia ¯dimamori mbali . "
42018034	Sara´ana ede wati loa ka´ao kone sato´i ¯ba anamori Ruma Isa . Aona ¯di ade nggahi ra eli-Na ede wati ¯di katada ¯di sia¯doho . Sia¯doho wati ¯badena auku nuntu ra nggahi Sia .
42018035	Wakatu Ruma Isa ne´era rongga ¯di Yerikho , sa¯bua dou mambuda mawunga doho raho ngende ¯di kengge ncai .
42018036	Wakatu ringa ¯ba sia dou mamboto lampa sai ta ede , so¯di ¯ba sia , " Au manda¯di ? "
42018037	" Isa , dou Nazaret ede malampa sai , " nggahi sia¯doho ¯di sia .
42018038	Edempara dou mambuda ede kanggicana , " Isa , ana Daud ! Takasi to´ipu adeta ¯di mada ! "
42018039	Dou-dou ma lampa ulu , mbanina ¯di sia ro kauna sia midi . Pala sia kanggica kana´e walina , " Ana Daud ! Takasi to´ipu adeta ¯di mada ! "
42018040	Midi Ruma Isa ro kauna dou wa´a dou mambuda ede ¯di Sia . Wakatu sia ronggana , so¯di ¯ba Ruma Isa ,
42018041	" Auku ¯di ne´e ¯ba nggomi ¯di karawi wea ¯ba Nahu ? " " Ruma , " cambe ¯ba dou mambuda ede , " mada kane´e loa eda . "
42018042	Edempara nggahi Ruma Isa , " Nggara ndedesi , edara ! ¯Bara nggomi imbimu ¯di Nahu , nggomi tahomu . "
42018043	Wakatu ede lalo sia loana eda , edempara sia ¯batuna Ruma Isa ro rentana tarima kasi ¯di Ruma Hatalla . Wakatu eda ¯ba dou mamboto ede lampa rawi ede , sia¯doho sara´ana roi ra wadina Ruma Hatalla .
42019001	Wakatu Ruma Isa rongga ¯di Yerikho , Sia lampa rero ntuwuna ¯di kota ede .
42019002	¯Di kota ede waraku sa¯bua dou mana´ekaina mataki tagi bea ma ntau ra wara . Ngarana la Zakheus .
42019003	Sia nane´eku eda cou Ruma Isa ede , pala ¯bara mboto poda dou ro ndai sia naporo , nda¯di sia wati loana raka eda Ruma Isa .
42019004	Nda¯di , sia rai uluna , edempara ne´ena ese fu´u haju , loaku¯du edana Ruma Isa ma samporo wali ¯dimalampa sai tahi¯di ede .
42019005	Wakatu Ruma Isa rakara ¯di fu´u haju ede , Sia ¯donga ca´esena edempara nggahina , " Zakheus , londo rocipu ! ¯Bara Nahu ¯dimalao aka umamu ainaina ake . "
42019006	Zakheus londo rocina ro weha aona Ruma Isa kai neo adena .
42019007	Sara´ana dou ma edana lampa rawi ede tampu´ura bada re¯de . Nggahi sia¯doho , " Ci ! Sia lao ronggana ¯di uma dou ma da¯bae ! "
42019008	Edempara ¯di umana , la Zakheus ki¯dina ro nggahina ¯di Ruma Isa , " Ruma , sama na´ena ra¯di sara´a ntau ra wara mada ¯di mbei sadeka ¯ba mada dou mancoki mori ; ro ¯di cou-cou rau ratipu ¯ba mada , mada ¯dimacola mbalina ¯di sia upa kali lipa ! "
42019009	Edempara nggahi Ruma Isa , " ¯Di ainaina ake nggomi ro samenana iwa ra wekimu ¯dikasalama ¯ba Ruma Hatalla ro ¯dimbei mori ma ¯bou , ¯bara nggomi rau londo ra mai la Ibrahim .
42019010	Ana Manusia maina ¯dimangupa ro ¯dimakasalama dou ma santuda . "
42019011	Wunga mbuipu kade´e ¯ba dou nuntu ra nggahi Ruma Isa , Sia caritana sa¯bua conto ra ibara . ¯Bara , wakatu ede Sia wara ¯deni la¯bo Yerusalem , ro kacai ¯ba dou ¯ba one Karaja´an Allah ¯di katada roci ¯di dunia .
42019012	Nggahi Ruma Isa , " Waraku sa¯bua dou londo ra mai sangaji ma lao aka dana ra rasa ma¯do´o ¯di ne´e kasaha nda¯di sangaji , edempara dula mbalina .
42019013	Sawatipu ¯ba laona , sia ouna sampuru dou adana , edempara mbeina ¯di sia¯doho hangga sa¯bua piti masa . ' Amba ra lajokaipu piti ake ade laokai nahu , ' nggahina ¯di sia¯doho .
42019014	Pala dou-dou mawara ¯di ¯di dana ra rasana ede nafa´a adena ¯di sia . Nda¯di , sawa´u ¯ba lao sia , sia¯doho nggaduna dou ¯dimanggahi , ' Mada¯doho wati ca´umu dou ake ¯dimanda¯di sangaji mada¯doho . ´
42019015	Pala dou londo ra mai sangaji ede kasaha nda¯di sangaji , edempara dula mbalina ¯di dana ra rasana . Ou roci ¯ba sia ada¯dohona mai satando ¯di sia , ¯ba ne´ekaina ¯bade laba rawa´u raka ¯ba sia¯doho .
42019016	Adana masarambakaina mai ro nggahina , ' Ruma , sa¯bua piti masa rambei ¯ba Ita ede , wa´ura kanda¯di ¯ba mada sampuru . ´
42019017	´ Taho , ' nggahi rumana ede , ' nggomi ada ma taho ! ¯Bara ade lampa rawi-lampa rawi ma to´i nggomi loa ¯di imbikai , nahu ¯dimahantana nggomi dou ¯dimakuasakaina ¯di sampuru kota . ´
42019018	Adana maka¯duakaina mai ro nggahina , ' Ruma , sa¯bua piti masa rambei ¯ba Ita ede , wa´ura kanda¯di ¯ba mada lima mbua . ´
42019019	¯Di adana ede nggahi sangaji ede , ' Nggomi ¯dimanda¯di dou ¯dimakuasakai ¯di lima kota . ´
42019020	Adana ma kalai mai ro nggahina , ' Ruma , ake piti Ita ; mada rawi´iku ¯di ade pasapu .
42019021	Mada kadahu ¯di Ita , ¯bara Ita dou ma toku . Ita mawehaku au ralaina ntau Ita , ro Ita mawehaku hasi ¯di hi¯di ma wati ranggu¯da ra congge ¯ba Ita . ´
42019022	Nggahi sangaji ede ¯di sia , ' Nggomi ada ma da¯bae ! Ncihi ncao ¯bune ranggahi ndaimu nahu ¯dimahukumna nggomi . Nggomi ma¯badeku nahu dou ma toku : nahu wehaku au ralaina ntauku ro wehaku hasi ¯di hi¯di ma wati ranggu¯da ra congge ¯ba nahu .
42019023	Nggara ndedesi ¯ba¯bauku nggomi wati kalu´ukaimu piti ede ¯di ade bank loaku¯du wakatu mai mbalisi nahu , nahu loa tarima piti ede la¯bo ¯bungana ? ´
42019024	Edempara nggahi sangaji ede ¯di dou-dou ma ki¯di ta ede , ' Wehapu piti ede ¯di sia ro mbeipu ¯di ada ma ntau sampuru mbua piti masa ede . ´
42019025	Pala nggahi dou-dou ede , ' Ruma , sia wa´ura ntau sampuru . ´
42019026	Cambe ¯ba sangaji ede , ' Kawarapu : dou ma wa´ura ntau , ¯di sia ¯dimbei ncewi mboto wali . Pala dou ma wati wara ntau au-au , au ma wara ¯di sia ¯diweha rau .
42019027	Ro ake mai wa´a ca´arapu musu-musu nahu ede ma wati ne´e nahu ¯dimanda¯di sangajina . Hade sara´apu sia¯doho ¯di tando nahu ! ' "
42019028	Sawa´u ¯ba nggori nggahi sara´ana ede Sia lampa ulu ¯di tando sia¯doho lao aka Yerusalem .
42019029	Wakatu ne´era ¯deni la¯bo Betfage ro Betania ¯di Doro to´i Zaitun , Sia kauna ¯dua dou anamori-Na lao ulu .
42019030	" Laopu aka kampo ¯di tando ede , " nggahi Ruma Isa ¯di sia¯doho , " nggomi¯doho malu´usi ta aka , nggomi¯doho ma´edaku sa¯bua ana keledai ra¯diki . Keledai ede watipu parana nente ¯ba dou . Horipu keledai ede ro wa´a ca´arapu .
42019031	Nggara naso¯disi ¯ba dou ¯di nggomi¯doho , ' ¯Ba¯bauku nggomi¯doho horikaimu keledai ede ? ' nggahipu , ' Ruma maparaluna . ' "
42019032	¯Dua dou anamori Ruma Isa ede laona , ro rakana sara´ana ¯bune ranggahi-Na .
42019033	Wunga sia¯doho horina ana keledai ede , dou mantauna manggahi ¯di sia¯doho , " ¯Ba¯bauku nggomi¯doho horikaimu keledai ede ? "
42019034	Cambe ¯ba sia¯doho , " Ruma maparaluna . "
42019035	Edempara sia¯doho wa´ana ana keledai ede ¯di Ruma Isa . Edempara sia¯doho tohona jumba ese wawo kontu keledai ede ro bantuna Ruma Isa ne´e ese kontu keledai .
42019036	Wunga ade lampakai Sia nentena keledai ede , dou-dou mawira mena jumba sia¯doho ¯di woha ncai .
42019037	Wakatu Ruma Isa ne´empara rongga ¯di Yerusalem , ¯di ncai ma salondo ¯di Doro to´i Zaitun , sara´ana dou-dou ma¯batu-Na ma mboto ede tampu´ura roi ra wadina Ruma Hatalla ro rentana tarima kasi ¯di Sia ¯bara sara´a ma¯bisa ra guna rawa´u eda mada ¯ba ndai sia¯doho .
42019038	Nggahi mena sia¯doho , " Taho ra ntai Sangaji ma mai kai ngara Ruma ! Taho ra ntai ¯di saroga , ro ¯dese ra ntasa ¯di ru´u Ruma Hatalla ! "
42019039	Pila-pila dou Farisi ¯di ade weki dou mamboto ede manggahi ¯di Ruma Isa , " Pa Guru , takau to´ipu dou-dou ma¯batu Ita midi . "
42019040	Cambe ¯ba Ruma Isa , " Imbipu ! Nggara namidisi sia¯doho , wadu-wadu ake ¯dimakanggica . "
42019041	Wakatu Ruma Isa nanaha ¯deni la¯bo Yerusalem , ro edana kota ede , Sia nangi weana .
42019042	Nggahi-Na , " Kasi ade-Ku , nawancuku taho podana nggara ainaina ake nggomi ma¯badesi auku ¯dimakamaina damekai ! Pala ake nggomi wati loamu eda sia .
42019043	Nggomi ¯dima´iu sa¯bua jamana , ta¯bera musumu mandawi ¯di kahampakai ¯dikompe ra peimu ; sia¯doho ¯dimahekomu ro mapakasamu ¯di saniki padona .
42019044	Sia¯doho ¯dimakalelina nggomi masama-sama la¯bo ela ra doumu ; ro wati kone sa¯bua wadu rau ¯di wi´i ¯ba sia¯doho masadundu weki ¯di hi¯dina , ¯bara nggomi wati tio ka¯baemu wakatu aipu Ruma Hatalla mai ¯dimakasalama nggomi ! "
42019045	Ruma Isa lu´una ¯di Bait Allah ro tampu´ura ¯baka kalosana dou-dou malanda ra lajo ta ede .
42019046	" ¯Di ade Alkitab , " nggahi-Na ¯di sia¯doho , " ratunti ndake : Nggahi Ruma Hatalla , ' Uma-Ku ¯dimanda¯di uma hi¯di do´akai . ' Pala nggomi¯doho kada¯dikaimu so¯bu parampo ! "
42019047	Saniki ainaina Ruma Isa ngoa ra tei-Na ¯di ade Bait Allah . Dou-dou mana´ekai imam , ro guru-guru agama , ro dou-dou mana´ekaina Yahudi nane´eku hade Sia ,
42019048	pala wati rakana eda ncai ¯di ne´ena kalampa lampa rawi ede , ¯bara sara´ana dou maringa ntuwu ¯di Sia , ro nacaru adena ringa nggahi ra eli Sia .
42020001	¯Disa¯bua ainaina , Ruma Isa wunga ngoa ra teina ro ngoa ra kahabana Haba Mataho ma ramai ta Ruma Hatalla ¯di dou-dou ¯di ade Bait Allah . Dou-dou mana´ekai imam , guru-guru agama , masama-sama la¯bo dou-dou mana´ekai Yahudi , maina
42020002	ro nggahina ¯di Ruma Isa , " Coba ngoa to´ipu ¯di nami kai dasa au Nggomi karawimu sara´ana ake ? Cou marambei hak ede ¯di Nggomi ? "
42020003	Cambe ¯ba Ruma Isa , " Nahu wara ne´eku so¯di . Ngoajapu ¯di Nahu ,
42020004	la Yahya Mataki kandeu karaso dou kai hak cou ? Ruma Hatalla atao manusia ? "
42020005	Edempara sia¯doho tampu´ura mafakana , " Nggara nggahisi ¯ba ndai , ' Kai hak Ruma Hatalla , ' Sia nanggahiku , ' Nggara ndedesi , ¯ba¯bau nggomi¯doho wati imbikaimu ¯di sia ? ´
42020006	Pala nggara nggahisi ¯ba ndai , ' Kai hak manusia , ' sara´ana dou ¯dimato¯ba ndai kai wadu , ¯bara sia¯doho na´imbiku ¯ba one la Yahya sa¯bua dou nabi . "
42020007	Nda¯di sia¯doho cambena , " Nami wati ¯bademu . "
42020008	Edempara nggahi Ruma Isa ¯di sia¯doho , " Nggara ndedesi Nahu rau wati ¯dimangoa ¯di nggomi¯doho kai hak cou Nahu karawi-Ku sara´ana ake . "
42020009	Ruma Isa caritana ¯di dou-dou ede , conto ra ibara ake , " Waraku sa¯bua dou ma nggu¯da ¯di salo¯be dana kai anggo . Sia kauna sewa nggaro ede ¯di pila-pila dou makarawi weana edempara sia laona aka dana ra rasa makalai ro ngge´e ntoina ta aka .
42020010	Rakara wakatuna ¯dipokekai wua anggo , dou mantau nggaro ede nggaduna adana ¯di dou-dou makarawi wea nggarona ¯diwehakai ru´una . Pala dou-dou makarawi wea nggaro ede ndukuna ada ede ro kauna sia dula kai rima ntaru .
42020011	Edempara dou mantau nggaro ede nggadu walina sa¯bua ada ma kalai ; pala ada ede nduku rauna ro kasungge-sungge ¯ba dou-dou makarawi ede , edempara kauna dula kai rima ntaru .
42020012	Edempara dou mantau nggaro ede nggaduna adana ma katolukaina . Pala ada ede nduku rau ¯ba dou-dou makarawi ¯di nggaro ede ro pakina ari mai ¯ba nggaro ede .
42020013	Edempara dou mantau nggaro ede nggahina , ' Auku ¯dikarawi wali ¯ba nahu ? Nahu ¯dimanggadu ana ndaiku rameci ra ca´uku . Pasti nalia ra horoma aoku ¯ba sia¯doho ! ´
42020014	Pala wakatu eda ¯ba dou-dou makarawi sewa ¯di nggaro ede ana dou mantau nggaro ede , nggahi sia¯doho ¯di angi ndai¯dohona , ' Akeku sia ¯dimakapasakana . Mai ndai tahadeku sia , loaku¯du ndai ¯dimaraka pasakana . ´
42020015	Edempara sia¯doho randa kalosana sia ari mai ¯ba nggaro ede edempara hadena sia . " Edempara so¯di ¯ba Ruma Isa , " Nggara nadulasi dou mantau nggaro ede , auku ¯dikarawina ¯di dou-dou makarawi cengga nggarona ede ?
42020016	Pasti sia ¯dimamai ro hade kampoina dou-dou makarawi cengga hasi nggarona ede , edempara ¯donggona nggarona ede ¯di dou-dou makarawi cengga hasi nggaro ma kalai . " Ringana ede , nggahira dou-dou ¯di Ruma Isa , " Sakali-kali wati ! "
42020017	Ntanda ¯ba Ruma Isa sia¯doho edempara nggahi-Na , " Nggara ndedesi , auku aona ayat Alkitab ake ? ' Wadu ma wati ¯dikani ¯ba dou mataki tu´u uma , wa´ura nda¯di wadu ma penti poda . ´
42020018	Sara´ana dou ma ma¯bu ¯di wadu ede ¯di maleli ; ro cou-cou mama¯bu ¯boha ¯ba wadu ede ¯dimamu¯bu leli nda¯di kalu¯bu . "
42020019	Guru-guru agama ro dou-dou mana´ekai imam na¯badeku ¯ba one conto ra ibara ede tei ¯ba Ruma Isa ¯di ru´u ¯ba sia¯doho . ¯Bara ndedena sia¯doho nane´eku wa´u ra leto Sia wakatu ede wa´u , pala sia¯doho nadahuku ¯di dou mamboto .
42020020	Nda¯di sia¯doho ngupana wakatu ma taho . Sia¯doho ufana dou ¯dimacoro-coro taho , ro kauna dou-dou ede kama¯bu Ruma Isa kai so¯di-so¯di , loaku¯du sia¯doho loana ¯donggo Sia ¯di dou-dou makuasa ro ¯dikuasakai gubernu .
42020021	Edempara nggahi ¯ba dou-dou ra´ufa ede ¯di Ruma Isa , " Pa Guru , mada¯doho ¯bade ¯ba one sara´ana ranggahi ro ngoa ra tei ¯ba Ita ede ncihi . Mada¯doho ¯bade rau ¯ba one Ita ngoa ra teimu kai ngoa ntiri ma¯boha rakane´e ¯ba Ruma Hatalla ¯diru´u ¯ba manusia , ¯bara Ita wati ntanda kalaita dou .
42020022	¯Bara ndedena coba Ita tanggahipu ¯di mada¯doho , nggahi ¯ba agama ndaita , sa¯bua loaku cola bea ¯di Kaisar atao wati ? "
42020023	Pala Ruma Isa na¯badeku kananu sia¯doho mada¯bae . ¯Bara ndedena nggahi Sia ,
42020024	" Coba katadapu ¯di Nahu sa¯bua piti salaka . Pahu ro ngara cou ake ? " " Kaisar ! " cambe ¯ba sia¯doho .
42020025	" Nggara ndedesi , " nggahi Ruma Isa ¯di sia¯doho , " mbeipu ¯di Kaisar , au rantau Kaisar ro ¯di Ruma Hatalla , au rantau Ruma Hatalla . "
42020026	Pala ¯di tando dou mamboto ede sia¯doho wati loana raka kone sa¯bua rawi mancara ¯di Ruma Isa . Sia¯doho namidimpa ro midi adena ringa cambe ¯ba Ruma Isa .
42020027	Pila-pila dou golonga Saduki maina ¯di Ruma Isa . ( Sia¯doho ede¯du golonga ma nggahi ¯ba one dou mawa´ura made wati ¯dimamori mbali . ) So¯di ¯ba sia¯doho ¯di Ruma Isa ,
42020028	" Pa Guru , Musa tuntina hukum ake ¯di ru´u ¯ba ndaita : Nggara namadesi sa¯bua dou mone ro sia wati ntauna ana , nda¯di arina pa¯buaku nikana la¯bo dou siwe mbaru mboha rara´a wei sa´ena loaku¯du mbeina londo ra mai ¯di dou ma wa´ura made ede .
42020029	Parana wara pidu dou sa´e ra arina . Ma sasa´ekaina nika , edempara madena wati ntauna ana .
42020030	Edempara ma ka¯duakaina nika la¯bo dou siwe mbaru mboha ede , pala sia rau made wati ntauna ana .
42020031	Lampa rawi ma sama nda¯di rau la¯bo ari makatolukaina sampe ana ma kapidukaina .
42020032	Cumpukaina dou siwe ede made rau .
42020033	Wakatu ainaina dou mamade ¯dikamori mbali , wei couku dou siwe ede ? ¯Bara pidu-piduna dou wa´ura nika la¯bo sia . "
42020034	Cambe ¯ba Ruma Isa , " Dou-dou ma mori wakatu ake nika ,
42020035	pala dou-dou ma patu ¯dikamori mbali sawa´u ¯ba madena , ro mori ¯di jamana ma kento , sia¯doho wati nikana .
42020036	Ka´ada´ana sia¯doho ¯bune mala´eka , ro wati ¯dimamade . Sia¯doho ede¯du ana-ana Ruma Hatalla , ¯bara sia¯doho wa´ura kamori mbali ra¯di madena .
42020037	Ndai la Musa manggahi kapodana ¯ba one dou mamade ¯dikamori mbali . ¯Di ade ratuntina ma¯boha rompa ma kalea ede sia pehena Ruma kai ' Ruma Hatalla Ibrahim , Ruma Hatalla Ishak ro Ruma Hatalla Yakub ´ .
42020038	Ruma Hatalla ede laina Ruma Hatalla dou mamade ! Sia Ruma Hatalla dou-dou ma mori ! ¯Bara ¯di ru´u Ruma Hatalla , sara´ana dou mori . "
42020039	Pila-pila dou guru agama manggahi , " Cambe Pa Guru ncihi poda . "
42020040	¯Bara ndedena sia¯doho wati disa walina so¯di au-au ¯di Ruma Isa .
42020041	So¯di ¯ba Ruma Isa ¯di sia¯doho , " ¯Buneku loa ¯di nggahi ¯ba one Sangaji Mambei salama londo ra mai la Daud ?
42020042	Sapodakaina ndai la Daud manggahi ¯di ade buku Zabur , ' Ruma Hatalla manggahi ¯di Rumaku : Dohopu ¯di sa¯bae wana-Ku ,
42020043	sampe Nahu makanda¯dina musu-musu-Mu oko ra dahu ¯di Nggomi . ´
42020044	Nda¯di nggara la Daud manggahina Sangaji Mambei salama ede ' Ruma ´ , ¯buneku loana nda¯di Sia londo ra mai la Daud ? "
42020045	Wunga mbuipu dou-dou kade´ena nuntu ra nggahi Ruma Isa , nggahi Sia ¯di anamori¯doho-Na ,
42020046	" Aina kabaremu ¯di guru-guru agama . Sia¯doho naca´u lampa-lampa kai jumba ma ¯dondo , ro naca´u ¯di lia ra horoma ¯di amba-amba . Sia¯doho naca´u hi¯di-hi¯di mataho ¯di ade uma sambea kai ro ¯di ndiha-ndihakai .
42020047	Sia¯doho makeko dou-dou siwe mbaru mboha ro marampa wea umana . Ro ¯di ¯bontokaina rawi sia¯doho mada¯bae ede , sia¯doho nado´aku ma¯dondo-¯dondo ! Hukuma ¯di ru´u ¯ba sia¯doho peade nataniku ! "
42021001	¯Di Bait Allah , Ruma Isa edana dou-dou mantau ra wara makalu´u piti ¯di ade hi¯di ¯donggo ra mbeikai .
42021002	Sia eda rauna sa¯bua dou siwe mbaru mboha ma ipi poda ncoki mori , makalu´u ¯dua mbua piti romba .
42021003	Edempara nggahi Ruma Isa , " Ringa ra kade´epu : Dou siwe mbaru mboha ake kalu´una mancewi mboto ntewi kaisi ¯di ade sara´a dou ma kalai .
42021004	¯Bara sia¯doho sara´ana mbeina ¯di ade mancewi ntau ra warana . Pala dou siwe mbaru mboha ake , kone na´ipi poda ncoki morina , sia mbei sara´ana ma wara ¯di paralu ¯ba ru´u mori ndaina . "
42021005	Wara dou-dou ma nuntu ra nggahi ma¯boha ¯buneku taho ntikana Bait Allah rakantika kai wadu ma ntika-ntika ro kai barang-barang ra¯donggo ra mbei ¯di Ruma Hatalla . Edempara nggahi Ruma Isa ¯di sia¯doho ,
42021006	" Peade wara wakatuna , sara´a ra´eda ¯ba nggomi¯doho ake ¯di ¯dumba ; wati wara kone sa¯bua wadu rau ta ake ¯dimangge´e sadundu weki ¯di hi¯dina ! "
42021007	Sia¯doho so¯dina ¯di Ruma Isa , " Pa Guru , ¯bune aiku lampa rawi ede nda¯dina ? Ro auku tandana ¯ba one wa´ura raka wakatuna lampa rawi ede ¯dimanda¯di ? "
42021008	Nggahi Ruma Isa , " Aina kabare , ai to´ina nggomi¯doho ¯bohakai ¯ba tipu . Mboto dou ¯dimamai kai kanina ngara Nahu , ro ¯dimanggahi , ' Nahuku Sia ! ' ro ' Wa´ura raka wakatuna . ' Pala nggomi¯doho aina ¯batumu sia¯doho .
42021009	Ai rauna nggomi¯doho dahumu nggara ringasi ¯ba nggomi¯doho haba ma¯boha lewa ra laka ro dou makangango rasa . Sara´ana ede pa¯bua ¯dimanda¯di ulu . Pala ede laina aona rakara wakatuna kiama . "
42021010	Edempara Ruma Isa nuntu wali-Na , nggahi-Na , " Bangsa ma sa¯buana ¯dimalewa la¯bo bangsa ma kalaina ro negara ma sa¯buana ¯dimamai dei negara ma kalaina .
42021011	Ta¯be-¯be ¯dimanda¯di epu ma na´e poda , sarahi¯do ro mboto bala supu . ¯Dimanda¯di lampa rawi ma samangikai ade manda¯di ese langi .
42021012	Pala sawatipu nda¯dina sara´ana ede , nggomi¯doho ¯di wa´u ro ¯di kancoki . Nggomi¯doho ¯di paresa ncihi ra ncaramu ¯di uma-uma sambeakai ro ¯di kalu´u ade uma bui . Ro nggomi¯doho ¯di randa lao wa´a aka tando sangaji-sangaji ro dou-dou mana´ekaina ¯bara nggomi¯doho ¯batumu Nahu .
42021013	Edeku wakatuna ¯di ru´u ¯ba nggomi¯doho ¯di kahabakaimu Haba Mataho ra¯di Ruma Hatalla .
42021014	Katenggopu ademu ¯ba one nggomi¯doho wati ¯dimadarura ade ma¯boha auku ¯di nggahi ¯ba nggomi¯doho ¯dihorukaimu weki .
42021015	Ndai Nahu ¯dimambeimu nggahi ra eli ro loa timba ra lemba ede , nda¯di wati kone sa¯bua dou rau ra¯di musu-musumu mawa´una ao atao makawatina au ranggahi ¯ba nggomi¯doho .
42021016	Nggomi¯doho ¯di ¯ba¯bu ¯ba ina ra amamu , ¯ba sa´e ra arimu , ¯ba cina ra angimu ro ¯ba lenga¯dohomu . Sarundena ¯di ade weki nggomi¯doho ¯di hade ¯ba sia¯doho .
42021017	Nggomi¯doho ¯di daca´u ¯ba sara´ana dou ¯bara nggomi¯doho anamori Nahu .
42021018	Pala salela honggo rau ¯di tutamu wati ¯dimambora .
42021019	Nggara mawa´usi taha ¯ba nggomi¯doho ro masabasi , nggomi¯doho ¯dimasalama . "
42021020	" Ma´edasi ¯ba nggomi¯doho Yerusalem mai heko ¯ba tentara , nggomi¯doho ¯dima¯bade ¯ba one kota ede wati ntoi walina ¯di kaleli .
42021021	Wakatu ede pa¯buaku dou mawara ¯di Yudea lao rai ese doro . Sia¯doho ma wara ¯di ade kota pa¯buaku tu´u wi´ina kota , ro sia¯doho ma wara ari mai ¯ba kota aina lu´una ¯di ade kota .
42021022	¯Bara wakatu ede ede¯du ' Ainain-ainain ¯Di¯ba¯bukai Hukuma ´ , loaku¯du nda¯dira au rawa´u tunti ¯di ade Alkitab .
42021023	Nawancuku samangikai ademu ainain-ainain ¯di ru´u ¯ba dou siwe mawunga na´e loko , ro ina ma mbuipu susu anana ! Dana ra rasa ake ¯dima´iu susa ra ncoki ma ipi poda , ro Ruma ¯dimahukum bangsa ake .
42021024	Wara ¯di hade kai peda , wara rau ¯di wa´a paki aka dana ra rasa dou ; ro dou-dou ma wati pata Ruma Hatalla ¯dimatonda le¯dina Yerusalem sampe nggori wakatu rawa´u katantukai ¯ba Ruma ¯di ru´u ¯ba sia¯doho . "
42021025	" Peade ¯di liro , wura , ro ntara-ntara ¯dimatada tanda-tanda . ¯Di dunia , bangsa-bangsa ¯dimadahu ro darura adena ringa eli kambimbi balumba ¯di moti .
42021026	Manusia ¯dimadahu poda edana au ¯dimanda¯di ¯di sara´a dunia ake , ¯bara sara´a makuasa ese woha ai ¯dimanda¯di mbari mbura .
42021027	Wakatu edeku Ana Manusia ¯dimamai ¯di ade apu kai kuasa ro ¯dese ra ntasa-Na ma na´e .
42021028	Nggara natampu´usi nda¯dina lampa rawi ede , tu´u ro hantapura tutamu , ¯bara samporo wali nggomi¯doho ¯dikasalama . "
42021029	Edempara Ruma Isa caritana conto ra ibara ake ¯di sia¯doho , nggahi-Na , " Tio ka¯baepu fu´u ara ro sara´ana fu´u ma kalai .
42021030	Natampu´usi edamu dumu-dumuna , nggomi¯doho ma¯badeku wa´ura ¯denira mpana ai .
42021031	Ndede rauja nggara nggomi¯doho ma´edasi lampa rawi ede nda¯dina , nggomi¯doho ma¯badeku ¯ba one Karaja´an Allah nawa´ura ¯deni .
42021032	¯Di¯bademu ! Lampa rawi ede ¯dimanda¯di sawatipu ¯ba dou-dou ma mori wakatu ake made sara´ana .
42021033	Langi ro dana ¯dimambora , pala nggahi ra eli Nahu ngge´empa santoi-ntoina .
42021034	" Sandakapu weki ndaimu , ai to´ina nggomi¯doho ipi karepo weki kai ngaha-ndiha ro nono ¯di mawukai , atao kananu ipimu ma¯boha mori ra wokomu , nda¯dina nggomi¯doho wati sadia wakatu ainaina ede wontu sadekana .
42021035	¯Bara ainaina ede maina ¯bune sarente ¯di ru´u ¯ba dou sara´ana ¯di dunia .
42021036	Jaga-jagapu , ro sambea ntuwupu loaku¯du nggomi¯doho tenggomu iu sara´a lampa rawi ¯dimanda¯di ro nggomi¯doho maloaku mai satando Ana Manusia .
42021037	Ruma Isa ngoa ra teina ¯di Bait Allah wakatu aimarai , ro ¯di aimanga¯dina Sia lao aka doro to´i Zaitun ro ngge´ena ta ede .
42021038	Sanikina aimasi¯di sara´ana dou mai ¯di Bait Allah ¯di kade´ekaina ngoa ra tei ¯ba Ruma Isa .
42022001	Aruraja Roti Mawati ntau ¯Buha ede¯du ainaina Paskah na¯denira wakatuna .
42022002	Dou-dou mana´ekai imam ro guru-guru agama mawunga ngupana ncai ne´e hade Ruma Isa kai nari-nari , ¯bara sia¯doho nadahu ¯di dou mamboto .
42022003	Edempara Ibilis lu´una ¯dei la Yudas ma ¯di oukai la Iskariot , ede¯du sa¯bua dou ¯di ade weki sampuru ¯dua anamori Ruma Isa .
42022004	¯Bara ndedena la Yudas lao mafaka la¯bona dou-dou mana´ekai imam ro dou-dou mana´ekai jaga Bait Allah ma¯boha ¯buneku carana sia ¯donggo mbei Ruma Isa ¯di sia¯doho .
42022005	Sia¯doho neo poda adena ro sakena mbei piti ¯di sia .
42022006	La Yudas rau ngawa ro sia tampu´una ngupa wakatu mataho ¯di ¯donggokaina Ruma Isa ¯di sia¯doho , kai wati ¯bade ¯ba dou .
42022007	Rakara ainaina ¯di ade Aruraja Roti Mawati ntau ¯Buha ¯ba one jimba ¯di ngaha Paskah kai ¯di sambelera .
42022008	Edempara Ruma Isa kauna la Petrus ro la Yahya , " Lao sadiapu ngaha ra nono Paskah ¯di ru´u ¯ba ndai . "
42022009	Santa¯be Ruma , " Ta¯beku ¯di ne´eta ngaha ra nono Paskah ¯di sadia wea ¯ba mada¯doho ? " so¯di ¯ba sia¯doho .
42022010	Cambe ¯ba Ruma Isa , " Wunga wakatu lu´u nggomi¯doho ¯di kota , sa¯bua dou mone ma wunga wa´a sa¯bua gandi mawara isi oi ¯dima´eda angi la¯bo nggomi¯doho . Lampa ¯batupu sia ¯di uma ralu´ukai ¯ba sia ,
42022011	ro nggahipu ¯di dou mantau uma ede : Nggahi Guru , ' Ta¯beku hi¯dina ¯di ru´u ¯ba anamori-Ku ro Nahu ngaha kai ngaha ra nono Paskah ? ´
42022012	Dou mantau uma ede ¯dimateina ¯di nggomi¯doho sa¯bua kama pamoka mana´e , wa´ura lengka la¯bo tauratu´ina . Sadia sara´apu ta aka . "
42022013	Edempara lao la Petrus ro la Yahya , edempara edana sara´a ¯bunera nggahi Ruma Isa . Sia¯doho rau sadiana ¯di ngaha ra nono Paskah ede .
42022014	Aipu rakara wakatuna ¯di ngaha ranonokai Paskah ede , Ruma Isa doho sama la¯bo anamori-Na ¯di hi¯di ngaha ra nonokai .
42022015	Edempara nggahi Sia ¯di sia¯doho , " Nahu wancuku ne´e-Ku Paskah ngaha ra nono sama la¯bo nggomi¯doho sawatipu susa ra ncoki Nahu !
42022016	¯Bara , imbipu : Nahu wati ¯dimangaha ra nono ake wali sampe aona do´a jamu Ruma ake ¯di katada ¯di Karaja´an Allah . "
42022017	Sawa´u ¯ba ede Ruma Isa hantana canggi anggo , edempara renta do´a syuku ¯di Ruma Hatalla , edempara nggahina , " Wehapu ake , ro cengga-cenggapu ;
42022018	¯bara ¯di ¯bademu : tampu´u ake Nahu wati ¯dimanono anggo ake wali sampe maikai Karaja´an Allah makuasa sara´ana . "
42022019	Sawa´u ¯ba ede Ruma Isa wehana roti . Ro sawa´u ¯ba rentana do´a syuku , Sia ¯bi´a-¯bi´ana roti ede kai rima-Na edempara mbeina ¯di sia¯doho , ro nggahina , " Akeku sarumbu Nahu [ ra¯donggo ¯di ru´u ¯ba nggomi¯doho . Karawipu ake ¯di kawarakaimu Nahu . "
42022020	Ndede rauja sawa´u ¯ba ngaha , Sia mbeina Canggi ede ¯di sia¯doho ro nggahina , " Canggi ake ede¯du rasake Ruma Hatalla ma ¯bou , rakasaha kai ra´a Nahu -- ra´a ra¯boho ¯di ru´u ¯ba nggomi¯doho ] . "
42022021	" Pala tio ka¯baepu ! Dou ¯dima¯donggo Nahu ¯di dou-dou ma musu Nahu wara ta ake masama-sama la¯bo Nahu !
42022022	Ana Manusia poda ¯dimamade ¯bune rakatantu ¯ba Ruma Hatalla ; pala ihara dou ma¯donggo Sia ¯di dou-dou ma musu-Na ! "
42022023	Edempara sia¯doho tampu´ura so¯di-so¯di ¯di ade weki ndai¯dohona , couku ¯di ade weki sia¯doho ¯dimakarawina lampa rawi ede .
42022024	¯Di ade weki anamori Ruma Isa wontu cence ncihi ma¯boha couku ¯di ade weki sia¯doho ¯di wi´ikai ma ipi na´e .
42022025	Nggahi Ruma Isa ¯di sia¯doho , " Sangaji-sangaji bangsa ma wati pata Ruma Hatalla ma´iha mori ra woko elana , ro dou-dou mana´ekaina ¯di pehekai ' Dou mahoru Elana ´ .
42022026	Pala nggomi¯doho wati loamu kandede . Dou ma na´e ¯di ade wekimu pa¯buaku nda¯dina ¯bune ma ipi to´i , ro dou mana´ekaina pa¯buaku nda¯di ada .
42022027	Cou ma ncewi na´e : dou ma doho ngaha ¯di meja , atao dou ma ¯donggo weana ngaha ra nono ? Tantu dou ma doho edeku . Pala Nahu wara ¯di ade woha nggomi¯doho kai ¯bune ada .
42022028	¯Di ade sara´a susa ra ncoki-Ku , nggomi¯doho sama-sama ncau la¯bo Nahu .
42022029	¯Bune rambei ¯ba Ama ¯di Nahu hak ¯di parenta , ndede raujaku Nahu ¯dimambei rau hak ede ¯di nggomi¯doho .
42022030	Ade ndedekaina nggomi¯doho loa ¯batu ka¯dihi ade la¯bo Nahu ¯di ade Karaja´an-Ku . Ro nggomi¯doho ¯dimadoho ta ese sampuru ¯dua hi¯di dohokai sangaji ¯dimaparenta ¯di sampuru ¯dua suku bangsa Israel . "
42022031	" Simon , Simon , ringapu ! Ibilis wa´ura mbei iji ¯dima´uji nggomi¯doho ; ¯bune gando rakalai la¯bo ropena nda¯dina ma taho rakalai la¯bo ma iha .
42022032	Pala Nahu wa´ura do´aku ¯di ru´u ¯ba nggomi , Simon , loaku¯du imbimu wati mapuna . Ro nggara dula mbalisi nggomi ¯di Nahu nggomi pa¯buapu katenggo cina ra angimu . "
42022033	Cambe ¯ba la Petrus , " Ruma , mada kangawa lu´u ade uma bui ro made sama-sama la¯bo Ita ! "
42022034	" Imbipu , Petrus , " nggahi Ruma Isa , " sawatipu ¯ba koko janga ainaina ake , nggomi tolu kali rungkamu sake ¯di Nahu . "
42022035	Sawa´u ¯ba ede nggahi Ruma Isa ¯di sia¯doho , " Ntoina wakatu nggadu ¯ba Nahu nggomi¯doho kai kanta ¯ba Nahu wa´a dompe , ka¯du¯du atao sepatu , sa¯bua nggomi¯doho wara mada ncihimu ? " " Io watita ! " cambe ¯ba sia¯doho .
42022036	" Pala ake , " nggahi Ruma Isa , " cou mantau dompe , atao ka¯du¯du , pa¯buapu wa´amu ; ro cou mawati ntau peda , pa¯buaku landa jumbana ¯di welikaina peda .
42022037	¯Bara , imbipu , ayat Alkitab ma eli ndake , ' Sia ¯di wi´ikai sa¯bua dou mada¯bae , ' pa¯bua kanda¯dina ¯di ndai Nahu . ¯Bara au ratunti ¯di ade Alkitab ma¯boha Nahu wunga nda¯dina wakatu ake . "
42022038	" Ruma , " nggahi anamori Ruma Isa , " Ta´tio to´ipu , ta ake wara ¯dua lona peda . " Tahora cambe ¯ba Ruma Isa .
42022039	Ruma Isa tu´u wi´ina kota ro laona ¯bune ranginakai-Na lao aka Doro to´i Zaitun , ro anamori¯doho-Na lao rau ¯batu Sia .
42022040	Wakatu rongga ta ede , nggahi Sia ¯di sia¯doho , " Sambeapu loaku¯du nggomi¯doho wati dosamu nggara nggomi¯doho hinasi ¯ba coba . "
42022041	Edempara Sia lao ¯do´o narina la¯bo sia¯doho , kira-kira ¯bune ¯do´o sekali to¯ba kai wadu , edempara doho sujuna ro sambeana .
42022042	" Ama , " nggahi-Na , " nggara loasi , taka¯do´o to´ipu ¯di Mada susa ra ncoki ¯di iu ¯ba Mada ake . Pala aina rakane´e ¯ba ndai Mada , malaisi rakane´e ¯ba ndai Itampa . " [
42022043	Sa¯bua mala´eka maina ¯di Sia ro katenggona Sia .
42022044	Ruma Isa na´ipiku susa ra ncokina kai ¯ba ade mpida-Na nda¯dina Sia nanaha ipiku do´ana . Howina ¯bune ra´a makata¯ba awa dana . ]
42022045	Nggori do´a-Na , Ruma Isa dula mbali ¯di anamori¯doho-Na . Sia edana sia¯doho wunga maruna ¯bara ipiku ncoki adena .
42022046	Edempara nggahi Sia ¯di anamori-Na , " ¯Ba¯bauku nggomi¯doho marukaimu ? Tu´ura ro do´apu loaku¯du nggomi¯doho ¯boha ¯ba coba´ana . "
42022047	Wunga mbuipu Ruma Isa nuntuna , maimpara sakalompo dou mamboto . Ma na´ekai sia¯doho ede¯du la Yudas , sa¯bua dou ade weki anamori Ruma Isa . Edempara la Yudas lao rakana Ruma Isa edempara ngiluna Sia .
42022048	Pala nggahi Ruma Isa ¯di sia , " Yudas , sa¯bua kai ngilumu ede nggomi ka´ihakaimu Ana Manusia ? "
42022049	Wakatu anamori Ruma Isa ma wara ta ede edana au ¯di ma nda¯di , nggahi sia¯doho , " Ruma , mada¯doho ¯dimadei aona kai peda ! "
42022050	Edempara sa¯bua dou ade weki sia¯doho ede fatina kai peda dou mana´ekai imam-imam edempara kori fiko wanana .
42022051	Pala nggahi Ruma Isa , " Ncihira ! " Edempara Sia ¯damana fiko dou ede ro katahona .
42022052	Edempara nggahi Ruma Isa ¯di dou-dou mana´ekai imam ro perwira-perwira majaga Bait Allah , ro ¯di dou-dou mana´e kai dou Yahudi mamai ta ede mane´e wa´u Sia , " Sa¯bua Nahu ake dou mada¯bae , sampe mai nggomi¯doho la¯bo peda ro kapodo ¯di ne´emu wa´u Nahu ?
42022053	Saniki ainain Nahu wara la¯bo nggomi¯doho ¯di Bait Allah , nggomi¯doho wati wa´umu Nahu . Pala akeku wakatuna ¯di rukukaimu nggomi¯doho , wakatu kuasa marindi manentina nggahi ra rawi . "
42022054	Sia¯doho wa´una Ruma Isa ro lao wa´a-Na aka uma dou mana´ekai imam-imam . La Petrus lampa ¯batu slandona .
42022055	¯Di ade woha sarei ede , afi unggu wa´ura kalea ro la Petrus lao doho samana la¯bo dou-dou ma doho heko ta ede .
42022056	Sa¯bua ada siwe ma´eda la Petrus madoho kengge afi unggu ede ; edempara ada siwe ede tio ka¯baena la Petrus , edempara nggahina , " Dou ake rau akana wara sama-sama la¯bo Isa ! "
42022057	Pala la Petrus wati mangakuna . Nggahi sia , " Nahu wati poda pataku dou ede ! "
42022058	Wati ntoina sawa´u ¯ba ede , sa¯bua dou makalai walina edana la Petrus , " Nggomi rau sa¯bua dou ade weki sia¯doho ! " Pala cambe ¯ba la Petrus , " Wati , laina nahu ! "
42022059	Kira-kira sajam sawa´u ¯ba ede , sa¯bua dou wali manggahi kana´e , " Ncihi romo dou ake ma¯batu Isa , ¯bara sia rau dou Galilea ! "
42022060	Pala ¯ba la Petrus cambe , " Ausi aona nggahi nggomi , nahu wati ¯badeku ! " Wakatu ede wa´u , wunga mbuipu la Petrus nuntu la¯bona dou , koko janga .
42022061	Ruma Isa tambarina ro ntandana la Petrus . Edempara la Petrus kawarana ¯ba one Ruma wa´ura nggahina ¯di sia , " Sawatipu ¯ba koko janga ainaina ake , nggomi tolu kali rungkamu sake ¯di Nahu . "
42022062	Edempara losa la Petrus ¯di hi¯di ede ro nangi sase¯dina .
42022063	Dou-dou ma wunga jaga Ruma Isa , kampa´a-mpa´akaina ro ndukuna Sia .
42022064	Sia¯doho ¯bontona mada-Na ro so¯dina ¯di Sia , " Pehejapu cou manduku-Mu ? "
42022065	Mboto walipu nggahi ra eli sia¯doho maka¯bawa ra katuna Ruma Isa .
42022066	¯Di aimasi¯di , dou-dou mana´ekai Yahudi , dou-dou mana´ekai imam , ro guru-guru agama ka¯boro weki , edempara Ruma Isa lao wa´a aka tando Mahkama agama sia¯doho .
42022067	" Ngoapu ¯di nami , " nggahi sia¯doho ¯di Sia " sa¯bua poda Nggomi ake Sangaji Mambei salama ? " Cambe ¯ba Ruma Isa , " Nggara ngoasi ¯ba Nahu ¯di nggomi , nggomi¯doho wati ¯dima´imbi .
42022068	Ro nggara so¯disi ¯ba Nahu ¯di nggomi¯doho , nggomi¯doho wati ¯dimacambe .
42022069	Pala tampu´u ake , Ana Manusia ¯dimadoho ¯di sa¯bae wana Ruma Hatalla Ma Wancu Na´e Kuasa . "
42022070	Nggahi sara´a sia¯doho , " Nggara ndedesi , Nggomi ake Ana Ruma Hatalla ? " Cambe ¯ba Ruma Isa , " Ndedeku nggahi ¯ba nggomi¯doho . "
42022071	Edempara nggahi sia¯doho , " Wati paralu walina sakasi ! Ndaita wa´ura ringa ra¯di asa ndai-Na ! "
42023001	Sara´a dou ¯di sida ede ki¯di mena , edempara lao wa´ana Ruma Isa ¯di tando Pilatus .
42023002	Ta ede sia¯doho tampu´ura ¯ba¯bu ra lo´ona Sia . Nggahi sia¯doho , " Mada¯doho rakamu eda dou ake kasantudana ela ra dou . Sia kauna dou-dou loaku¯du aina cola bea ¯di Kaisar , ¯bara nggahi Sia , Sia ede¯du Al Masih , sa¯bua dou sangaji . "
42023003	Edempara Pilatus so¯dina ¯di Ruma Isa , " Sa¯bua poda Nggomi sangaji dou Yahudi ? " Cambe ¯ba Ruma Isa , " Ndedeku nggahi ¯ba ndaimu . "
42023004	Edempara nggahi Pilatus ¯di dou-dou mana´ekai imam ro ¯di dou mamboto ede , " Nahu wati rakaku eda kone sa¯bua rawina mancara ¯di Dou ake ¯di hukumkaiku Sia . "
42023005	Pala Sia¯doho nanaha pakasa waliku , " Kai ngoa ra tei-Na , Sia sa¯du´una dou-dou ¯di sara´a Yudea ; saramba-rambakaina ¯di Galilea , ro ake wa´ura raka ta ake rau . "
42023006	Wakatu ringa ¯ba Pilatus ede , so¯di ¯ba sia , " Sa¯bua dou ake dou Galilea ? "
42023007	Sawa´u ¯ba rangoa ¯ba one Ruma Isa ra¯di dana ra rasa kuasakai ¯ba Herodes , Pilatus nggaduna Ruma Isa aka Herodes , ma wakatu ede wara rau ¯di Yerusalem .
42023008	Herodes neo poda ade wakatu edana Ruma Isa , ¯bara wa´ura ntoi sia ringana haba ma¯boha Sia ro nane´e podaku eda Sia . Ne´e poda ¯ba sia eda Ruma Isa karawina lampa rawi ma¯bisa ra guna .
42023009	¯Bara ndedena Herodes so¯di mbotona ¯di Sia , pala Ruma Isa wati kone wara cambena .
42023010	Dou-dou mana´ekai imam ro guru-guru agama mai satando rauna ta ede ro ¯ba¯bu ra lo´o kapodana Ruma Isa .
42023011	Herodes ro anggota-anggota tentarana kampa´a-mpa´akaina ro kasungge-sunggena Ruma Isa , edempara kakanikaina Sia kai kani ra lombo sangaji , edempara nggadu mbalina Sia aka Pilatus .
42023012	Ainaina ede wa´u Herodes ro Pilatus , ma ntoina mamusu angi , wa´ura taho mbali .
42023013	Pilatus ka¯borona dou-dou mana´ekai imam , dou-dou mana´ekaina , ro ela ra dou ,
42023014	edempara nggahina ¯di sia¯doho , " Nggomi¯doho mai wa´amu dou ake ¯di nahu ro nggahimu ¯ba one Sia kasantudana dou-dou . Ake ¯di tando ndai nggomi¯doho nahu wa´ura paresaku Sia , pala nahu poda-poda wati rakaku eda kone sa¯bua rawi-Na mancara ra¯ba¯bu ra lo´okai ¯ba nggomi¯doho ¯di Sia .
42023015	Ndede rauja nggahi Herodes , ¯bara sia rau wa´ura nggadu mbalina Isa ede ¯di nami . Dou ake wati karawina au-au ma patu ¯di ¯ba¯bukai hukuma made .
42023016	¯Bara ndedena nahu ¯dimacambona Sia sawa´u ¯ba ede nahu ¯dimahori Sia . " [
42023017	¯Di sanikina ndiha Paskah , Pilatus pa¯buaku horina sa¯bua dou rabui ¯di ru´u ¯ba ela dou . ]
42023018	Sara´ana dou ma ka¯boro weki ta ede kanggicana , " Hadepu Sia ! Horipu la Barabas ¯di ru´u ¯ba mada¯doho ! " (
42023019	Barabas rabuikai ¯bara rakanda¯dina ngango ¯di kota ro ¯bara hadena dou . )
42023020	Pilatus nane´e hori Ruma Isa , ¯bara ndedena sia nuntu ra nggahina sakali wali ¯di dou mamboto ede .
42023021	Pala sia¯doho kanggicana , " Salibpu Sia ! Salibpu Sia ! "
42023022	Edempara katolu kalikaina Pilatus nggahi kana´ena ¯di sia¯doho , " Pala auku rawina mancara Sia ? Nahu wati rakaku kone sa¯bua rawi-Na mancara ma patu ¯dihukum kai hukuma made ! Nahu ¯dimacambona Sia , edempara Sia ¯di hori . "
42023023	Pala sia¯doho kanggica kana´e ncau podana ¯ba one Ruma Isa pa¯buaku ¯di salib . Ro cumpukaina kanggica sia¯doho ede wara onena .
42023024	Edempara Pilatus ¯ba¯bukaina hukuma made ¯di ru´u ¯ba Ruma Isa ¯bune rakane´e ¯ba dou-dou ede ,
42023025	ro horina dou raraho ¯ba sia¯doho , ede¯du dou rabui ¯bara kangangona rasa ro rahadena dou . Edempara Ruma Isa ¯donggo mbeira ¯di sia¯doho ¯di kalampakaina rawi rakane´e ¯ba sia¯doho .
42023026	Edempara Ruma Isa wa´a ¯ba sia¯doho . ¯Diwoha ncai , sia¯doho eda angi la¯bo sa¯bua dou ma ngara la Simon , dou Kirene ma wunga ne´e lao aka kota . Sia¯doho wa´una sia , ro kau pakasana sia tundu haju salib ede ta ari mai ¯ba Ruma Isa .
42023027	Mboto dou malampa ¯batu ta ari mai ¯ba Ruma Isa -- ¯di ade wekina ede wara rauja pila-pila dou siwe . Dou-dou siwe ede nangi ro ¯duru ra ¯dala weana ¯di ru´u Ruma Isa .
42023028	Pala Ruma Isa tambarina ¯di sia¯doho ro nggahina , " Dou-dou siwe Yerusalem ! Aina nangi weamu ¯di ru´u ¯ba Nahu . Nangipu ¯di ru´u ¯ba sarumbu ndaimu ro ana¯dohomu .
42023029	¯Bara ¯dimamai wakatuna dou ¯dimanggahi , ' Nalaba podaku dou-dou siwe ma watipu iu na´e loko , ma wati parana ntau ana ro watipu iuna susu ana ! ´
42023030	¯Diwakatu edeku dou ¯dimanggahi ¯di doro-doro , ' Ma¯bu pitapu ¯di nami ! ' Ro ¯di doro to´i-doro to´i , ' Umbupu nami ! ´
42023031	¯Bara nggara ¯dihaju ma mbuipu mori , dou wa´ura karawina ¯bune ake , au waliku ¯di karawi ¯ba sia¯doho ¯di haju ma wa´ura mango ! "
42023032	Wara rauja ¯dua dou makalaina -- ¯duana ede ede¯du dou mada¯bae -- ra wa´a ¯ba sia¯doho ¯di hukum kai hukuma made sama-sama la¯bo Ruma Isa .
42023033	Wakatu rakara hi¯di ¯di pehekai " Rangka " , sia¯doho salibna Ruma Isa la¯bo ¯dua dou mada¯bae ede -- sa¯bua dou ¯di sa¯bae wana ro sa¯bua walina ¯di sa¯bae ku´i Ruma Isa .
42023034	Edempara do´a Ruma Isa , " Ama , takangampu weapu sia¯doho ! Sia¯doho wati ¯badena au rakarawi ¯ba sia¯doho . " Kani ra lombo Ruma Isa cengga-cenggana ta ede ¯di weki sia¯doho kai undi ¯di hi¯di ede .
42023035	Dou-dou maki¯di ta ede ro ntanda salahona , dou-dou mana´ekai dou Yahudi kasungge-sunggena Ruma Isa kai nggahina , " Sia wa´ura kasalamana dou makalai ; coba ake Sia kasalamana weki ndai-Na , nggara poda-podasi Sia Sangaji Mambei salama raka¯dale ¯ba Ruma Hatalla ! "
42023036	Tentara-tentara rau makasungge-sunggena Sia . Sia¯doho maina ro mbeina anggo ngonco ¯di Sia
42023037	ro nggahina , " Nggara Nggomisi Sangaji dou Yahudi , kasalamapu weki ndai-Mu ! "
42023038	Tawela ese haju salib Ruma Isa , ratunti nggahi ra eli ake : " Akeku Sangaji Dou Yahudi . "
42023039	Sa¯bua dou mada¯bae rasalib ta ede maka¯bawa ra katuna Ruma Isa . Nggahi sia , " Nggomi Sangaji Mambei salama ? Io , kasalamapu weki ndai-Mu ro nami ! "
42023040	Pala dou mada¯bae ma sa¯bua wali rojona ¯di lengana ede , nggahina , " Sa¯bua nggomi wati dahumu ¯di Ruma Hatalla ? Nggomi sama-sama rakamu hukuma made ¯bune Sia .
42023041	Hukuma ndai ¯dua ake ncihi ncao la¯bo rawi ndaita . Pala Sia wati wara kone ncarana ! "
42023042	Edempara nggahi sia , " Ruma Isa , takawara to´ipu mada , wakatu Ita maimu kai Sangaji ! "
42023043	" Imbipu , " nggahi Ruma Isa ¯di sia , " ainaina ake nggomi ¯dimasama-sama la¯bo Nahu ¯di Firdaus . "
42023044	Kira-kira ¯boe sampuru ¯dua aimarai , wati kalea liro , ro sara´a dana ra rasa ede nda¯di rindi poda sampe ¯boe tolu aimambia .
42023045	Satampa ratero ¯di ade Bait Allah , ncipa ¯dua .
42023046	Edempara Ruma Isa kanggicana kai eli mana´e , " Ama ! ¯Di ade rima-Mu ¯donggo mbei ¯ba Mada nawa-Ku ! " Sawa´u ¯ba nggahi ndedena , Sia madena .
42023047	Wakatu eda ¯ba perwira tentara au ma wa´ura nda¯di , sia roi ra wadina Ruma Hatalla . Edempara nggahi sia , " Poda , Sia wati wara ncarana ! "
42023048	Dou mamboto ma mai ta ede ¯ba ne´ena ntanda , edana au ma wa´ura nda¯di . Sia¯doho dula sara´ana kai sinci poda adena .
42023049	Ro sara´a dou mapata Ruma Isa , lu´u rauja dou-dou siwe ma¯batu Sia ra¯di Galilea , maki¯di sando´o ro eda sara´ana ede .
42023050	Wara sa¯bua dou mangara la Yusuf , ra¯di kota Arimatea ¯di dana ra rasa Yudea . Sia dou mataho ro nalia ra horomaku ¯ba dou , ro ma wunga ngena wakatu maikai Karaja´an Allah . Konena sia anggota Mahkama Agama , sia wati satujuna kai kaputusa ro rakarawi ¯ba mahkama ede .
42023051	
42023052	Yusuf ake lao satandona Pilatus ro rahona loaku¯du timba Ruma Isa mbeina ¯di sia .
42023053	Edempara sia kalondona timba Ruma Isa ¯di haju salib ede , edempara pontekaina salolo randawi kai linen . Sawa´u ¯ba ede wi´i ¯ba sia ade rade randawi ¯di doro to´i wadu -- rade ede watipu parana rakani .
42023054	Ainaina ede ainaina Jama´a ; ro ainaina Sabat ne´empara tampu´u .
42023055	Dou-dou siwe ma ramai la¯bo Ruma Isa ra¯di Galilea lampa ¯batuna la Yusuf ro edana rade ede . Sia¯doho eda rauna ¯buneku timba Ruma Isa rawi´i ade rade .
42023056	Edempara sia¯doho lao dulana ro sadiana lo´i ra oi ro mina mengi ¯di kaminakaina timba Ruma Isa . ¯Di ainaina Sabat , sia¯doho denggana karawi ¯di to´akaina hukum agama .
42024001	¯Di ainaina minggu , si¯di-si¯di poda , dou-dou siwe ede lao aka rade wa´a marakani rasadia ¯ba sia¯doho .
42024002	¯Di rade , sia¯doho edana wadu ra¯bontokai rade wa´ura kiri weki .
42024003	Edempara sia¯doho lu´una ¯di ade rade ede , pala wati rakana eda timba Ruma Isa ta ede .
42024004	Wunga mbuipu sia¯doho ki¯dina ta ede ro darura adena kananu lampa rawi ede , we¯di lalompa ¯dua dou la¯bo kani ra lombona kakila-kila maki¯di ¯deni la¯bo sia¯doho .
42024005	Sia¯doho na´ipiku dahuna , edempara sujuna salalo awa dana , nggahi ¯ba ¯dua dou ede ¯di sia¯doho , " ¯Ba¯bauku nggomi¯doho ngupakaimu dou mamori ade woha dou made ?
42024006	Sia wati warana ta ake . Sia wa´ura mori mbali ! Kawarapu au rawa´ura nggahi-Na ¯di nggomi¯doho wakatu Sia mbuipu ¯di Galilea ,
42024007	¯ba one ' Ana Manusia pa¯buaku ¯di ¯donggo mbei ¯di dou madosa , edempara ¯di salib , ro ¯di ainaina katolukaina Sia ¯dimamori mbali . ' "
42024008	Nda¯di kawara ¯ba dou siwe¯doho ede ranggahi ra eli Ruma Isa .
42024009	Sawa´u ¯ba dula ¯di rade ede , sia¯doho carita sara´ana manda¯di ede ¯disampuru sa¯bua rasu ro ¯disara´ana anamori Ruma Isa ma kalaina .
42024010	Dou-dou siwe ma ngoa sara´ana ede ¯di anamori Ruma Isa ede¯du : la Maria Magdalena , la Yohana ro la Maria ina la Yakub , ro dou-dou siwe makalaina ma sama-sama la¯bo sia¯doho .
42024011	Pala rasu-rasu ede kacaina dou-dou siwe ede carita cowana . Sia¯doho wati imbina racarita ¯ba dou-dou siwe ede .
42024012	Pala la Petrus tu´u ro raina lao aka rade . Sia oko tio ca¯deina , edempara edana cuma salolompa mawara ta aka . La Petrus midi poda adena , edempara dulana kai mboto so¯di ¯di adena ma¯boha au ma wa´ura nda¯di .
42024013	¯Di ainaina ede wa´u , ¯dua dou anamori Ruma Isa wunga lampa lao aka sa¯bua kampo mangara Emaus , kira-kira sampuru sakilo mete ¯do´ona la¯bo Yerusalem .
42024014	Wunga ade lampa sia¯doho nuntu salahona ma¯boha sara´a lampa rawi ma wa´ura nda¯di ede .
42024015	Wunga ade nuntu kai sia¯doho ede , ro so¯di kali cempe angi , mai ndai Ruma Isa ro lampa sama-samana la¯bo sia¯doho .
42024016	Sia¯doho edana Ruma Isa , pala wara makahampana ma kanda¯dina sia¯doho wati patana Sia .
42024017	Edempara nggahi Ruma Isa , " Ausi nuntu ra nggahi nggomi¯doho ¯diwoha ncai ake ? " Sia¯doho midina kai pahu mamale .
42024018	Edempara sa¯bua dou ¯di ade weki sia¯doho , ma ngara la Kleopas , so¯dina ¯di Ruma Isa , " Sa¯bua ndai kese Ita dou lai rasa ¯di Yerusalem ma wati ¯bade au ma nda¯di ta aka ¯bou-¯bou ake ? "
42024019	" Au manda¯di ? " so¯di ¯ba Ruma Isa . " Lampa rawi ma nda¯di la¯bo Ruma Isa , dou Nazaret ede , " cambe ¯ba sia¯doho . " Sia nabi . Nggahi ra eli-Na ro ruku ra rawi-Na nantau poda kuasa -- nataho ¯di eda ¯ba Ruma Hatalla ro ¯dintanda ¯ba sara´ana dou .
42024020	Dou-dou mana´ekai imam ro dou-dou mana´ekai bangsa ndaita , ma¯donggona Sia ¯di hukum made , ro sia¯doho salibna Sia !
42024021	Sapodakaina ne´e ¯ba mada¯doho ¯ba one Sia edeku ¯dimahorina Israel ! Ro ainaina ake ainaina katolukaina sawa´u ¯ba nda¯dina lampa rawi ede .
42024022	Wara rau pila-pila dou siwe , lenga mada¯doho kawe¯dina mada¯doho . Si¯di-si¯di poda sia¯doho laona aka rade ,
42024023	pala wati rakana eda timba-Na ta aka . Edempara sia¯doho dula mbalina ro nggahina ¯ba one sia¯doho edana mala´eka , ro mala´eka-mala´eka ede manggahi ¯ba one Ruma Isa wa´ura mori .
42024024	Pila-pila dou ¯di ade weki mada¯doho edempara laona aka rade ro edana au ranggahi dou-dou siwe ede napodaku , cuma sia¯doho wati edana Ruma Isa . "
42024025	Edempara nggahi Ruma Isa ¯di sia¯doho , " Nggomi¯doho sampula poda ! Na´ipiku ahona nggomi¯doho ¯di imbikaimu sara´ana ra nggahi ¯ba nabi-nabi !
42024026	Sa¯bua laina Sangaji Mambei salama pa¯buaku iu wa´una susa ra ncoki ede , ede ampona raka ¯dese ra ntasa-Na ? "
42024027	Edempara Ruma Isa ngoa ka¯baena ¯di sia¯doho au ratunti ¯di ade sara´ana Alkitab ma¯boha ndai-Na , ratampu´u ¯di buku-buku Musa ro buku nabi-nabi .
42024028	Wakatu ede sia¯doho ¯denira la¯bo kampo ¯di laokai ede . Ruma Isa ndawina weki-Na coro-coro ne´e lampa ntuwu ,
42024029	pala sia¯doho matapana Sia . " Ngge´e wa´upu ¯di hi¯di mada¯doho , " nggahi sia¯doho ¯di Sia , " ake wa´u ne´era nga¯di ai ro wa´ura rindi ai rau . " Edempara Ruma Isa lu´una ne´e maru sai ¯di hi¯di sia¯doho .
42024030	Wunga wakatu doho ngaha sama la¯bo sia¯doho , Ruma Isa wehana roti , do´a syukuna ¯di Ruma Hatalla , to¯be-to¯bena roti ede kai rima-Na , edempara mbeina ¯di sia¯doho .
42024031	Edempara sia¯doho kawarana weki ¯ba one ede ede¯du Ruma Isa . Pala Sia mbora lalona ¯di tando mada sia¯doho .
42024032	Nggahi sia¯doho ¯di sa¯bua la¯bo sa¯bua dou , " Sa¯bua laina iu ¯ba ade ndai ¯bune mane´e losa , wakatu Sia nuntu ra nggahi-Na la¯bo ndaita ¯di woha ncai , ro ngoa ra tei ka¯baena isi Alkitab ¯di ndai ? "
42024033	Wakatu ede wa´u sia¯doho tu´una edempara lao mbalina aka Yerusalem . Ta aka sia¯doho eda angi la¯bona sampuru sa¯bua anamori Ruma Isa mawunga ka¯boro weki la¯bo ma kalaina .
42024034	Nggahi sia¯doho ede , " Ncihi romo Ruma ndai wa´ura mori mbali ! Sia wa´ura katadana weki-Na ¯di la Simon ! "
42024035	¯Dua dou anamori Ruma Isa ma ¯boupu mai ede carita mbalina ra iu ¯ba sia¯doho ¯di woha ncai , ro ra¯bunena sia¯doho patana Ruma wakatu Sia to¯be-to¯bena roti .
42024036	Wunga mbuipu sia¯doho carita menana , we¯di lalompa ndai Ruma Isa ki¯dina ¯di woha sia¯doho ro nggahi-Na , " Taho ra ntai ¯di ru´u ¯ba nggomi¯doho ! "
42024037	Sia¯doho we¯dina ro dahu , ¯bara kacai ¯ba sia¯doho edana henca .
42024038	Pala nggahi Ruma Isa , " ¯Ba¯bauku nggomi¯doho dahukaimu ? ¯Ba¯bauku mbalimbuakai ademu ?
42024039	Tiopu rima Nahu ro tiopu e¯di Nahu . ¯Di¯bademu , ¯ba one ndai Nahu ake ! ¯Damapu ro tio ka¯baepu , ¯bara henca wati ntauna hi´i atao peke , ¯bune ra´eda ¯ba nggomi¯doho ¯di Nahu . "
42024040	Ruma Isa nggahi ndedena ro teina rima ra e¯di-Na ¯di sia¯doho .
42024041	Ro wunga mbuipu wati imbina , ¯bara ipi lalo neo ade ro midi adena , so¯di ¯ba Ruma Isa ¯di sia¯doho , " Sa¯bua nggomi¯doho wara ntaumu ngaha ra nono ta ake ? "
42024042	Mbei ¯ba sia¯doho Sia sadompo uta ncango .
42024043	Weha ¯ba Ruma Isa uta ede , edempara ngahana ¯di tando sia¯doho .
42024044	Sawa´u ¯ba ede nggahi Sia ¯di sia¯doho , " Akeku lampa rawi-lampa rawi rawa´u ngoa ¯ba Nahu ¯di nggomi¯doho wakatu Nahu mbuipu sama-sama la¯bo nggomi¯doho : ¯ba one sanikina lampa rawi ratunti ma¯boha Nahu ¯di ade buku-buku la Musa , Nabi-nabi , ro Zabur , pa¯buaku ¯dimanda¯di . "
42024045	Edempara Ruma Isa henggana fiki ra kananu sia¯doho ¯di loakaina ka´ao isi Alkitab .
42024046	Edempara nggahi Sia ¯di sia¯doho , " ¯Di ade Alkitab ra tunti ¯ba one Sangaji Mambei salama pa¯buaku iuna susa ra ncoki , ro pa¯buaku mori mbalina ra¯di madena ¯di ainaina katolukaina .
42024047	Ro ¯ba one kai ngara Sangaji Mambei salama ede pa¯buaku ¯dingoa ra kahaba ¯di samenana bangsa ¯ba one manusia pa¯buaku tobana , ro ¯ba one Ruma Hatalla makangampu wea dosa . Ro haba ede pa¯buaku ¯dingoa ra kahaba tampu´u ¯di Yerusalem .
42024048	Nggomi¯dohoku sakasi-sakasi ¯disamenana ede .
42024049	Ro ndai Nahu ¯dimanggaduna ¯di nggomi¯doho au rasake ¯ba Ama . Pala nggomi¯doho pa¯buapu ngena ntuwumu ¯di kota ake sampe kuasa ra¯di Ruma Hatalla kuasakaina nggomi¯doho . "
42024050	Sawa´u ¯ba ede Ruma Isa wa´ana sia¯doho ari mai ¯ba kota sampe aka Betania . Ta ede Sia hantana rima-Na , edempara mbeina bareka ¯di sia¯doho .
42024051	Wunga mbuipu Sia karawina ede , Sia hanta weki lao ese saroga , edempara ncenggana la¯bo sia¯doho .
42024052	Sia¯doho suju nembana Sia , edempara dula mbalina lao aka Yerusalem kai neo poda adena ,
42024053	ro roi ra wadi ncauna Ruma Hatalla ¯di Bait Allah .
43001001	Aipu sarambakaina , sawatipu kanda¯di dunia , Nggahi Ra Eli wa´ura wara . Nggahi Ra Eli wara mala¯bo Ruma Hatalla ro Nggahi Ra Eli sama la¯bo Ruma Hatalla
43001002	Ra´aipu saramba wa´una Sia wara sama-sama la¯bo Ruma Hatalla .
43001003	Sara´ana rakanda¯di kai ncai Sia , ro ra¯di sara´ana ma wara , wati kone sa¯bua rau rakanda¯di watisi ¯bara Sia .
43001004	Nggahi Ra Eli ede fu´u mori , ro mori mambei taroa ¯di ru´u ¯ba manusia .
43001005	Taroa ede nakataroaku ¯di rindikaina , ro rindi ede wati wa´una hade taroa ede .
43001006	Maira dou ranggadu ¯ba Ruma Hatalla , la Yahya ngarana .
43001007	Sia mai ngoa ra kahabana ma¯boha taroa ede , loaku¯du imbi ¯ba sara´ana dou .
43001008	Ndai sia laina taroa ede , sia ¯di makaronggampa .
43001009	Taroa masapodakaina ma kataroa samenana manusia , maina ¯di dunia .
43001010	Nggahi Ra Eli Ruma wara ¯di dunia , dunia rakanda¯di kai ncai Sia , pala dunia wati patana Sia .
43001011	Sia maina ¯di dana ra rasa ndai-Na pala bangsa-Na wati tarimana Sia .
43001012	Pala wara rau dou ma tarima Sia ro imbi ¯di Sia ; sia¯doho mbei-Na hak manda¯di ana Ruma Hatalla ,
43001013	ranggana laina ra¯di manusia , ¯bara mori ma¯bou ede ramaina ra¯di Ruma Hatalla .
43001014	Nggahi Ra Eli wa´ura nda¯di manusia , Sia ngge´ena ¯di woha ndaita , ro ndai wa´ura edata ¯dese ra ntasa-Na . ¯Dese ra ntasa ede weha ao ¯ba Sia kai Ana makese weki ¯ba Ama . Kai ncai Sia ndaita loa eda Ruma Hatalla ro meci ra ca´u-Na ¯di ndai .
43001015	La Yahya mai ¯dimanda¯di sakasi-Na , sia ngoa ra kahabana : " Akeku Sia ranggahi ¯ba nahu : Sia ¯dimamai kento ntewi kaisi nahu , pala nancewi na´e ntewi kaisi nahu , ¯bara sawatipu wara nahu , Sia wa´ura wara . "
43001016	Sia ¯bini ¯ba meci ra ca´u ; wati ¯dimacumpu , Sia mambei bareka ndaita .
43001017	Hukum Ruma tarima ¯ba ndai kai ncai la Musa . Pala anugera ro lampa rawi mapoda rakatada kai ncai Ruma Isa Al Masih .
43001018	Wati wara ma parana eda Ruma Hatalla , selasi Ana makese weki ¯ba Ama , ma sama la¯bo Ama ro rapu poda la¯bo Sia . Sia edeku ma katadana Ama ¯di ndaita .
43001019	Dou-dou mana´ekai Yahudi ¯di Yerusalem kauna imam-imam ro dou-dou Lewi lao aka la Yahya ro so¯di ¯di sia , " Nggomi ake cou ? "
43001020	La Yahya nggahi ntirina , " Nahu laina Sangaji Mambei salama . "
43001021	" Nggara ndedesi , nggomi ake couku ? " so¯di ¯ba sia¯doho . " Sa¯bua nggomi ake la Elia ? " " Laina , " cambe ¯ba la Yahya . " Sa¯bua nggomi ake Nabi rasake ede ? " so¯di ¯ba sia¯doho wali . " Laina , " cambena .
43001022	" Nggara ndedesi , ngoapu ¯di nami cou nggomi ake , " nggahi sia¯doho , " loaku¯du cambe ¯ba nami ¯di dou-dou ma rakau nami . Auku nggahi ¯ba nggomi ma¯boha weki ndaimu ? "
43001023	Cambe ¯ba la Yahya , " Nahura sia ranggahi ¯ba Nabi Yesaya : ' Dou ma nggahi nggao ¯di so sarae : Kapiripu ncai ¯di ru´u ¯ba Ruma . ' "
43001024	Dou-dou rakakai ¯ba dou Farisi
43001025	maso¯di , " Nggara laina nggomi Sangaji Mambei salama , laina la Elia , lai rauna Nabi rasake ede , ¯ba¯bau nggomi kandeu karasokaimu dou ? "
43001026	Cambe ¯ba la Yahya , " Nahu makandeu karaso dou kai oi . Pala ¯di woha nggomi¯doho wara dou ma wati pata ¯ba nggomi¯doho .
43001027	Sia mai kento ntewi kaisi nahu , pala kone ¯dimasalo´a ai sapatu-Na nahu wati patuna . "
43001028	Sara´ana ede nda¯dikaina ¯di Betania , tawela ele ¯ba Sori Yordan hi¯di la Yahya kandeu karasokaina dou .
43001029	¯Bala aisanai , la Yahya edana Ruma Isa mai rakana sia . Edempara nggahi la Yahya , " Tatiopu , Akaku Ana Jimba Ruma Hatalla ma kamborana dosa dunia .
43001030	Sia edeku ranggahi ¯ba nahu ¯dimamai kento ntewi kaisi la¯bo nahu , pala nancewi na´e ntewi kaisi la¯bo nahu , ¯bara sawatipu wara nahu , Sia wa´ura wara .
43001031	Sawatipu ede , nahu wati ¯badeku cou Sia ede . Sapodakaina nahu mai kandeu karasoku dou kai oi loaku¯du bangsa Israel patana Sia . "
43001032	La Yahya nuntu ra nggahi rauna ake , " Nahu edaku Roh Allah londona ¯bune nasi dara ma ramai ra¯di langi edempara midina ese wawo Sia .
43001033	Wakatu ede nahu watipu ¯badeku cou Sia . Pala Ruma Hatalla ma kauna nahu kandeu karaso kai oi wa´ura nggahina ¯di nahu , ' Ma´edasi ¯ba nggomi Roh Allah malondo , edempara midina ese wawo sa¯bua dou , Sia edeku ma ¯dimakandeu karaso kai Roh Allah . ´
43001034	Nahu wa´ura eda madaku Sia , " nggahi la Yahya , " ro nahu manuntu ra nggahi ¯ba one Siara Ana Ruma Hatalla . "
43001035	¯Bala aisanai la Yahya wara ¯di hi¯di ede wali la¯bo ¯dua dou anamorina .
43001036	Wakatu eda ¯ba sia Ruma Isa lampa saina ta ede , nggahi sia , " Tatiopu ! Akaku Ana Jimba Ruma Hatalla . "
43001037	¯Dua dou anamori la Yahya maringa nggahi ra eli ede , edempara lao ¯batuna Ruma Isa .
43001038	Ruma Isa tambari-Na , ro edana sia¯doho mawunga lampa ¯batu Sia . So¯di ¯ba Sia , " Au ngupamu nggomi¯doho ? " Cambe ¯ba sia¯doho , " Rabi , ta¯beku Rabi ngge´ekaita ? " ( ´ Rabi ' aona Guru . )
43001039	" Mai tiopu ¯ba ndaimu , " nggahi Ruma Isa . Sia¯doho lao samana la¯bo Sia ro edana ta¯bera ngge´ekai Sia . Wakatu ede ¯boe upa aimambia . Ainaina ede sia¯doho ngge´e la¯bo Sia .
43001040	Sa¯bua dou ¯di ade ¯dua dou ede ma wa´ura ringa au ranggahi ¯ba la Yahya ro sawa´u ¯ba ede lao ¯batuna Ruma Isa , ede¯du la Andreas , ari la Simon Petrus .
43001041	Lao roci la Andreas ngupana la Simon , arina ede , ro nggahina ¯di sia , " Nami wa´ura eda angimu la¯bo Mesias ! " ( Mesias sama la¯bo Al Masih , ede¯du : Sangaji Mambei salama . )
43001042	La Andreas lao otona la Simon ¯di Ruma Isa . Ruma Isa tio ka¯baena la Simon , edempara nggahina , " Nggomi Simon , ana la Yona . Nggomi ¯di pehekai la Kefas . " ( Kefas sama la¯bo Petrus , aona : doro wadu . )
43001043	¯Bala aisanaina Ruma Isa nane´e lao aka Galilea . Sia eda angi la¯bona la Filipus , ro nggahi-Na ¯di sia , " Mai ¯batupu Nahu ! "
43001044	La Filipus ma ramai ra¯di Betsaida , ede¯du hi¯di ngge´ekai la Andreas ro la Petrus .
43001045	Filipus eda angi la¯bo la Natanael ro nggahina ¯di sia , " Nami wa´ura rakamu eda dou rapehe ¯ba la Musa ¯di ade Buku Hukum Allah , ro rangoa ra kahaba ¯ba nabi-nabi . Sia ede¯du Ruma Isa ra¯di Nazaret , ana la Yusuf . "
43001046	Pala cambe ¯ba la Natanael , " Sa¯bua nawara ma taho ma ramai ra¯di Nazaret ? " " Mai tiopu ¯ba ndaimu , " cambe ¯ba la Filipus .
43001047	Ruma Isa edana Natanael mamai , edempara nggahina ma¯boha sia , " Tiopu , akaku dou Israel masapodakaina . Wati wara mapalasu ¯di sia . "
43001048	" Buneku loa pata ¯ba Ita mada ? " so¯di ¯ba la Natanael ¯di Ruma Isa . Cambe ¯ba Ruma Isa , " Sawatipu ou ¯ba la Filipus nggomi , Nahu wa´ura edaku nggomi awa wombo fu´u ara aka . "
43001049	" Pa Guru , " nggahi la Natanael , " Ita ede¯du Ana Ruma Hatalla ! Itaku Sangaji bangsa Israel ! "
43001050	Nggahi Ruma Isa , " Nggomi imbimu , ¯ba nggahi Nahu ¯di nggomi ¯bara Nahu wa´ura edaku nggomi ¯diwombo fu´u haju ara ? Lampa rawi-lampa rawi ma ipi ncewi na´e ntewi kaisi la¯bo ede ¯di eda ¯ba nggomi ! "
43001051	Nggahi wali Ruma Isa , " Poda , imbipu , nggomi ¯dima´eda langi mahengga weki , ro mala´eka-mala´eka Ruma Hatalla mane´e londo ¯di Ana Manusia . "
43002001	¯Dua nai sawa´u ¯ba ede wara ndiha nika aka kota Kana ¯di Galilea , ro ina Ruma Isa wara ta aka .
43002002	Ruma Isa la¯bo anamori¯doho-Na ra´unda rau ¯di ndihakai ede .
43002003	Wakatu cumpura oi anggo , nggahi ina-Na ¯di Ruma Isa , " Sia¯doho wa´ura cumpu anggona . "
43002004	Cambe ¯ba Ruma Isa , " Ina , ai to´ina kaumu Mada . Watipu raka wakatuna Mada katada-Ku weki . "
43002005	Pala ina Ruma Isa manggahi ¯di dou-dou mataki ka¯bua ngaha ra nono , " Karawipu au ranggahi-Na ¯di nggomi¯doho . "
43002006	Ta ede wara ini mbua muja rasadia ¯di ru´u karasokai sarumbu ¯batu ranginakai Yahudi . Sanikina muja ede isina kira-kira saratu lite .
43002007	Nggahi Ruma Isa ¯di dou-dou mataki ka¯bua ngaha ra nono ede , " Isipu muja-muja ede kai oi . " Sia¯doho isi ka¯binina oi ¯di muja-muja ede .
43002008	Edempara nggahi Ruma Isa ¯di sia¯doho , " Ake wehapu sato´i ade oi ede ro lao wa´apu ¯di dou mana´ekai ndiha . " Sia¯doho wa´ana oi ede ¯di dou mana´ekaina ndiha ,
43002009	ro sia ta¯baina oi ma wa´ura rungka nda¯di anggo . ( Sia wati ¯badena rata¯bena anggo ede , selasi dou-dou mataki ka¯bua ngaha ra nono ma lua oi edempa ma ¯bade . ) Nda¯di dou mana´ekai ndiha ede lao ¯denina ¯di ¯bunti mone ,
43002010	edempara nggahina ¯di sia , " Ranginakai ¯ba dou nasadia uluku anggo ma ipi caru ro dou ra´unda namanta adena nono , ampo kalosa anggo ma biasa . Pala nggomi mawi´iku anggo ma ipi caru sa´ake ! "
43002011	Edeku rawi ma¯bisa ra guna ma saramba-rambakaina rakarawi ¯ba Ruma Isa . Sia karawina ede aka Kana ¯di Galilea . Kai tanda ede Sia natei katadaku ¯dese ra ntasa-Na . Nda¯di anamori¯doho-Na imbi ¯di Sia .
43002012	Sawa´u ¯ba ede Ruma Isa laona aka Kapernaum sama-sama la¯bo ina-Na , ari¯doho-Na ro anamori¯doho-Na . Sia¯doho ngge´e ta aka sampe pila-pila nai ntoina .
43002013	Wakatu Aruraja Paskah Yahudi wa´ura ¯deni , Ruma Isa lao aka Yerusalem .
43002014	¯Di Bait Allah ¯di Yerusalem Sia rakana eda dou-dou malanda capi , jimba , ro nasi dara ; ro dou-dou macepe piti madoho ta ede .
43002015	Ruma Isa ndawina cambo kai ai edempara ¯baka kalosa sara´ana binata ede , nataho jimba ro capi ra¯di ade Bait Allah . Meja-meja dou macepe piti ponga ¯ba Sia nda¯dina piti sia¯doho mbari mbura rero .
43002016	Edempara nggahi Sia ¯di dou malanda nasi dara , " Hanta peso sara´apu . Aina kanda¯dimu Uma Ama Nahu hi¯di landa ra lajokai ! "
43002017	Nda¯di kawara ¯ba anamori¯doho-Na ¯di ade ayat Alkitab ake , " Meci ra ca´u ¯ba Mada ¯di Uma-Mu , Ruma Hatalla , maka´a ade-Ku . "
43002018	Dou-dou mana´ekai Yahudi madaca´u Ruma Isa , nggahi sia¯doho ¯di Sia , " Coba ndawipu karawi ma¯bisa ra guna ¯di katandakai ru´u nami ¯ba one Nggomi mantau hak karawi ¯bune ake . "
43002019	Cambe ¯ba Ruma Isa , " ¯Dumbapu Uma ake , ro ade wakatu tolu nai Nahu ¯dimatu´u mbalina . "
43002020	Edempara nggahi sia¯doho , " Upampuru ini mba´a ntoina ¯di katu´u kai Bait Allah ake . Ro Nggomi mane´e tu´u mbalina ade wakatu tolu nai ? "
43002021	Pala Bait Allah ma aona nggahi ¯ba Ruma Isa ede¯du sarumbu ndai-Na .
43002022	Nda¯di sawa´u ¯ba ede , sawa´u ¯ba Ruma Isa ¯di kamori mbali ra¯di made , kawara ¯ba anamori¯doho-Na ¯ba one lampa rawi ede parana ranggahi ¯ba Sia . Edempara imbi kai ¯ba sia¯doho ¯di au ratunti ¯di ade Alkitab ro ¯di au ranggahi ¯ba Ruma Isa .
43002023	Wunga mbuipu Ruma Isa wara ¯di Yerusalem wakatu Aruraja Paskah , mboto dou ma´imbi ¯di Sia ¯bara karawi-Na ma¯bisa ra guna .
43002024	Pala ndai Ruma Isa wati imbina sia¯doho , ¯bara Sia napataku samenana dou .
43002025	Wati paralu ngoa ¯ba dou ¯di Sia ma¯boha cou-cou rau , ¯bara ndai Sia na¯badeku au ma wara ¯dei ade manusia .
43003001	Wara sa¯bua dou mana´ekai agama ¯di ade kalompo dou Farisi ngarana la Nikodemus .
43003002	¯Disa¯bua aimanga¯di sia mai rakana Ruma Isa ro nggahina , " Pa Guru , mada¯doho ¯bade Ita ranggadu ¯ba Ruma Hatalla . ¯Bara wati wara sa¯bua dou rau maloa karawi ma¯bisa ra guna ¯bune rakarawi ¯ba Ita , nggara watisi sia ra¯dende ra wa´a ¯ba Ruma Hatalla . "
43003003	Cambe ¯ba Ruma Isa , " Imbipu , wati kone sa¯bua dou rau maloa nda¯di anggota ela Karaja´an Allah , nggara sia watisi ¯di nggana mbali . "
43003004	" ¯Buneku loana dou mana´e ¯di nggana mbali ? " nggahi Nikodemus ¯di Ruma Isa . " Sa¯bua loaku sia lu´u mbali ade loko inana wa´u ¯ba ede ¯di nggana mbali ? "
43003005	Cambe ¯ba Ruma Isa , " Nancihi poda nggahi Nahu ake : nggara watisi dou ¯di nggana ra¯di oi ro ra¯di Roh Allah , dou ede wati loana nda¯di anggota ela Karaja´an Allah .
43003006	Manusia sacara sarumbu kasana ranggana ¯ba dou matuana , pala sacara ade rohani ranggana ¯ba Roh Allah .
43003007	Aina mbora akamu nggara nggahisi ¯ba Nahu : Nggomi¯doho sara´ana pa¯buaku ¯di nggana mbali .
43003008	Angi nangemo ta¯bera ne´ena ; ndai maringa elina , pala wati ¯badeta rata¯bena maikaina ro ta¯beku laokaina . Ndede rauja la¯bo dou ranggana ¯ba Roh Allah . "
43003009	" ¯Buneku loana nda¯di lampa rawi ede ? " so¯di ¯ba Nikodemus .
43003010	Cambe ¯ba Ruma Isa , " Nggomi guru ¯di Israel ; sa¯bua poda nggomi wati ¯bademu ?
43003011	Imbipu : nami nuntu ra nggahimu au ra¯bade ¯ba namimpa , ro nami mbeimu nuntu ra nggahi au rawa´u ¯ba nami mpa ; pala nggomi¯doho wati ngawamu tarima au rangoa ¯ba nami .
43003012	Nggomi¯doho wati imbimu nggara caritasi ¯ba Nahu ma¯boha lampa rawi ra¯di dunia ake ; ¯buneku loamu imbi ¯ba nggomi¯doho , nggara ngoasi ¯ba Nahu ¯di nggomi¯doho lampa rawi ma¯boha saroga ?
43003013	Wati kone sa¯bua dou maparana ne´e ese saroga , selasi Sia ma londo ¯di dunia , ede¯du Ana Manusia .
43003014	Sama ¯bune la Musa makane´e sawa romba ¯di salona haju ¯di so sarae , ndede rauja Ana Manusia pa¯buaku ¯di kane´e ,
43003015	loaku¯du samenana nggomi¯doho ma imbi ¯di Sia maraka mori masapodakaina ro ma´ederahi¯di . "
43003016	¯Bara Ruma Hatalla ndede meci ra ca´una manusia ¯di dunia ake , nda¯dina Sia mbeina Ana-Na ma kese weki , loaku¯du sanikina dou ma imbi ¯di Sia wati iha lelina , malaisi ¯dimaraka mori masapodakaina ro ma´ederahi¯di .
43003017	¯Bara Ruma Hatalla nggaduna Ana-Na laina ¯dimaparesa ncihi ra ncara dunia ake , pala ¯dimakasalamana .
43003018	Dou ma imbi ¯di Sia wati ¯di hukum . Pala dou ma wati imbi wa´ura hukum ¯ba Ruma Hatalla , ¯bara sia wati imbina ¯di Ana Ruma Hatalla ma kese weki .
43003019	Sia rada´awa kai dasa ake : Taroa ede wa´ura maina ¯di dunia , pala manusia nancewi ca´uku ¯dimarindi ntewi kaisi la¯bo taroa , ¯bara ruku ra rawi sia¯doho mada¯bae .
43003020	Sanikina dou ma karawi mada¯bae , nadaca´u ¯di taroa ; sia wati ngawana mai ¯di taroa , loaku¯du ruku ra rawina ma da¯bae wati tadana .
43003021	Pala dou ma karawi rakane´ekai ¯ba Ruma Hatalla , maina ¯di taroa loaku¯du nda¯di tadana ¯ba one au rakarawina ede ede¯du rakane´e Ruma Hatalla .
43003022	Sawa´u ¯ba ede Ruma Isa ro anamori¯doho-Na lao aka Yudea . Sia ngge´ena ta aka pila-pila wakatu ntoina la¯bo sia¯doho ro kandeu karasona dou .
43003023	Wakatu ede la Yahya watipu lu´una ¯di ade uma bui . Sia kandeu karasona dou ¯di Ainon , wati ¯do´ona la¯bo Salim , ¯bara ta aka wara mboto oi . Dou-dou mamai ¯di sia , ro sia kandeu karasona sia¯doho .
43003024	
43003025	Pila-pila dou anamori la Yahya tampu´u cence ncihi la¯bo dou Yahudi ma¯boha atora karaso sarumbu .
43003026	Sia¯doho laona ¯di la Yahya , ro nggahina , " Pa Guru , sa¯bua mbuipu kawara ¯ba Ita dou ma sama la¯bo Ita ¯di ipa ¯bae ¯ba Sori Yordan ede , raturu tei ¯ba Ita ¯di mada¯doho ntoina ? Sia ake nakandeu karaso rauku , ro sara´ana dou nalao rakaku Sia ! "
43003027	Cambe ¯ba la Yahya , " Manusia wati loana ntau au-au nggara watisi rambei ¯ba Ruma Hatalla ¯di sia .
43003028	Ndai nggomi¯doho wa´ura ringamu nggahi nahu , ' Nahu laina Sangaji Mambei salama . Nahu ranggadu ulu ntewi kaisi la¯bo Sia . ´
43003029	¯Bunti siwe ede¯du ntau ¯bunti mone . Soba ¯bunti mone ede naki¯di dampimpa ro nakade´eku , ro naneo adena nggara naringasi eli ¯bunti mone . Ndede rauja la¯bo nahu . Ake nahu neo poda adeku .
43003030	Siaku ma pa¯bua naha penti , ro nahu nanaha kura penti . "
43003031	Ma ramai ese mai nancewi eseku ¯di sara´ana . Ma ramai ¯di dunia lu´u golonga dou dunia , ro nuntu ra nggahi ma¯boha lampa rawi dunia . Sia ma ramai ese mai nancewi na´e ¯di sara´ana .
43003032	Sia nuntu ra nggahina ma¯boha au rawa´u ra´eda ro ringa-Na , pala wati kone sa¯bua dou ma´imbi ¯di nggahi ra eli-Na .
43003033	Dou ma imbi ¯di nuntu ra nggahi-Na ede , namangakuku ¯ba one Ruma Hatalla mancihi .
43003034	¯Bara dou ranggadu ¯ba Ruma Hatalla nakaronggaku nggahi ra eli Ruma Hatalla , ¯bara Ruma Hatalla wa´ura mbei kancihina Roh-Na ¯di sia .
43003035	Ama nameci ra ca´uku Ana-Na , ro wa´ura ¯donggo ra mbeina sara´a kuasa ¯di Sia .
43003036	Dou ma imbi ¯di Ana ede ¯dimaraka mori masapodakaina ro ma´ederahi¯di . Pala dou ma wati to´a ¯di Ana ede wati ¯dimaraka mori . Sia ¯di hukum ¯ba Ruma Hatalla santoi-ntoina .
43004001	Dou-dou Farisi ringana ¯ba one Ruma Isa rakana ro kandeu karasona dou mancewi mboto ma¯batu Sia ntewi kaisi la¯bo la Yahya . (
43004002	Sapodakaina ndai Ruma Isa wati kandeu karasona malaisi anamori¯doho-Na mpa . )
43004003	Wakatu ¯bade ¯ba Ruma Isa ¯ba one dou-dou Farisi wa´ura ringana lampa rawi ede , Sia tu´u wi´ina Yudea lao mbali aka Galilea .
43004004	¯Di ade lampa ra laokaina ede Sia pa¯buaku lampa saina Samaria .
43004005	Nda¯di ronggara Ruma Isa ¯di sa¯bua kota ¯di Samaria ma ngara Sikhar , wati ¯do´ona la¯bo dana rambei ¯ba la Yakub ntoina ¯di la Yusuf anana .
43004006	Ta ede wara temba la Yakub . Ruma Isa na´ipiku makina ¯bara lampana , ¯bara ndedena Sia doho ¯di kengge temba . Wakatu ede kira-kira ¯boe sampuru ¯dua aimarai ,
43004007	ro anamori Ruma Isa wa´ura lao aka kota ¯di welikaina ngaha ra nono . Edempara sa¯bua dou siwe Samaria mai timba oi . Nggahi Ruma Isa ¯di sia , " Ama ncawa , loa Nahu raho oi nono ? "
43004008	
43004009	Cambe ¯ba dou siwe Samaria ede , " Ita dou Yahudi , mada dou Samaria ; ¯ba¯bauku Ita rahokaimu oi nono ¯di mada ? " ( ¯Bara dou Yahudi wati wara ¯dapo angina la¯bo dou Samaria . )
43004010	Cambe ¯ba Ruma Isa , " Pai ma¯bade ¯ba nggomi rambei ¯ba Ruma Hatalla ro cou maraho nono ¯di nggomi , pasti ndai nggomi ¯dimaraho nono ¯di Sia , ro Sia ¯dimambei ¯di nggomi oi mamori . "
43004011	Nggahi dou siwe ede , " Ita wati ntauta ¯boru , ro temba ake na´ipiku ¯deina . Rata¯be Ita rakakaimu oi mambei mori ?
43004012	Yakub , ama wa´i ra waro mada¯doho , mambeina mada¯doho temba ake . Ndai sia rau weha oi ¯di nonona ta ake ; ndede rauja ana¯dohona ro binata ntadina . Sa¯bua kacai ¯ba Ita , Ita mancewi na´e ntewi kaisi la¯bo Yakub ? "
43004013	" Dou ma nono oi ake ¯dimamango wo´o wali , " nggahi Ruma Isa ,
43004014	" pala dou ma nono oi ¯di mbei ¯ba Nahu , wati ¯dimamango wo´o wali santoi-ntoina . ¯Bara oi ¯dimbei ¯ba Nahu ede ¯dimanda¯di mada oi ¯di ade sarumbuna ma sambura losa ro mambei ¯di sia mori masapodakaina ro ma´ederahi¯di . "
43004015	Nggahi dou siwe ede , " Ruma , tambei to´ipu mada oi ede , loaku¯du mada wati ¯dimamango wo´o wali ; ro wati paralu walina mai ta ake ¯di wehakaiku oi . "
43004016	" Laora , oupu rahimu , edempara dula mbalipu ta ake , " nggahi Ruma Isa .
43004017	" Mada wati ntauku rahi , ' ' cambe ¯ba dou siwe ede . Ncihi romo nggahimu , " nggahi Ruma Isa .
43004018	" ¯Bara nggomi wa´ura nikamu lima kali , ro dou mone ma mori sama la¯bomu ake laina rahimu . "
43004019	" Ake mada wa´ura ¯badeku Ita sa¯bua dou nabi , " nggahi dou siwe ede .
43004020	Wa´i ra waro mada¯doho manemba Ruma Hatalla ¯di doro to´i ake , pala bangsa Ita manggahi ¯ba one ¯di Yerusalem mpa hi¯dina dou manemba Ruma Hatalla . "
43004021	" Imbipu , " nggahi Ruma Isa ¯di sia , " ¯di sa¯bua wakatu dou ¯dimanemba Ama , lai walina ¯di doro to´i ake , ro lai rauna ¯di Yerusalem .
43004022	Nggomi¯doho dou Samaria nembamu ma wati pata ¯ba nggomi¯doho , pala nami dou Yahudi manembaku Sia rapata ¯ba nami , ¯bara salamakai ramaina ra¯di dou Yahudi .
43004023	Pala wakatuna ¯dimamai , mala wa´ura mai , ¯ba one kai kuasa Roh Allah dou-dou ¯dimanemba Ama kai Ruma Hatalla ma poda ¯bune rakane´e ¯ba Ama .
43004024	¯Bara Ruma Hatalla ede Roh , ro kai kuasa Roh Allah mpoampa dou-dou laona nemba Ama ¯bune rakane´ekai-Na . "
43004025	Nggahi dou siwe ede ¯di Ruma Isa , " Mada ¯bade Sangaji Mambei salama ( ¯dipehekai Al Masih ) ¯dimamai . Nggara namaisi Sia , Sia nangoa sara´aku ¯di ndaita . "
43004026	" Nahuku Sia , " nggahi Ruma Isa , " Nahu ma wunga nuntu ra nggahi la¯bo nggomi ake . "
43004027	Wakatu ede wontu anamori Ruma Isa . Sia¯doho mbora akana edana Ruma Isa manuntu ra nggahi la¯bo dou siwe . Pala wati kone sa¯bua dou ¯di ade weki sia¯doho maso¯di ¯di dou siwe ede , " Ina au paraluta ? " atao maso¯di ¯di Ruma Isa , " ¯Ba¯bau Ita nuntu ra nggahimu la¯bo dou siwe ede ? "
43004028	Edempara dou siwe ede tu´u wi´ina roana ta ede edempara laona aka kota ro nggahina ¯di dou-dou ta aka ,
43004029	" Mai tiopu dou ma rangoa ¯di nahu sara´ana rakarawi ¯ba nahu . Sa¯bua napodaku Sia ede Sangaji Mambei salama ? "
43004030	Nda¯di dou-dou ede tu´u wi´ina kota edempara laona ¯di Ruma Isa .
43004031	Wunga wakatu ede anamori Ruma Isa recena ngaha Ruma Isa . " Pa Guru , " nggahi sia¯doho , " santa¯beta takatenggora weki . "
43004032	Pala cambe ¯ba Ruma Isa , " Wara ngaha ra nono ¯di Nahu , ma wati ¯bade ¯ba nggomi¯doho . "
43004033	Nda¯di anamori¯doho-Na tampu´u so¯di-so¯di ¯di angi ndai¯dohona , " Sa¯bua wara dou mawa´a ngaha ra nono ¯di ru´u ¯ba Sia ? "
43004034	Edempara nggahi Ruma Isa , " Ngaha ra nono Nahu ede¯du ¯batu rakane´e ¯ba Sia ma ranggadu Nahu , ro makanggori karawi ra¯donggo-Na ¯di Nahu .
43004035	Nggomi¯doho nggahimu , ' Upa wura walipu oru pako . ' Pala Nahu manggahi ¯di nggomi¯doho : Tio ka¯baepu oma-oma ma wa´ura monca , sadia ¯dipako !
43004036	Dou ma pako wa´ura tampu´u tarima ao ufana ro ka¯borona hasi ¯di mori masapodakaina ro ma´ederahi¯di . Nda¯di dou ma pari ¯dei ro dou ma pako loa ka¯dihi ade sama-sama .
43004037	Ncihi nggahi peribahasa ake , ' Ma sa¯bua manggu¯da , ma kalaina mapako . ´
43004038	Nahu makau nggomi¯doho lao pako ¯di oma ma watira karawi ¯ba nggomi¯doho ; dou makalai wa´ura karawi ta aka , ro nggomi¯doho matarima laba ra¯di karawikai sia¯doho . "
43004039	Mboto dou Samaria ela ra dou kota ede ma´imbi ¯di Ruma Isa , ¯bara nggahi dou siwe ede , " Sia manggahina ¯di nahu sara´a rakarawi ¯ba nahu . "
43004040	Nda¯di wakatu dou-dou Samaria ede eda angina la¯bo Ruma Isa , sia¯doho raho kapodana loaku¯du Sia ngge´e la¯bo sia¯doho . Nda¯di Ruma Isa nge´e ta ede ¯dua nai ntoina .
43004041	Edempara ncewi mboto wali dou ma´imbi ¯di Ruma Isa ¯bara au rangoa ra tei ¯ba ndai Sia ¯di sia¯doho .
43004042	Sia¯doho nggahina ¯di dou siwe ede , " Nami ma´imbira ake , laina ¯bara ngoa au rangoa ¯ba nggomi ¯di nami , pala ¯bara ndai nami wa´ura ringamu ¯di Sia , ro ¯bademu ¯ba one poda Sia Mambei salama dunia . "
43004043	Sawa´u ¯ba ¯dua nai ngge´ena ¯di Sikhar , Ruma Isa lao aka Galilea .
43004044	Ndai Ruma Isa nawa´ura nggahi , " Sa¯bua dou nabi wati horoma ¯ba dou ¯di dana ra rasa ndaina . "
43004045	Pala wakatu Sia rongga ¯di Galilea , dou-dou ta aka weha aona Sia kai sana ade , ¯bara sia¯doho wara ¯di Yerusalem wakatu Ainaina Aruraja Paskah , ro wa´ura eda sara´ana rakarawi ¯ba Ruma Isa .
43004046	Edempara Ruma Isa dula mbali aka Kana ¯di Galilea , ta¯bera Sia parana rungkana oi nda¯di anggo . ¯Di kota ede wara sa¯bua dou ma¯bora pamarenta , anana mawunga supu ¯di Kapernaum .
43004047	Wakatu ringa ¯ba sia ¯ba one Ruma Isa wa´ura mai ¯di Galilea ra´aka Yudea , sia lao rakana Ruma Isa ro rahona ¯di Ruma Isa mai ¯di Kapernaum ¯dimakataho wea anana ma ne´era made .
43004048	Nggahi Ruma Isa ¯di dou ma¯bora pamarenta ede , " Nggara watisi eda ¯ba nggomi¯doho rawi ma¯bisa ra guna , nggomi¯doho wati imbimu . "
43004049	" Ruma , " cambe ¯ba dou ma¯bora pamarenta ede , " ta mai roci to´ipu sawatipu ana mada madena . "
43004050	Nggahi Ruma Isa ¯di sia , " Laora anamu wa´ura taho . " Dou ede na´imbiku ¯di nggahi ra eli Ruma Isa , edempara sia laona .
43004051	¯Diwoha ncai , ada¯dohona mai ¯di sia ro ngoa ra kahabana , " Ana Ita wa´ura taho . "
43004052	Edempara so¯di ¯ba sia ¯di sia¯doho ¯boe pila ana dou ede tampu´u tahona . Cambe ¯ba sia¯doho , " Awina kira-kira ¯boe sa¯bua aimarai mbora henggena . "
43004053	Edempara ama ana dou ede kawarana ¯ba one wakatu ede Ruma Isa manggahi ¯di sia , " Anamu wa´ura taho . " Nda¯di sia ro samenana iwa ra wekina imbi ¯di Ruma Isa .
43004054	Edeku rawi ma¯bisa ra guna maka¯duakalikaina rakarawi ¯ba Ruma Isa ¯di Galilea sawa´u ¯ba Sia maina ra¯di Yudea .
43005001	Sawa´u ¯ba ede wara ndiha Yahudi , edempara Ruma Isa lao aka Yerusalem .
43005002	¯Di Yerusalem ¯deni la¯bo " Ta¯da Jimba " wara sa¯bua kolam , ade bahasa Ibrani tangarakai Betesda . Ta ede wara lima mbua rasatampa .
43005003	¯Dihi¯di rasatampa-satampa ede wara mboto dou masupu mamaru ndore ; wara ma mbuda , wara ma mpako ra mpedu , wara ma made ¯binci . [ Sia¯doho sara´ana nangenaku kangga¯bo oi ¯di kolam ede .
43005004	¯Bara wara sakali-sakali mala´eka Ruma londo ¯di kolam ede ro ka¯bona oi . Ro dou masupu ma sarambakaina lu´u ¯di ade kolam ede wakatu kangga¯bo oi ¯dimataho sara´a au rasupuna . ]
43005005	¯Dihi¯di ede wara sa¯bua dou mone ma wa´ura supu tolumpuru waru mba´a ntoina .
43005006	Eda ¯ba Ruma Isa sia maru ndorena ta aka , ro na¯badeku ¯ba one sia wa´ura ntoi poda supuna ; nda¯di so¯di ¯ba Ruma Isa ¯di sia , " Sa¯bua mane´e taho nggomi ? "
43005007	Cambe ¯ba dou masupu ede , " Pa , wati wara dou ta ake ¯dimakalu´u mada ade kolam wunga kangga¯bo oina . Ro wunga mada lao aka kolam , dou makalai wa´ura lu´u ulu . "
43005008	Edempara nggahi Ruma Isa ¯di sia , " Tu´ura , hantapu dipimu ro lampara . "
43005009	Wunga ede wa´u dou ede tahona . Sia hantana dipi ro lampana . Lampa rawi ede nda¯dina ¯di ainaina Sabat .
43005010	¯Bara ndedena dou-dou mana´ekai Yahudi manggahi ¯di dou ma ¯boupura taho ede , " Ainaina ake ainaina Sabat . Nggomi wati loamu hanta dipimu . "
43005011	Pala cambe ¯ba dou ede , " Dou ma rakataho mada akana makau mada hanta dipi mada ro lampa . "
43005012	" Cousi Sia ma kau nggomi hanta dipi ro lampa ? " so¯di ¯ba sia¯doho .
43005013	Pala dou ma wa´ura taho ede wati ¯badena douna , ¯bara Ruma Isa wa´ura mbora ¯di woha dou mamboto ede .
43005014	Edempara Ruma Isa eda angina la¯bo dou ede ade Bait Allah , ro nggahina ¯di sia , " Ake nggomi wa´ura taho . Aina karawimu dosa wali , ¯ba¯baina iumu lampa rawi ma ipi iha wali . "
43005015	Nda¯di dou ede laona edempara ngoana ¯di dou-dou mana´ekai Yahudi ¯ba one Ruma Isa ma kataho wea supuna .
43005016	Ro ¯bara ndedena sia¯doho tampu´u kasusana Ruma Isa , ¯bara Sia katahona dou masupu ¯di ainaina Sabat .
43005017	Pala nggahi Ruma Isa ¯di sia¯doho , " Ama-Ku nakarawi ncau sampe ake , ro Nahu karawi rau . "
43005018	Nggahi ra eli ede nakanda¯diku dou-dou mana´ekai Yahudi naha ne´e hade Sia . Sia¯doho karawina ede , laina ¯bara sapa-Na atora agama mpoa ma¯boha ainaina Sabat , pala ¯bara nggahi rau Sia ¯ba one Ruma Hatalla ede Ama-Na ; aona Sia kasamana weki-Na la¯bo Ruma Hatalla .
43005019	Cambe ndake ¯ba Ruma Isa ¯di dou-dou ede , " Imbipu , Ana wati loana karawi au-au kai kuasa ndai-Na . Sia karawina au ra´eda ¯ba Sia karawi ¯ba Ama-Na . ¯Bara au rakarawi ¯ba Ama , ede rauku ¯dikarawi ¯ba Ana .
43005020	¯Bara Ama nameci ra ca´uku Ana ro katadana ¯di Sia sara´a rakarawi ¯ba ndai-Na . Mala Ama ¯dimakatada rau-Na ruku ra rawi ma ipi na´e wali , nda¯dina mbora kai aka nggomi¯doho .
43005021	Ama ede nakamori mbaliku dou mamade , ro mbeina ¯di sia¯doho mori masapodakaina ro ma´ederahi¯di ; ndede rauja Ana mambei mori ma´ederahi¯di ¯di dou ¯dine´ekai ¯ba Sia mbei mori .
43005022	Ndai Ama wati kancarana cou-cou rau . Sara´ana kuasa ¯di paresa kai ncihi ra ncara wa´ura ¯donggona ¯di Ana-Na .
43005023	Karawikai ¯ba Ama ede loaku¯du samenana dou lia ra horomana Ana ¯bune sia¯doho malia ra horomana ¯di Ama . Dou ma wati lia ra horoma Ana wati lia ra horoma rauna Ama ma ranggadu Ana .
43005024	Ncihi poda nggahi Nahu ake : Dou ma kade´e ka¯bae nggahi ra eli Nahu , ro na´imbiku ¯di Sia ma ranggadu Nahu , nantau mori masapodakaina ro ma´ederahi¯di . Sia wati ¯di hukum ; sia wa´ura hori ra¯di madekaina ro narakaku mori ra woko .
43005025	Imbipu : ¯dimamai wakatuna -- mala wa´ura raka wakatuna -- dou mamade ¯dimaringa eli Ana Ruma Hatalla . Ro dou ma ringana ¯dimamori .
43005026	¯Bune ndai Ama fu´u mori , Sia kanda¯dina Ana-Na fu´u mori rau .
43005027	Sia wa´ura mbeina ¯di Ana-Na hak ¯di paresa ncihi ra ncara , ¯bara Sia Ana Manusia .
43005028	Aina mbora akamu nggomi¯doho ringamu lampa rawi ake , ¯ba wakatuna ¯dimamai ¯bara sara´ana dou ma wa´ura made naringaku eli-Na ,
43005029	edempara losana ra¯di ade rade . Dou ma wa´ura karawi mataho ¯dimamori mbali ru´u mori . Pala dou ma wa´ura karawi mada¯bae ¯dimamori mbali ¯di hukum . "
43005030	" Nahu wati loaku karawi au-au kai ¯ba kane´e ndai-Ku . Nahu ¯dimaparesa ncihi ra ncarampa ¯bune rakaukai ¯ba Ruma Hatalla . Ro au ranggahi ¯ba Nahu adi , ¯bara Nahu wati ¯batu-Ku rakane´e ¯ba ndai Nahu , malaisi rakane´e ¯ba Ama ma ranggadu Nahu .
43005031	Misampara Nahu manuntu ra nggahi ma¯boha weki ndai-Ku , nuntu ra nggahi ede wati loa ¯di imbi .
43005032	Pala wara dou makalai ma mbei sakasi ma¯boha Nahu , ro Nahu ¯bade ¯ba one nuntu ra nggahina ede ncihi .
43005033	Nggomi¯doho wa´ura nggadumu dou ¯di la Yahya , ro sia wa´ura mbeina sakasi ma poda ma¯boha Nahu .
43005034	Lampa rawi ede Nahu manggahi , laina ¯bara Nahu maparalu ¯di nuntu ra nggahi manusia , pala loaku¯du nggomi¯doho ¯dikasalama .
43005035	La Yahya ede ¯bune ilo ma kalea ro makalosa taroana . ¯Disamporo wakatu nggomi¯doho neo ademu tarima taroana ede .
43005036	Pala nuntu ra nggahi Nahu nancewi na´e ntewi kaisi ¯di nuntu ra nggahi la Yahya . Au rakarawi ¯ba Nahu ake , ede¯du karawi rakaukai ¯ba Ama ¯di Nahu , ¯di bukutikai ¯ba one Ama mawa´ura nggadu Nahu .
43005037	Ro Ama ma ranggadu Nahu mambei sakasi rau ma¯boha Nahu . Nggomi¯doho watipu ringamu eli-Na atao edamu pahu-Na .
43005038	Nggahi ra eli-Na wati rawi´imu ¯dei ademu ¯bara nggomi¯doho wati imbimu ¯di Nahu ranggadu-Na .
43005039	Nggomi¯doho tana´omu Alkitab ¯ba kacaimu ¯bara kai caramu ede nggomi¯doho mantau mori masapodakaina ro ma´ederahi¯di . Ro Alkitab ede mambei sakasi ma¯boha Nahu .
43005040	Pala nggomi¯doho wati ngawamu mai ¯di Nahu ¯dirakakaimu mori ma´ederahi¯di .
43005041	Nahu wati ngupaku roi ¯ba manusia .
43005042	Nahu kapataku Nggomi¯doho . Nahu ¯bade nggomi¯doho wati meci ra ca´umu Ruma Hatalla ¯dei ademu .
43005043	Nahu maiku kai kuasa Ama-Ku , pala nggomi¯doho wati tarima aomu Nahu . Pala maisi dou makalai mai kai kuasa ndaina , nggomi¯doho mangawaku tarima ao sia .
43005044	¯Buneku loa imbi ¯ba nggomi¯doho , nggara nggomi¯doho ngupamu roi ¯ba sasamamu manusia , ro wati usahamu ngupa roi ra¯di Ruma Hatalla ma Kese Weki ?
43005045	Aina kacaimu Nahu ¯dimakancara nggomi¯doho ¯di tando Ama . Justru ¯dimakancarana nggomi¯doho ede¯du la Musa , sia ede rane´ekai ¯ba nggomi¯doho .
43005046	Misakai nggomi¯doho imbimu ¯di la Musa , nggomi¯doho ¯dima´imbi ¯di Nahu , ¯bara ma¯boha Nahu sia tuntina .
43005047	Pala nggarasi nggomi¯doho wati imbimu ¯di au ratunti ¯ba la Musa , ¯buneku loamu imbi ¯ba nggomi¯doho ¯di au ranggahi ¯ba Nahu ? "
43006001	Pila-pila wakatu ntoina sawa´u ¯ba ede Ruma Isa lao aka ipa ¯ba ¯bae Ndano Galilea , ¯ditangara kai rau Ndano Tiberias .
43006002	Sawa´u ¯ba ronggana ta aka , mboto dou ¯batu Sia ¯bara sia¯doho wa´ura edana karawi-Na ma¯bisa ra guna kai katahona dou-dou masupu .
43006003	Ruma Isa tekana doro to´i , edempara dohona ta ede la¯bo anamori¯doho-Na .
43006004	Wakatu ede wa´ura ¯denira Ainaina Aruraja Paskah Yahudi .
43006005	Wakatu eda ¯ba Ruma Isa ¯di kompe ra pei-Na , Sia edana dou ma´ipi poda mboto mamai raka Sia . Edempara nggahi Sia ¯di la Filipus , " Ta¯beku ndai loakai weli ¯di ngaha ra nono , loaku¯du sara´ana dou ake loa ngaha ? " (
43006006	Ruma Isa wa´ura ¯bade auku ¯dikarawi-Na , pala nggahi ndedekai ¯ba Sia ¯bara Sia nane´eku uji la Filipus . )
43006007	Cambe ¯ba la Filipus , " Roti maco´i ¯dua ratu piti salaka wati ¯dimancihi ¯di ru´u ¯ba dou¯doho ake , kone sanikina dou raka sato´impa . "
43006008	Sa¯bua dou anamori Ruma Isa ma kalaina , ede¯du la Andreas ari la Simon Petrus , manggahi ,
43006009	" Ta ake wara ana dou mone mawa´a lima mbua roti ro ¯dua tembe uta . Pala auku aona ede ¯di ru´u ¯ba dou mamboto ake ? "
43006010	" Kaupu dou-dou ede doho , " nggahi Ruma Isa . ¯Di hi¯di ede wara mboto mpori , nda¯di dou-dou ede doho ¯di mpori -- sara´ana wara kira-kira lima riwu dou mone .
43006011	Edempara Ruma Isa wehana roti ede , edempara rentana do´a syuku ¯di Ruma Hatalla . Sawa´u ¯ba ede Sia cengga-cenggana roti ede ¯di dou mamboto . Edempara Sia cengga-cenggana uta ede , ro sia¯doho ngaha ra nonona sampe mbocu podakaina .
43006012	Sawa´u ¯ba sia¯doho ngaha sampe mbocuna , nggahi Ruma Isa ¯di anamori¯doho-Na , " Ka¯boropu mancewi ngaha ra nono ede ai to´ina wara rapaki . "
43006013	Edempara sia¯doho ka¯borona sampuru ¯dua wonca ¯bini mancewi ngaha ra nono ra¯di lima mbua roti rangaha ¯ba dou mamboto ede .
43006014	Wakatu eda ¯ba dou mamboto rawi ma¯bisa ra guna rakarawi ¯ba Ruma Isa , nggahi sia¯doho , " Poda , akeku Nabi rasake ede rapamao mai ¯di dunia ! "
43006015	Ruma Isa na¯badeku sia¯doho ngawakaina mai ¯di pakasakaina Ruma Isa ¯dimanda¯di sangaji sia¯doho . ¯Bara ndedena Sia lao pesona weki lao aka dana ra rasa doro to´i .
43006016	Wunga ne´empara rindi ai , anamori Ruma Isa londo awa ndano .
43006017	Edempara sia¯doho nentena sampa lao ipa ¯bae ¯ba ndano ede nalao aka Kapernaum . Wa´ura rindi ai pala Ruma Isa watipu mai rakana sia¯doho .
43006018	¯Diwakatu ede ndano natampu´ura na´e galo ¯bara angi na´e .
43006019	Sawa´u ¯ba loja kira-kira lima atao ini kilo mete , sia¯doho edana Ruma Isa mai rakana sampa kai lampana ese wawo oi . Sia¯doho na´ipiku dahuna .
43006020	Pala nggahi Ruma Isa ¯di sia¯doho , " Aina dahu , ake Nahu ! "
43006021	Edempara kai sana adena sia¯doho tarima aona Sia lu´u ade sampa , ro wakatu ede wa´u sampa sia¯doho rongga aka hi¯di laokaina .
43006022	¯Bala aisanai dou mamboto ma mbuipu ngge´e ¯di ipa ¯bae ndano , kawarana weki ¯ba one akana cuma wara sa¯bua sampampa ta aka . Sia¯doho ¯bade ¯ba one anamori Ruma Isa wa´ura lao kai sampa ede , Ruma Isa wati ¯batuna .
43006023	Edempara pila-pila mbua sampa ra¯di kota Tiberias mai ro la¯buna ¯deni la¯bo hi¯di dou mamboto ede mangaha roti sawa´u ¯ba rentana do´a syuku ¯ba Ruma .
43006024	Wakatu eda ¯ba dou mamboto ede ¯ba one nataho Ruma Isa ro anamori¯doho-Na wati¯du warana ta ede , sia¯doho rau ne´ena sampa-sampa ede ro laona aka Kapernaum ngupa Ruma Isa .
43006025	Wakatu dou-dou mamboto ede eda angi la¯bo Ruma Isa ¯di ipa ¯bae ¯ba ndano , so¯di ¯ba sia¯doho ¯di Sia , " Pa Guru , ¯bune ai Ita rongga ta ake ? "
43006026	Cambe ¯ba Ruma Isa , " Poda , nggomi¯doho ngupakaimu Nahu laina ¯bara nggomi¯doho loamu ka´ao rawi ma¯bisa ra guna rakarawi ¯ba Nahu , pala ¯bara nggomi¯doho wa´ura ngaha sampe mbocumu .
43006027	Aina karawi ¯dirakakaimu ngaha ra nono ma loa mpoi ro mbai . Karawipu ¯dirakakaimu ngaha ra nono ma wati loa mbai ro ma loa mbei mori masapodakaina ro ma´ederahi¯di . Ngaha ra nono ede ¯di mbei ¯ba Ana Manusia ¯di nggomi¯doho , ¯bara Sia wa´ura hanta ¯ba Ruma Hatalla , Ama-Na . "
43006028	Edempara so¯di ¯ba sia¯doho ¯di Sia , " Auku ¯di pa¯bua karawi ¯ba mada¯doho loaku¯du mada¯doho karawi rakane´e ¯ba Ruma Hatalla ? "
43006029	Cambe ¯ba Ruma Isa , " Akeku ¯di ne´e ¯ba Ruma Hatalla ¯di nggomi¯doho : imbipu ¯di Sia ranggadu ¯ba Ruma Hatalla . "
43006030	" Nggara ndedesi , " nggahi sia¯doho , " auku bukutina ¯di mbei ¯ba Ita loaku¯du mada¯doho eda ro imbi ¯di Ita ? Auku ¯di karawi ¯ba Ita ?
43006031	Wa´i ra waro mada¯doho ngahana manna ¯di so sarae , ¯bune ratunti ¯di ade Alkitab , ' Sia mbeina sia¯doho ngaha roti ra¯di saroga . ' "
43006032	Edempara nggahi Ruma Isa ¯di sia¯doho , " Imbipu : Laina la Musa malaisi Ama-Ku ma mbeina ¯di nggomi¯doho roti masapodakaina ra¯di saroga .
43006033	¯Bara roti rambei ¯ba Ruma Hatalla ede¯du Sia ma ralondo ese saroga ro mambei mori ¯di ru´u ¯ba manusia ¯di dunia . "
43006034	" Ama , " nggahi sia¯doho , " mbei ntuwupu ¯di mada¯doho roti ede . "
43006035	" Nahura roti ma mbei mori , " nggahi Ruma Isa ¯di sia¯doho . " Dou ma mai ¯di Nahu wati ¯dimahi¯do wali santoi-ntoina . Ro dou ma imbi ¯di Nahu wati ¯dimamango wo´o wali santoi-ntoina .
43006036	Pala ¯bune ranggahi Nahu ¯di nggomi¯doho , konena nggomi¯doho wa´ura edamu Nahu , nggomi¯doho wati imbimu .
43006037	Samenana dou rambei ¯ba Ama ¯di Nahu ¯dimamai ¯di Nahu . Nahu wati tula aoku cou-cou ma mai ¯di Nahu .
43006038	¯Bara Nahu londoku ra¯di saroga , laina ¯dimakarawi ¯bera ne´e ndai-Ku , malaisi rakane´e ¯ba Sia ma ranggadu Nahu .
43006039	Ro akeku rakane´e ¯ba Sia ma ranggadu Nahu : loaku¯du ra¯di sara´ana dou ra¯donggo ¯di Nahu , wati kone sa¯bua dou rau mamoda ; pala loaku¯du Nahu makamori mbali sia¯doho ¯di Ainaina Kiama .
43006040	Poda akeku rakane´e ¯ba Ama Nahu : Loaku¯du sara´a ma ra´eda Ana ro imbina ¯di Sia ma ntau mori masapodakaina ro ma´ederahi¯di , ro Nahu ¯dimakamori mbali wakatu Ainaina Kiama . "
43006041	Dou-dou Yahudi tampu´u bada re¯de ¯di Ruma Isa , ¯bara nggahi Sia : " Nahuku roti ma ralondo ese saroga . "
43006042	Nggahi sia¯doho , " Sa¯bua laina ake Isa , ana la Yusuf ? Nami mapataku ina ro ama-Na ! ¯Buneku loana Sia nggahi ¯ba one Sia ralondona ese saroga ? "
43006043	Edempara nggahi Ruma Isa ¯di sia¯doho , " Aina bada re¯de .
43006044	Wati kone sa¯bua dou maloa mai ¯di Nahu , nggarasi Ama ma ranggadu Nahu , wati wa´ana sia ¯di Nahu ; ro cou ma mai , ¯dikamori mbali ¯ba Nahu ¯di Ainaina Kiama .
43006045	¯Di ade Buku Nabi-nabi ratunti ndake : ' Sara´ana dou ¯di ngoa ra tei ¯ba Ruma Hatalla . ' Nda¯di sara´ana dou ma ringa Ama ro tana´ona ¯di Sia , maina ¯di Nahu .
43006046	Ede laina aona ¯ba one wara dou ma wa´ura eda Ama . Cuma Sia ma ramai ta Ruma Hatalla , mawa´ura eda Ama .
43006047	¯Di¯bademu : dou ma imbi , nantau mori masapodakaina ro ma´ederahi¯di .
43006048	Nahura roti ma mbei mori .
43006049	Wa´i ra waromu ngahana manna ¯di so sarae ro sia¯doho made rau .
43006050	Pala wati ndedena la¯bo roti ma londo ra¯di saroga ; dou ma ngaha roti ede wati ¯dimamade .
43006051	Nahura roti ma londo ra¯di saroga -- roti ma mbei mori . Dou ma ngaha roti ake ¯dimamori santoi-ntoina . Roti ¯di mbei ¯ba Nahu ¯di mori ra wokokai manusia ¯di dunia ede¯du hi´i Nahu . "
43006052	Ringana ede , dou-dou Yahudi cence ncihi angi ndaina . " ¯Buneku loana dou ake mbei hi´i-Na ¯di ngaha ndaita ? " nggahi sia¯doho .
43006053	Edempara nggahi Ruma Isa ¯di sia¯doho , " Imbipu : Nggarasi nggomi¯doho wati ngahamu hi´i Ana Manusia ro nonomu ra´a-Na , nggomi¯doho wati poda-poda ¯dimamori .
43006054	Dou ma ngaha hi´i Nahu ro nono ra´a Nahu nantau mori masapodakaina ro ma´ederahi¯di ro Nahu ¯dimakamori mbali sia¯doho ¯di Ainaina Kiama .
43006055	¯Bara hi´i Nahu poda-poda ngaha ra nono , ro ra´a Nahu poda-poda oi nono .
43006056	Dou ma ngaha hi´i Nahu ro manono ra´a Nahu , nangge´empa sa¯buana la¯bo Nahu , ro Nahu sa¯bua la¯bo sia .
43006057	Ama ma mori ede , ma ranggadu Nahu ro Nahu rau mori ra¯di Ama . Ndede rau ro dou ma ngaha hi´i Nahu ¯dimamori ra¯di Nahu .
43006058	Akeku roti ma londo ra¯di saroga : laina roti ¯bune ra ngaha ¯ba wa´i ra waromu . ¯Bara sawa´u ¯ba ngahana roti ede , sia¯doho namade rau . Pala dou ma ngaha roti ake ¯dimamori santoi-ntoina . "
43006059	Sara´ana ede nggahi ¯ba Ruma Isa wakatu Sia ngoa ra tei-Na ¯di uma sambeakai ¯di Kapernaum .
43006060	Sawa´u ¯ba ringana nggahi ra eli Ruma Isa ede , mboto ¯di ade weki anamori¯doho-Na manggahi , " Tana´o ake na´ipiku tanina . Couku ma wa´una tarima ! "
43006061	Ndai Ruma Isa na¯badeku ¯ba one anamori¯doho-Na mabada re¯de ma¯boha lampa rawi ede . Nda¯di nggahi Sia , " Sa¯bua nggomi¯doho ma´iha ade ¯bara nuntu ra nggahi ede ?
43006062	¯Buneku nda¯dina peasi nggara edasi ¯ba nggomi¯doho Ana Manusia ne´e mbalina ¯di hi¯di-Na masarambakaina ?
43006063	Ma kanda¯dina manusia mori ede¯du Roh Allah . Tenggo ra wale manusia wati wara onena . Nggahi ra eli ranggahi ¯ba Nahu ¯di nggomi¯doho ake ede¯du nggahi ra eli Roh Allah ro nggahi ra eli ma mbei mori .
43006064	Pala wara rau ¯di ade weki nggomi¯doho ma wati imbi . " ( Ruma Isa wa´ura ¯badena ¯di ai saramba wa´una cou-cou ma wati ne´e imbi , ro couku ¯dima¯donggo Sia ¯di dou-dou ma musu-Na . )
43006065	Edempara nggahi wali Ruma Isa , " ¯bara ndedena Nahu mangoana ¯di nggomi¯doho ¯ba one wati kone sa¯bua dou maloa mai ¯di Nahu , nggara watisi rakane´e ¯ba Ama . "
43006066	Tampu´u wakatu ede mboto dou ma¯batuna matu´u wi´i Sia , ro wati ngawa walina ¯batu Sia .
43006067	Edempara so¯di ¯ba Ruma Isa ¯di sampuru ¯dua anamori¯doho-Na , " Sa¯bua nggomi¯doho rau mane´e wi´i paki Nahu ? "
43006068	" Ruma , " nggahi la Simon Petrus ¯di Sia , " ¯di couku mada¯doho laokaimu ? Nggahi ra eli Ruma mambei mori masapodakaina ro ma´ederahi¯di .
43006069	Mada¯doho wa´ura imbi poda-poda ¯ba one Ruma dou maraso ranggadu ¯ba Ruma Hatalla . "
43006070	Cambe ¯ba Ruma Isa , " Sa¯bua laina Nahu ma raka¯dale nggomi¯doho sampuru ¯dua dou ake ? Pala sa¯bua dou ¯di ade weki nggomi¯doho ede¯du seta ! "
43006071	Aona nggahi Ruma Isa ede¯du la Yudas ana la Simon Iskariot . ¯Ba konena la Yudas sa¯bua dou ¯di ade weki sampuru ¯dua dou anamori Ruma Isa , sia ¯dima¯donggo Ruma Isa ¯di dou-dou ma musu-Na .
43007001	Sawa´u ¯ba ede Ruma Isa lao lampa rero-Na ¯di Galilea . Sia wati ngawana lao aka dana ra rasa Yudea ¯bara dou-dou mana´ekai Yahudi ta aka mane´e hade Sia .
43007002	Wakatu ede wa´ura ¯deni Aruraja Pondok Daun .
43007003	Nda¯di nggahi ari¯doho-Na ¯di Ruma Isa , " Tu´u wi´ipu hi¯di ake ro laopu aka Yudea , loaku¯du anamori-Mu na´eda rauku karawi-Mu .
43007004	Wati wara dou ¯dimacilina au rakarawina , nane´esi mbou ngarana . Nggara makarawisi ¯ba Ita karawi ¯bune ede , sara´a dunia pa¯buaku ¯badena ! " (
43007005	¯Bara ari-ari ndai-Na wati imbi rauna ¯di Sia . )
43007006	" Watipu wakatuna ¯di ru´u ¯ba Nahu , " nggahi Ruma Isa ¯di sia¯doho , " pala ¯di ru´u ¯ba nggomi¯doho , sanikina wakatu loa .
43007007	Dunia ake wati lu´u ¯ba aka da ca´una nggomi¯doho . Pala Nahu wati ca´u romo ¯ba dunia , ¯bara Nahu maca´u nggahi ¯di dunia ¯ba one ruku ra rawina mada¯bae .
43007008	Laopu ndai nggomi¯doho aka ndihakai ede . Nahu wati laoku ¯bara watipu wakatuna ¯di ru´u ¯ba Nahu . "
43007009	Ndede nggahi Ruma Isa ¯di ari¯doho-Na , ro Sia ngge´e ¯di Galilea .
43007010	Sawa´u ¯ba lao ari¯doho-Na aka ndihakai ede , kai midi-midi Ruma Isa lao kesena wati wara dou ma¯badena .
43007011	Santoi ndiha ede , dou-dou mana´ekai Yahudi mangupa Sia ro so¯di rerona , " Ta¯beku Sia ? "
43007012	Mboto dou manuntu nari ma¯boha Sia . Wara ma nggahi : " Sia dou nawancuku tahona . " Wara rauja ma nggahi : " Wati ! Sia nakasantuda mboto dou . "
43007013	Pala wati kone sa¯bua dou madisa nggahi kana´e ma¯boha Sia ¯bara sia¯doho dahu ¯di dou-dou mana´ekai Yahudi .
43007014	Wunga sama na´ekai ndiha , Ruma Isa lu´u ade Bait Allah , edempara tampu´una ngoa ra tei .
43007015	Dou-dou mana´ekai Yahudi mbora poda akana ro nggahina , " ¯Buneku loana dou ake ¯bade mandede mboto , sapodakaina Sia wati paranana sakola ? "
43007016	Cambe ¯ba Ruma Isa , " Rangoa ra tei ¯ba Nahu ake laina ngoa ra tei ¯ba Nahu , pala ngoa ra tei ¯ba Sia ma ranggadu Nahu .
43007017	Dou ma ngawa ¯batu rakane´e Ruma Hatalla , ¯dima¯bade sa¯bua ngoa ra tei ¯ba Nahu ramaina ra¯di Ruma Hatalla atao ramaina ra¯di ndai Nahu .
43007018	Dou ma mbei ngoa ra tei ndaina nangupaku ¯di lia ra horomakai weki ndaina . Pala dou ma ngupa lia ra horoma ¯di ru´u ¯ba Sia ma ranggaduna , dou ede rombo , wati wara kukukeko ¯di sia .
43007019	Sa¯bua laina la Musa mawa´ura mbeina parenta-parenta Ruma Hatalla ¯di nggomi¯doho ? Pala ¯di ade weki nggomi¯doho wati wara ma ¯batuna parenta-parenta ede . ¯Ba¯bauku nggomi¯doho ne´ekaimu hade Nahu ? "
43007020	Cambe ¯ba dou mamboto ede , " Nggomi ringu ! Cou mane´e hade Nggomi ? "
43007021	Cambe ¯ba Ruma Isa , " Sa¯buampa rawi rakarawi ¯ba Nahu ¯di ainain Sabat , ro nggomi¯doho mbora mena akamu .
43007022	Mbei ¯ba la Musa ¯di nggomi¯doho atora suna -- konena suna ede sapodakaina wati ramaina ra¯di la Musa , pala ramaina ¯di wa´i ra waro sawatipu la Musa . ¯Bara ndedena , ¯di ainaina Sabat rau nggomi¯doho mane´eku suna dou .
43007023	Makarawisi ede ¯ba nggomi¯doho ¯ba¯baina sapamu atora la Musa ma¯boha suna , ¯ba¯bau nggomi¯doho mbanimu ¯di Nahu ¯bara kataho ¯ba Nahu weki dou sara´ana ¯di ainaina Sabat ?
43007024	Aina kancaramu dou ¯bara dasa ma tada , pala ¯bara kai dasa ma´adi . "
43007025	Edempara wara pila-pila dou Yerusalem manggahi , " Sa¯bua laina dou akesi rangupa rero ¯di ne´e hade ?
43007026	Tio Sia nuntu ra nggahina ¯di tando dou mamboto kai wati wara dou mahakona , ro wati wara dou ma nggahi au-au ¯di Sia ! Sa¯bua dou-dou mana´ekai ndaita wa´ura kawarana weki ¯ba one Sia ake Sangaji Mambei salama ?
43007027	Pala namaisi Sangaji Mambei salama ede , wati kone sa¯bua dou ma¯bade rata¯be maikai-Na ! Sapodakaina ndai wa´ura ¯badeta ra¯di ¯bena dou ake . "
43007028	Edempara , Ruma Isa wunga ngoa ra teina ¯dei ade Bait Allah , Sia nggahi kana´ena , " Nda¯di nggomi¯doho ma¯badeku cou Nahu ake , ro rata¯bena maikai-Ku ? Nahu wati maiku kai kane´e ndai-Ku . Nahu ranggadu ¯ba Sia ma ntau hak manggadu Nahu , ro Sia loa ¯di imbi . Pala nggomi¯doho wati patamu Sia .
43007029	Nahu pata Sia , ¯bara Nahu ramaiku ra¯di Sia , ro Sia ede¯du ma ranggadu Nahu . "
43007030	¯Diwakatu ede sia¯doho nane´eku wa´u Ruma Isa , pala wati wara ma disa nenti Sia , ¯bara watipu raka wakatuna .
43007031	Mboto dou ¯di ade weki dou-dou ede tampu´u imbi ¯di Sia , ro nggahina , " Nggara namaisi Sangaji Mambei salama ede , sa¯buana loaku Sia karawi mancewi mboto rawi ma¯bisa ra guna ntewi kaisi la¯bo dou ake ? "
43007032	Dou-dou Farisi maringa ¯buneku dou mamboto ede manuntu kanari ma¯boha Ruma Isa . ¯Bara ndedena , sama-sama la¯bo dou-dou mana´ekai imam , sia¯doho kauna pila-pila dou majaga Bait Allah lao wa´u Ruma Isa .
43007033	Nggahi Ruma Isa ¯di dou mamboto ¯di ade Bait Allah , " ¯Disamporo walimpa Nahu wara sama la¯boku nggomi¯doho . Sawa´u ¯ba ede Nahu ¯dimalao dula mbali aka ma ranggadu Nahu .
43007034	Nggomi¯doho ¯dimangupa Nahu , pala wati rakamu eda Nahu ; ¯bara nggomi¯doho wati loamu mai ¯di hi¯di ta¯bera warakai Nahu . "
43007035	Edempara dou-dou mana´ekai Yahudi cua nggahi ¯di angi ndai¯dohona , " Dou ake nane´e lao ta¯beku nda¯dina ¯di daloakai raka eda ¯ba ndai Sia ? Sa¯bua Sia nane´eku lao aka dou-dou Yahudi ma ngge´e ¯di dana ra rasa dou ¯di ade woha dou Yunani , ro nangoa ra teiku dou Yunani ?
43007036	Auku aona Sia nggahina ¯ba one ndai ¯dimangupa Sia pala wati ¯dimaraka eda Sia ro ¯ba one ndai wati loa mai aka hi¯di ta¯bera wara kai Sia ? "
43007037	Wakatu ainaina macumpukaina ra¯di ndiha kai ede , ede¯du ainaina ma ipi penti poda , Ruma Isa ki¯dina ¯di ade Bait Allah edempara nggahi-Na , " Dou ma mango wo´o pa¯buaku mai nonona ¯di Nahu .
43007038	Ma¯boha dou ma imbi ¯di Nahu , ratunti ¯di ade Alkitab : ' Rata¯dei adena wara lampa oi ma mbei mori . ' " (
43007039	Ruma Isa nuntu ra nggahina ma¯boha Roh Allah , ma ¯di tarima ¯ba dou-dou ma imbi ¯di Sia . ¯Bara wakatu ede Roh Allah watipu rambei ; ¯bara Ruma Isa watipu ka¯dese ro kantasa kai made-Na . )
43007040	Mboto dou maringa ra kade´e au ranggahi ¯ba Ruma Isa , ro ¯di ade weki sia¯doho wara ma nggahi , " Dou ake pasti Nabi ra ngena ¯ba ndai ede ! "
43007041	Ma kalaina manggahi , " Akeku Sangajai Mambei salama ! " Pala wara rau dou ma nggahi , " Ah , ¯buneku loana Sangaji Mambei salama ramaina ra¯di Galilea ?
43007042	¯Di ade Alkitab ratunti ¯ba one Sangaji Mambei salama ede¯du londo ra mai la Daud ro ¯dimamai ra¯di Betlehem , ede¯du kampo ra mporo la Daud . "
43007043	Cumpukaina dou-dou tampu´ura cence ncihi ma¯boha Ruma Isa .
43007044	Wara ma ne´e wa´u Sia , pala wati kone sa¯bua dou rau manenti-Na .
43007045	Wakatu dou-dou majaga Bait Allah rakau lao wa´u Ruma Isa mai mbalina , dou-dou mana´ekai imam ro dou-dou Farisi ede so¯dina ¯di sia¯doho , " ¯Ba¯bauku nggomi¯doho wati wa´a ca´arakaimu Sia ? "
43007046	Cambe ¯ba dou-dou majaga ede , " Watipu parana wara dou manuntu ra nggahi ¯bune Sia ! "
43007047	" Sa¯bua nggomi¯doho wa´ura kasantuda ¯ba Sia rau ? Nggahi ¯ba dou-dou Farisi ede .
43007048	" Sa¯bua wara ra¯di dou-dou mana´ekai ndai atao dou Farisi ma´imbi ¯di Sia ?
43007049	Pala dou mamboto ake , sia¯doho wati ¯badena hukum Musa , ro sia¯doho wa´ura hina ¯ba´a ¯ba Ruma Hatalla . "
43007050	Sa¯bua dou ¯di ade weki dou-dou Farisi ede ede¯du la Nikodemus ma wa´ura iu mai ¯di Ruma Isa . Nggahi la Nikodemus ¯di dou-dou Farisi ma kalaina ,
43007051	" Nggahi ¯ba Hukum , sa¯bua-¯bua dou wati loa ¯di hukum sawatipu parakarana ¯di ringa ra kade´e ro rakarawina ¯diparesa . "
43007052	" Sa¯bua nggomi rau ra¯di Galilea ? " cambe ¯ba sia¯doho . " Paresa lalompa ¯di ade Alkitab ! Nggomi¯doho ma´edaku ¯ba one wati wara nabi ma ra¯di Galilea ! " [
43007053	Sawa´u ¯ba ede , sara´ana dou dula ¯di umana .
43008001	Pala Ruma Isa laona aka Doro to´i Zaitun .
43008002	¯Bala aisanai si¯di-si¯di poda Sia lao walina aka Bait Allah , ro mboto dou mamai raka Sia . Doho Ruma Isa , edempara tampu´u ngoa ra teina sia¯doho .
43008003	Wunga wakatu ede , guru-guru agama ro dou-dou Farisi mai wa´ana ¯di Sia sa¯bua dou siwe raraka eda karawina jina . Sia¯doho kauna dou siwe ede ki¯di ¯dei wohana ,
43008004	edempara nggahina ¯di Ruma Isa , " Pa Guru , dou siwe ake raraka eda wunga karawina jina .
43008005	¯Di ade Hukum Musa wara atora ¯ba one dou siwe ¯bune ake pa¯buaku to¯ba kai wadu sampe madena . Ake ¯bune kananu ¯ba Ita ? "
43008006	So¯di ndedekai ¯ba sia¯doho ¯ba ne´ena kama¯bu Sia , loakaina ¯di kancara ¯ba sia¯doho Sia . Pala Ruma Isa na´okompa , ro tuntina kai kangge-Na ¯di dana .
43008007	Wakatu so¯di pakasa ncau ¯ba sia¯doho , Sia hantana tuta-Na ro nggahina ¯di sia¯doho , " Dou ma wati wara dosa ¯di ade weki nggomi¯doho , co´opu sia ¯dimato¯ba ulu kai wadu ¯di dou siwe ede . "
43008008	Sawa´u ¯ba ede Ruma Isa oko mbalina ro tunti walina ¯di dana .
43008009	Sawa´u ¯ba ringana nggahi ndede Ruma Isa , sia¯doho lao tu´u wi´ina hi¯di ede , sa¯bua-sa¯bua tampu´u ma tua . Cumpukaina Ruma Isa kesena mawara ta ede la¯bo dou siwe ma mbuipu ki¯di ¯di hi¯dina .
43008010	Edempara Ruma Isa hantana tuta-Na ro nggahina ¯di dou siwe ede , " Ta¯beku sia¯doho sara´ana ? Sa¯bua wati wara ma hukum nggomi ? "
43008011	" Io wati , Pa , " cambena . " Taho , " nggahi Ruma Isa , " Nahu rau wati hukum-Ku nggomi . Ake laora , aina karawi walimu dosa . " ]
43008012	Ruma Isa nuntu ra nggahi walina ¯di dou mamboto , nggahi-Na , " Nahura taroa dunia . Dou ma ¯batu Nahu wati ¯dimalampa ¯di ade rindikaina , pala nantau taroa mori ra wokona . "
43008013	" Ake Ita manuntu ra nggahi ma¯boha weki ndai-Mu , " nggahi dou-dou Farisi ede ¯di Sia , " nuntu ra nggahi-Mu wati podana . "
43008014	Cambe ¯ba Ruma Isa , " Konena Nahu nuntu ra nggahi-Ku ma¯boha weki ndai-Ku , nuntu ra nggahi-Ku ede napodaku ; ¯bara Nahu ka¯bade rata¯bena maikai Nahu ro ta¯be ¯di laokai Nahu . Nggomi¯doho wati ¯bademu rata¯bena ramaikai Nahu ro ta¯beku ¯di laokai Nahu .
43008015	Nggomi¯doho paresa ncihi ra ncara dou kai cara manusia ; Nahu wati paresaku ncihi ra ncara kone sa¯bua dou .
43008016	Pala paresasi ¯ba Nahu ncihi ra ncara dou , raparesa-Ku ede na´adi , ¯bara Nahu wati kese-Ku ; Ama ma ranggadu Nahu wara sama-sama la¯bo Nahu .
43008017	¯Di ade Hukum Musa ratunti ndake : Nuntu ra nggahi ma poda ede¯du nuntu ra nggahi ra¯di ¯dua dou .
43008018	Ma nuntu ra nggahi ma¯boha Nahu wara ¯duana -- Nahu ro Ama ma ranggadu Nahu . "
43008019	" Te¯beku Ama-Mu ede ? " nggahi sia¯doho . Cambe ¯ba Ruma Isa , " Nggomi¯doho wati patamu Nahu ro Ama-Ku , mapatasi ¯ba nggomi¯doho Nahu , pasti nggomi¯doho mapata rauku Ama Nahu . "
43008020	Sara´ana ede ranggahi ¯ba Ruma Isa wakatu Sia wunga tei-Na ¯di Bait Allah ¯deni la¯bo peti-peti hi¯di ¯donggo ra mbeikai piti . Pala wati kone sa¯bua dou rau ma wa´u Sia , ¯bara watipu raka wakatuna .
43008021	Nggahi wali Ruma Isa ¯di sia¯doho , " Nahu ¯dimalao , ro nggomi¯doho ¯dimangupa Nahu , pala nggomi¯doho ¯dimamade ade dosamu . Aka hi¯di laokai Nahu , nggomi¯doho wati loamu laokai . "
43008022	Nda¯di nggahi dou-dou mana´ekai Yahudi , " Kombisi Sia nane´eku hade weki ndai-Na , ¯bara nggahi Sia , ' Aka hi¯di laokai Nahu , nggomi¯doho wati loamu maikai . ' "
43008023	Edempara nggahi Ruma Isa ¯di sia¯doho , " Nggomi¯doho ramaimu ta awa ; pala Nahu ramai-Ku ta ese . Nggomi¯doho ra¯di duniana ; Nahu laina ra¯di dunia .
43008024	¯Bara ndedena Nahu nggahiku ¯di nggomi¯doho , ¯ba one nggomi¯doho ¯dimamade ¯di ade dosa-dosamu . Ro podana nggomi¯doho ¯dimamade ¯di ade dosa-dosamu , nggara watisi imbimu ¯ba one ' Nahura Sia ¯di pehekai NAHU WARA ´ . "
43008025	" Nggomi cou sapodakaina ? " so¯di ¯ba sia¯doho . Cambe ¯ba Ruma Isa , " ¯Di au waliku nuntu ra nggahi la¯bo nggomi¯doho !
43008026	Mboto walipu lampa rawi ma¯boha nggomi¯doho ¯di ne´eku nggahi ra paresa ncihi ra ncaramu ¯ba Nahu . Pala Sia ma ranggadu Nahu loa ¯di imbi . Ro Nahu mangoana ¯di dunia au raringa ¯ba Nahu ra¯di Sia . "
43008027	Sia¯doho wati loana ka´ao ¯ba one Sia wunga nuntu ra nggahina ¯di sia¯doho ma¯boha Ama .
43008028	¯Bara ndedena nggahi Ruma Isa ¯di sia¯doho , " Peasi nggara nggomi¯doho wa´ura ka¯dese ra kantasamu Ana Manusia , nggomi¯doho ¯dima¯bade ¯ba one ' Nahura Sia ma ¯dipehekai NAHU WARA ´ , ro nggomi¯doho ¯dima¯bade ¯ba one wati wara kone sa¯bua rakarawi ¯ba Nahu ra¯di ndai Nahu . Nahu nggahimpa au rangoa ra tei ¯ba Ama ¯di Nahu .
43008029	Ro Sia ma ranggadu Nahu wara sama la¯bo Nahu . Sia wati paranana co´o wi´i Nahu kese , ¯bara Nahu makarawi ncau au makasana wea ade-Na . "
43008030	Sawa´u ¯ba nggahi sara´ana ¯ba Ruma Isa ede , mboto dou ma´imbi ¯di Sia .
43008031	Edempara nggahi Ruma Isa ¯di dou-dou Yahudi ma wa´ura imbi ¯di Sia , " Nggara ma¯batusi ¯ba nggomi¯doho mori ¯bune rangoa ra tei ¯ba Nahu nggomi¯doho poda-poda ¯batumu Nahu ,
43008032	nda¯di nggomi¯doho ¯dimapata lampa rawi mapoda , ro lampa rawi mapoda ede ¯dimahori kalosana nggomi¯doho . "
43008033	" Mada¯doho ake londo ra mai Ibrahim , " nggahi sia¯doho , " Mada¯doho watipu iumu nda¯di ada cou-cou rau ! Auku aona nggahi Ita , ' Nggomi¯doho ¯dihori kalosa ´ ? "
43008034	" Nancihi poda nggahi Nahu ake , " nggahi Ruma Isa ¯di sia¯doho , " Dou ma karawi dosa , ede¯du ada dosa .
43008035	Ro sa¯bua ada wati ntauna hi¯di ¯di ngge´e impikaina ¯di ade iwa ra weki , pala ana ¯di ru´u santoi-ntoina nantau hi¯di ade iwa ra wekina .
43008036	¯Bara ndedena , nggara Ana mahori kalosa nggomi¯doho , nggomi¯doho poda-poda hori weki .
43008037	Nahu ¯bade nggomi¯doho ake poda londo ra mai la Ibrahim . Pala nggomi¯doho mane´e hade Nahu , ¯bara nggomi¯doho wati ngawamu tarima rangoa ra tei ¯ba Nahu .
43008038	Au ra´eda ¯ba Nahu ¯di Ama-Ku , edeku ¯di nuntu ra nggahi ¯ba Nahu . Pala nggomi¯doho makarawiku au rangoa ra tei ¯ba ama ndaimu . "
43008039	Cambe ¯ba sia¯doho , " Ama mada¯doho ede¯du Ibrahim . " " Pai poda-podasi nggomi¯doho ana-ana la Ibrahim , " nggahi Ruma Isa , " pasti nggomi¯doho makarawiku au rakarawi ¯ba la Ibrahim .
43008040	Nahu karonggaku ¯di nggomi¯doho ruku ra rawi mataho raringa ¯ba Nahu ¯di Ruma Hatalla , pala nggomi¯doho mane´eku hade Nahu . Ibrahim wati karawina ¯bune ede !
43008041	Nggomi¯doho karawimu au rakarawi ¯ba ama ndaimu . " Cambe ¯ba sia¯doho , " Mada¯doho laina ana-ana haram . Ama mada¯doho sa¯buampa , ede¯du ndai Ruma Hatalla . "
43008042	Edempara nggahi Ruma Isa ¯di sia¯doho , " Nggara podasi Ruma Hatalla ede Amamu , nggomi¯doho ¯dimameci ra ca´u Nahu , ¯bara Nahu ramaiku ra¯di Ruma Hatalla . Nahu maiku laina rakane´e ndai-Ku , pala Sia ma ranggaduna Nahu .
43008043	¯Ba¯bauku nggomi¯doho wati loamu ka´ao au ranuntu ra nggahi Nahu ? ¯Bara nggomi¯doho wati wa´umu taha kade´e rangoa ra tei ¯ba Nahu .
43008044	Ibilis amamu , ro nggomi¯doho mangawa ¯batu rakane´e amamu . Ra´aipu saramba wa´una Ibilis ede mahade dou . Sia watipu paranana lu´u tamapoda ra mancihi , ¯bara wati wara ruku ra rawi mataho ¯di sia . Sia nanuntu cowasi ede nancihi ncao mpa , ¯bara wa´ura ndede tabe´ana . Sia macowa , ro ramai kai sara´ana macowa .
43008045	Pala Nahu manggahi mapoda ra mancihi , ro ¯bara ndedena nggomi¯doho wati imbimu ¯di Nahu .
43008046	Couku ¯di ade weki nggomi¯doho maloa mbei bukuti ¯ba one wara dosa ¯di Nahu ? Nggara nggahisi ¯ba Nahu lampa rawi mapoda , ¯ba¯bauku nggomi¯doho wati imbikaimu ¯di Nahu ?
43008047	Dou ma mai ra¯di Ruma Hatalla , naringa ra kade´eku nggahi ra eli Ruma Hatalla . Pala nggomi¯doho laina ra¯di Ruma Hatalla , ¯bara ndedena , nggomi¯doho wati ngawakaimu kade´e . "
43008048	Cambe ¯ba dou-dou Yahudi ¯di Ruma Isa , " Sa¯buana ncarasi nggahi ¯ba nami ¯ba one Nggomi dou Samaria ralu´ukai ¯ba seta ? "
43008049	Cambe ¯ba Ruma Isa , " Nahu wati lu´ukai ¯ba seta . Nahu malia ra horoma Ama-Ku , pala nggomi¯doho maka¯bawa ra katuna Nahu .
43008050	Nahu wati ngupaku lia ra horoma ¯di ru´u weki ndai-Ku . Wara sa¯bua ma usaha wea lia ra horoma ¯di ru´u ¯ba Nahu , ro Sia ma paresa ncihi ra ncara .
43008051	Ncihi poda nggahi-Ku ake , dou ma ¯batu nggahi ra eli Nahu , santoi-ntoina wati ¯dimamade . "
43008052	Edempara nggahi dou-dou Yahudi ede ¯di Ruma Isa , " Ake nami poda-poda ¯bademu ¯ba one Nggomi wa´ura lu´u kai ¯ba seta ! Ndai la Ibrahim wa´ura made , ndede rauja sara´ana nabi . Pala nggahi ¯ba Nggomi , ' Dou ma ¯batu nggahi ra eli Nahu , santoi-ntoina wati ¯dimamade . ´
43008053	Nggara ndai la Ibrahim wa´ura made , ro nabi-nabi sara´ana wa´ura made rau , Nggomi ake couku ? Sa¯bua na´epu Nggomi ntewi kaisi la¯bo ama nami Ibrahim ? "
43008054	Cambe ¯ba Ruma Isa , " Pai ngupasi ¯ba Nahu ¯dese ra ntasa ¯di ru´u ¯ba ndai Nahu , ¯dese ra ntasa ede wara aona . Ruma Hatalla Ama-Ku maka¯dese ra ntasana Nahu . Ma¯boha Sia nggomi¯doho manggahi Sia ede¯du Ruma Hatalla nami .
43008055	Sapodakaina nggomi¯doho wati patamu Sia . Pala Nahu kapataku Sia . Pai nggahisi ¯ba Nahu ¯ba one Nahu wati pataku Sia , nda¯di Nahu dou macowa , sama ¯bune nggomi¯doho . Nahu kapataku Sia , ro mato´a ¯di ngoa ra tei-Na .
43008056	Amamu la Ibrahim naneo poda adena ¯ba one sia ¯dima´eda ainaina Nahu . Sia wa´ura edana ro Sia neo poda adena ! "
43008057	Edempara nggahi dou-dou Yahudi ¯di Ruma Isa , " Umu Nggomi watipu wa´una lima mpuru mba´a , ro Nggomi wa´ura eda-Mu la Ibrahim ? "
43008058	Cambe ¯ba Ruma Isa , " Poda Nahu manggahi ¯di nggomi¯doho : sawatipu wara la Ibrahim , Nahu wa´ura wara . "
43008059	Edempara dou-dou Yahudi ede wehana wadu ¯di to¯bakaina Sia ; pala Ruma Isa cilina weki , edempara lao tu´u wi´ina Bait Allah .
43009001	Wunga lampa Ruma Isa , Sia edana dou ma mbuda ra´aipu wara wa´una .
43009002	Anamori Ruma Isa so¯dina ¯di Ruma Isa , " Pa Guru , ¯ba¯bauku dou ake ranggana kambuda ? Sa¯bua ¯ba dosa ndaina atao ¯bara dosa ama ra inana ? "
43009003	Cambe ¯ba Ruma Isa , " Sia mbudana laina ¯bara dosa ndaina atao dosa dou matuana , pala loaku¯du eda ¯ba dou kuasa Ruma Hatalla makarawi ¯di ade weki dou ede .
43009004	Salama mbuipu taroa ai , ndai pa¯buaku karawi lampa rawi ra¯di Sia ma ranggadu Nahu . Aimanga¯di ¯dimawontu , ro kone sa¯bua dou wati ¯dimaloa karawi .
43009005	Salama Nahu ¯di dunia ake , Nahura taroa dunia . "
43009006	Sawa´u ¯ba nggahi ndedena Ruma Isa katufena ¯di dana , ro kacampona oi fela-Na ede la¯bo dana . Edempara kandaikai ¯ba Sia ¯di mada dou ede ,
43009007	edempara nggahi Sia ¯di dou ede , " Lao wacapu pahumu ¯di Kolam Siloam . " ( Siloam aona ' ¯Dinggadu ´ . ) Nda¯di dou ede lao wacana pahuna . Wakatu dula mbalina , sia wa´ura loana eda .
43009008	Dou-dou kompe ra peina ro dou-dou ma sawatipu ¯ba ede ma´edana sia ma raho sadeka , nggahi menana , " Sa¯bua laina sia akesi ma taki doho raho sadeka ? "
43009009	Wara ma nggahi , " Sia romo . " Pala wara rauja ma nggahi , " Laina , sia sarai ¯bune pahu dou ede . " Pala nggahi ¯ba ndai dou ede , " Madara sia . "
43009010	" ¯Buneku nda¯dina sampe nggomi loakaimu eda ? " nggahi sia¯doho ¯di sia .
43009011	Cambe ¯ba sia , " Dou ma ngara Isa ede mandawi sato´i dana makare¯do , edempara kandaina ¯di madaku ro nggahi-Na , ' Lao wacapu pahumu ¯di Kolam Siloam . ' Edempara mada laoku . Ro wakatu mada wacaku pahu , mada loaku eda . "
43009012	" Ta¯beku dou ede ? " so¯di ¯ba sia¯doho . Cambe ¯ba sia , " Io wati ¯badeku . "
43009013	Ainaina ede ede¯du ainaina Sabat wakatu Ruma Isa kacampona dana la¯bo oi fela-Na ¯di loakaina kanda¯di dou mambuda ede loa eda . Nda¯di dou ma akana ede mbuda ede lao wa´a aka dou-dou Farisi .
43009014	
43009015	Sia¯doho so¯di rauna ¯di sia ra¯bunena sia loakaina eda . Cambe ¯ba sia , " Sia makandaina dana re¯do ¯di madaku , edempara mada wacaku ro mada loaku eda . "
43009016	Pila-pila dou ade weki dou Farisi ede manggahi , " Wati lu´u ¯ba aka dou ma karawina ake ramaina ta Ruma Hatalla , ¯bara Sia wati kanda¯di auna ainaina Sabat . " Pala nggahi ¯ba dou makalaina , " Wati lu´u ¯ba aka dou ma dosa makarawi ¯bisa ra guna ¯bune ake ? " Edempara wontu lalompa cence ncihi ¯di ade weki sia¯doho .
43009017	Edempara so¯di wali ¯ba dou-dou Farisi ¯di dou ede , " Au kananu nggomi ma¯boha Sia ma kanda¯dina nggomi loa eda ? " " Sia nabi , " cambe ¯ba dou ede .
43009018	Pala dou-dou mana´ekai Yahudi ede wati ne´ena imbi ¯ba one dou ede poda mbudana sawatipu ¯ba ede ro ake wa´ura loa eda . ¯Bara ndede sia¯doho ouna dou matuana ,
43009019	ro so¯dina , " Sa¯bua poda ake anamu ranggahimu mbuda ra´aipu ranggana wa´u ? ¯Buneku loakaina eda ake ? "
43009020	Ina ra ama ana dou ede macambe , " Poda ake ana mada¯doho ; ro podana sia mbudana ra´aipu ranggana wa´u .
43009021	Pala ra¯bunena sia loakaina eda ake , mada¯doho wati ¯badeta . Ro cou ma rakanda¯dina sia loa eda , ede rau mada¯doho wati ¯bademu . Taso¯di lalompa ¯di ndaina , sia wa´ura na´e ; sia naloa cambe ¯ba ndaina . "
43009022	Ina ra ama ana dou ede nggahi ndedekaina ¯bara sia¯doho nadahuku ¯di dou-dou mana´ekai Yahudi ; ¯bara sia¯doho ede wa´ura kasa¯buana nggahi , ¯ba one dou mangaku Isa Sangaji Mambei salama , wati loa walina lu´u ¯di ade uma sambeakai .
43009023	¯Bara ndedena ina ra ama ana dou ede nggahina , " Sia wa´ura na´e ; taso¯di lalompa ¯di ndaina . "
43009024	Edempara sia¯doho ou walina dou ma rambuda akana ede , ro nggahina ¯di sia , " Sumpapu ¯ba one nggomi ¯dimanggahi ma poda . Nami ma¯bade ¯ba one dou ede dou madosa . "
43009025	" Sa¯bua Sia nadosa atao wati , " cambe ¯ba dou ede , " mada wati ¯badeku . Pala sa¯bua lampa rawi mada ¯badeku ; ntoina mada mbudaku , ake mada wa´ura loa eda . "
43009026	Edempara sia¯doho nggahi walina ¯di sia , " Sia au rakarawina ¯di nggomi ? ¯Buneku Sia ndawina nggomi loa eda ? "
43009027	Cambe ¯ba dou ede , " Wa´ura ngoa ¯ba mada ¯di ita¯doho , pala wati ngawata kade´e ¯ba ita¯doho . ¯Ba¯bauku ita¯doho mane´e kade´e wali ? Kombisi ita¯doho mane´e nda¯di anamori Sia rau ? "
43009028	Edempara sia¯doho i´a ra ¯ba´ana sia ro nggahina , " Nggomiku anamori-Na ; laina nami ! Nami ma¯batuku la Musa .
43009029	Nami ma¯badeku ¯ba one Ruma Hatalla wa´ura nuntuna ¯di la Musa . Pala ma¯boha dou ede , nami wati ¯bademu rata¯be ramaikai-Na . "
43009030	Cambe ¯ba dou ede , " Wati lu´u ¯ba aka ¯ba one ita¯doho wati ¯badeta rata¯be ramaikai-Na , pala Sia wa´ura kanda¯dina mada loa eda .
43009031	Ndai wa´ura ¯bade ¯ba one Ruma Hatalla wati ringa rakade´ena dou madosa , malaisi dou ma lia ra horoma Ruma Hatalla , ro makarawina rakane´e-Na .
43009032	Ra´aipu tampu´u nda¯di dunia watipu wara ringa wara dou maloa kanda¯di dou ranggana mbuda loa eda .
43009033	Nggarasi dou ede laina ra¯di Ruma Hatalla , Sia wati loana ndawi au-au . "
43009034	Cambe ¯ba sia¯doho , " Au ? Nggomi ma ¯bini ¯ba dosa ra´aipu ranggana wa´u , nggomi mane´e ngoa ra tei nami ? " Nda¯di tampu´u ede sia kanta lu´u ¯di ade uma sambeakai .
43009035	Ringa ¯ba Ruma Isa ¯ba one sia¯doho wa´ura kantana dou ede lu´u ¯di ade uma sambeakai . Sia ngupana dou ede edempara nggahina ¯di sia , " Sa¯bua nggomi ma´imbiku ¯di Ana Manusia ? "
43009036	Cambe ¯ba dou ede , " Cou Sia , Ruma ? Tangoa to´ipu ¯di mada loaku¯du mada imbi ¯di Sia . "
43009037	" Nggomi wa´ura edamu Sia , " cambe ¯ba Ruma Isa . " Sia ma wunga nuntu la¯bo nggomi ake . "
43009038	" Mada imbi , Ruma , " nggahi dou ede , edempara sujuna ¯di tando Ruma Isa .
43009039	Nggahi Ruma Isa , " Nahu maiku ¯di dunia ake ¯dimaparesa ; loaku¯du dou ma mbuda naloa eda , ro dou ma loa eda , ¯dimanda¯di mbuda . "
43009040	Pila-pila dou Farisi ma wara ta ede maringa nggahi ndede Ruma Isa , edempara so¯di ¯ba sia¯doho ¯di Sia , " Aona nggahi ¯ba Nggomi ede nami ake rau mbuda ? "
43009041	Cambe ¯ba Ruma Isa , " Pai mbudasi nggomi¯doho , nggomi¯doho wati dosamu . Pala ¯ba nggahi nggomi¯doho , ' Nami ma´edamu , ' ede aona nggomi¯doho mbuipu dosamu . "
43010001	" Nancihi podaku nggahi Nahu ake : Dou ma lu´u ade uma jimba kai nggoncuna kuta , ro wati lu´una kai ta¯da , pala nalu´uku ¯di ncai makalai , dou ede dou mampanga ro dou maparampo .
43010002	Pala dou ma lu´u kai ta¯da , sia edeku ompu jimbana .
43010003	Dou majaga uma jimba nahengga weaku ta¯da ncai ¯di ru´una , ro jimba-jimbana naringa ra kade´eku elina wakatu sia ouna sia¯doho kai ngara cua ndaina ro ma¯dende sia¯doho lao losa .
43010004	Sawa´u ¯ba jimba-jimba ede wa´a kalosa , ma´ompukaina nalampa ulu , ro jimba-jimba nalampa ¯batuku sia ¯bara sia¯doho napataku elina .
43010005	Sia¯doho wati ¯dimangawa lampa ¯batu dou makalai , mala narai ra¯di dou ede ¯bara wati patana elina . "
43010006	Ruma Isa caritana conto ra ibara ede , pala sia¯doho wati loana ka´ao auku ne´e ¯ba Sia .
43010007	Nda¯di nggahi Ruma Isa sakali wali , " Ncihi poda nggahi Nahu ake : Nahura ta¯da ncai ¯di ru´u ¯ba jimba .
43010008	Samenana ma mai sawatipu Nahu ede¯du dou mampanga ro dou marampo , pala jimba-jimba wati kade´ena eli sia¯doho .
43010009	Nahura ta¯da . Cou-cou malu´u kai ncai Nahu ¯dimasalama ; sia lu´u losana ro narakaku ¯di ngaha ra nonona .
43010010	Dou mampanga mai ¯ba ne´ena mpangampa , ¯dimahade dou , ro ¯dimane´e ka´iha mawara . Pala Nahu maiku loaku¯du manusia raka mori maremba poda .
43010011	Nahuku ompu jimba ma taho . Ompu jimba ma taho nambeiku nawana ¯di ru´u ¯ba jimba-jimbana .
43010012	Dou ra´ufa ma laina ompu jimba ro lai rauna dou mantau jimba-jimba ede , ¯dimarai tu´u wi´i jimba-jimba , nggara na´edasi ¯ba sia lako doro mamai . Edempara jimba-jimba ede nakumpa ro nakambari mburaku ¯ba lako doro .
43010013	Dou ra´ufa ede raina , ¯bara sia karawina ¯bara ufa . Sia wati tio katahona jimba-jimba ede .
43010014	Nahura ompu jimba ma taho . Sama ¯bune Ama mapata Nahu ro Nahu mapata Ama , ndede rauja Nahu mapata jimba-jimba-Ku ro sia¯doho rau napataku Nahu . Nahu ka¯donggo nawa-Ku ¯diru´u ¯ba sia¯doho .
43010015	
43010016	Mbuipu warana jimba-jimba makalaina ma ntau Nahu rau , pala wati lu´u ¯ba kalompo jimba ake . Sia¯doho rau pa¯buaku wa´a rau ¯ba Nahu ro sia¯doho rau ¯dimakade´e eli Nahu . Sia¯doho sara´ana ¯dimanda¯di sa¯bua kalompo la¯bo sa¯bua ompu jimba .
43010017	Ama mameci ra ca´u Nahu ¯bara Nahu ma¯donggo nawa-Ku , ¯dimatarima mbali .
43010018	Wati kone sa¯bua dou maloana weha ra¯di Nahu . Nahu ma¯donggo kai rakane´e ndai-Ku . Nahu mantau kuasa ¯dima¯donggona , ro mantau kuasa ¯dimaweha mbali . Edeku taki ra puta ratarima ¯ba Nahu ra¯di Ama-Ku . "
43010019	¯Bara nggahi ndedekai Ruma Isa , dou-dou Yahudi tampu´ura cence ncihina .
43010020	Mboto ma nggahi , " Sia lu´ukai ¯ba seta ! Sia naringu ! ¯Di aukaimu ringa ra kade´e ¯di Sia ? "
43010021	Pala wara rauja ma nggahi , " Dou-dou ralu´ukai ¯ba seta wati nuntu ra nggahi ndedena ! Sa¯bua naloa seta makanda¯di dou mambuda nda¯di loa eda ? "
43010022	¯Di Yerusalem dou-dou mawunga kandihana Ainaina Kasahakai Bait Allah . Wakatu ede oru ¯busi .
43010023	Ruma Isa wunga lampana ¯di katere Salomo ¯di ade Bait Allah ,
43010024	wakatu mai dou-dou Yahudi ka¯boro weki ¯di kompe Ruma Isa . Nggahi sia¯doho , " Sampe ¯bune aiku Nggomi co´omu nami mbali mbua ade ? Tangoa ntiri to´ipu , Nggara Nggomi poda-podasi Sangaji Mambei salama . "
43010025	Cambe ¯ba Ruma Isa , " Wa´ura nggahi ¯ba Nahu ¯di nggomi¯doho , pala nggomi¯doho wati imbimu . Karawi rakawi ¯ba Nahu kai ngara Ama-Ku , mabukutina ma¯boha Nahu .
43010026	Nggomi¯doho wati imbimu ¯bara nggomi¯doho wati lu´una ¯di golonga jimba-jimba Nahu .
43010027	Jimba-jimba-Ku nakade´eku eli Nahu . Nahu kapata-Ku sia¯doho , ro sia¯doho na¯batuku Nahu .
43010028	Nahu mambei sia¯doho mori masapodakaina ro ma´ederahi¯di , ro ¯di ru´u santoi-ntoina sia¯doho wati ¯dimaleli . Wati wara kone sa¯bua dou maloana weha rampa ¯di rima Nahu .
43010029	Ama-Ku , ma wa´ura mbeina sia¯doho ¯di Nahu , mancewi ese ra¯di samenana . Ro wati wara kone sa¯bua dou maloana weha rampa sia¯doho ¯di ade rima Ama .
43010030	Nahu ro Ama ede¯du sa¯bua . "
43010031	Edempara dou-dou Yahudi weha walina wadu ¯di to¯bakaina Ruma Isa .
43010032	Pala nggahi Ruma Isa ¯di sia¯doho , " Nggomi¯doho wa´ura edamu Nahu makarawi mboto lampa rawi mataho , rakau kai ¯ba Ama ¯di Nahu . Ra¯di samenana lampa rawi ede , ma ¯beku ma kamaikaina nggomi¯doho mane´e to¯ba Nahu kai wadu ? "
43010033	Cambe ¯ba dou-dou Yahudi ede , " Laina ¯bara karawi-Mu ma taho ede ¯di ne´e to¯bakai ¯ba nami Nggomi kai wadu , pala ¯bara Nggomi i´a ra ¯ba´amu Ruma Hatalla . Nggomi sa¯bua dou manusia , mane´e kanda¯di weki ndai-Mu Ruma Hatalla . "
43010034	Edempara cambe ¯ba Ruma Isa , " Sa¯bua laina ¯di ade Buku Hukum nggomi¯doho ratunti : Nggahi Ruma Hatalla , ' Nggomi¯doho ede¯du berhala ´ ?
43010035	Ndai wa´ura ¯bade ¯ba one au ratunti ¯di ade Alkitab ¯dimangge´e santoi-ntoina . Nda¯di , nggara Ruma Hatalla matangara kai ' berhala ' ¯di dou-dou ma tarima nggahi ra eli-Na ,
43010036	¯ba¯bauku nggomi¯doho nggahikaimu Nahu ma´i'a ra ¯ba´a Ruma Hatalla ¯bara Nahu nggahiku Nahu Ana Ruma Hatalla ? Nahu poda raka¯dale ¯ba Ama ro nggaduna ¯di dunia .
43010037	Nggara watisi karawi ¯ba Nahu rakaukai ¯ba Ama , aina imbimu ¯di Nahu .
43010038	Pala ¯bara Nahu makarawina , imbipu ¯di au rakarawi ¯ba Nahu ede , konena nggomi¯doho wati ne´emu imbi ¯di Nahu . Kai ndedena nggomi¯doho ¯bade ro loa ka´ao ¯ba one Ama ngge´empa sa¯buana la¯bo Nahu , ro Nahu ngge´empa sa¯bua la¯bo Ama . "
43010039	Sia¯doho mane´e usaha wali wa´u Ruma Isa , pala Sia hori weki ¯di sia¯doho .
43010040	Ruma Isa dula mbali lao aka ipa ¯bae ¯ba Sori Yordan , ¯di hi¯di la Yahya ntoina kandeu karasona dou , edempara ngge´ena ta aka .
43010041	Mboto dou mamai ¯di Sia . Nggahi sia¯doho , " Yahya wati karawina lampa rawi ma¯bisa ra guna , pala sara´a ranggahina ma¯boha dou ake napodaku . "
43010042	Edempara mboto dou ta aka ma´imbi ¯di Ruma Isa .
43011001	Sa¯bua dou ma ngara la Lazarus nge´e ¯di Betania sama-sama la¯bo amancawana la Maria ro la Marta .
43011002	Maria ede¯du dou siwe ma lua mina mengi ¯di e¯di Ruma , ro ma´osa kamango kai honggona . ¯Disa¯bua wakatu la Lazarus hengge .
43011003	La Maria ro la Marta kahabana ¯di Ruma Isa , " Ruma , amania mada¯doho rameci ra ca´u ¯ba Ita ede wunga henggena . "
43011004	Wakatu ringa ¯ba Ruma Isa haba ede , nggahi Sia , " Supu ake wati ¯di madekai . Ake nda¯dikaina loaku¯du ¯di kadese ra kantasakai Ruma Hatalla , ro ¯bara ndedena Ana Ruma Hatalla ¯di ka¯dese ra kantasa rau . "
43011005	Ruma Isa nameci ra ca´uku la Marta , Maria ro la Lazarus .
43011006	Pala wakatu Ruma Isa ringa haba ¯ba one la Lazarus wunga henggena , Sia sangaja ngge´e ¯di hi¯di-Na ¯dua nai wali .
43011007	Sawa´u ¯ba ede Sia ampona nggahi ¯di anamori¯doho-Na , " Maira ndai talaoku dula mbali aka Yudea . "
43011008	Cambe ¯ba sia¯doho , " Pa Guru , ¯bou podapu dou-dou Yahudi mane´e to¯ba Ita kai wadu ro ake Ita mane´eku dula mbali ta aka ? "
43011009	" Sa¯bua lainsi aimarai ntoina sampuru ¯dua jam ? " nggahi Ruma Isa . " Dou ma lampa ¯di wakatu aimarai , wati satununa ¯bara sia na´edaku taroa dunia ake .
43011010	Pala dou ma lampa ¯di wakatu aimanga¯di , nasatunuku , ¯bara wati wara taroa ¯dindaina . "
43011011	Ndedeku nggahi ¯ba Ruma Isa . Edempara nggahi wali ¯ba Sia , " Soba ndai la Lazarus wa´ura maru , pala Nahu ¯dimalao katu´una sia . "
43011012	Nggahi anamori Ruma Isa , " Ruma , nggarasi la Lazarus maru , peasi sia ¯dimataho . "
43011013	Aona nggahi Ruma Isa ede¯du ¯ba one la Lazarus wa´ura made . Pala kacai ¯ba sia¯doho aona nggahi Ruma Isa ede¯du ¯ba one la Lazarus maru biasa .
43011014	¯Bara ndedena nggahi Ruma Isa ¯di sia¯doho kai ngoa ntirina , " Lazarus wa´ura made .
43011015	Pala Nahu neo ade rauku Nahu wati wara ta aka , ¯bara nancewi tahopu ¯di ru´u ¯ba nggomi¯doho , loaku¯du nggomi¯doho imbi . Mai ndai talaora ake ¯di la Lazarus . "
43011016	Tomas ¯dipehekai " La Ndua " manggahi ¯di lenga¯dohona masama-sama anamori Ruma Isa , " Mai ndaita lao ¯batu , co´opu ndai made sama la¯bo Sia ! "
43011017	Wakatu Ruma Isa rongga ¯di hi¯di ede , la Lazarus wa´ura upa nai ntoina ra´umbu .
43011018	Betania ¯deni la¯bo Yerusalem , kira-kira tolu kilo mete ¯do´ona .
43011019	Mboto dou Yahudi mawa´ura mai tio la Marta ro la Maria ¯dimarere sia¯doho ¯bara made amaniana .
43011020	Wakatu ringa ¯ba la Marta ¯ba one Ruma Isa mamai , sia losa weha aona Ruma Isa , pala la Maria ngge´e ¯di uma .
43011021	Nggahi la Marta ¯di Ruma Isa , " Ruma , paina wara Ruma ta ake wakatu ede , pasti amania mada wati ¯dimamade .
43011022	Konena ndede ¯bade ¯ba mada ¯ba one wakatu ake wa´u Ruma Hatalla ¯dimambei au-au ra¯diraho ¯ba Ita ¯di Sia . "
43011023	" Amaniamu ¯dimamori mbali , " nggahi Ruma Isa ¯di Marta .
43011024	Cambe ¯ba la Marta , " Mada ka¯bade la Lazarus ¯dimamori mbali wakatu kamori mbali dou mamade peasi ¯di Ainaina Kiama . "
43011025	" Nahuku ma mbei mori ro makamori mbali dou mamade , " nggahi Ruma Isa ¯di Marta . " Dou ma imbi ¯di Nahu ¯dimamori mbali , konena sia wa´ura made .
43011026	Ro dou mamori ma imbi ¯di Nahu , santoi-ntoina wati ¯dimamade . Sa¯bua ma´imbiku nggomi ¯di lampa rawi ede ? "
43011027	" Ruma , " cambe ¯ba la Marta , " mada ka´imbiku Ita Ana Ruma Hatalla , Sangaji Mambei salama ¯dimamai ¯di dunia ake . "
43011028	Sawa´u ¯ba nggahi ndede la Marta , sia lao ouna la Maria , sa´ena ro ngoa kanarina ¯di sia , " Pa Guru wara ta ake ; Sia so¯dina nggomi . "
43011029	Ringana ede la Maria tu´u rocina , edempara lao rakana Ruma Isa .
43011030	Wakatu ede , Ruma Isa watipu lu´una ¯di desa . Sia mbuipu ¯di hi¯di raweha aokai ¯ba la Marta .
43011031	Dou-dou Yahudi ma wunga rere la Maria ¯di uma , edana la Maria tu´u ro lao losa rocina ; nda¯di sia¯doho lao ¯batuna sia , ¯bara kacai ¯ba sia¯doho sia nalao nangiku aka rade .
43011032	Wakatu Maria rongga ¯di hi¯di Ruma Isa ro edana Sia , suju nemba ¯ba la Maria ¯di tando Sia ro nggahina , " Ruma , paisi wara Ita ta ake wakatu ede , pasti amania mada wati madena . "
43011033	Wakatu eda ¯ba Ruma Isa nangi la Maria , ro dou-dou Yahudi ma mai sama la¯bo la Maria manangi rau , nata ade-Na , ro Sia ¯di edamu na´ipiku ncoki ade-Na .
43011034	Nda¯di so¯di ¯ba Sia ¯di sia¯doho , " Ta¯beku nggomi¯doho umbukaimu sia ? " " Mai tatiopu , Ruma , " cambe ¯ba sia¯doho .
43011035	Edempara nangi Ruma Isa .
43011036	Nda¯di nggahi ¯ba dou-dou Yahudi ede , " Tiopu , nawancuku meci ra ca´una ¯di la Lazarus ! "
43011037	Pala wara ¯di ade weki sia¯doho ma nggahi , " Sia nandawiku dou mambuda nda¯di loa eda , ¯ba¯bauku Sia wati loana tapa loaku¯du la Lazarus aina madena ? "
43011038	Ruma Isa na´ipiku ncoki ade wali-Na , edempara laona aka rade . Rade ede ede¯du sa¯bua karombo ra¯bonto kai wadu na´e .
43011039	" Kiri pesopu wadu ede , " nggahi Ruma Isa . Cambe ¯ba la Marta , amancawa dou ma made ede , " Pala , Ruma , sia wa´ura upa nai ra´umbu . Tantu wa´ura wou mbai ! "
43011040	Nggahi Ruma Isa ¯di la Marta , " Wa´ura nggahi ¯ba Nahu ¯di nggomi : Nggara ma´imbisi ¯ba nggomi , nggomi ¯dima´eda , poda na´ipiku na´ena kuasa Ruma Hatalla ! "
43011041	Edempara sia¯doho pesona wadu ede . Edempara Ruma Isa ¯dongana langi ro nggahi-Na , " Tarima kasi , Ama , ¯bara Ita wa´ura ringata Mada .
43011042	Mada ka¯bade ¯ba one Ita maringa ncauku Mada , pala Mada manggahi ake , ¯di ru´u ¯ba dou-dou ma wara ta ake ; loaku¯du sia¯doho imbina ¯ba one Ita ma ranggadu Mada . "
43011043	Sawa´u ¯ba nggahi ndedena , Ruma Isa nggahi kana´ena , " Lazarus losara ! "
43011044	Edempara losa dou ma wa´ura made ede . Rima ra e¯dina mbuipu ra ponte kai salolo , ro pahuna ra¯bonto kai sato¯be salolo pontekai pahu . " Salo´apu salolona loaku¯du sia loa lampa , " nggahi Ruma Isa ¯di dou-dou ta ede .
43011045	Mboto dou-dou ¯di ade weki dou-dou Yahudi ma mai tio la Maria , imbi ¯di Ruma Isa wakatu sia¯doho edana lampa rawi manda¯di ede .
43011046	Pala pila-pila dou ¯di ade weki sia¯doho malao aka dou Farisi ro ngoana au wa´u rakarawi ¯ba Ruma Isa .
43011047	¯Bara ndedena dou-dou Farisi ro dou-dou mana´ekai imam mbolona la¯bo Mahkama Agama . Nggahi sia¯doho , " Auku ¯di karawi ¯ba ndai ? Dou ake ndawina mboto rawi ma¯bisa ra guna !
43011048	Nggara co´o ntuwusi ¯ba ndai Sia ¯bune ake samenana dou ¯dima´imbi ¯di Sia . Cumpukaina dou mana´ekai Roma ¯dimamai ro kalelina Bait Allah ro sara´a bangsa ndaita ! "
43011049	Sa¯bua dou ¯di ade weki sia¯doho ma ngara Kayafas , dou mana´ekai imam-imam wakatu mba´ana ede , manggahi , " Nggomi¯doho wati ¯bademu au-au .
43011050	Sa¯bua nggomi¯doho wati kawaramu weki ¯ba one ¯di ru´u ela ra dou , natahopu sa¯bua dou mamade ntewi kaisi sara´ana bangsa maleli ? "
43011051	Sapodakaina Kayafas nggahi ndedena , laina ra¯di kananu ndaina . Pala kai dou mana´ekai imam-imam wakatu mba´ana ede sia makaronggana ranggahi Ruma ¯ba one Ruma Isa ¯dimamade ¯di ru´u ¯ba bangsa Yahudi .
43011052	Ro laina ¯di ru´u ¯ba bangsa Yahudi mpoa , pala ¯dimaka¯boro ro ¯dimasa¯buana ana-ana Ruma Hatalla ma ncengga rero .
43011053	Tampu´u ainaina ede dou-dou mana´ekai Yahudi mafakana ne´e hade Ruma Isa .
43011054	¯Bara ndedena Ruma Isa wati walira ki¯di ¯di tando dou mamboto ¯di woha dou Yahudi , Sia tu´u wi´ina Yudea , edempara laona aka kota mangara Efraim ¯deni la¯bo so sarae . Ta ede Sia ngge´e samana la¯bo anamori¯doho-Na .
43011055	Wakatu ede wa´ura ¯deni Ainaina Aruraja Paskah Yahudi . Mbotora dou-dou ra¯di desa-desa wa´ura lao aka Yerusalem ¯di kalampakaina upacara karaso sarumbu sawatipu ndihakai ede .
43011056	Sia¯doho ngupana Ruma Isa , ro wakatu ka¯boro weki ¯di Bait Allah , nggahi sia¯doho ¯di sa¯bua la¯bo masa¯buana , " Auku kananu nggomi ? Kombi Sia wati maina ¯di ndihakai ake , "
43011057	Sia¯doho nggahi ndedekaina ¯bara dou-dou mana´ekai imam ro dou-dou Farisi wa´ura kalosana parenta ¯ba one dou ma ¯bade ta¯be warakai Ruma Isa , pa¯buaku lapona loaku¯du Sia ¯di wa´u .
43012001	Ini nai sawatipu Ainaina Aruraja Paskah , Ruma Isa lao aka Betania . ¯Di hi¯di ede ngge´ekai la Lazarus rawa´u kamori mbali ¯ba Sia ra¯di madena .
43012002	Ta aka Ruma Isa mbei ao ¯ba sia¯doho ngaha ra nono , ro la Marta masadia weana . Lazarus ro dou-dou mamai doho ngaha sama la¯bo Ruma Isa .
43012003	Edempara mai la Maria kai kira-kira sadompo lite mina mengi narwastu ma nggali poda co´ina . Sia luana mina ede ¯di e¯di Ruma Isa , edempara osana kai honggona . Sara´a uma ede nda¯di wou mengi ¯ba mina mengi ede .
43012004	Pala la Yudas Iskariot , sa¯bua dou ade weki anamori Ruma Isa -- ma sawa´u ¯ba ede ¯dima¯donggo Sia ¯di dou-dou ma musu-Na -- manggahi ,
43012005	" ¯Ba¯bauku mina mengi ede ¯didalanda kai co´i tolu ratu piti salaka , ro pitina ¯di mbei ¯di dou mancoki mori ? "
43012006	Nggahi ndedekai la Yudas laina ¯bara sia matio ra ntanda dou mancoki mori , pala ¯bara sia dou mampanga . Sia ntuwura wehana piti ¯di kas rakasamakai rawi´i ¯di sia .
43012007	Pala nggahi Ruma Isa , " Co´opu dou siwe ede ! Sia karawina ake ¯di ru´u ¯ba ainaina umbukai Nahu .
43012008	Dou mancoki mori wara ncau ¯di ade woha nggomi¯doho , pala Nahu wati . "
43012009	Mboto dou Yahudi maringana ¯ba one Ruma Isa wara ¯di Betania , nda¯di sia¯doho laona ta aka . Sia¯doho lao laina ¯bara Ruma Isa mpoa , pala ¯bara sia¯doho mane´e eda rau la Lazarus ma wa´ura kamori mbali ra¯di madena ¯ba Ruma Isa .
43012010	¯Bara edana dou-dou mana´ekai imam nane´eku hade la Lazarus rau ;
43012011	¯bara sia makanda¯dina mboto dou Yahudi tu´u wi´ina sia¯doho ro imbi ¯di Ruma Isa .
43012012	¯Bala ai sanai dou mamboto ma wa´ura mai ¯di kandihakaina Paskah maringana ¯ba one Ruma Isa wunga ade lampakaina lao aka Yerusalem .
43012013	Nda¯di sia¯doho wehana ro´o haju palem edempara lao weha aona Sia , ro nggahina salahona , " ¯Dese ra ntasa ¯di ru´u Ruma Hatalla ! Taho ra ntai Sia ma mai kai ngara Ruma . Taho ra ntai Sangaji Israel ! "
43012014	Ruma Isa rakana sa¯bua keledai ndara , ro nentena . Edempara nda¯dira ratunti ¯di ade Alkitab :
43012015	" Aina dahu , ana dou siwe Sion ! Tiopu Sangajimu mamai , manente sa¯bua keledai ndara ! "
43012016	¯Diwakatu ede anamori Ruma Isa watipu loana ka´ao sara´ana ede . Pala sawa´u ¯ba Ruma Isa ¯di ka¯dese ra kantasa kai made-Na , sia¯doho ampona kawaraku ¯ba one rakarawi ¯ba dou-dou ¯di Sia wa´ura tunti ade Alkitab ma¯boha Sia .
43012017	Dou-dou ma wara wakatu Ruma Isa ma´ou la Lazarus losa ¯di ade rade ro kamorina ra¯di madena , manuntu ra nggahi ncau ma¯boha lampa rawi ede .
43012018	¯Bara ndedena dou mamboto ede lao aka Ruma Isa ¯bara sia¯doho maringana ¯ba one Siaku ma wa´ura karawi ma¯bisa ra guna ede .
43012019	Nda¯di dou-dou Farisi nggahina ¯di sa¯bua dou la¯bo masa¯buana , " Ndai wati loata karawi au-au ! Tiopu , samenana dunia lao ¯batu Sia ! "
43012020	¯Di ade woha dou-dou ma lao aka Yerusalem mane´e lao sambea wakatu ndihakai ede wara rauja pila-pila dou Yunani .
43012021	Sia¯doho mai rakana la Filipus ro nggahina , " Cina , nggara loasi , nami mane´e eda angi la¯bo Isa . " ( Filipus ra¯di Betsaida ¯di Galilea . )
43012022	Edempara la Filipus lao ngoana ede ¯di la Andreas , ro sawa´u ¯ba ede sia¯doho ¯duana karonggana ¯di Ruma Isa .
43012023	Nggahi Ruma Isa ¯di sia¯doho , " Wa´ura raka wakatuna Ana Manusia ¯di ka¯dese ra kantasa .
43012024	Nancihi podaku nggahi ¯ba Nahu ake : Nggara sanggini gando watisi nggu¯da ¯di dana ro madena , gando ede nangge´empa sanggini . Pala madesi isi gando ede , ampona wara hasina mamboto gando .
43012025	Dou ma meci ra ca´u morina ¯dimambora morina . Pala dou madaca´u morina ¯di dunia ake , ¯dimasandaka mori masapodakaina ro ma´ederahi¯di .
43012026	Dou ma ne´e karawi wea Nahu pa¯buaku ¯batuna Nahu ; loaku¯du ada Nahu loa sama la¯bo Nahu ta¯bera warakai Nahu . Dou ma karawi wea Nahu ¯di horoma ¯ba Ama Nahu . "
43012027	" Darura ade-Ku ; auku ¯di nggahi ¯ba Nahu ake ? Sa¯bua pa¯buaku nggahi ¯ba Nahu , ' Ama , horipu Mada ra¯di wakatu ake ´ ? Pala justru ¯dima´iu wakatu susa ra ncoki akeku maikai Mada .
43012028	Ama , ¯dese ra ntasa ngara Ita ! " Edempara wara ringa eli ra¯di langi manggahi , " Nahu wa´ura ka¯dese ra kantasaku Sia , ro Nahu ¯dimaka¯dese ra kantasa walina Sia . "
43012029	Dou mamboto ma wara ta ede maringana eli ede . Nggahi sia¯doho , " Aka karece ai ! " Pala wara rauja ma nggahi , " Laina ! Mala´eka manuntu la¯bo Sia ! "
43012030	Edempara nggahi Ruma Isa ¯di sia¯doho , " Ringakaimu eli ede , laina ¯di ru´u pentikai ¯ba Nahu , pala ¯di ru´u pentikai nggomi¯doho .
43012031	Ake wa´ura wakatuna dunia ¯di paresa ; ake makuasa ¯di dunia ake ¯dikakoa .
43012032	Pala Nahu ake , nggara wa´usi Nahu ¯dika¯dese ra kantasa ese wawo dunia , Nahu ¯dimahinti sara´a dou ¯di Nahu . "
43012033	Nggahi ndedekai Sia ¯di katadakaina ¯buneku carana made-Na .
43012034	Nggahi dou mamboto ede ¯di Sia , " Nggahi Buku Hukum mada¯doho , Sangaji Mambei salama ¯dimamori santoi-ntoina . ¯Buneku loata Ita nggahi ¯ba one Ana Manusia pa¯buaku ¯di ka¯dese ra kantasa ese wawo dunia ? Couku Ana Manusia ede ? "
43012035	Cambe ¯ba Ruma Isa , " Cuma ru´u samporompa taroa ede wara ¯di ade woha nggomi¯doho . Nda¯di , lampapu ntawi taroa ede mbuipu warana , loaku¯du nggomi¯doho aina ¯boha ¯ba marindikaina . Dou ma lampa ¯di ade rindikaina wati ¯badena ta¯be laokaina .
43012036	Imbipu ¯di taroa ede , ntawi taroa ede mbuipu warana ¯di nggomi¯doho , loaku¯du nggomi¯doho nda¯dimu ana-ana taroa . " Sawa´u ¯ba nggahi ndede Ruma Isa , Sia lao tu´u wi´ina hi¯di ede , ro wati ngawana katada weki ¯di sia¯doho .
43012037	Konena wa´ura mboto rakarawina ma¯bisa ra guna rakarawi ¯ba Ruma Isa ¯di tando sia¯doho , sia¯doho wati imbina ¯di Sia .
43012038	Edempara nda¯dira au ranggahi ¯ba Nabi Yesaya , " Ruma , couku ma imbi ¯di haba mada¯doho ? ¯Di couku kuasa Ruma ¯di katadakai ? "
43012039	¯Bara ndedena sia¯doho wati ngawana imbi , ¯bara la Yesaya wa´ura nggahi rauna , " Nggahi Ruma Hatalla ,
43012040	´ Nahu makambudana mada sia¯doho , ¯dimakaterana ade sia¯doho ; loaku¯du mada sia¯doho wati loana eda , fiki ra kananu sia¯doho wati loana ka´ao . Loaku¯du sia¯doho aina mbali ¯di Nahu , edempara Nahu katahoku supu sia¯doho . ' "
43012041	Nggahi ndedekai la Yesaya ¯bara sia wa´ura edana na´e kuasa Ruma Isa , ro manuntu ra nggahina ma¯boha Sia .
43012042	Kone ndedena , mboto dou , kone ¯di ade weki dou mana´ekai Yahudi imbi ¯di Ruma Isa . Pala sia¯doho wati disana mangaku ede kai ngoa ntiri , ¯bara sia¯doho nadahuku ¯di dou-dou Farisi kombisi nakantaku lu´u ¯di ade uma sambeakai .
43012043	Sia¯doho na´ipipu ca´una raka roi ¯ba manusia ntewi kaisi rakaco´i ¯ba Ruma Hatalla .
43012044	Edempara nggahi Ruma Isa , " Dou ma imbi ¯di Nahu , laina ¯di Nahu imbikaina , pala ¯di Sia ma ranggadu Nahu .
43012045	Ro dou ma eda Nahu , na´edaku Sia ma ranggadu Nahu .
43012046	Nahu maiku ¯di dunia kai taroa , loaku¯du sara´ana dou ma imbi ¯di Nahu ¯ba¯baina ngge´ena ¯di ade rindikaina .
43012047	Dou ma ringa ra kade´ena ngoa ra tei ¯ba Nahu , pala wati ¯batuna -- laina Nahu mahukum sia . ¯Bara maikai Nahu laina ¯dimahukumna dunia ake , pala ¯dimakasalamana .
43012048	Dou ma daca´u Nahu ro wati kade´ena nggahi ra eli Nahu , wa´ura wara ma ¯dimaparesana . Nggahi ra eli rakarongga ¯ba nahu , edeku ¯dimaparesana ¯di Ainaina Kiama .
43012049	¯Bara Nahu wati nuntu ra nggahiku ¯di rakane´e ndai-Ku ; Ama ma ranggadu Nahu , Siaku ma rakauna ¯di Nahu auku pa¯bua ¯di karawi ¯ba Nahu ro ¯di karongga ¯ba Nahu .
43012050	Ro Nahu ka¯bade ¯ba one parenta-Na ede mambei mori masapodakaina ro ma´ederahi¯di . Nda¯di Nahu makaronggana ¯bune rangoa ra tei ¯ba Ama ¯di Nahu . "
43013001	Sanai sawatipu Ainaina Aruraja Paskah , Ruma Isa na¯badeku ¯ba one wa´ura wakatauna Sia tu´u wi´ina dunia ake ¯dilao mbalikaina aka Ama-Na . Sia nameci ra ca´uku dou-dou ma nda¯di ntau-Na ¯di dunia , ro Sia nangge´empa meci ra ca´una sia¯doho sampe cumpukaina .
43013002	Ruma Isa ro anamori¯doho-Na wunga ngaha sambiana . Ibilis wa´ura kalu´una niana ede ¯di ade la Yudas ana la Simon Iskariot ¯di¯donggokaina Ruma Isa ¯di dou-dou ma musu-Na .
43013003	Ruma Isa na¯badeku ¯ba one Ama-Na wa´ura ¯donggo mbeina sara´ana kuasa ¯di Sia . Sia na¯bade rauku ¯ba one Sia ramaina ta Ruma Hatalla ro ¯dimadula mbali ¯di Ruma Hatalla .
43013004	¯Bara ndedena Sia ki¯di , runcu jumba-Na , ro ¯dikina kai here loko ¯di loko-Na .
43013005	Sawa´u ¯ba ede Sia luana oi ¯di ade sa¯bua basi , edempara tampu´una waca wea e¯di anamori¯doho-Na ro kamangona kai here loko ra¯diki ¯di loko-Na .
43013006	Rakara Sia ¯di la Simon Petrus , ma nggahi , " Ruma , wati lu´ukai ¯ba aka Ruma ma waca wea e¯di mada ? "
43013007	Cambe ¯ba Ruma Isa , " Ake nggomi wati loamu ka´ao au rakarawi ¯ba Nahu ake , pala peasi nggomi ¯dimaloa ka´ao . "
43013008	" Aina , Ruma , " nggahi la Petrus ¯di Ruma Isa , " Ai to´ina Ruma mawaca wea e¯di mada ! " Pala cambe ¯ba Ruma Isa , " Nggara watisi waca ¯ba Nahu nggomi , nggomi wati wara campo au-aumu la¯bo Nahu . "
43013009	Nggahi la Simon Petrus , " Nggara ndedesi , Ruma , aina e¯di mada mpoa , pala rima ro tuta mada rau ! "
43013010	" Dou ma wa´ura ndeu , nawa´ura raso sara´ana , " nggahi Ruma Isa ¯di la Petrus . " Sia wati paraluna ¯di karaso wali ; selasi e¯dina . Nggomi¯doho ake wa´ura raso , pala wati sara´ana . " (
43013011	Ruma Isa wa´ura ¯bade couku ¯dima¯donggo Sia ¯di dou-dou ma musu-Na . ¯Bara ndedena nggahi Sia , " Nggomi¯doho ake wa´ura raso , pala wati sara´ana . " )
43013012	Sawa´u ¯ba Ruma Isa waca weana e¯di sia¯doho , Sia kani mbalina jumba-Na ro doho mbalina . Edempara nggahi Sia ¯di sia¯doho , " Sa¯bua maloa ka´ao ¯ba nggomi¯doho au rakarawi ¯ba Nahu ¯di nggomi¯doho ¯boupu ake ?
43013013	Nggomi¯doho oumu Nahu Guru ro Ruma . Ro poda nandedeku .
43013014	Nggara Nahu ake Ruma ro Guru nggomi¯doho mawaca wea e¯dimu , nggomi¯doho pa¯bua raupu waca kali cempe e¯di angimu .
43013015	Nahu mambei conto mataho ake ¯di nggomi¯doho , loaku¯du nggomi¯doho karawi raumu au rakarawi ¯ba Nahu ¯di nggomi¯doho .
43013016	Nancihi poda nggahi-Ku ake : Sa¯bua dou ada wati ncewi na´ena ¯di rumana , ro sa¯bua dou ranggadu wati ncewi na´ena ¯di dou ma ranggaduna .
43013017	Nggara wa´usi ¯bade ¯ba nggomi¯doho sara´ana ake , taho ra ntika nggomi¯doho makarawisi .
43013018	Au ranggahi Nahu ake laina ma¯boha nggomi¯doho sara´ana . Nahu ¯bade cou-cou ma wa´ura ka¯dale ¯ba Nahu . Pala au ratunti ade Alkitab , pa¯buaku nda¯dina , ede¯du ' Dou ma ngaha sama la¯bo Nahu , ¯dima¯donggo Nahu ¯di dou-dou ma musu Nahu . ´
43013019	Lampa rawi ede karongga ¯ba Nahu ¯di nggomi¯doho ake , sawatipu nda¯dina , loaku¯du nda¯dina lampa rawi ede peasi , nggomi¯doho ¯dima´imbi ¯ba one Nahuku Sia ma ¯di pehe kai NAHU WARA .
43013020	Nancihi podaku nggahi Nahu ake : Cou matarima ao dou ranggadu ¯ba Nahu , natarimaku Nahu . Ro cou matarima Nahu , natarimaku Sia ma ranggadu Nahu . "
43013021	Sawa´u ¯ba nggahi ndedena Ruma Isa , Sia na´ipiku lalai ade-Na . Edempara Sia nggahina , " Ncihi poda nggahi-Ku ake : Sa¯bua dou ¯di ade weki nggomi¯doho ¯dima¯donggo Nahu ¯di dou-dou ma musu Nahu . "
43013022	Anamori-Na ntanda angi menana kai mbora mena akana ¯bara wati ¯badena couku makasu ede .
43013023	Anamori ma ipi meci ra ca´u ¯ba Ruma Isa doho ¯di kompe Ruma Isa .
43013024	La Simon Petrus mambei isara ¯di sia , loaku¯du sia maso¯di ¯di Ruma Isa couku makasu-Na .
43013025	Nda¯di anamori ede doho peduna ¯di Ruma Isa , ro so¯dina , " Couku sia , Ruma ? "
43013026	Cambe ¯ba Ruma Isa , " Dou ¯di mbei ¯ba Nahu roti ra¯deta ¯ba Nahu ade mangko , siaku douna . " Edempara Ruma Isa wehana sadompo roti , ¯detana ¯di ade mangko ; edempara mbeina ¯di la Yudas ana la Simon Iskariot .
43013027	Sawa´u ¯ba la Yudas tarimana roti ede , Ibilis lu´una ¯di adena . Edempara nggahi ¯ba Ruma Isa ¯di sia , " Karawi rocipu au ¯di ne´e karawi ¯ba nggomi . "
43013028	Wati kone sa¯bua dou ¯di ade weki sia¯doho ma doho ngaha ra nono ta ede maloa ka´ao ¯ba¯bauku Ruma Isa nggahi ndedekaina ¯di la Yudas .
43013029	Wara ma kacai Ruma Isa makau la Yudas weli au-au ¯di paralu ¯di ngaha ndihakai ede , atao mbei piti ¯di ru´u ¯ba dou mancoki mori -- ¯bara la Yudas ede¯du dou manenti piti kas sia¯doho .
43013030	Sawa´u ¯ba la Yudas tarimana roti ede , sia losa lalona . Ai wa´ura rindi .
43013031	Sawa´u ¯ba lao la Yudas , nggahi Ruma Isa , " Ake Ana Manusia ¯di kadese ra kantasa , ro Ruma Hatalla ¯di ka¯dese ra kantasa kai ncai Sia .
43013032	Nggara Ruma Hatalla ¯di ka¯dese ra kantasa kai ncai Sia , Sia rau ¯di ka¯dese ra kantasa ¯ba Ruma Hatalla kai weki ndai-Na . Mala Ruma Hatalla ¯dimaka¯dese ra kantasa rocina Sia .
43013033	Ana-ana-Ku , Nahu wati ¯dimangge´e ntoi wali la¯bo nggomi¯doho . Nggomi¯doho ¯dimangupa Nahu , pala ¯bune rawa´u nggahi ¯ba Nahu ¯di dou-dou mana´ekai Yahudi , ndede rau ¯di nggahi ¯ba Nahu ¯di nggomi¯doho ; aka hi¯di ¯di laokai ¯ba Nahu , nggomi¯doho wati loamu maikai .
43013034	Lampa rawi ¯bou ¯di mbei ¯ba Nahu nggomi¯doho : Meci ra ca´upu ¯di sa¯bua la¯bo masa¯buana . Sama ¯bune Nahu mameci ra ca´u nggomi¯doho , ndede rauja nggomi¯doho pa¯buaku meci ra ca´u kali cempe angimu .
43013035	Nggara nggomi¯doho macua meci ra ca´usi angimu , samenana dou ¯dima¯bade ¯ba one nggomi¯doho anamori Nahu . "
43013036	" Ruma , Ruma mane´e lao ta¯beku ? " so¯di ¯ba la Simon Petrus ¯di Ruma Isa . Cambe ¯ba Ruma Isa , " Ta¯bera laokai Nahu , nggomi wati loamu lao ¯batu ake . Nggomi ¯dima¯batu kento Nahu . "
43013037	" Ruma , ¯ba¯bauku mada wati loaku ¯batu Ita ake ? " so¯di ¯ba la Petrus wali . " Mada karela made ¯di ru´u ¯ba Ruma ! "
43013038	Cambe ¯ba Ruma Isa , " Sa¯bua poda nggomi marela made ¯di ru´u ¯ba Nahu ? ¯Di¯bademu , sawatipu koko janga peasi , nggomi wa´ura tolu kali nggahimu ¯ba one nggomi wati patamu Nahu ! "
43014001	" Aina darura mena ademu , " nggahi Ruma Isa ¯di sia¯doho . " Imbipu ¯di Ruma Hatalla , ro imbi raupu ¯di Nahu .
43014002	¯Di uma Ama-Ku mboto hi¯di ngge´ekai . Nahu laoku ta aka ¯dimasadia weamu hi¯di ¯di ru´u ¯ba nggomi¯doho . Nahu wati ¯dimanggahi ndede ¯di nggomi¯doho , nggara watisi nda¯di ndedena .
43014003	Sawa´u ¯ba lao sadia wea ¯ba Nahu hi¯di ¯di ru´u ¯ba nggomi¯doho , Nahu ¯dimamai mbali ro weha aoku nggomi¯doho , loaku¯du ta¯bera warakai Nahu , ta ede rau warakai nggomi¯doho .
43014004	Aka hi¯di laokai Nahu nggomi¯doho ma¯badeku ncaina . "
43014005	Edempara nggahi la Tomas ¯di Ruma Isa , " Ruma , mada¯doho wati ¯badeta ta¯beku ¯di laokai Ruma , ¯buneku ¯di ¯badekai ¯ba mada¯doho ncaina ? "
43014006	Cambe ¯ba Ruma Isa , " Nahuku ncai ¯dipatakai Ruma Hatalla ro ¯dirakakai mori . Wati kone sa¯bua dou rau maloa mai ¯di Ama , nggara watisi kai ncai Nahu .
43014007	Nggomi¯doho mapatasi Nahu , pasti nggomi¯doho mapata rauku Ama Nahu . Ake nggomi¯doho wa´ura patamu Sia , ro wa´ura edamu Sia . "
43014008	Edempara nggahi la Filipus ¯di Ruma Isa , " Ruma , taturu tei to´ipu ¯di mada¯doho Ama , loaku¯du ncihi ade mada¯doho . "
43014009	Pala cambe ¯ba Ruma Isa , " Wa´ura ntoi poda Nahu wara sama-sama la¯bo nggomi¯doho , ro wati ngge´epu patamu Nahu , Filipus ? Dou ma wa´ura eda Nahu , wa´ura edana Ama . ¯Buneku loamu nggahi , ' Turu teipu Ama ¯di mada¯doho ´ ?
43014010	Filipus ! Sa¯bua wati imbi ¯ba nggomi , ¯ba one Nahu masa¯bua la¯bo Ama , ro Ama masa¯bua la¯bo Nahu ? Au ranggahi ¯ba Nahu ¯di nggomi , wati nggahi ¯ba Nahura ¯di ade weki ndai-Ku . Ama mangge´empa sa¯bua la¯bo Nahu , Siaku ma karawi sara´ana ede .
43014011	Imbipu ¯di Nahu , ¯bara Nahu masa¯bua la¯bo Ama ro Ama masa¯bua la¯bo Nahu . Atao sakura-kurana , imbipu ¯ba one au rawa´u karawi ¯ba Nahu .
43014012	Ncihi poda nggahi ¯ba Nahu ake : Dou ma imbi ¯di Nahu , ¯dimakarawi au rawa´u karawi ¯ba Nahu , -- mala sia ¯dimanaha karawi ma ncewi na´e wali -- ¯bara Nahu malao aka Ama .
43014013	Ro au-au raraho ¯ba nggomi¯doho kai ngara Nahu , ede ¯di karawi ¯ba Nahu ¯di ru´u ¯ba nggomi¯doho , loaku¯du Ama ¯di ka¯dese ra kantasa kai ncai Ana .
43014014	Au-aura raho ¯ba nggomi¯doho kai ngara Nahu , Nahu ¯dimakarawina . "
43014015	" Nggara nggomi¯doho mameci ra ca´u Nahu , nggomi¯doho makarawiku raparentakai ¯ba Nahu .
43014016	Nahu ¯dimaraho ¯di Ama , ro Sia ¯dimambeina ¯di nggomi¯doho Mabantu makalaina , ¯dimangge´e sama la¯bo nggomi¯doho santoi-ntoina .
43014017	Sia ede¯du Roh Allah ¯dimakatadana mapoda ma¯boha Ruma Hatalla . Dunia wati loana tarima Sia , ¯bara wati eda atao pata-Na . Pala nggomi¯doho mapataku Sia , ¯bara Sia mangge´e sama la¯bo nggomi¯doho ro ¯dimanda¯di sa¯bua la¯bo nggomi¯doho .
43014018	Nggomi¯doho wati ¯diwi´i paki kese ¯ba Nahu kai dou makasi pahu . Nahu ¯dimamai mbali ¯di nggomi¯doho .
43014019	¯Disamporo walimpa dunia wati ¯dima´eda Nahu wali . Pala nggomi¯doho ¯dima´eda Nahu . Ro ¯bara Nahu mori , nggomi¯doho rau ¯dimamori .
43014020	Naraka ainaina ede , nggomi¯doho ¯dima¯bade ¯ba one Nahu sa¯bua la¯bo Ama , nggomi¯doho sa¯bua la¯bo Nahu , ro Nahu sa¯bua la¯bo nggomi¯doho .
43014021	Dou ma tarima rakaukai ¯ba Nahu ro makarawina , siaku ma meci ra ca´u Nahu . Ama-Ku ¯dimameci ra ca´una dou ma meci ra ca´u Nahu . Nahu rau ¯dimameci ra ca´u dou ede ro makatada weki Nahu ¯di sia . "
43014022	Yudas ( laina la Yudas Iskariot ) maso¯di ¯di Ruma Isa , " Ruma , ¯ba¯bauku Ruma ngawakaita katada weki ¯di mada¯doho ro laina ¯di dunia ? "
43014023	Cambe ¯ba Ruma Isa , " Dou ma meci ra ca´u Nahu , ¯dima¯batu ngoa ra tei ¯ba Nahu . Ama-Ku ¯dimameci ra ca´una sia . Ama ro Nahu ¯dimamai ¯di sia ro ngge´e sama la¯bo sia .
43014024	Dou ma wati meci ra ca´u Nahu , wati ¯batuna ngoa ra tei ¯ba Nahu . Ngoa ra tei raringa ¯ba nggomi¯doho ede , laina ra¯di Nahu , malaisi ra¯di Ama ma ranggadu Nahu .
43014025	Sara´ana ede nggahi ¯ba Nahu ¯di nggomi¯doho salama Nahu mbuipu la¯bo nggomi¯doho .
43014026	Pala Roh Allah , Mabantu ¯di nggadu ¯ba Ama kai ngara Nahu , Siaku ¯dimangoa ra tei nggomi¯doho sara´ana ro ¯dimakawarana nggomi¯doho ¯di sara´ana ma wa´ura ngoa ¯ba Nahu ¯di nggomi¯doho .
43014027	Taho ra ntai ¯di wi´i ¯ba Nahu ¯di nggomi¯doho . Taho ra ntai ndai Nahu ¯di mbei ¯ba Nahu ¯di nggomi¯doho . Rambei ¯ba Nahu ede laina ¯bune rambei ¯ba dunia ¯di nggomi¯doho . Aina darura ademu , aina dahu .
43014028	Nggomi¯doho wa´ura ringamu nggahi Nahu , ' Nahu ¯dimalao , pala Nahu ¯dimamai mbali ¯di nggomi¯doho ´ . Nggara nggomi¯doho mameci ra ca´usi Nahu , nggomi¯doho ¯dimasana Nahu malao aka Ama , ¯bara Ama mancewi na´e ntewi kaisi Nahu .
43014029	Nahu mangoana ede ¯di nggomi¯doho ake , sawatipu nda¯di sara´ana , loaku¯du nanda¯disi pea , nggomi¯doho ¯dima´imbi .
43014030	Nahu wati ¯dimanuntu ra nggahi mancewi mboto wali la¯bo nggomi¯doho , ¯bara wa´ura wakatuna dou makuasakai dunia ake maina . Pala sia wati ntauna kuasa ¯di weki Nahu .
43014031	Pala sara´ana ede pa¯buaku nda¯dina loaku¯du dunia kawarana weki ¯ba one Nahu mameci ra ca´u Ama ro makarawi sara´ana rakaukai ¯ba Ama ¯di Nahu . Maira ndai talao pesoku weki ta ake . "
43015001	Nggahi wali Ruma Isa , " Nahuku fu´u anggo ma sapodakaina , ro Ama-Ku ede¯du makarawi nggarona .
43015002	Sanikina sanga Nahu ma wati mbua , nadompoku ¯ba Sia , ro sanikina sanga ma mbua , ro´ona ¯dikalao sarundena ¯ba Sia loaku¯du nanaha ipi wali mboto wuana .
43015003	Nggomi¯doho wa´ura raso ¯bara ngoa ra tei rambei ¯ba Nahu ¯di nggomi¯doho .
43015004	Ngge´epu sa¯bua la¯bo Nahu ro Nahu rau mangge´empa sa¯bua la¯bo nggomi¯doho . Sangana wati loana mbua ndaina , selasi nggara nambuipusi ¯di fu´una . Ndede walija nggomi¯doho maloa mbua , nggara ngge´empa sa¯buamu la¯bo Nahu .
43015005	Nahuku fu´u anggo , ro nggomi¯doho sanga-sangana . Dou ma ngge´empa sa¯buana la¯bo Nahu ro Nahu la¯bo sia , ¯dimambua mboto ; ¯bara watisi ¯ba Nahu , nggomi¯doho wati loamu karawi au-au .
43015006	Dou ma wati mbuipu sa¯buana la¯bo Nahu , ¯dipaki ¯bune sanga haju , edempara nda¯di mango . Sanga-sanga ¯bune ede ¯dika¯boro ro ¯dipaki ¯di ade afi , edempara ¯di ka´a .
43015007	Nggomi¯doho mambuipusi sa¯buamu la¯bo Nahu ro rangoa ra tei ¯ba Nahu ngge´e ¯di ademu , rahopu ¯di Ama au-au ¯di ne´e ¯ba nggomi¯doho ; rarahomu ede ¯di mbei wea .
43015008	Nggara mbotosi karawi mataho ¯ba nggomi¯doho , Ama-Ku ¯di ka¯dese ra kantasa ; ro kai ndedena nggomi¯doho poda-poda nda¯di anamori Nahu .
43015009	¯Bune Ama mameci ra ca´u Nahu , ndedeku Nahu mameci ra ca´u nggomi¯doho . Pa¯buapu nggomi¯doho ngge´empa mori ¯bune dou ¯di meci ra ca´u ¯ba Nahu .
43015010	Nggara kalampasi ¯ba nggomi¯doho rakaukai ¯ba Nahu , nggomi¯doho ngge´empa to´amu ¯di meci ra ca´u ¯ba Nahu , sama ¯bune Nahu mangge´empa to´a ¯di meci ra ca´u Ama ¯bara kalampaku rakaukai-Na .
43015011	Sara´ana ake ngoa ¯ba Nahu ¯di nggomi¯doho , loaku¯du sana ade Nahu wara ¯di ademu , ro sana ade nggomi¯doho manda¯di mpuruna .
43015012	Akeku ¯di kaukai ¯ba Nahu : Meci ra ca´upu ¯di sa¯bua la¯bo masa¯buana , sama ¯bune Nahu mameci ra ca´u nggomi¯doho .
43015013	Dou ma ipi poda meci ra ca´u soba¯dohona ede¯du dou ma mbei mori ra¯di ru´u ¯ba sia¯doho .
43015014	Nggomi¯doho ede¯du soba-soba Nahu , nggara karawisi ¯ba nggomi¯doho au rakaukai ¯ba Nahu ¯di nggomi¯doho .
43015015	Nggomi¯doho wati walira oukai ¯ba Nahu ada , ¯bara ada wati ¯badena au wunga karawi ¯ba rumana . Nggomi¯doho ¯di oukai ¯ba Nahu soba , ¯bara sara´ana raringa ¯ba Nahu ¯di Ama , wa´ura ngoa ¯ba Nahu ¯di nggomi¯doho .
43015016	Laina nggomi¯doho ma ka¯dale Nahu . Nahuku ma ka¯dalena nggomi¯doho , ro makau lao nggomi¯doho ¯dimambua mamboto -- wua-wua ma daloa leli . Nda¯di Ama ¯dimambeina ¯di nggomi¯doho au-au raraho ¯ba nggomi¯doho ¯di Sia kai ngara Nahu .
43015017	Akeku ¯di kaukai ¯ba Nahu ¯di karawi ¯ba nggomi¯doho : Meci ra ca´upu ¯di sa¯bua la¯bo sa¯buana . "
43015018	" Nggomi¯doho wati ca´usi ¯ba dunia , kawarapu ¯ba one Nahu wa´ura ulu daca´u ¯ba dunia .
43015019	Pai nggomi¯doho ntau dunia , nggomi¯doho ¯di meci ra ca´u ¯ba dunia kai ntauna . Pala Nahu wa´ura ka¯daleku nggomi¯doho ¯di dunia ake , nda¯di nggomi¯doho lai walina ntau dunia . ¯Bara ndedena dunia wati ca´ukaina ¯di nggomi¯doho .
43015020	Kawarapu au ranggahi ¯ba Nahu ¯di nggomi¯doho , ' Ada wati ncewi na´ena ntewi kaisi la¯bo rumana . ' Nggarasi sia¯doho wa´ura kancokina Nahu , sia¯doho ¯dimakancoki nggomi¯doho rau . Sia¯doho nggara na¯batusi ngoa ra tei ¯ba Nahu , sia¯doho na¯batu rauku ngoa ra tei ¯ba nggomi¯doho .
43015021	Sara´ana ede ¯di karawi ¯ba sia¯doho ¯di nggomi¯doho , ¯bara nggomi¯doho anamori Nahu , ¯bara sia¯doho wati patana Sia ma ranggaduna Nahu .
43015022	Pai watisi mai Nahu ro wati ngoa sara´ana ede ¯di sia¯doho , sia¯doho wati dosana . Pala ake sia¯doho wati ntauna alasa wali ¯di dosa sia¯doho .
43015023	Dou ma daca´u Nahu , nadaca´u Ama-Ku .
43015024	Pai ¯di woha sia¯doho Nahu wati karawiku lampa rawi ma watipu karawi ¯ba dou makalai , sia¯doho wati dosana . Pala ake sia¯doho wa´ura eda au rakarawi ¯ba Nahu , ro sia¯doho wati ca´una Nahu ro Ama-Ku .
43015025	Pala pa¯buaku ndedena , loaku¯du nda¯dina au ratunti ¯di ade Buku Hukum sia¯doho , ede¯du : Sia¯doho wati ca´una Nahu kai wati ntauna alasa . ´
43015026	Nahu ¯dimanggaduna ¯di nggomi¯doho Mabantumu ma ra¯di Ama . Siaku Roh ¯dimakatadana lampa rawi mapoda ma¯boha Ruma Hatalla . Namaisi Sia , Sia ¯dimanuntu ra nggahi ma¯boha Nahu .
43015027	Ro nggomi¯doho rau pa¯buapu mbeimu nuntu ra nggahi ma¯boha Nahu , ¯bara nggomi¯doho wa´ura sama-samamu la¯bo Nahu ra´aipu saramba wa´una .
43016001	Samenana ede ¯di ngoa ¯ba Nahu ¯di nggomi¯doho ¯ba¯baina nggomi¯doho murtamu .
43016002	Nggomi¯doho ¯di kalosa ¯di ade uma-uma sambeakai . Ro ¯dimamai wakatuna ¯ba one dou ma hade nggomi¯doho ¯dimakacaina sia¯doho patu ro to´a ¯di Ruma Hatalla .
43016003	Sia¯doho karawina ede ¯di nggomi¯doho ¯bara sia¯doho watipu patana Ama ro Nahu .
43016004	Pala ake Nahu ¯dimanggahina ede ¯di nggomi¯doho , loaku¯du nanda¯disi ede peasi , nggomi¯doho kawarapu ¯ba one Nahu wa´ura ngoaku ¯di nggomi¯doho . " " Lampa rawi ake wati ngoa ¯ba Nahu ¯di nggomi¯doho aipu saramba wa´una , ¯bara nahu mbuipu sama-samaku la¯bo nggomi¯doho .
43016005	Pala ake Nahu ¯dimalao ¯di Sia ma ranggadu Nahu ; ro wati kone sa¯bua dou ¯di ade weki nggomi¯doho maso¯di ta¯beku laokai Nahu .
43016006	Ake mala nggomi¯doho madarura ade , ¯bara nggahi ndede Nahu ¯di nggomi¯doho .
43016007	Pala Nahu manggahi ma podana ¯di nggomi¯doho : Nancewi tahopu ¯diru´u ¯ba nggomi¯doho , nggara laosi Nahu ; ¯bara nggara Nahu watisi laoku , Mabantumu ede wati ¯dimamai ¯di nggomi¯doho . Pala laosi Nahu , Nahu ¯dimanggadu Sia ¯di nggomi¯doho .
43016008	Nggara namaisi Sia , Sia ¯dimakatadana ¯di dunia aona ma poda ma¯boha dosa , ¯di au ramapoda , ro ra¯di hukuma Allah .
43016009	Sia ¯dimanggahina ¯ba one watisi imbi ¯di Nahu ede¯du dosa ;
43016010	¯ba one Nahu poda , ¯bara Nahu lao ¯di Ama ro nggomi¯doho wati ¯dima´eda Nahu wali ;
43016011	ro ¯ba one Ruma Hatalla wa´ura tampu´una hukumna , ¯bara makuasakai dunia ake wa´ura ¯dihukum .
43016012	Mboto walipu ¯di ne´e nggahi ¯ba Nahu ¯di nggomi¯doho , pala wakatu ake nggomi¯doho watipu sanggo tarima .
43016013	Pala nggara Roh ede namaisi , ede¯du Sia ma katadana lampa rawi ma poda ma¯boha Ruma Hatalla , nggomi¯doho ¯di¯dende ¯ba Sia ¯di patakaimu sara´a lampa rawi ma poda . Sia wati ¯dimanuntu ra nggahi ra¯di weki ndai-Na , pala ¯dimanuntu ra nggahi au raringa-Na , ro Sia ¯dimangoana ¯di nggomi¯doho auku ¯dimanda¯di ¯di ainaina makento .
43016014	Sia ¯dimaka¯dese ra kantasana Nahu , ¯bara au rakarongga-Na ¯di nggomi¯doho , ratarima-Na ra¯di Nahu .
43016015	Sara´ana ma wara ¯di Ama ede¯du ntau Nahu . ¯Bara ndedena Nahu nggahi-Ku ¯ba one au rakarongga ¯ba Roh ¯di nggomi¯doho , ratarima-Na ra¯di Nahu . "
43016016	" ¯Disamporo walimpa nggomi¯doho wati ¯dima´eda Nahu wali , ro ¯di samporo walimpa nggomi¯doho ¯dima´eda Nahu . "
43016017	Pila-pila anamori Ruma Isa tampu´ura so¯di sa¯bua la¯bo sa¯buana , " Auku aona Sia nggahi ndedekaina ¯di ndaita : ' ¯Disamporo walimpa nggomi¯doho wati ¯dima´eda Nahu wali , ro wali rau ¯di samporo walimpa nggomi¯doho ¯dima´eda Nahu ´ ? Au rauku aona la¯bo : ' Nahu malao ¯di Ama ´ ? "
43016018	Sia¯doho so¯di ntuwuna , " Auku aona , ' samporo ´ ? ndai wati loata ka´ao Sia nuntu ra nggahi-Na ma¯boha auku ! "
43016019	Ruma Isa na¯badeku sia¯doho mane´e so¯di ¯di Sia . Nda¯di nggahi Sia , " Wa´ura nggahi ¯ba Nahu akana , ' ¯Disamporo walimpa , nggomi¯doho wati edamu nahu wali , ro ¯di samporo wali nggomi¯doho ¯dima´eda Nahu wali . ' Sa¯bua edero ¯di ngangokai ¯ba nggomi¯doho ?
43016020	Imbipu , nggomi¯doho ¯dimanangi ro ¯dima¯duru ¯dala , pala dunia ¯dimaneo ade . Nggomi¯doho ¯dimasusa ade , pala susamu ede ¯dimarungka nda¯di neo ade .
43016021	Nggarasi sa¯bua dou siwe mane´empara nggana , sia nasusaku , ¯bara wa´ura raka wakatuna sia susa ra ncokina . Pala wa´usi losa anana , dou siwe ede nanefaku susa ra ncokina ¯bara neo adena ¯ba sa¯bua ana keana wa´ura wara ¯di dunia .
43016022	Ndede rauja la¯bo nggomi¯doho : Ake nggomi¯doho masusa ade , pala Nahu ¯dima´eda angi la¯bo nggomi¯doho wali , nda¯di ademu ¯dimasana ; ro wati kone sa¯bua dou maloana weha neo ade ede ¯di ade nggomi¯doho .
43016023	¯Di´ainaina ede , nggomi¯doho wati ¯dimaso¯di au-au wali ¯di Nahu . Imbipu : Au-au raraho ¯ba nggomi¯doho ¯di Ama kai ngara Nahu , ede ¯di mbei ¯ba Ama ¯di nggomi¯doho .
43016024	Sampe wakatu ake nggomi¯doho watipu rahomu au-au kai ngara Nahu . Rahopu , nda¯di nggomi¯doho ¯dimatarimana , loaku¯du mpuruna neo ademu . "
43016025	" Sara´ana ake nggahi ¯ba Nahu ¯di nggomi¯doho kai conto ra ibara . Pala ¯dimamai wakatuna , Nahu wati ¯dimakani conto ra ibara wali , pala kai ngoa ntiri ¯di nggomi¯doho ma¯boha Ama .
43016026	Wakatu ede nggomi¯doho ¯dimaraho ¯di Ama kai ngara Nahu ; ¯di ¯bademu , Nahu wati ¯dimaraho ¯di Ama ¯di ru´u ¯ba nggomi¯doho ,
43016027	¯bara ndai Ama mameci ra ca´u nggomi¯doho . Sia mameci ra ca´u nggomi¯doho ¯bara nggomi¯doho mameci ra ca´uku Nahu , ro imbimu ¯ba one Nahu ma ramai ta Ruma Hatalla .
43016028	Poda Nahu ma mai ra¯di Ama , ro wa´ura maiku ¯di ade dunia . Pala ake Nahu tu´u wi´iku dunia ¯di lao mbaliku aka Ama . "
43016029	Edempara anamori Ruma Isa manggahi ¯di Sia , " Ake Ruma kai ngoa ntiri ro watira kani kai conto ra ibara ,
43016030	ro mada¯doho ¯badeta ¯ba one Ruma ma¯bade sara´ana . Wati paraluna kone sa¯bua dou maso¯di au-au ¯di Ruma . ¯Bara ndedena mada¯doho imbi Ruma ma ramai ta Ruma Hatalla . "
43016031	Cambe ¯ba Ruma Isa ¯di sia¯doho , " Nda¯di sa¯bua ma´imbiku nggomi¯doho ake ?
43016032	Kawarapu ! Wakatuna ¯dimamai , mala wa´ura mai , nggomi¯doho ¯di kambari mbura rero . Nggomi¯doho ¯dimadula aka uma cua ndaimu ro ¯dimatu´u wi´i Nahu kese . Pala Nahu wati keseku ¯bara Ama mawara sama la¯bo-Ku .
43016033	Sara´ana ake nggahi ¯ba Nahu loaku¯du nggomi¯doho rakamu taho ra ntai ¯bara sa¯buamu la¯bo Nahu . ¯Di dunia nggomi¯doho ¯dimasusa ra ncoki . Pala kalembopu ademu ! Nahu mawa´ura kakoana dunia ! "
43017001	Sawa´u ¯ba nggahi ndedena , Ruma Isa ¯dongana ese langi ro nggahina , " Ama , ake wa´ura raka wakatuna . Ka¯dese ra kantasapu Ana-Mu , loaku¯du Ana-Mu maka¯dese ra kantasa rauna Ama .
43017002	Ama wa´ura mbeita kuasa ¯di samenana ela manusia ¯di Ana , loaku¯du Sia mbeina mori masapodakaina ro ma´ederahi¯di ¯di samenana dou rambei ¯ba Ama ¯di Sia .
43017003	Akeku mori masapodakaina ro ma´ederahi¯di ; loaku¯du dou mapata Ama , sa¯buampa Ruma Hatalla ma poda , ro mapata Ruma Isa Al Masih ranggadu ¯ba Ama .
43017004	Mada wa´ura ka¯dese ra kantasaku Ama ese wawo dunia ake kai kanggoriku karawi rakau kai ¯ba Ama ¯di Mada .
43017005	Ama ! Ka¯dese ra kantasa to´ipu Mada ake ¯di Ama , kai ka¯dese ra kantasa rakantau ¯ba Mada sama la¯bo Ama sawatipu kanda¯di dunia ake .
43017006	Mada wa´ura kapata weaku Ama ¯di dou-dou ra¯di dunia ake rawa´u mbei ¯ba Ama ¯di Mada . Sia¯doho ede¯du ntau Ama , ro Ama wa´ura mbeita sia¯doho ¯di Mada . Sia¯doho wa´ura ¯batuna nggahi ra eli Ama .
43017007	Ake sia¯doho wa´ura ¯bade ¯ba one sara´a rambei ¯ba Ama ¯di Mada ramaina ta Ama .
43017008	Wa´ura karongga ¯ba Mada ¯di sia¯doho nggahi ra eli Ama rambei ¯ba Ama ¯di Mada ; ro sia¯doho wa´ura tarimana . Sia¯doho na¯badeku ¯ba one Mada poda-poda ramaiku ta Ama ro sia¯doho imbi ¯ba one Ama ma ranggadu Mada .
43017009	Mada do´aku ¯di ru´u ¯ba sia¯doho . Mada wati do´aku ¯di ru´u ¯ba dunia malaisi ¯di ru´u ¯ba dou-dou ma wa´ura mbei ¯ba Ama ¯di Mada , ¯bara sia¯doho ede¯du ntau Ama .
43017010	Samenana ntau Mada ede¯du ntau Ama rau ; ro samenana ntau Ama ede¯du ntau Mada rau . Mada ¯di ka¯dese ra kantasa ¯di woha sia¯doho .
43017011	Ake Mada mai ¯di Ama . Mada wati ngge´e waliku ¯di dunia ; pala sia¯doho wara ¯di dunia . Ama ma raso ! Jagapu sia¯doho kai kuasa ngara Ama , ede¯du ngara ma rawa´u mbei ¯ba Ama ¯di Mada -- loaku¯du sia¯doho nda¯di sa¯bua , sama ¯bune Ama la¯bo Mada rau sa¯bua .
43017012	Wakatu mbuipu Mada sama la¯bo sia¯doho , Mada wa´ura jagaku sia¯doho kai kuasa ngara Ama -- ngara rambei ¯ba Ama ¯di Mada . Mada wa´ura jagaku sia¯doho la¯bo wati kone sa¯bua dou rau ¯di ade weki sia¯doho mamoda , selasi sia pa¯bua ¯dimamoda romo ; loaku¯du nda¯dira au ratunti ade Alkitab .
43017013	Ake Mada maiku ¯di Ama . Sara´ana ake nggahi ¯ba Mada wakatu Mada mbuipu ¯di dunia ; loaku¯du sia¯doho iu podana neo ade Mada .
43017014	Mada wa´ura karonggaku ¯di sia¯doho nggahi ra eli Ama , ro dunia madaca´u sia¯doho , ¯bara sia¯doho laina ntau dunia , sama ¯bune Mada laina ntau dunia .
43017015	Mada wati rahoku loaku¯du Ama maweha sia¯doho ¯di ade dunia ake , pala raho ¯ba Mada loaku¯du Ama majagana sia¯doho ra¯di La Mada¯bae .
43017016	Sama ¯bune Mada laina ntau dunia , sia¯doho rau laina ntau dunia .
43017017	Kanda¯di to´ipu sia¯doho ntau rakalai ¯ba Ama kai ncai lampa rawi mapoda ; nggahi ra eli Ama edeku lampa rawi mapoda .
43017018	¯Bune Ama mawa´ura nggadu Mada ¯di dunia , ndede rauja Mada manggadu sia¯doho ¯di dunia .
43017019	¯Diru´u pentikai ¯ba sia¯doho , Mada ma¯donggo weki kai ntau rakalai Ama , loaku¯du sia¯doho rau manda¯di ntau rakalai Ama kai ncai lampa rawi mapoda .
43017020	Laina ¯di ru´u ¯ba sia¯doho mpoa Mada do´aku . Mada do´a ¯diru´u ¯ba dou-dou ma imbi ¯di Mada ¯ba nuntu ra nggahi ¯ba sia¯doho ake .
43017021	Mada maraho nemba Ama , loaku¯du sia¯doho sara´ana manda¯di sa¯bua , ¯bune Ama masa¯bua la¯bo Mada , ro Mada la¯bo Ama . Raho-raho to´impa sia¯doho nda¯di sa¯buana la¯bo Ndaita loaku¯du dunia imbina ¯ba one Ama ma ranggadu Mada .
43017022	Mada wa´ura mbeiku sia¯doho ¯dese ra ntasa rambei ¯ba Ama ¯di Mada , loaku¯du sia¯doho nda¯di sa¯buana , sama ¯bune Ndaita masa¯bua rau ;
43017023	Mada la¯bo sia¯doho , ro Ama la¯bo Mada ; loaku¯du sia¯doho poda-poda sa¯buana . Nda¯di dunia ¯dima¯bade ¯ba one Ama ma ranggadu Mada , ro ¯ba one Ama mameci ra ca´u sia¯doho ¯bune Ama mameci ra ca´u Mada .
43017024	Ama , Mada ne´eku loaku¯du sia¯doho , rambei ¯ba Ama ¯di Mada , wara sama la¯bona Mada ¯di hi¯di warakai Mada , loaku¯du sia¯doho edana ¯dese ra ntasa Mada ; ede¯du ¯dese ra ntasa rambei ¯ba Ama ¯di Mada , ¯bara Ama mameci ra ca´u Mada sawatipu kanda¯di dunia ake .
43017025	Ama ma adi ! Dunia wati patana Ama , pala Mada kapata Ama ; ro dou-dou ake na¯badeku ¯ba one Ama ma ranggadu Mada .
43017026	Mada wa´ura katadaku ngara Ama ¯di sia¯doho ; ro Mada kakarawi ncau ¯bune ede , loaku¯du meci ra ca´u Ama ¯di Mada nangge´empa ¯di ade sia¯doho la¯bo Mada masa¯bua la¯bo sia¯doho . "
43018001	Sawa´u ¯ba Ruma Isa do´a ndedena , Sia la¯bo anamori¯doho-Na lao ipa ¯bae ¯ba Sori Kidron . Ta ede wara sa¯bua nggaro , Ruma Isa la¯bo anamori¯doho-Na lu´u ade nggaro ede .
43018002	La Yudas ma¯donggo Ruma Isa ¯di dou-dou ma musu-Na ede , na¯bade hi¯di ede ; ¯bara Ruma Isa wa´ura ntuwu poda ka¯boro weki ¯di hi¯di ede la¯bo anamori¯doho-Na .
43018003	Edempara la Yudas lao aka hi¯di ede la¯bo wa´ana mboto tentara Romawi ro pila-pila dou majaga Bait Allah rakakai ¯ba dou-dou mana´ekai imam ro dou-dou Farisi . Sia¯doho wa´ana ¯daha , ilo ro obo .
43018004	Ruma Isa na¯badeku sara´ana ma ¯dimanda¯di ¯di weki ndai-Na . Nda¯di Sia mai rakana dou-dou ede ro so¯dina , " Cou ngupa nggomi¯doho ? "
43018005	" Isa , dou Nazaret , " cambe ¯ba sia¯doho . " Nahuku Sia , " nggahi Ruma Isa . La Yudas ma¯donggo Ruma Isa ¯di dou-dou ma musu-Na ki¯di ta ede la¯bo sia¯doho .
43018006	Wakatu nggahi Ruma Isa ¯di sia¯doho , " Nahura Sia , " sia¯doho suru menana edempara mbo´ona awa dana .
43018007	So¯di ¯ba Ruma Isa sakali wali ¯di sia¯doho , " Nggomi¯doho cou ngupamu ? " " Isa dou Nazaret , " cambe ¯ba sia¯doho .
43018008	" Wa´ura nggahi ¯ba Nahu , Nahuku Sia , " nggahi ¯ba Ruma Isa . " Ro nggara napodasi Nahu ¯di ngupa ¯ba nggomi¯doho , co´opu sia¯doho ma kalaina ake lao . " (
43018009	Kai nggahi ndedena , nda¯dira au ranggahi ¯ba Ruma Isa sawatipu ¯ba ede : " Ama , ra¯di dou-dou rambei ¯ba Ama ¯di Mada , wati kone sa¯bua dou ma moda . " )
43018010	La Simon Petrus ma wa´a sa¯bua peda , olona edempara fati kakorina fiko wana ada dou mana´ekai imam-imam . Ngara ada ede la Malkus .
43018011	Edempara nggahi Ruma Isa ¯di la Petrus , " Kalu´u mbalipu pedamu ede ¯di lapina ! Sa¯bua kananu ¯ba nggomi Nahu wati ¯dimanono mo susa ra ncoki rambei ¯ba Ama ¯di Nahu ? "
43018012	Edempara tentara-tentara Romawi la¯bo mana´ekaina ro tentara-tentara Yahudi mawa´u ra leto Ruma Isa .
43018013	Sarambakaina sia¯doho lao wa´ana Ruma Isa lao satando ¯di Hanas , riana mone la Kayafas . Kayafas ede¯du dou mana´ekai imam-imam ¯di mba´ana ede .
43018014	Ro siaku mangoa ra tei kataho ¯di dou-dou mana´ekai Yahudi ¯ba one natahopu sa¯bua dou mamade ¯di ru´u ¯ba samenana bangsa .
43018015	Simon Petrus ro sa¯bua dou anamori makalai ma¯batu slando Ruma Isa . Anamori ma kalai ake napataku ¯ba dou mana´ekai imam-imam ; nda¯di sia lu´u ¯batu sama rauna la¯bo Ruma Isa ¯di sarei dou mana´ekai imam-imam ,
43018016	Petrus ngena ta ari lua , ¯di ta¯da . Edempara anamori ma kalai ede lao losa ro nuntuna la¯bo dou siwe ma jaga ta¯da , edempara wa´ana la Petrus lu´u ta ¯dei .
43018017	Dou siwe majaga ta¯da nggahina ¯di la Petrus , " Oe , sa¯bua laina nggomi rausi sa¯bua dou ade weki anamori dou aka ? " " Laina , " cambe ¯ba la Petrus .
43018018	Wakatu ede ¯busi ai , nda¯di ada-ada ro tentara-tentara wa´ura kaleana afi daru ro sia¯doho niruna afi ta ede . La Petrus laona ta aka ro ki¯di niruna afi la¯bo sia¯doho .
43018019	So¯di ¯ba dou mana´ekai imam-imam ¯di Ruma Isa ma¯boha anamori¯doho-Na ro ma¯boha ngoa ra tei-Na .
43018020	Cambe ¯ba Ruma Isa , " Nahu kaca´u nuntu ra nggahi ntiri ¯di tando dou mamboto . Nahu kaca´u ngoa ra tei ncau ¯di uma-uma sambeakai ro ¯di Bait Allah , hi¯di dou Yahudi ranginakaina ka¯boro weki . Nahu watipu parana nggahiku au-au kai macili ro rahasia .
43018021	Nda¯di ¯ba¯bauku nggomi so¯dikaimu Nahu ? So¯dipu ¯di sia¯doho ma wa´ura ringa ngoa ra tei ¯ba Nahu . Pasti sia¯doho na¯badeku au ranggahi ¯ba Nahu . "
43018022	Wakatu nggahi ndede Ruma Isa , sa¯bua dou tentara ta ede matopa-Na ro nggahina , " Disa poda Nggomi nuntu ¯bune ede ¯di dou mana´ekai imam-imam ! "
43018023	Cambe ¯ba Ruma Isa , " Nggara nggahisi ¯ba Nahu au-au ma ncara , nggahi wa´upu ta ake auku mancarana ! Pala nggara nggahisi ¯ba Nahu ede napodasi , ¯ba¯bau nggomi topakaimu Nahu ? "
43018024	Edempara Hanas makau wa´a Ruma Isa randante ¯di Dou Mana´ekai Imam-Imam ngarana Kayafas .
43018025	La Simon Petrus mbui ngge´epu ki¯di niruna afi ta ede . Nggahi dou-dou ¯di sia , " Sa¯bua laina nggomi rausi anamori dou aka ? " Pala la Petrus wati mangaku , nggahina , " Laina ! "
43018026	Sa¯bua dou ada dou mana´ekai imam-imam , ede¯du iwa ra weki dou ma rafati kakori ¯ba la Petrus fikona , manggahi , " Sa¯bua laina eda ¯ba nahu nggomi ¯di nggaro ede masama-sama la¯bo Sia ? "
43018027	Edempara la Petrus wati mangaku walina , " Wati , " -- ro ncihi ncao wakatu ede koko janga .
43018028	Aimasi¯di-si¯di poda sia¯doho lao wa´ana Ruma Isa ra¯di uma Kayafas lao aka asi gubernu . Ndai dou-dou Yahudi wati lu´una ¯di ade asi , loaku¯du sia¯doho wati nda¯dina naji kai cara agama , ¯bara sia¯doho nane´e ¯batu ngaha ngaha ra nono Paskah .
43018029	¯Bara ndedena Pilatus losa rakana sia¯doho ro so¯dina , " Auku ¯ba¯bu ra lo´o ¯ba nggomi¯doho ¯di dou ake ? "
43018030	Cambe ¯ba sia¯doho , " Pai Sia watisi wara ncarana , mada¯doho wati ¯dimawa´a Sia ¯di Ita Gubernu . "
43018031	Nggahi Pilatus ¯di sia¯doho , " Wehapu Sia ro paresapu ncihi ra ncara Sia ¯ba nggomi¯doho kai ¯batu hukum ndaimu ! " Pala dou-dou Yahudi ede macambena , " Mada¯doho wati loa hukum made dou . " (
43018032	Ake nda¯dikaina loaku¯du nda¯dira au ranggahi ¯ba Ruma Isa ma¯boha cara Sia ¯dimamade . )
43018033	Pilatus lu´u mbali ¯di asi ro ouna Ruma Isa , edempara so¯dina , " Sa¯bua poda Nggomi Sangaji dou Yahudi ? "
43018034	Cambe ¯ba Ruma Isa , " Sa¯bua so¯dimu ake ramaina tandai nggomi atao wara dou makalai ma wa´ura ngoamu ma¯boha Nahu ? "
43018035	Cambe ¯ba Pilatus , " Sa¯bua nahu ake dou Yahudi ? Ma ¯donggo Nggomi ¯di nahu ede¯du bangsa ndai-Mu ro dou-dou mana´ekai imam . Au rawa´u karawi ¯ba Nggomi ? "
43018036	Nggahi Ruma Isa , " Karaja´ana Nahu , laina ra¯di dunia ake . Pai Karaja´ana Nahu ra¯di dunia ake , dou-dou-Ku ¯dima´usaha kapodana loaku¯du Nahu ¯ba¯baina ¯di¯donggo ¯di dou-dou mana´ekai Yahudi . Pala ncihi romo Karaja´an-Ku laina ra¯di dunia ake ! "
43018037	Edempara so¯di ¯ba Pilatus ¯di Sia , " Nggara ndedesi , Nggomi sangaji ? " Cambe ¯ba Ruma Isa , " Nggomi manggahi ¯ba one Nahu ake sangaji . Nahu ranggana ro maiku ¯di dunia ake ¯di ru´u sa¯buampa ¯di ne´e , ede¯du mambei nuntu ra nggahi ma¯boha lampa rawi mapoda . Dou ma ra¯di lampa rawi mataho ede naringaku Nahu . "
43018038	So¯di ¯ba Pilatus ¯di Sia , " Auku aona lampa rawi mapoda ? " Edempara Pilatus losa walina ra¯di asi ro nggahina ¯di dou-dou Yahudi , " Nahu wati rakaku rawina mancara kone sa¯bua rau ¯di Sia .
43018039	Pala ranginakai ¯ba nggomi¯doho , nahu maca´u hori sa¯bua dou rabui ¯di Ainaina Aruraja Paskah . Sa¯bua mangawa nggomi¯doho loaku¯du nahu mahori sangaji dou Yahudi ¯di ru´u ¯ba nggomi¯doho ? "
43018040	Cambe ¯ba sia¯doho kai kanggica kana´ena , " Wati , aina Sia , pala la Barabas ! " ( Barabas ede¯du sa¯bua dou parampo . )
43019001	Edempara Pilatus lu´una ro kauna dou cambo Ruma Isa .
43019002	Tentara-tentara ndawina sa¯bua songko sangaji kai sanga haju rui , edempara kakanina ¯di tuta Ruma Isa . Sawa´u ¯ba ede sia¯doho kakanina ¯di Sia jumba keta ,
43019003	edempara pila-pila kali maina ¯di Sia ro nggahina , " Io sangaji dou Yahudi ! " Edempara sia¯doho topana Sia .
43019004	Sawa´u ¯ba ede Pilatus losana sakali wali ro nggahina ¯di dou mamboto ede , " Tiopu ! Nahu mawa´a kalosa Sia ¯di nggomi¯doho , loaku¯du ¯bade ¯ba nggomi¯doho ¯ba one nahu wati rakaku rawina mancara kone sa¯bua rau ¯di Sia . "
43019005	Edempara losa Ruma Isa kai kanina songko sangaji randawi kai rui ro jumba keta . Nggahi Pilatus ¯di sia¯doho , " Tiopu dou ede . "
43019006	Wakatu eda ¯ba dou-dou mana´ekai imam ro tentara-tentara ede Ruma Isa , sia¯doho kanggicana , " Salibpu Sia ! Salibpu Sia ! " Nggahi Pilatus ¯di sia¯doho , " Wehapu Sia , ro salibpu ¯ba ndai¯dohomu , nahu wati rakaku eda rawi-Na mancara konena sa¯bua rau ¯di Sia . "
43019007	Cambe ¯ba dou-dou Yahudi ede , " Nggahi ¯ba hukum mada¯doho , Sia pa¯buaku ¯di¯ba¯bu kai hukuma made , ¯bara Sia mangaku weki-Na Ana Ruma Hatalla . "
43019008	Wakatu ringa ¯ba Pilatus nggahi ndede sia¯doho , sia nanaha ipi dahu wali .
43019009	Nda¯di sia lu´u mbalina ¯di ade asi ro sawa´u ¯ba Ruma Isa wa´a kalu´u , so¯di ¯ba Pilatus ¯di Sia , " Nggomi rata¯be maikai-Mu ? " Pala wati cambe ¯ba Ruma Isa .
43019010	Nda¯di nggahi wali Pilatus , " Nggomi wati ne´emu nuntu la¯bo nahu ? ¯Di¯bade-Mu , nahu mantau kuasa ¯dimahori Nggomi ro kuasa ¯dimasalib Nggomi ! "
43019011	Cambe ¯ba Ruma Isa , " Nggara watisi mbei ¯ba Ruma Hatalla kuasa ede ¯di nggomi , nggomi wati ntaumu kuasa sama sekali ¯di Nahu . ¯Bara ndedena dou ma ¯donggo mbei Nahu ¯di nggomi , nana´epu dosa sia ntewi kaisi nggomi . "
43019012	Wakatu ringa ¯ba Pilatus ede , sia na´usahaku ¯di horikaina Ruma Isa . Pala dou-dou Yahudi makanggica ntuwu , " Nggara horisi ¯ba Ita Sia , Ita laina soba Kaisar ! Dou ma kanahu weki ndaina sangaji , ede¯du musu Kaisar ! "
43019013	Wakatu ringa ¯ba Pilatus nggahi ra eli ede , sia wa´a kalosana Ruma Isa edempara dohona ¯di kadera pengadila ¯di hi¯di ma ngara Dasa Wadu . ( ¯Di ade bahasa Ibrani ngarana Gabata . )
43019014	Wakatu ede ne´empara ¯boe sampuru ¯dua aimarai , ainaina sawatipu Ainaina Aruraja Paskah . Nggahi Pilatus ¯di dou-dou ede , " Ake sangaji nggomi¯doho ! "
43019015	Sia¯doho kanggica walina , " Hadepu Sia ! Hadepu Sia ! Salibpu Sia ! " So¯di ¯ba Pilatus , " Sa¯bua pa¯buaku salib ¯ba nahu sangaji nggomi¯doho ? " Cambe ¯ba dou-dou mana´ekai imam , " Kaisar ede mpoampa menana sangaji mada¯doho ! "
43019016	Edempara Pilatus ¯donggo mbeina Ruma Isa ¯di sia¯doho ¯disalib . Sia¯doho weha aona Ruma Isa , edempara lao wa´ana Sia .
43019017	Losa Ruma Isa kai tundu ¯ba ndai-Na haju salib lao aka hi¯di ma ngara " Hi¯di Rangka " . ( ¯Di ade bahasa Ibrani pehe kai Golgota . )
43019018	Ta aka Sia ¯disalib . Sama-sama la¯bo Sia wara rauja ¯dua dou makalaina rasalib ; sa¯bua dou ¯di sa¯bae ku´i , sa¯bua dou ¯di sa¯bae wana ro Ruma Isa ¯di ade wohana .
43019019	¯di haju salib Ruma Isa , kau ¯ba Pilatus wi´i ratunti ake : Isa Dou Nazaret , Sangaji Dou Yahudi " .
43019020	Mboto dou Yahudi mabaca ratunti ede , ¯bara hi¯di rasalibkai Ruma Isa ede wati ¯do´ona la¯bo kota . Ratunti ede ade nggahi Ibrani , Latin ro Yunani .
43019021	Nggahi dou-dou mana´ekai imam ¯di Pilatus , " Aina tunti ' Sangaji dou Yahudi ´ , malaisi tatuntipu , ' Dou ake manggahi , Nahu Sangaji Dou Yahudi . ' "
43019022	Pala cambe ¯ba Pilatus , " Ma wa´ura ratunti ¯ba nahu , wati loa ¯dirungka . "
43019023	Sawa´u ¯ba tentara-tentara ede nggori salibna Ruma Isa , sia¯doho wehana kani ra lombo-Na . Kani ra lombo ede cengga upana : cua-cua raka mena ru´u ndaina . Sia¯doho weha rauna jumba-Na . Jumba ede watira nda´una -- ramuna tampu´u ta esena sampe ta awana .
43019024	Nggahi mena tentara ede ¯di sa¯bua dou la¯bo masa¯buana , " Aina dompo-dompo ¯ba ndai jumba ake . Mai ndai ta´undiku loaku¯du ¯bade couku ¯dimaloana raka . " Lampa rawi ede nda¯dina loaku¯du nda¯dira ¯bune ratunti ade Alkitab , ede¯du : " Sia¯doho macengga-cenggana kani ra lombo-Ku , ro ma´undi ¯di ru´u jumba-Ku . " Ro poda romo tentara-tentara ede karawina ¯bune ede .
43019025	¯Deni la¯bo salib Ruma Isa ki¯di ina Ruma Isa , ina nto´i-Na , la Maria wei la Klopas , ro la Maria Magdalena .
43019026	Wakatu eda ¯ba Ruma Isa ina-Na ro sa¯bua anamori rameci ra ca´u ¯ba Sia maki¯di ta ede , nggahi Sia ¯di ina-Na , " Ina ake ana Ita . "
43019027	Edempara nggahi Ruma Isa ¯di anamori-Na ede , " Ede Inamu . " Tampu´u wakatu ede anamori ede matarima ina Ruma Isa ¯di ngge´e la¯bona ¯di umana .
43019028	Ruma Isa na¯badeku ¯ba one ake wa´ura nggori sara´ana , ro loaku¯du au ratunti ¯di ade Alkitab loa nda¯dina , nggahi Sia , " Nahu mango wo´oku . "
43019029	Ta ede wara sa¯bua mangko ¯bini ¯ba oi anggo ma ngonco . Edempara sa¯bua wunta taka ra¯deta kai oi anggo ngonco ede , ro ra¯diki kai salona haju naru , edempara ¯detana ¯di wiwi Ruma Isa .
43019030	Edempara nela ¯ba Ruma Isa oi anggo ede edempara nggahina , " Wa´ura nggori ! " Edempara Sia okona tuta-Na ro madena .
43019031	Dou-dou mana´ekai Yahudi wati ne´ena timba dou-dou rasalib ede ngge´e tero weki ¯di haju salib ¯di ainaina Sabat , au walipu sakali ake Sabat ede Ainaina Aruraja mapenti poda . ¯Bara ainaina rasalibkai Ruma Isa hinana sawatipu ainaina Sabat ede , dou-dou Yahudi rahona iji ¯di Pilatus ¯di fokakai e¯di-e¯di dou-dou ma wa´ura salib ro kalondo timba-timba ede ra¯di haju salib .
43019032	Edempara tentara-tentara ede lao foka uluna e¯di ¯dua dou ra salib sama la¯bo Ruma Isa .
43019033	Wakatu sia¯doho rakara ¯di Ruma Isa , sia¯doho edana Sia wa´ura made . Nda¯di sia¯doho wati fokana edi-Na .
43019034	Pala loko Ruma Isa runcakaina ¯buja ¯ba sa¯bua dou tentara ade weki tentara-tentara ede ; ro losa lalompa ra´a ro oi .
43019035	Dou ma eda madana manda¯di ede , siaku ma ngoa ra kahabana lampa rawi ede , loaku¯du nggomi¯doho imbi raumu . Ro nuntu ra nggahi ede napodaku , ro sia na¯badeku ¯ba one ede napodaku .
43019036	Lampa rawi ede nda¯dina loaku¯du nda¯dira au ratunti ade Alkitab , ede¯du , " Wati kone sa¯bua peke-Na ¯difoka " .
43019037	¯Di ade Alkitab rau ratunti : " Sia¯doho ¯dimantandana Sia rawa´u runca ¯ba sia¯doho " .
43019038	Sawa´u ¯ba ede la Yusuf dou Arimatea rahona iji ¯di Pilatus ¯di loakaina weha timba Ruma Isa . ( Yusuf ede¯du anamori Ruma Isa kai wati tadana , ¯bara sia nadahuku ¯di dou mana´ekai Yahudi . ) Pilatus mbeina iji ¯di sia , nda¯di sia lao wehana timba Ruma Isa .
43019039	Nikodemus , ma ntoina parana maina ¯di Ruma Isa wakatu aimanga¯di , lao sama rauna la¯bo la Yusuf . Nikodemus mawa´a marakani lo´i ¯dupa ro haju gaharu -- sara´ana wara kira-kira tolu mpuru kilogram mbotona .
43019040	¯Dua dou ede mawehana timba Ruma Isa edempara pontekaina salolo sama-sama la¯bo marakani lo´i mamengi ede kai ¯batu ranginakai umbu dou Yahudi .
43019041	¯Di hi¯di Ruma Isa rasalib wara sa¯bua nggaro . ¯Di ade nggaro ede wara sa¯bua rade ¯bou , ma watipu rakani umbu kai dou .
43019042	¯Bara rade ede ¯deni , ro ainaina Sabat ne´empara tampu´u , sia¯doho umbuna Ruma Isa ta aka .
43020001	¯Di ainaina Minggu aimasi¯di , mbuipu rindi ai , la Maria Magdalena lao aka rade . Sia edana wadu ra¯bontokai wa´ura kiri weki ¯di hi¯di ¯bontokai rade ede .
43020002	Edempara sia rai lao ngupana la Simon Petrus ro sa¯bua dou anamori rameci ra ca´u ¯ba Ruma Isa , ro nggahina ¯di sia¯doho , " Ruma wa´ura weha ¯ba dou ¯di ade radena , ro nahu wati ¯badeku ta¯be rawi´ikai Sia . "
43020003	Edempara la Petrus ro anamori makalaina ede lao aka rade .
43020004	¯Duana ede rai , pala anamori makalai ede ma´ipi roci ntewi kaisi la Petrus , ro sia rongga ulu ¯di rade .
43020005	Sia tio ca¯deina ¯di ade rade ro edana salolo mawara ta ede , pala sia wati lu´una .
43020006	La Simon Petrus ma¯batu kento , edempara lu´u lalona ¯di ade rade ede . Sia edana salolo mawara ta ede ,
43020007	pala to¯be salolo ra¯diki kai tuta Ruma Isa wati warana ¯deni ede malaisi wara raluru ¯di hi¯di makalai .
43020008	Edempara anamori ma rongga ulu ¯di rade , lu´u rauna . Sia eda ro imbina . (
43020009	Sampe wakatu ede sia¯doho watipu loana ka´ao au ratunti ade Alkitab ¯ba one Sia pa¯buaku mori mbalina ra¯di madena . )
43020010	Sawa´u ¯ba ede anamori Ruma Isa dulana .
43020011	La Maria Magdalena maki¯di tatando rade ro nangina . Wunga mbuipu sia nangi , sia tio ca¯deina ¯dei rade ,
43020012	edempara edana ¯dua mala´eka makani ra lombo malanta . Sia¯doho dohona ¯di hi¯di ratohokai timba Ruma Isa , ma sa¯bua ¯di ao tuta , ro ma kalaina ¯di ao e¯di .
43020013	So¯di ¯ba mala´eka-mala´eka ede , " Ina , ¯ba¯bau nangikaita ? " Cambe ¯ba Maria , " Ruma mada wa´ura weha ¯ba dou , ro mada wati ¯badeku Sia rawi´i ta¯be . "
43020014	Sawa´u ¯ba nggahi ndedena , sia tambarina ro edana Ruma Isa maki¯di ta ede . Pala sia wati ¯badena ¯ba one ede Ruma Isa .
43020015	So¯di ¯ba Ruma Isa ¯di sia , " Ina , ¯ba¯bau nangikaita ? Cou ngupa ita ? " Kacai ¯ba la Maria dou ede mataki tonggu nggaro , nda¯di nggahi sia , " Pa , nggara Itasi ma rapesona Sia ta ake , tangoa to´ipu mada ta¯be Ita wi´ikaita Sia , loaku¯du mada maweha-Na . "
43020016	Nggahi Ruma Isa ¯di sia , " Maria ! " Tambari la Maria ¯di Ruma Isa edempara nggahina kai nggahi Ibrani , " Rabuni ! " ( Aona " Guru " . )
43020017	" Aina nentimu Nahu , " nggahi Ruma Isa ¯di sia , " ¯bara Nahu watipu ne´eku ese Ama . Pala laopu ¯di cina ra angi Nahu , ro ngoapu ¯di sia¯doho ¯ba one Nahu ake mane´e ese Ama-Ku ro Ama-mu , Ruma Hatalla Ruma-Ku ro Ruma Hatalla Rumamu . "
43020018	Edempara la Maria lao ngoana ¯di anamori Ruma Isa ¯ba one sia wa´ura edana Ruma ro ¯ba one Ruma mawa´ura ngoana ¯di sia sara´ana .
43020019	¯Di ainaina Minggu ede lalo , wakatu wa´ura aimanga¯di , anamori Ruma Isa ka¯boro weki ¯di sa¯bua uma kai ta¯da-ta¯da rakunci , ¯bara sia¯doho nadahuku ¯di dou-dou mana´ekai Yahudi . We¯di lalompa mai Ruma Isa ro ki¯dina ¯di woha sia¯doho ro nggahina , " Salam taho ra ntai ¯di ru´u ¯ba nggomi¯doho . "
43020020	Sawa´u ¯ba nggahi ndedena , Sia teina ¯di sia¯doho rima ro loko-Na . Wakatu edana Ruma , sia¯doho neo poda adena .
43020021	Edempara nggahi Ruma Isa ¯di sia¯doho sakali wali , " Salam taho ra ntai ¯di ru´u ¯ba nggomi¯doho . ¯Bune Ama ma ranggadu Nahu , ndede rau Nahu manggaduna nggomi¯doho . "
43020022	Edempara Sia ufina nawa-Na ¯di sia¯doho ro nggahina , " Tarima aopu Roh Allah .
43020023	Nggara nggomi¯doho kangampu weamu dosa sa¯bua-¯bua dou , Ruma Hatalla rau makangampu weana . Nggomi¯doho nggara watisi kangampu weamu dosa sa¯bua-¯bua dou , Ruma Hatalla rau wati ¯dimakangampu weana sia .
43020024	Tomas ( ¯dipehekai la " Ndua " ) , sa¯bua dou ¯di ade weki sampuru ¯dua anamori Ruma Isa , wati warana ta ede sama-sama la¯bo ma kalaina wakatu mai Ruma Isa .
43020025	Nda¯di anamori Ruma Isa ma kalaina manggahi ¯di la Tomas , " Nami wa´ura edamu Ruma ! " Pala cambe ¯ba la Tomas , " Nggara watipusi eda ¯ba nahu ra´a paku ¯di rima-Na , watipusi tau ¯ba nahu kanggeku ¯di rara´a suwu ede ro watipu tauku rima ¯di loko-Na , wati pehe nahu ¯dima´imbi . "
43020026	Saminggu sawa´u ¯ba ede anamori Ruma Isa wara wali ¯di hi¯di ede , ro la Tomas wara rau ta ede . Sara´a ta¯da rakunci . Pala Ruma Isa mai ro ki¯dina ¯di woha sia¯doho , edempara nggahina , " Salam taho ra ntai ¯di ru´u ¯ba nggomi¯doho . "
43020027	Edempara nggahi Ruma Isa ¯di la Tomas , " Tiopu rima Nahu , ro taupu kanggemu ta ake . ¯Dalapu rimamu ro taupu ¯di loko Nahu . Aina mbali mbua wali ademu , pala imbipura ! "
43020028	Nggahi la Tomas ¯di Ruma Isa , " Io Ruma Hatalla , Rumaku ! "
43020029	Nda¯di nggahi Ruma Isa ¯di sia , " Nggomi imbimu ¯bara wa´ura edamu Nahu Taho ra ntika dou ma imbi konena da´eda Nahu ! "
43020030	Mbuipu mboto walina lampa rawi ma¯bisa ra guna makalaina rakarawi ¯ba Ruma Isa ¯di tando anamori¯doho-Na , pala wati ratunti ¯di ade buku ake .
43020031	Pala sara´ana ake ratunti , loaku¯du nggomi¯doho imbimu ¯ba one Ruma Isa ede¯du Sangaji Mambei salama , Ana Ruma Hatalla , ro ¯bara imbi ¯di Sia , nggomi¯doho rakakaimu mori .
43021001	Sawa´u ¯ba ede Ruma Isa katadana weki-Na sakali wali ¯di Ndano Tiberias ¯di anamori¯doho-Na . Ndakeku nda¯dina :
43021002	¯Disa¯bua ainaina la Simon Petrus , la Tomas ¯dipehekai la Ndua , la Natanael dou Kana ¯di Galilea , ana-ana la Zebedus , ro ¯dua dou anamori Ruma Isa ma kalaina , wunga ka¯boro weki .
43021003	Nggahi la Simon Petrus ¯dimakalaina , " Nahu kane´e lao wa´u uta . " " Nami ¯batuja , " nggahi sia¯doho ¯di sia . Edempara sia¯doho lao nentena sampa . Pala sa¯bala ai ede sia¯doho wati rakana au-au .
43021004	Wakatu wontu liro , Ruma Isa ki¯di ¯di kengge ndano , pala sia¯doho wati ¯badena ¯ba one ede Ruma Isa .
43021005	Nggahi Ruma Isa ¯di sia¯doho , " Ana¯doho , sa¯bua nggomi¯doho wara ntaumu uta ? " " Io watita , " cambe ¯ba sia¯doho .
43021006	Nggahi Ruma Isa ¯di sia¯doho , " Wurapu alamu ¯di sa¯bae wana sampa , peasi nggomi¯doho ¯dimaraka uta . " Edempara wura ¯ba sia¯doho ala ede , pala wati wa´una hinti mbali ¯bara mboto poda uta ta¯deina .
43021007	Nggahi ¯ba anamori rameci ra ca´u ¯ba Ruma Isa ¯di la Petrus , " Aka Ruma ! " Wakatu ringa ¯ba la Simon Petrus ¯ba one ede Ruma , sia kanina ¯bajuna ( ¯bara sia wati kanina ¯baju ) edempara nggoncuna ade oi .
43021008	Anamori ma kalaina lampa ¯batuna lao aka kengge ndano kai sampa , ro hinti salahona ala ma¯bini ¯ba uta . Sia¯doho wati ipi ¯do´ona la¯bo kengge ndano , kira-kira saratu metempa .
43021009	Wakatu sia¯doho londona ¯di sampa , sia¯doho wara edana kama´a afi ro uta ta esena ro roti .
43021010	Nggahi Ruma Isa ¯di sia¯doho , " Mai wa´ajapu ta ake pila-pila tembe uta ra¯boupura wa´u ¯ba nggomi¯doho . "
43021011	La Simon Petrus ne´ena ese sampa , edempara hinti wa´ana ala ¯dikenggena . Ala ede ¯bini ¯ba uta ma na´e-na´e ; sara´ana wara saratu lima mpuru tolu tembe . Ro konena mboto ede , alana wati ncipana .
43021012	Nggahi Ruma Isa ¯di sia¯doho , " Mai ngahara . " Wati kone sa¯bua dou ¯di ade anamori-Na madisa so¯di , " Ita cou ? " ¯Bara sia¯doho na¯badeku ¯ba one Sia ede Ruma .
43021013	Edempara Ruma Isa mai ¯denina ¯di sia¯doho , wehana roti ede , ro mbeina ¯di sia¯doho . Sia karawina ¯bune ede rau kai uta ede .
43021014	Akeku katolu kalikaina Ruma Isa katadana weki-Na ¯di anamori¯doho-Na sawa´u ¯ba Sia mori mbali ra¯di made-Na .
43021015	Sawa´u ¯ba nggori ngaha sia¯doho , nggahi Ruma Isa ¯di la Simon Petrus , " Simon , ana la Yona , sa¯bua nggomi ma´ipi meci ra ca´u Nahu ntewi kaisi ¯di sia¯doho ake mameci ra ca´una Nahu ? " " Poda , Ruma , " cambe ¯ba la Petrus , " Ruma ma¯bade ¯ba one mada mameci ra ca´u Ruma . " Nggahi Ruma Isa ¯di sia , " Ntadi katahopu ana-ana jimba-Ku . "
43021016	Ka¯dua kalikaina so¯di ¯ba Ruma Isa ¯di sia , " Simon ana la Yona , sa¯buana poda nggomi mameci ra ca´u Nahu ? " " Poda , Ruma , " cambe ¯ba la Petrus , " Ruma ma¯bade mada mameci ra ca´u Ruma . " Nggahi Ruma Isa ¯di sia , " Ntadi jaga katahopu jimba-jimba-Ku . "
43021017	Katolu kalikaina nggahi Ruma Isa ¯di sia , " Simon ana la Yona , sa¯bua napoda nggomi mameci ra ca´u Nahu ? " La Petrus nda¯di lalai adena ¯bara Ruma Isa so¯dina ¯di sia sampe tolu kali . Nda¯di cambe wali ¯ba la Petrus , " Ruma , Ruma ma¯bade sara´ana . Ruma ma¯bade mada mameci ra ca´u Ruma ! " Edempara nggahi Ruma Isa ¯di sia , " Ntadi jaga katahopu jimba-jimba-Ku .
43021018	Ncihi poda nggahi Nahu ake : Wakatu nggomi mbuipu tenggomu , ndai nggomi mahereku rokamu , ro lao ¯bera ne´e ndaimu . Pala nggara nggomi mawa´usi tua pea , nggomi ¯dima´ala rimamu , ro dou makalai ma ¯diki nggomi ro mawa´a nggomi ta¯bera dane´e kai ¯ba nggomi . " (
43021019	Kai nggahi ra eli ndedena Ruma Isa katadana ¯buneku la Petrus madena peasi ¯dimaka¯dese ra kantasana Ruma Hatalla . ) Sawa´u ¯ba ede nggahi Ruma Isa ¯di la Petrus , " ¯Batupu Nahu ! "
43021020	Wakatu tambari la Petrus , sia edana ¯di kontuna anamori rameci ra ca´u ¯ba Ruma Isa . ( Sia edeku ma doho ¯deni la¯bo Ruma Isa aipu wakatu ngaha ro maso¯di ¯di Sia , " Ruma , couku ¯dima¯donggo Ruma ¯di dou-dou mamusu Ruma ? " )
43021021	Edana sia , so¯di ¯ba Petrus ¯di Ruma Isa , " Ruma , ¯buneku sia ake ? "
43021022	Cambe ¯ba Ruma Isa , " Misampara ne´esi ¯ba Nahu sia ngge´empa morina sampe mai wali kai Nahu , ede laina urusa nggomi . Pala nggomi ¯batupu Nahu ! "
43021023	Nda¯di mboura haba ¯di ade woha anamori Ruma Isa ¯ba one anamori masa¯bua ede wati ¯dimamade . Sapodakaina Ruma Isa wati nggahina ¯ba one anamori masa¯bua ede wati ¯dimamade , malaisi : " Misampara ne´e ¯ba Nahu sia mori sampe mai wali kai Nahu , ede laina urusa nggomi . "
43021024	Anamori ma´edeku ma mbei nuntu ra nggahi ma¯boha manda¯di ake . Sia rauku ma wa´ura tuntina . Ro ndai ¯badeta ¯ba one aura nggahina ede napodaku .
43021025	Mbuipu mbotona lampa rawi makalaina rakarawi ¯ba Ruma Isa . Misampara sara´ana ede ratunti sa¯bua-¯bua , iu ¯ba nahu wati wara hi¯dina ¯di sara´a dunia ¯di wi´i kai sara´a buku ma ¯ditunti ede .
44001001	Teofilus ma ¯dese ra ntasa , ¯Di ade buku nahu ma sarambakaina wa´ura tarangka sara´a ¯ba nahu au rakarawi ro ngoa ra tei ¯ba Ruma Isa ra´aipu Sia tampu´u karawi-Na ,
44001002	sampe ainaina Sia kane´e ese saroga . Sawatipu Sia ne´ena ese saroga , kai kuasa Roh Allah Sia mbeina ngoa ra teina ¯di rasu-rasu-Na raka¯dale ¯ba Sia .
44001003	Sawa´u ¯ba made Sia , santoi upa mpuru nai Sia ntuwu katadana kai cara ma tada poda ¯di rasu-rasu ede ¯ba one Sia poda-poda morina . Sia¯doho edana Sia , ro Sia nuntu la¯bona sia¯doho ma¯boha Karaja´an Allah .
44001004	Ro wakatu Sia ka¯boro weki la¯bo sia¯doho , Sia mbeina parenta ake ¯di sia¯doho , " Aina peso wekimu ¯di Yerusalem . Ngenapu ta ede sampe Ama mambeimu au rawa´u sake-Na , ede¯du ma wa´ura ngoa ¯ba Nahu ¯di nggomi¯doho ntoina .
44001005	¯Bara la Yahya makandeu karaso dou kai oi , pala pila-pila nai wali nggomi¯doho ¯dikandeu karaso kai Roh Allah . "
44001006	Wakatu ka¯boro weki rasu-rasu ede la¯bo Ruma Isa , so¯dikai ¯ba sia¯doho ¯di Sia , " Ruma , sa¯bua ake Ruma mane´e katu´u mbali Karaja´an bangsa Israel ? "
44001007	Cambe ¯ba Ruma Isa , " Ama ndai Nahu ¯dimakatantuna ainaina ro wakatuna . Ede wati paralu ¯di¯bade ¯ba nggomi¯doho , ¯bara ede mantau hak ede¯du Ama .
44001008	Pala nggomi¯doho ¯dimaraka kuasa , nggara Roh Allah nawa´usira mai ¯di nggomi¯doho . Ro nggomi¯doho ¯dimanda¯di sakasi-sakasi ¯diru´u ¯ba Nahu ¯di Yerusalem , ¯disara´ana Yudea , ¯di Samaria , ro sampe ¯di sumpu dunia . "
44001009	Sawa´u ¯ba nggori nggahi ndede Ruma Isa , Sia rahanta lao ese saroga ¯ditando mada sia¯doho , ro apu ma¯bonto Sia ¯ditando mada sia¯doho .
44001010	Wunga sia¯doho mbuipu ntandana ese langi , wunga Ruma Isa kane´e ese Saroga , we¯di lalompa ¯dua dou makani malanta ki¯di ¯di kompe sia¯doho .
44001011	" Oe , dou-dou Galilea , " nggahi dou ¯duana ede ¯ba¯bauku nggomi¯doho ngge´empa ki¯dimu ta ede ntandamu langi ? Ruma Isa , ra´eda ¯ba nggomi¯doho rakane´e ese saroga ede ¯ditando nggomi¯doho , ¯dimamai wali ¯bune cara ede ra´eda ¯ba nggomi¯doho akande . "
44001012	Edempara rasu-rasu ede dula mbalina aka Yerusalem ra¯di Doro to´i Zaitun . Doro to´i ede hi¯dina kira-kira sakilo mete ¯do´ona la¯bo Yerusalem .
44001013	¯Di Yerusalem sia¯doho laona aka uma hi¯di numpakai sia¯doho , edempara ne´ena ese ¯bili ma ese . Rasu-rasu ede , ede¯du la Petrus ro la Yahya , Yakub ro la Andreas , Filipus ro la Tomas , Bartolomeus ro la Matius , la Yakub ana la Alfeus , Simon Patriot ro la Yudas ana la Yakub ;
44001014	Sara´ana ede naca´u kasa¯bua ade ka¯boro weki do´a sama . Sia¯doho do´a sama la¯bona dou-dou siwe wara Maria ina Ruma Isa , ro ari-ari Ruma Isa .
44001015	¯Disa¯bua ainaina , aipu sia¯doho wunga ka¯boro weki -- wara kira-kira saratu ¯dua mpuru dou ma mai ta ede -- la Petrus tu´u ki¯di ne´e nuntu . Nggahi sia ,
44001016	" Cina ra angi ! Au ratunti ¯di ade Alkitab , ede pa¯buaku nda¯dina . Ntoina kai ncai la Daud , Roh Allah wa´ura ngoana ma¯boha la Yudas , dou mana´ekaina ¯di dou-dou ma wa´u ra leto Ruma Isa ede .
44001017	La Yudas ede¯du sa¯bua dou ra¯di ade weki ndaita , ro sia wa´ura ka¯dale rau ¯dimakarawi sama-sama la¯bo ndaita . " (
44001018	La Yudas ake wa´ura rakana dana radena ra´ufa kai ¯di rawina ma da¯bae . Sia ma¯bu ro madena kai ncea lokona sampe losa sara´a isi lokona .
44001019	Sara´a dou ma ngge´e ¯di Yerusalem na¯bade ma¯boha lampa rawi ede . ¯Bara ndedena ¯di ade bahasa sia¯doho , sia¯doho tangarakaina dana ede Akeldama , aona ' Dana Ra´a ' . )
44001020	" ¯Bara ¯di ade buku Zabur wara ratunti ndake , ' Co´opu hi¯di ngge´ekaina nda¯di lingi ; aina kone sa¯bua dou rau mangge´e ta¯deina . ' Wara ratunti ndake rau , ' Co´opu ¯borana weha ¯ba dou makalai . ´
44001021	¯Bara ndedena , pa¯buaku wara sa¯bua-¯bua dou ma ¯batu ndai manda¯di sakasi ¯ba one Ruma Isa wa´ura mori mbali ¯bara madena . Dou ede pa¯buaku sa¯bua dou ¯di ade weki dou-dou ma sama-sama ncau la¯bo ndai aipu wakatu ndai ¯batuta Ruma Isa ta¯bera laokaina , aipu la Yahya tampu´una kandeu karasona dou sampe wakatu Ruma Isa rakane´e ese saroga ra¯di woha ndai . "
44001022	
44001023	Edempara dou-dou ma wara ta ede , kalu´una ngara ¯dua dou , ede¯du la Yusuf ma ¯di pehekai rau Barsabas ( sia ¯dipehekai la Yustus rau ) , ro la Matias .
44001024	Edempara sia¯doho do´ana . Nggahi sia¯doho , " Ruma , Ita ma¯badeku ade sara´ana dou . La Yudas wa´ura ma¯bu ¯di ¯borakaina ede¯du rasu ro nawa´ura made . Nda¯di tateipu ¯di la mada¯doho , couku ¯di ade ¯dua dou ake ¯dika¯dale ¯ba Ruma ¯di mbei taki ra puta ede macepe la Yudas . "
44001025	
44001026	Sawa´u ¯ba ede ngara ¯duana ede ¯dika¯bo , edempara undi ma¯bu ¯boha ngara la Matias . Nda¯di sia ¯dihanta nda¯di rasu ¯dima¯batu sama-sama la¯bo sampuru sa¯bua dou rasu ma kalaina .
44002001	Wakatu rakara ainaina Pentakosta , sara´a dou ma´imbi ka¯boro weki ¯di sa¯bua hi¯di .
44002002	We¯di lalompa wara ringa eli ra¯di langi ¯bune eli angi na´e . Uma hi¯di dohokai ¯ba dou¯doho ede sara´ana ¯bini ¯ba eli ede .
44002003	Edempara sia¯doho edana rera-rera ¯bune kalea afi marama rero ro ntu´una ¯dicua-cua sia¯doho ta ede .
44002004	Sia¯doho sara´ana kuasakai ¯ba Roh Allah , ro tampu´una nuntu ra nggahi menana kai mboto pahu bahasa makalaina . Sia¯doho nuntu ra nggahina ¯bune au rambei ¯ba Roh ede ¯di sia¯doho ¯ba ¯di rentana .
44002005	Aipu wakatu ede mboto dou Yahudi , ra¯di mboto dana ra rasa ¯di sara´a dunia , mangge´e ¯di Yerusalem . Sia¯doho ede¯du dou-dou ma to´a ¯di Ruma Hatalla .
44002006	Wakatu ringa eli ede , mboto poda dou mamai kanggudu weki . Sia¯doho sara´ana we¯di ringana dou-dou ma´imbi ede nuntu ro nggahi kai cua-cua bahasa ndaina .
44002007	Kai mbora akana ro midi adena nggahi sia¯doho , " Dou-dou ma nuntu ra nggahi ake sara´ana dou-dou Galilea .
44002008	¯Buneku loana nda¯di ringa ¯ba ndai sia¯doho nuntu ra nggahina ¯di ade bahasa cua-cua dana ra rasa ndaina ?
44002009	Ndai dou-dou Partia , Media , Elam , ra¯di Mesopotamia , Yudea ro Kapadokia , ra¯di Pontus ro Asia ,
44002010	ra¯di Frigia ro Pamfilia , ra¯di Mesir ro ra¯di dana ra rasa Libia ¯deni la¯bo Kirene , wara ¯di weki ndai ma ramai ra¯di Roma ,
44002011	wara dou-dou Yahudi ro wara rau dou-dou bangsa makalai ma wa´ura lu´u agama Yahudi , wara rauja ma ramai ra¯di Kreta ro Arab . Ndai sara´ana ringa sia¯doho manuntu ra nggahi kai cua-cua bahasa ndaina ma¯boha lampa rawi ma ¯bisa ra guna rakarawi ¯ba Ruma Hatalla !
44002012	Kai mbora aka ro midi adena sia¯doho sara´ana so¯di ¯di sa¯bua la¯bo masa¯buana , " Auku aona ake ? "
44002013	Pala wara rauja dou-dou ma sungge-sungge . Nggahi sia¯doho , " Dou¯doho ede namawumpa ! "
44002014	Edempara la Petrus ki¯di la¯bona sampuru sa¯bua rasu ma kalai , edempara nggahina ¯di dou mamboto ede . Kai elina ma na´e nggahi sia , " Cina ra angi , dou-dou Yahudi ro sara´a ma ngge´e ¯di Yerusalem ! Ringa ka¯baepu ¯bara lampa rawi ake pa¯buaku ¯dingoa ka¯bae ¯ba nahu ¯di nggomi¯doho .
44002015	Dou¯doho ake wati mawuna , ¯bune rakacai ¯ba nggomi¯doho , ¯bara ake ampode ¯boe ciwi aimasi¯di .
44002016	Pala ake wa´ura ngoa ¯ba Ruma Hatalla kai ncai Nabi Yoel :
44002017	Nggahi Ruma Hatalla , ' ¯Dicumpukai jamana Nahu ¯dimaluana Roh Nahu ¯disara´ana dou . Ana-anamu ma monena ro ana-anamu ma siwena ¯dimangoana ¯di nggomi lampa rawi-lampa rawi rangoa ¯ba Nahu ¯di sia¯doho . Dou-dou sampelamu ¯dima´edana au-au rakatada ¯ba Nahu ¯di sia¯doho . Dou-dou matuamu ¯dimanifi ma¯boha nifi rambei ¯ba Nahu ¯di sia¯doho .
44002018	¯Diru´u ¯ba ana¯doho-Ku -- nataho mamone atao masiwena -- , ¯di lua ¯ba Nahu kai Roh-Ku ¯di ainaina-ainaina ede . Sia¯doho ¯dimangoana lampa rawi-lampa rawi rangoa ¯ba Nahu ¯di sia¯doho .
44002019	Nahu ¯dimakarawina rawi ma¯bisa ra guna ta ese langi , ro lampa rawi-lampa rawi maheba poda ta awa ake ¯di dunia ; ¯dimawara ra´a ro afi , sunga ro o¯bu .
44002020	Liro ¯dimanda¯di rindi , wura ¯dimanda¯di kala ¯bune ra´a sawatipu Ainaina Ruma , ainaina ma na´e ro ma¯dese ra ntasa ede maina .
44002021	Wunga wakatu ede dou ma raho ¯di Ruma ¯dikasalama . ´
44002022	Cina ra angi dou-dou Israel ! Ringa ra kade´epu au ranggahi ¯ba nahu ake : Ruma Isa dou Nazaret ede wa´ura mbei taki ra puta ¯ba Ruma Hatalla ¯diru´u ¯ba nggomi¯doho . Ede tada poda ¯di rawi ma¯bisa ra guna ro lampa rawi-lampa rawi ma heba poda rakarawi ¯ba Ruma Hatalla ¯diwoha nggomi¯doho kai ncai Ruma Isa ede . Sara´ana ede ndai nggomi¯doho wa´ura ¯bademu .
44002023	¯Bunera nia ndai-Na , Ruma Hatalla makane´ena Ruma Isa ¯di ¯donggo mbei ¯diru´u ¯ba nggomi¯doho . Ro wakatu Sia ¯di ¯donggo mbei , nggomi¯doho mahadena Sia kai co´omu dou-dou mada¯bae masalibna Sia .
44002024	Pala Ruma Hatalla makamori mbalina Sia ra¯di woha dou-dou mamade . Sia wa´ura nono ao ¯ba made , pala Ruma Hatalla mahori-Na , ¯bara wati lu´ukai ¯ba aka Sia ¯dikuasa ntuwu ¯ba made .
44002025	Ma¯boha Ruma Isa ake la Daud wa´ura nggahina , ' Nahu eda ncauku Ruma ¯di tandoku ; Sia mala¯bona nahu , loaku¯du nahu wati loa ¯dikaruku ¯ba au-au rau .
44002026	¯Bara ndedena neo poda adeku , asaku marenta roi ra wadi : ro sarumbuku ake ¯dimangena kai sana ¯di ade rade .
44002027	¯Bara Ita wati co´omu sarumbu ro nawaku wi´i ¯di ade dunia dou mamade . Ita wati co´omu ada Ita ma to´a ede leli ro cumpuna .
44002028	Ita wa´ura turu teimu ¯di mada ncai ¯di laokai aka mori masapodakaina . Neo poda adeku ¯bara Ita wara samamu la¯bo mada . ´
44002029	Cina ra angi , takau to´ipu nahu manuntu ra nggahi ntiri ma¯boha la Daud , ama londo ra mai ndai ede . Sia wa´ura made ro wa´ura umbu rau . Radena mbuipu warana ¯diwoha ndaita sa´ake .
44002030	Ruma Hatalla wa´ura sakena ¯di la Daud , kai sumpana ¯ba one sa¯bua dou ¯di ade londo ra maina ¯dihanta ¯ba Ruma Hatalla ¯dimanda¯di sangaji . ¯Bara la Daud na¯badeku ¯dirasake ede ro ¯ba one sia sa¯bua dou nabi rau ,
44002031	sia na¯bade rauku au ma ¯dikarawi ¯ba Ruma Hatalla . Nda¯di sia wa´uara karonggana ranggahi Ruma Hatalla ¯ba one Sangaji Mambei salama rasake ¯ba Ruma Hatalla , ¯dimamori mbali ra¯di madena . Nggahi la Daud , ' Sia wati ¯di co´o wi´i ¯di ade dunia dou-dou mamade ; sarumbu-Na wati ¯dimanda¯di leli ro cumpuna . ´
44002032	Ruma Isa akeku rakamori mbali ra¯di madena ¯ba Ruma Hatalla . Nami sara´ana wa´ura eda ¯ba ndaimu lampa rawi ede .
44002033	Sia ¯di hanta aka hi¯di ma ese ro rambei kuasa ¯ba Ruma Hatalla , edempara tarimana Roh Allah rasake ¯ba Ama . Ro ringa ¯ba nggomi¯doho wakatu ake ro edamu ede¯du Roh ede rambei ¯ba Sia ¯di nami .
44002034	Ndai la Daud wati ne´ena ese saroga , pala nggahi la Daud , ' Ruma Hatalla manggahi ¯di Ruma-ku :
44002035	Dohopu ¯di sa¯bae wana Nahu , sampe Nahu mandawi musu-musu-Mu oko ¯di Nggomi ! ´
44002036	¯Bara ndedena sara´a dou Israel pa¯buaku ¯bade poda-podana ¯ba one Ruma Isa rasalib ¯ba nggomi¯doho ede , Ruma Isa ede rauku ma wa´ura kanda¯di ¯ba Ruma Hatalla nda¯di Ruma ro Sangaji Mambei salama ! "
44002037	Wakatu ringa ¯ba dou-dou ede lampa rawi ede , nawancuku darura adena sia¯doho . Edempara sia¯doho so¯dina ¯di la Petrus ro rasu-rasu ma kalaina , " Cina ra angi , auku ¯di pa¯bua karawi ¯ba nami ? "
44002038	Cambe ¯ba la Petrus , " Tobara ra¯di dosa-dosamu . Ro pa¯buapu sanikina nggomi¯doho ¯dikandeu karaso kai ngara Ruma Isa Al Masih , loaku¯du dosa-dosamu ¯dikangampu wea . Edempara nggomi¯doho ¯dimatarima hadia Roh Allah ra¯di Ruma Hatalla .
44002039	¯Bara rasake ¯ba Ruma Hatalla ede ede¯du ¯diru´u ¯ba nggomi¯doho ro londo ra maimu ro ¯diru´u ¯ba dou-dou ma wara ¯dihi¯di-hi¯di ma ¯do´o -- ede¯du sara´ana dou ra´ou ¯ba Ruma Hatalla Ruma ndaita ¯dimamai raka Sia . "
44002040	Ndedeku la Petrus ngoa ra tei ka¯baena ¯di sia¯doho . Ro kai mboto nggahi ma kalai rau sia kauna sia¯doho loaku¯du sia¯doho horina weki ra¯di bangsa ma da¯bae ake ma ¯dihukum ¯ba Ruma Hatalla .
44002041	Mboto dou ma´imbi ¯di au ranggahi la Petrus , edempara sia¯doho ¯dikandeu karaso . Nda¯di jumula dou ma´imbi wakatu ainaina ede nanaha mboto wali kai tolu riwu dou .
44002042	Kai kapoda ade sia¯doho tana´o ntuwuna ¯di rasu-rasu ro ka¯boro sama-sama ncau weki . Sia¯doho ngaha sama-samana ro do´a sama-sama rau .
44002043	Mboto poda lampa rawi ma¯bisa ra guna rakarawi ¯ba rasu-rasu ede nda¯dina sara´a dou midi adena ro dahu .
44002044	Dou-dou ma´imbi ede sara´ana kasa¯bua weki ncau ro au rantau sia¯doho , sia¯doho kani sama-samana .
44002045	Sia¯doho landana ntau ra warana , edempara cengga-cenggana piti ¯di ade weki sia¯doho sara´ana ¯bunera paralu cua-cua sia¯doho .
44002046	Saniki ainaina sia¯doho ka¯boro ncau weki ¯di Bait Allah ; ro ngaha ra nono sama-sama , kai neo adena ro ka¯bawa weki ¯di uma-uma ndai¯dohona .
44002047	Sia¯doho roi ra wadi ncauna Ruma Hatalla ro naca´uku ¯ba sara´ana dou . Saniki ainaina weki sia¯doho nanaha ore ¯bara Ruma mambeina ¯di sia¯doho dou-dou ma wunga ¯dikasalama .
44003001	¯Disa¯bua ainaina la Petrus ro la Yahya lao aka Bait Allah wakatu ¯boe tolu aimambia , ede¯du wakatu do´a kai .
44003002	Ta aka ta¯da lawa na´e tangarakai " Ta¯da Ncai Ntika " , wara sa¯bua dou mone ma made ¯binci ra´aipu nggana wa´una . Saniki ainaina dou ede ¯di lao wa´a ta aka ¯dimaraho sadeka ¯di dou-dou ma lu´u ¯di Bait Allah .
44003003	Wakatu eda ¯ba dou ede la Petrus ro la Yahya mawunga lu´u ade Bait Allah , sia rahona ¯di sia¯doho loaku¯du mbeina au-au ¯di sia .
44003004	Nda¯di sia¯doho mantanda ka¯baena sia , edempara nggahi la Petrus , " Tiopu nami ! "
44003005	Edempara dou ede tio ka¯baena sia¯doho kai ne´ena raka au-au ¯di sia¯doho .
44003006	Pala nggahi la Petrus ¯di sia , " Nahu wati ntauku sama sakali piti . Pala au ma wara ¯di nahu , ede ¯dimbei ¯ba nahu ¯diru´u ¯ba nggomi : Kai kuasa Ruma Isa Al Masih dou Nazaret ede , lampara ! "
44003007	Edempara nenti ¯ba la Petrus rima wana dou mamade ¯binci ede ro bantu katu´una sia . We¯di lalompa e¯di dou ede ro pake e¯dina nda¯di tenggo .
44003008	Edempara sia nggocu ki¯dina , ro tampu´una lampa rero . Edempara sia lu´u samana la¯bo la Petrus ro la Yahya ¯di ade Bait Allah , ¯di ade lampakaina ede sia nggoncu-nggoncuna ro roi ra wadina Ruma Hatalla .
44003009	Sara´ana dou ma´eda sia lampa ro maroi ra wadi Ruma Hatalla .
44003010	Edempara kawara weki sia¯doho ¯ba one siaku mataki raho sadeka ma biasa doho ¯di " Ta¯da Ncai Ntika " ¯di Bait Allah . Sia¯doho mbora akana ro midi poda adena au ma nda¯di ¯di sia .
44003011	Dou ede ¯batu ncauna la Petrus ro la Yahya . Ro wakatu sia¯doho toluna ronggara aka sarambi ¯dipehekai " Sarambi Salomo " , sara´ana dou mai kanggudu weki ¯di sia¯doho ¯bara midi adena .
44003012	Wunga eda ¯ba la Petrus dou-dou ede , nggahi sia ¯di sia¯doho , " Oe dou-dou Israel , ¯ba¯bauku nggomi¯doho midikai ademu ¯di lampa rawi ake ? ¯Ba¯bauku nggomi¯doho ntanda ncaumu nami ? Sa¯bua kacai ¯ba nggomi¯doho dou ake loakaina lampa ¯bara wara kuasa ¯di nami atao nami mato´a ¯di Ruma Hatalla ?
44003013	Ruma Hatalla ranemba ¯ba la Ibrahim , la Ishak , la Yakub , Ruma Hatalla wa´i ra waro ndai , Ruma Hatalla ede wa´ura ka¯dese ra kantasana Ada-Na , ede¯du Ruma Isa . Ruma Isa edeku ra¯donggo mbei ¯ba nggomi¯doho ¯di dou-dou makuasa , ro ra´ao ¯ba nggomi¯doho ¯ditando Pilatus mane´e hori Sia .
44003014	Sia raso ro taho , pala nggomi¯doho madaca´una Sia ro makau pakasa loaku¯du Pilatus horina dou marahade dou ¯di ru´u ¯ba nggomi¯doho .
44003015	Nggomi¯doho mahadena Sia , sapodakaina Siaku fu´u mori ¯di ru´u ¯ba samenana dou . Ro Ruma Hatalla mawa´ura kamori mbalina Sia ra¯di ade madekaina . Nami mawa´ura eda madana lampa rawi ede .
44003016	Nggomi¯doho wa´ura eda ka¯baemu au ma wa´ura nda¯di ¯di dou mamade ¯binci ede . Sia wa´ura nda¯di tenggo ro wati¯du supu walina ¯ba one sia imbina ¯di Ruma Isa ro kuasa-Na . ¯Bara imbina ¯di Ruma Isa nda¯di dou ake wa´ura nda¯di tenggo mbali ¯ditando nggomi¯doho sara´ana .
44003017	Cina ra angi ! Ake nahu wa´ura ¯badeku ¯bara au rakarawi ¯ba nggomi¯doho ro dou-dou mana´ekaimu ¯di Ruma Isa , ede karawi ¯ba nggomi¯doho ¯ba one nggomi¯doho wati ¯bademu au ma wunga karawi ¯ba nggomi¯doho .
44003018	Ro ¯bara ndedena nda¯di rau au rangoa ¯ba Ruma Hatalla ntoi podana ¯disara´ana nabi-nabi-Na , ¯ba one Sangaji Mambei salama rasake ede pa¯buaku susa ra ncokina .
44003019	¯Bara ndedena cina ra angi , tobara ra¯di dosa-dosamu ro mai mbalipu ¯di Ruma Hatalla , loaku¯du Sia furana dosa-dosamu .
44003020	Ruma ¯dimamai ¯di nggomi¯doho ro nggomi¯doho ¯dima´iu mori maraso . Ro Ruma ¯dimakau Ruma Isa mai ¯di nggomi¯doho , ¯bara Sia wa´ura katantu ¯ba Ruma Hatalla ¯dimanda¯di Sangaji Mambei salama ¯diru´u ¯ba nggomi¯doho .
44003021	Sia pa¯buaku ngge´ena ¯di saroga sampe Ruma Hatalla makanda¯dina ¯bou sara´a ¯bune ranggahi ¯ba Ruma Hatalla kai ncai nabi-nabi-Na wakatu jamana ma´ulu .
44003022	La Musa parana nggahina , ' Ruma Hatalla Rumamu ¯dimanggaduna ¯di ru´u ¯ba nggomi sa¯bua nabi ra¯di bangsa ndaimu , ¯bune Sia nggaduna nahu . Nggomi¯doho pa¯buapu ringa sara´amu ranggahi ¯ba nabi ede ¯di nggomi¯doho .
44003023	Dou ma wati kade´e au ranggahi ¯ba nabi ede , dou ede ¯di katesa ra¯di ela Ruma Hatalla ro ¯dikaleli . ´
44003024	Nabi-nabi ma parana karongga haba ra¯di Ruma Hatalla , ratampu´u ¯di Nabi Samuel ro nabi-nabi makalaina ma mai kento , sara´ana ngoa ra kahabana ma¯boha jamana ake .
44003025	Sake-sake ra¯di Ruma Hatalla rakarongga ¯ba nabi-nabi ede¯du ¯diru´u ¯ba nggomi¯doho . ¯Di ade sake randawi ¯ba Ruma Hatalla la¯bo wa´i ra waromu ndake , nggahi Ruma Hatalla ¯di la Ibrahim , ' Ra¯di londo ra maimu Nahu ¯dimambei bareka ¯di sara´a bangsa ¯di dunia . ' Rasake ede ede¯du ¯diru´u ¯ba nggomi¯doho rau .
44003026	¯Bara ndedena Ruma Hatalla ka¯dalena ada-Na , edempara kauna Sia mai ulu ¯di nggomi¯doho , loaku¯du Sia mbeina bareka ¯di nggomi¯doho . Cara Sia mbei bareka ede¯du kai kanda¯dina nggomi¯doho tobamu karawi ¯di ade morimu ma da¯bae . "
44004001	Wunga mbuipu la Petrus ro la Yahya nuntuna la¯bo dou-dou ede , dou-dou mana´ekai imam ro dou mana´ekai jaga Bait Allah ro dou-dou Saduki maina ¯di la Petrus ro la Yahya .
44004002	Sia¯doho mbanina ¯bara la Petrus ro la Yahya manggahi ¯di dou-dou ¯ba one Ruma Isa wa´ura mori mbali ra¯di madena . Ro ede ¯di bukutikai ¯ba one dou mamade ¯dimamori mbali .
44004003	Edempara sia¯doho wa´u ra letona ¯dua dou rasu ede edempara kalu´una ¯di ade uma bui . Ro ¯bara wa´ura aimanga¯di , nda¯di la Petrus ro la Yahya taha ta ede sampe ¯bala aisanai .
44004004	Pala dou-dou ma wa´ura ringa ngoa ra tei rasu-rasu ede , mboto ma imbi . Nda¯di anggota sia¯doho nanaha ore sampe nda¯di kira-kira lima riwu dou .
44004005	¯Bala ai sanai dou-dou mana´ekai Mahkama Agama , dou-dou mana´ekai Yahudi ro guru-guru agama ka¯boro weki ¯di Yerusalem .
44004006	Sia¯doho eda angi la¯bo dou mana´ekai imam-imam ngarana Hanas , ro Kayafas , Yahya , Aleksander , ro sara´a malu´u kaluarga mana´ekai imam-imam ede .
44004007	La Petrus ro la Yahya lao wa´a satando aka sia¯doho , edempara so¯di ¯ba sia¯doho , " ¯Buneku carana nggomi¯doho katahomu dou mamade ¯binci ede ? Kai tenggo ra wale auku atao kai kuasa ra¯di couna karawi ¯ba nggomi¯doho ede ? "
44004008	La Petrus rakuasakai ¯ba Roh Allah , macambena , " Ita¯doho mana´ekai bangsa ro Ita¯doho anggota mahkama !
44004009	Mada¯doho ¯diparesa ro so¯di ¯di ainaina ake ¯bara karawimu mataho ¯di bantukaita dou mamade ¯binci , ro ¯bara Ita¯doho mane´e ¯bade ra¯bune carana dou ede ¯di tahokai made ¯bincina .
44004010	Ita¯doho sara´ana pa¯buaku ¯bade ro sara´ana bangsa Israel rau pa¯buaku ¯badena ¯bara dou ake maki¯di ake kai sarumbuna ma tenggo ¯ditando Ita¯doho , ¯ba one tenggo ra wale ro kuasa ra¯di Ruma Isa Al Masih dou Nazaret ede . Ita¯doho wa´ura salibmu Ruma Isa ede , pala Ruma Hatalla mawa´ura kamori mbalina Sia .
44004011	Ruma Isa akeku aona eli ayat ake ¯di ade Alkitab , ' Wadu ma wati ¯di kani ¯ba nggomi¯doho dou-dou mataki tu´u uma , palasi manda¯di wadu ma penti poda . ´
44004012	Kai ncai ¯di Ruma Isa mpoampa dou ¯dikasalama . ¯Bara ¯di sara´a dunia ¯di ade weki manusia wati wara dou makalai rau ma raka kuasa ra¯di Ruma Hatalla ¯dimakasalamana ndai . "
44004013	Dou-dou anggota Sida Pengadila ede namidi adena eda disa la Petrus ro la Yahya , au walipu sia¯doho ¯badena ¯ba one ¯dua dou rasu ede ede¯du dou-dou biasa ma wati sakola . Edempara sia¯doho kawarana weki ¯ba one ¯dua dou rasu ede ede¯du dou-dou ma ¯batu Ruma Isa .
44004014	Pala sia¯doho wati loana nggahi au-au , ¯bara dou ma wa´ura kataho wea supuna ede wara ki¯di ¯ditando sia¯doho sama-sama la¯bo la Petrus ro la Yahya .
44004015	Edempara sia¯doho kauna ¯di ¯dua dou rasu ede losa ¯di ade hi¯di sidakai , edempara sia¯doho mafakana .
44004016	Nggahi sia¯doho , " Auku ¯dipa¯bua karawi ¯ba ndai ¯di dou-dou ake ? Sara´ana dou ma ngge´e ¯di Yerusalem wa´ura ¯badena ¯ba one lampa rawi ma¯bisa ra guna ma heba poda ake , rakarawi ¯ba sia¯doho ¯duana . Ndai wati loata kawati rawi ede .
44004017	Pala ¯ba¯baina lampa rawi ede mbou rero walina ¯diwoha dou-dou , maira ndai takadahuku sia¯doho ¯ba one sia¯doho wati ¯dimaloa wali nuntu ra nggahi kone ¯disa¯bua dou rau kai kanina ngara Isa . "
44004018	Nda¯di sia¯doho ouna ¯dua dou rasu ede lu´u mbali , ro ngoana ¯ba one sia¯doho sakali-kali wati laona renta atao ngoa ra tei kai ngara Ruma Isa .
44004019	Pala cambe ¯ba la Petrus ro la Yahya , " Takananu to´ipu ¯ba weki ndai¯dohomu au ma taho ¯ditando Ruma Hatalla : ¯batu parenta ita¯doho atao ¯batu parenta Ruma Hatalla .
44004020	Bara mada¯doho wati loamu dengga nuntu ra nggahi ma¯boha ma wa´ura eda ro ringa ¯ba ndai mada¯doho . "
44004021	Anggota-anggota sida ede wati loana raka kone sa¯bua alasana ¯dihukumkaina la Petrus ro la Yahya . Nda¯di sia¯doho kadahuna ¯dua dou rasu ede , edempara horina sia¯doho ¯duana , ¯bara sara´ana dou maroi ra wadi Ruma Hatalla ¯bara manda¯di ede .
44004022	Dou ma iuna taho supuna kai ¯bisa ra guna ede wa´ura ncewi upa mpuru mba´a umuna .
44004023	Sawa´u ¯ba la Petrus ro la Yahya ¯dihori wea , sia¯doho dula mbalina aka lenga¯dohona ro ngoa sara´ana ra nggahi ¯ba dou-dou mana´ekai imam ro dou-dou mana´ekai Yahudi ¯di sia¯doho .
44004024	Sawa´u ¯ba ringa ¯ba lenga¯dohona ede , sia¯doho sama-sama sambea kai sa¯bua ade ¯di Ruma Hatalla . Nggahi sia¯doho , " Ruma , Ita marakanda¯dina langi ro dana ro moti la¯bo sara´a isina .
44004025	Kai Roh-Mu Ita parana nuntu ra nggahimu kai ncai wa´i ra waro mada¯doho , Daud , ede¯du ada-Mu ; Ita manggahi , ' ¯Ba¯bauku dou-dou , ma wati pata Ruma , mbanina ; ¯ba¯bauku bangsa-bangsa ndawina nia ma wati wara onena ?
44004026	Sangaji-sangaji dunia masadia ncau ¯di lewa ra lakakaina , ro dou-dou mana´ekaina makasa¯bua weki ao Ruma ro Sangaji Mambei salama .
44004027	¯Bara poda Herodes ro Pontius Pilatus wa´ura mbolona la¯bo dou-dou ma wati pata Ruma ro la¯bo dou-dou Israel ¯di kota ake . Sia¯doho ka¯borona weki ¯di aokaina Ruma Isa Ada-Mu ma raso ede , ma wa´ura hanta ¯ba Ita nda¯di Sangaji Mambei salama .
44004028	Sia¯doho kasa¯buana weki ¯dikarawina au-au , rawa´u katantu ulu ¯ba Ita ¯ba one ede ¯dimanda¯di . Ro Ita makatantuna ede kai kuasa ro rakane´e ¯ba ndai Ita .
44004029	Ake , Ruma , tatio to´ipu ¯bune sia¯doho kadahuna mada¯doho . Ro takau to´ipu ¯di mada¯doho , ada¯doho-Mu ake , mangoa ra kahabana haba Ita kai wati dahu .
44004030	Bantu to´ipu ¯ba Ita loaku¯du dou-dou masupu ¯di kataho wea ro rawi ma¯bisa ra guna ro lampa rawi-lampa rawi ma heba poda ¯dimanda¯di kai ncai kuasa ro tenggo ra wale kai ngara Ruma Isa , Ada-Mu ma raso ede . "
44004031	Sawa´u ¯ba nggori sambea sia¯doho , hi¯di ka¯borokai weki sia¯doho ede kangginda . Sia¯doho sara´ana kuasakai ¯ba Roh Allah , ro tampu´u nuntu ra nggahi kai disa poda ma¯boha haba ma ramai ta Ruma Hatalla .
44004032	Sara´ana dou ma imbi ede mori kasa¯bua ade ro kasa¯bua weki . Wati kone sa¯bua dou rau ra¯di sia¯doho mawi´i wekina ¯ba one au rantauna ede¯du ntau ndaina . Au-au ma wara ¯di sia¯doho , sia¯doho kani kasamana .
44004033	Kai kuasa ma na´e , rasu-rasu ede mambei sakasi ¯ba one Ruma Isa wa´ura mori mbali . Nda¯di Ruma Hatalla mambei mboto bareka ¯di sia¯doho .
44004034	Ro wati wara kone sa¯bua dou rau ¯di ade woha sia¯doho ma dancihi au-au . ¯Bara sia¯doho ma ntau dana ro uma , nalandaku dana ro uma sia¯doho ede ; edempara ra¯di co´i ralandana ede sia¯doho wa´ana
44004035	ro sia¯doho ¯donggona ¯di rasu-rasu . Edempara piti ede ¯dicengga-cengga ¯di sanikina dou ma paraluna .
44004036	Ndede rauja la Yusuf . Sia landa rauna dana ntauna , edempara piti co´i ralandakai ede wa´a ¯ba sia ro ¯donggona ¯di rasu-rasu . La Yusuf ake ede¯du sa¯bua dou londo ra mai Lewi ra¯di Siprus ; rasu-rasu mapehekai rauna sia Barnabas ( aona Marere wea ade ) .
44004037	
44005001	Pala waraku sa¯bua dou mone mangara la Ananias . Sia la¯bo weina mangara la Safira , malanda rau salo¯be dana ntau sia¯doho .
44005002	Piti co´i ralanda ede sarundena wi´i ¯ba sia ¯di ru´u ¯ba ndaina ro sarundena sia ¯donggona ¯di rasu-rasu . Sia karawina ede ¯bade rau ¯ba weina .
44005003	Edempara nggahi la Petrus ¯di sia , " Ananias ¯ba¯bauku co´omu Ibilis makuasana ademu , sampe nggomi cowamu ¯di Roh Allah , kai midi-midimu wi´imu sarundena ¯di ru´u ¯ba ndaimu piti ralandakaimu dana ede ?
44005004	Dana ede rantau nggomina sawatipu ralanda ¯ba nggomi . Ro sawa´u ¯ba dana ede landa , piti rauna mbuipu ntau nggomi . Nda¯di ¯ba¯bauku warakaina nia ¯di ademu karawi ¯bune ede ? Laina manusia ranuntu cowakai ¯ba nggomi pala Ruma Hatalla ! "
44005005	Ndede ringa ¯ba la Ananias nggahi ra eli ede , sia mbo´ona edempara madena . Sara´ana dou ma ringana manda¯di ede nda¯di dahu .
44005006	Edempara dou-dou sampela mai salolo katahona timba la Ananias , edempara wa´a kalosana ¯di lao umbu .
44005007	Kira-kira tolu jam sawa´u ¯ba ede lu´u weina . Sia wati ¯badena au ma nda¯di ¯boupu ede .
44005008	Nggahi la Petrus ¯di sia , " Ngoa to´ipu ¯di nahu : Sa¯bua dana ralanda ¯ba nggomi ro rahimu ede , sandake co´ina ? " " Io , poda sandede co´ina , " cambe ¯ba wei la Ananias .
44005009	Edempara nggahi la Petrus ¯di sia , " ¯Ba¯bauku nggomi ro rahimu kasamakaimu ¯di ne´emu coba Roh Ruma ? Ringa ra kade´epu ! Dou-dou ma lao umbu rahimu wa´ura dula . Sia¯doho ¯dimawa´a kalosa nggomi rau . "
44005010	Wakatu ede wa´u wei la Ananias ede mbo´o ro madena ¯di tando la Petrus . Ro wakatu dou-dou mone sampela ede lu´u , sia¯doho rakana sia wa´ura made . Edempara sia¯doho wa´a kalosana timba sia ro umbuna sia ¯dikompe rahina .
44005011	Nda¯di sara´ana dou-dou ma´imbi ede ro dou-dou makalaina , ma ringa ma¯boha manda¯di ede , nda¯di dahu .
44005012	¯Bara karawi rasu-rasu nda¯di mboto rawi ma¯bisa ra guna ro lampa rawi-lampa rawi maheba poda manda¯di ¯diwoha ela ra dou . Kai kasa¯bua ade sara´a dou ma´imbi ka¯boro weki ¯di Sarambi Salomo ¯di Bait Allah .
44005013	Ro dou makalai wati wara ma disa mai ka¯boro weki la¯bo dou-dou ma´imbi ede . Pala dou-dou ma´imbi ede nawancuku horoma ¯ba ela ra dou .
44005014	Ro nanaha ntoi nanaha mboto dou-dou ma´imbi ¯di Ruma -- nataho dou mone ro dou siwe .
44005015	Ka´ada´ana nda¯di ndede pahu , nda¯dina dou-dou masupu wi´i ¯di ese hi¯di marukaina atao dipi , edempara lao wa´a aka ncai , loaku¯du sia¯doho kone ¯di sato´ikaina loa hina ninu la Petrus , nggara nalampa saisi la Petrus ta ede .
44005016	Mboto poda dou-dou ma ramai ra¯di kota-kota ¯dikompe ra pei Yerusalem . Sia¯doho wa´ana dou-dou masupu ro ralu´ukai ¯ba roh-roh seta . Ro dou-dou ede kataho sara´ana .
44005017	Cumpukaina dou mana´ekai imam-imam ro sara´ana dou ma¯batuna , ede¯du golonga dou-dou Saduki , tampu´u rukuna , ¯bara sia¯doho hiana adena .
44005018	Rasu-rasu ede ¯diwa´u ra leto , edempara kalu´una ¯di ade uma bui rabuikai ela ra dou .
44005019	Pala aimanga¯dina , sa¯bua mala´eka Ruma mahenggana ta¯da-ta¯da uma bui , edempara wa´a kalosana rasu-rasu ede . Nggahi mala´eka ede ¯di rasu-rasu ede ,
44005020	" Lao ki¯dipu ¯di Bait Allah ro ngoapu ¯di dou-dou ma¯boha mori ma ¯bou ake . "
44005021	Edempara rasu-rasu ede ¯batuna rangoa ¯ba mala´eka ede . Si¯di-si¯di poda sia¯doho laona aka Bait Allah ro tampu´u ngoa ra teina ta ede . Wakatu ede dou mana´ekai imam-imam ro dou-dou ma¯batuna mai , edempara katu´una mbolo weki mahkama la¯bo dou-dou mana´ekai Yahudi . Edempara sia¯doho kauna dou lao weha ao rasu-rasu ede ra¯di uma bui ¯di lao wa´a satando ¯di sia¯doho .
44005022	Pala wakatu dou-dou rakaukai ede rongga aka uma bui , sia¯doho wati wara edana rasu-rasu ede ta aka . Nda¯di sia¯doho dula mbalina , edempara ngoana lampa rawi ede ¯di mahkama .
44005023	" Wakatu la mada¯doho rongga ¯di uma bui , " nggahi sia¯doho ¯di mahkama , " la mada¯doho edamu ta¯da ncai uma bui ede rakunci kataho , ro dou-dou mataki jaga wunga jagana ¯di ta¯da ncai . Pala wakatu la mada¯doho henggamu ta¯da ncai ede , la mada¯doho wati rakamu eda kone sa¯bua dou rau ta¯deina . "
44005024	Wakatu perwira majaga Bait Allah ro dou-dou mana´ekai imam maringana rangoa ede , sia¯doho darura adena ma¯boha rasu-rasu ede ro dahuna ¯di au ma loa nda¯di .
44005025	Edempara mai sa¯bua dou mone mawa´a haba ake , " Taringa ra kade´e to´ipu ! Dou-dou rabui ¯ba Ita¯doho ake-ake wunga ngoa ra teina dou mamboto aka Bait Allah ! "
44005026	Nda¯di perwira majaga Bait Allah ede lao samana la¯bo anamorina malao weha mbalina rasu-rasu ede . Pala sia¯doho wati kanina kasa ro toku , ¯bara sia¯doho nadahukum ¯di dou mamboto ; ai-aina dou mamboto ede ma¯bale sia¯doho kai wadu .
44005027	Rasu-rasu ede ¯di wa´a kalu´u satando mahkama . Edempara dou mana´ekai imam-imam ma paresa sia¯doho .
44005028	Nggahi sia , " Nami wa´ura kanta kapodamu nggomi¯doho aina ngoa ra teimu ma¯boha Dou ede . Pala ake tiopu au karawi ¯ba nggomi¯doho ! Nggomi¯doho kambou reromu ngoa ra teimu ¯di sara´ana Yerusalem , ro nggomi¯doho mane´e ¯ba¯bu ra lo´o ¯ba one namiku ma kanda¯dina madekai Dou ede . "
44005029	Cambe ¯ba la Petrus ro rasu-rasu ma kalaina , " Mada¯doho pa¯buaku ¯batumu Ruma Hatalla ro laina ¯batu rakane´e manusia .
44005030	Ruma Isa , rasalib ¯ba Ita¯doho , wa´ura kamori mbali ra¯di madena ¯ba Ruma Hatalla wa´i ra waro ndaita .
44005031	Ro Ruma Hatalla wa´ura mbeina ¯di Sia ¯bora ro kuasakai ma ¯dese kai Mana´ekaina ro Mambei salama ; loaku¯du bangsa Israel ¯dimbei wakatu ¯di tobakaina ra¯di dosa-dosana ro ¯dimaraka kangampu .
44005032	Mada¯dohoku sakasi-sakasi ma¯boha sara´ana ede -- mada¯doho ro Roh Allah rambei ¯ba Ruma Hatalla ¯di dou-dou ma ¯batu rakaukai-Na . "
44005033	Wakatu ringa ¯ba anggota-anggota Mahkama Agama ede , sia¯doho mbani podana , ro sia¯doho kasa¯buana nggahi ne´e hade rasu-rasu ede .
44005034	Pala ¯di ade weki anggota-anggota mahkama ede wara sa¯bua dou Farisi mangara Gamaliel . Sia guru agama ¯di horoma poda ¯ba samenana dou . Tu´u ki¯di sia , edempara kauna wa´a kalosa rasu-rasu ede samporo .
44005035	Edempara nggahi sia ¯di Mahkama Agama ede , " Cina ra angi dou-dou Israel ! Kananu katahopu ma¯boha au ra¯dikarawi ¯ba ndai¯dohomu ¯di dou-dou ake .
44005036	¯Bara ntoina parana wontu Teudas , ma wi´ikai wekina dou maheba , nda¯dina wara kira-kira upa ratu dou ma¯batuna sia . Pala sia rahade ¯ba dou ro sara´ana dou ma¯batuna ncengga rero , ro kalompo rauna ede mbora .
44005037	Sawa´u ¯ba ede , wakatu wara sensus , wontu rau la Yudas , dou Galilea . ¯Bara pangaruna , mboto rau dou ma ¯batu sia . Pala sia rau rahade ¯ba dou , ro sara´ana dou ma¯batu sia lao ncengga rero .
44005038	Nda¯di wakatu ake kai manda¯di ake , ngoa ra tei kataho ¯ba nahu ede¯du : aina karawi au-au ¯di dou-dou ake , co´opu sia¯doho . ¯Bara napodasi ngoa ra tei ro kalompo sia¯doho ake ede¯du ra¯di manusia nda¯di ngoa ra tei ro kalompo sia¯doho ¯dimambora .
44005039	Pala nggarasi ede ramaina ra¯di Ruma Hatalla , nda¯di ndai¯dohomu wati ¯dimawa´u kakoa sia¯doho . Pala kombisi ¯dimanda¯di ndai¯dohomu ¯dima´ao Ruma Hatalla . " Ngoa ra tei Gamaliel ede tarima ¯ba mahkama .
44005040	Nda¯di ouna rasu-rasu ede , edempara cambona , sawa´u ¯ba ede kantana ngoa ra tei wali ma¯boha Ruma Isa . Sawa´u ¯ba ede ampona hori sia¯doho .
44005041	Rasu-rasu ede tu´u wi´ina Mahkama Agama ede kai neo adena ¯bara Ruma Hatalla mawa´ura wi´ikaina sia¯doho patu ¯di maraka ka¯bawa ra katuna ¯bara Ruma Isa .
44005042	Ro saniki ainaina ¯di Bait Allah ro ¯di uma-uma dou , sia¯doho ngoa ra tei ncauna ro ngoa ra kahabana Haba Mataho ma¯boha Ruma Isa ¯ba one Siaku Sangaji Mambei salama rasake ede .
44006001	Dou-dou ma¯batu Ruma Isa naha ntoina nanaha mboto . Wakatu ede dou-dou Yahudi ma nuntu kai bahasa Yunani , manda¯di wati ca´una ¯di dou-dou Yahudi asli . Ma nggahi Yunani ede manggahi , " Dou-dou siwe nami ma mbaru mboha wati rakana au-au racengga sama-sama ¯di dou-dou . "
44006002	¯Bara ndedena , sampuru ¯dua rasu ede ka¯borona sara´a dou ma¯batuna ro nggahina ¯di sia¯doho , " Wati tahona nggara denggasi nami ngoa ra kahaba nggahi ra eli Ruma Hatalla , ¯bara pa¯buaku uru ngaha ra nono .
44006003	Nda¯di , tahopu Ndai¯dohomu maka¯dale ¯di ade wekimu pidu dou ma wati iha ngarana ro rakuasakai ¯ba Roh Allah ro maloa timba ra lemba , ¯di loa kau ¯ba nami uru mandake pahu ;
44006004	¯bara nami mane´e do´a ro mangoa ra kahaba nggahi ra eli Ruma Hatalla mpoampa . "
44006005	Sara´a dou ede nangawa ¯bune rakaukai ¯ba rasu-rasu ede . Edempara sia¯doho ka¯dalena la Stefanus , sa¯bua dou ma imbi poda ¯di Ruma Isa ro kuasakai ¯ba Roh Allah . Raka¯dale rau : la Filipus , la Prokhorus , la Nikanor , la Timon , la Parmenas , ro la Nikolaus ra¯di Antiokhia ; sia laina dou Yahudi pala wa´ura lu´u agama Yahudi .
44006006	Pidu dou ede raho ¯di rasu-rasu , edempara rasu-rasu ede do´a ro rahona bareka Ruma ¯di ru´u ¯ba sia¯doho .
44006007	Ndedeku haba ra¯di Ruma Hatalla nanaha ipi mbouna ro dou-dou ma¯batu Ruma Isa ¯di Yerusalem rau nanaha mboto . Ro mboto rau imam-imam ma imbi ¯di Ruma Isa .
44006008	La Stefanus nawancuku bareka ¯ba Ruma Hatalla , nda¯dina sia karawina mboto ma¯bisa ra guna ro lampa rawi maheba poda ¯di woha ela ra dou .
44006009	Pala wara dou-dou ma daca´una sia ; sia¯doho ede¯du anggota-anggota uma sambeakai ma ¯dipehe kai Uma Sambeakai Dou-dou rahori wea . Anggota-anggota uma sambeakai ede ede¯du dou-dou Yahudi ra¯di Kirene ro Aleksandria . Sia¯doho la¯bo dou-dou Yahudi ra¯di Kilikia ro Asia macence ncihi la¯bo Stefanus .
44006010	Pala sia¯doho wati loana da¯batu au ranggahi ¯ba la Stefanus , ¯bara Roh Allah mambeina ¯di sia loa timba ra lemba ¯di nuntu ra nggahikaina .
44006011	¯Bara ndedena sia¯doho ufana pila-pila dou ¯dimanggahi , " Ringa ¯ba nami dou ede ka¯bawa ra katunana la Musa ro Ruma Hatalla ! "
44006012	Ndedeku sia¯doho sa¯du´una dou-dou , ro dou-dou mana´ekai Yahudi , ro guru-guru agama . Edempara sia¯doho lao wa´u ro letona la Stefanus , edempara lao wa´ana sia aka tando Mahkama Agama .
44006013	Ro sia¯doho wa´a rauna sakasi-sakasi ma mbei sakasi cowa ma¯boha la Stefanus . Nggahi sakasi-sakasi ede , " Dou ake naka¯bawa ra katuna ncauku Bait Allah ma raso ro ka¯bawa ra katunana parenta-parenta Ruma Hatalla rakarongga ¯ba la Musa .
44006014	Mada¯doho wa´ura ringamu nggahi sia , ¯ba one Ruma Isa dou Nazaret ede ¯dimakandumbana Bait Allah ake , edempara rungka sara´ana ruku ra rawi rasa rakalondo ¯ba la Musa ¯di ru´u ndaita ! "
44006015	Samenana dou ma wara ¯di ade sida Mahkama Agama ede ntandana la Stefanus . Ro wakatu ede pahu la Stefanus ¯di edamu ¯bune pahu mala´eka .
44007001	So¯di ¯ba dou mana´ekai imam-imam ¯di la Stefanus , " Sa¯bua poda sara´a ranggahi ¯ba dou-dou ede ? "
44007002	Cambe ¯ba la Stefanus , " Cina ra angi ro Ama-ama ! Taringa ra kade´epu nggahi ra eli mada ! Sawatipu wa´i ra waro ndaita Ibrahim lao ngge´ena aka Haran , wakatu sia mbuipu ngge´ena ¯di Mesopotamia , Ruma Hatalla ma ¯dese ra ntasa maina ¯di sia
44007003	ro nggahina , ' Tu´u wi´ipu dana ra rasamu ro iwa ra wekimu . Laopu aka dana ra rasa ¯di tei ¯ba Nahu ¯di ru´u ¯ba nggomi . ´
44007004	Edempara Ibrahim tu´u wi´ina dana ra rasa Kasdim , edempara lao ngge´ena aka Haran . Sawa´u ¯ba ama la Ibrahim madena , Ruma Hatalla mandawina Ibrahim mai ngge´e ¯di dana ra rasa ake ma cina ra angi ro Ita¯doho sara´ana rangge´ekaimu ake .
44007005	Aipu wakatu ede wati wara kone sarundena ra¯di dana ra rasa ake rambei ¯ba Ruma Hatalla ¯di Ibrahim ¯dimanda¯di ntau Ibrahim ; kone sakopa rau wati ¯dimbei ¯di ru´u sia . Pala sake Ruma Hatalla ¯ba one Sia ¯dimambeina ¯di Ibrahim ¯dimanda¯di ntau Ibrahim ro londo ra maina . Wakatu ede Ibrahim wati ntauna ana .
44007006	Pala akeku ranggahi ¯ba Ruma Hatalla ¯di sia , ' Londo ra maimu ¯dimangge´e kai dou lai rasa ¯di dana ra rasa dou makalai . Dou-dou ¯di dana ra rasa ede ¯dimajaja sia¯doho ro kauna karawi ma´ipi tani ¯di sia¯doho upa ratu mba´a ntoina .
44007007	Pala Nahu ¯dimahukumna bangsa ma ka´ada sia¯doho , ro sia¯doho ¯dimalosa ra¯di dana ra rasa ede ro ¯dimanemba Nahu ¯di hi¯di ake . ´
44007008	Sawa´u ¯ba nggahi ndedena rasake sama ede kasaha ¯ba Ruma Hatalla kai upacara suna . Nda¯di sawa´u ¯ba la Ishak ana la Ibrahim warana , Ibrahim sunana sia wakatu sia umu waru nai . Edempara la Ishak suna rauna anana , ede¯du la Yakub . Ro la Yakub rau suna rauna sampuru ¯dua anana , ede¯du ma nda¯di ama wa´i ra waro bangsa Yahudi .
44007009	Ama wa´i ra waro ndai ede nahiana ¯di la Yusuf , nda¯dina sia¯doho landana sia manda¯di ada ¯di Mesir , pala Ruma Hatalla ma¯dende ra wa´ana sia ,
44007010	ro mahori sia ¯di samenana susa ra ncoki . Ruma Hatalla mambeina ¯di sia ruku ra rawi mataho ro loa timba ra lemba wakatu sia lao satandona Fira´un sangaji Mesir , nda¯di Fira´un kanda¯dina sia gubernu dana ra rasa Mesir ro makuasakaina asi Fira´un .
44007011	Edempara nda¯dikaina bala sarahi¯do ma ¯dondo ¯di samenana dana ra rasa Mesir ro Kana´an nda¯dina dou-dou na´ipiku susa ra ncokina . Wa´i ra waro ndai wati loana raka ngaha ra nono .
44007012	Nda¯di wakatu ringa ¯ba la Yakub wara gando ¯di Mesir sia kauna ana¯dohona , wa´i ra waro ndaita , lao ta aka masarambakaina .
44007013	Wakatu sia¯doho lao ka¯dua kalikaina , ngoa ¯ba la Yusuf ¯di sa´e ra arina ede ¯ba one sia ede¯du la Yusuf . Ede ampona ¯bade ¯ba sangaji Mesir ma¯boha iwa ra weki la Yusuf .
44007014	Edempara la Yusuf nggaduna haba ¯di amana , ede¯du la Yakub , kauna sia ro samenana iwa ra wekina lao ngge´e aka Mesir -- sara´ana wara pidu mpuru lima dou .
44007015	Nda¯di la Yakub lao ngge´ena aka Mesir ro ta´edeku sia ro wa´i ra waro ndai madena .
44007016	Timba sia¯doho edempara wa´a mbali aka Sikhem ro umbukaina ¯di rade ma wa´ura weli kai piti ¯ba Ibrahim ¯di suku bangsa Hemor ¯di Sikhem .
44007017	Ne´era raka wakatuna Ruma Hatalla kalampana rasake-Na ¯di la Ibrahim , bangsa ndai ¯di Mesir wa´ura nanaha mboto .
44007018	Cumpukaina sa¯bua sangaji makalai ma wati pata la Yusuf , maparenta ¯di Mesir .
44007019	Sangaji ede kampa´a-mpa´ana bangsa ndai ro na´ipiku tokuna ¯di wa´i ra waro ndaita . Sia kau pakasana paki ana dou to´i ma ¯boupura nggana ¯ba inana loaku¯du wati wara dou ma´uruna ro madena .
44007020	Wunga wakatu ede wara kai la Musa ; sia ana dou to´i ma ntika poda . Tolu wura ntoina sia rakana´e ¯di uma ama ra inana ,
44007021	ro sawa´u ¯ba paki sia , ana siwe la Fira´un mawehana sia , ro kana´ena sia ¯bune ana ndaina .
44007022	Sara´a ilimu bangsa Mesir ¯dingoa ra tei ¯di sia ro sia manda¯di dou ma ipi kuasa ¯di ade nggahi ra eli ro ruku ra rawina .
44007023	Wakatu umu la Musa upa mpuru mba´a , wontumpara ne´e ¯ba adena ne´e lao eda ka´ada´ana bangsa ndaina bangsa Israel .
44007024	Edempara sia edana sa¯bua dou ¯di weki sia¯doho kancoki ¯ba sa¯bua dou Mesir ; edempara sia horuna dou rakancoki ede kai hadena dou Mesir ede .
44007025	Kacai ¯ba la Musa bangsana naloa ka´ao ¯ba one Ruma Hatalla mawunga kanina sia ¯dimahori weana sia¯doho . Palasi sia¯doho wati loana ka´ao .
44007026	¯Bala aisanai sia eda rauna ¯dua dou Israel mancao , edempara sia celana kai ne´ena kataho sia¯doho . Nggahi sia , ' Nggomi¯doho ake sa´e ra ari . ¯Ba¯bauku nggomi¯doho ncaokaimu ? ´
44007027	Pala dou ma ¯boe lengana ede runggina la Musa edempara nggahina ,
44007028	´ Cou ma hanta nggomi nda¯di dou mana´ekai ro hakim nami ? Sa¯bua nggomi mane´e hade nahu rau ¯bune nggomi hademu dou Mesir ede awina ? ´
44007029	Wakatu ringa ¯ba la Musa au ranggahi ¯ba dou ede , la Musa rai tu´u wi´ina Mesir edempara ngge´ena ¯di dana ra rasa Midian . Ta aka sia rakana ¯dua dou anana .
44007030	Upa mpuru mba´a sawa´u ¯ba ede sa¯bua mala´eka maina ¯di la Musa ¯di so sarae ¯deni la¯bo Doro Sinai . Mala´eka ede maina ¯di ade afi ¯di haju rompa ma wunga kalea .
44007031	La Musa midi adena eda lampa rawi ede , nda¯di sia lao ¯denina ¯di ¯badekaina au ede . Edempara sia ringana eli Ruma manggahi ,
44007032	´ Nahuku Ruma Hatalla wa´i ra waromu ; Nahu Ruma Hatalla ra¯di Ibrahim , la Ishak , ro la Yakub . ' La Musa wedu ¯ba dahuna nda¯di wati disa walina ntanda ¯di haju rompa ede .
44007033	Edempara nggahi Ruma rau , ' Rocu wi´ipu sanda rakanimu ede , ¯bara dana ¯di hi¯di ratondakaimu ede ede¯du dana ma raso .
44007034	Nahu wa´ura eda ka¯baeku pa´i ro susa ela-Ku ¯di Mesir . Nahu wa´ura ringaku weta sia¯doho ro Nahu wa´ura londo ¯dimahori sia¯doho . Ake , maira ! Nahu ¯di ma nggadu nggomi lao mbali aka Mesir . ´
44007035	Musa akeku la Musa ma wati rakanahu ¯ba bangsa Israel ro ma tula ao kai nggahi ra eli ake , ' Cou marahanta nggomi manda¯di mana´ekaina ro hakim nami ? ' Pala justru siaku dou ra nggadu ¯ba Ruma Hatalla ¯dimanda¯di dou mana´ekaina ro mambei salama , kai bantu ¯ba mala´eka ma mai ¯di sia ¯di haju rompa ma kalea ede .
44007036	Musa edeku mana´ekaina bangsa Israel losa ¯di Mesir kai karawina lampa rawi ma¯bisa ra guna ro lampa rawi-lampa rawi maheba poda ¯di Mesir , ¯di Moti Kala ro ¯di so sarae santoi upa mpuru mba´a .
44007037	Sia rauku la Musa ma nggahi ¯di bangsa Israel , ' Ruma Hatalla ¯dimambeina ¯di nggomi sa¯bua dou nabi raka¯dale ¯di woha ndai nggomi¯doho , sama ¯bune Sia maka¯dale mada .
44007038	La Musaku ma ¯di woha bangsa Israel ¯di so sarae , manda¯di ncai ¯di ru´u ¯ba mala´eka manuntu ra nggahi ¯di sia ¯di Doro Sinai la¯bo wa´i ra waro ndaita . Siaku ma tarima aona ra¯di Ruma Hatalla haba ma mori ¯di karonggana ¯di ndaita .
44007039	Kone ade ndedekaina wa´i ra waro ndaita wati ngawana to´a ¯di sia . Sia¯doho natula aoku sia ro nane´e dula mbali aka Mesir .
44007040	Nggahi ¯ba sia¯doho ¯di la Harun , ' Ndawipu berhala-berhala ¯di ru´u ¯ba nami , loaku¯du berhala-berhala ede ma ¯dende ra mawa´ana nami . ¯Bara nami watira ¯bade walimu au ma wa´ura nda¯di la¯bo la Musa ede ma rawa´a kalosana nami ¯di Mesir ! ´
44007041	Edempara wakatu ede sia¯doho ndawina sa¯bua patung ana capi , edempara sia¯doho ¯donggo ra mbeina korba ¯di patung ede ro ndawina ngaha ndiha ¯dinembakai berhala randawi ¯ba ndai sia¯doho .
44007042	Edempara Ruma Hatalla tu´u wi´ina sia¯doho ro co´ona sia¯doho manemba ntara-ntara ¯di langi . Ede ncihi ncao la¯bo au ratunti ¯di ade buku-buku nabi-nabi . Ndake , ' Oe dou-dou Israel ! Laina ¯di ru´u Nahu nggomi¯doho sambelemu ro korobamu binata santoi upa mpuru mba´a ¯di so sarae .
44007043	Kema berhala Molokh rawa´a rero ¯ba nggomi¯doho masama-sama la¯bo patung binata berhala , ede¯du Refan ; edeku patung randawi ¯ba nggomi¯doho ¯di nembamu . ¯Bara ndedena Nahu ¯dimapaki nggomi¯doho sampe ¯do´o aka ipa ¯bae ¯ba dana ra rasa Babel . ´
44007044	Kema hi¯di maikai Ruma Hatalla ¯di manusia wara ¯di wa´i ra waro ndai ¯di so sarae . Kema ede randawi kai parenta ¯ba Ruma Hatalla ¯di la Musa ro ¯bune conto rakatada ¯ba Ruma Hatalla ¯di la Musa .
44007045	Edempara kema ede wa´a wali ¯ba wa´i ra waro ndai aipu wakatu sia¯doho la¯bo la Yosua lao weha rampa dana ra rasa ndai ra¯di ade kuasakai ¯ba bangsa-bangsa ra¯baka kalosa ¯ba Ruma Hatalla ¯ditando sia¯doho . Kema ede warana ta ede sampe zamana la Daud .
44007046	La Daud nakasanaku ade Ruma Hatalla ro rahona ¯di Sia loaku¯du sia ¯di kau kai ndawi sa¯bua uma ru´u Ruma Hatalla ranemba ¯ba la Yakub ede .
44007047	Pala la Solemanku ma ndawina uma ¯di ru´u ¯ba Ruma Hatalla .
44007048	Pala Ruma Hatalla Mawancu ¯Dese Ra Ntasa wati ngge´ena ¯di ade uma randawi ¯ba manusia ; ¯bara ¯di ade buku nabi ratunti ndake ,
44007049	´ Langi ede¯du hi¯di dohokai-Ku , ro dana ¯di lamakai edi-Ku . Uma auku ¯di ne´e katu´u ¯ba nggomi¯doho ¯di ru´u ¯ba Nahu ? Ta¯beku hi¯di ¯di ru´u sanawakai Nahu ?
44007050	Sa¯bua laina ndai Nahu ma kanda¯dina samenana mawara ? ' ndedeku nggahi ¯ba Ruma Hatalla .
44007051	Ede tera poda tuta ndai¯dohomu ro na´ipi podaku nggonggina to´amu ¯di Ruma Hatalla ! Fikomu na´ipiku mpingana ¯di tarima aokaimu nggahi ra eli Ruma Hatalla ! Nggomi¯doho sama ¯bune wa´i ra waromu ; maca´u ao Roh Allah !
44007052	Sa¯bua wara nabi ma wati rakancoki ¯ba wa´i ra waromu ? Sia¯doho ma rahade dou-dou ranggadu ¯ba Ruma Hatalla ma ntoi podana wa´ura ngoana ¯ba one ada Ruma Hatalla ma poda ede ¯dimamai . Ro ake nggomi¯doho ma¯ba¯buna ro mahade Ada Ruma Hatalla ede .
44007053	Mala´eka-mala´eka wa´ura karonggana parenta-parenta Ruma Hatalla ¯di ndai¯dohomu pala ndai¯dohomu wati ngawamu ¯batu ! "
44007054	Ndede ringa ¯ba anggota-anggota Mahkama Agama sara´ana ra nggahi ¯ba la Stefanus ede , sia¯doho fa´a adena ro mbani podana ¯di la Stefanus .
44007055	Pala la Stefanus ma kuasakai ¯ba Roh Allah , ntandana ese langi . Sia edana ¯dese ra ntasa Ruma Hatalla ro Ruma Isa maki¯di ¯di hi¯di makuasa ¯di sa¯bae wana Ruma Hatalla .
44007056	" Tiopu , " nggahi la Stefanus , " mada edaku saroga mahengga weki ro Ana Manusia maki¯di ¯di sa¯bae wana Ruma Hatalla ! "
44007057	Anggota-anggota mahkama ede ¯bontona fiko ro kanggica salahona , edempara kalembina la Stefanus .
44007058	Sia¯doho randa kalosana sia ari mai ¯ba kota edempara to¯bakaina wadu . Dou-dou ma edana manda¯di ede nggaduna kani ra lombo sia¯doho ¯di sa¯bua dou sampela ma ngara la Saulus .
44007059	Wunga mbuipu sia¯doho to¯bana la Stefanus , la Stefanus renta kana´ena , " Ruma Isa , tarima aopu roh mada ! "
44007060	Edempara sia doho sujuna ro kanggica kana´ena , " Ruma , aina dosa ake ¯di tundu ¯ba sia¯doho ! " Sawa´u ¯ba nggori nggahi ndedena sia madena .
44008001	Ro la Saulus neo ade rauna eda hade dou ede . Ainaina ede wa´u ela Ruma ¯di Yerusalem tampu´u fou rero ¯ba dou , nda¯dina sara´ana dou ma´imbi , selasi rasu-rasu , lao ncengga rero ¯di samenana dana ra rasa Yudea ro Samaria .
44008002	Dou-dou ma dahu ¯di Ruma Hatalla ma´umbuna la Stefanus ro nangi weana sia kai adena mancoki .
44008003	Pala la Saulus na´usaha ncauku ¯dikalelikaina ela Ruma . Sia laona niki uma ro randa kalosana dou-dou ma´imbi , edempara kalu´una sia¯doho ¯di ade uma bui .
44008004	Dou-dou ma´imbi ma wa´ura lao ncengga rero ede ngoa ra kahabana Haba Mataho ma ramai ta Ruma Hatalla ede .
44008005	La Filipus laona aka kota Samaria ro ngoa ra kahabana ¯di dou-dou ta aka ma¯boha Sangaji Mambei salama rasake ¯ba Ruma Hatalla .
44008006	Wunga ringa ¯ba dou-dou nuntu ra nggahi la Filipus ro sia¯doho edana rawi ma¯bisa ra guna rakarawina , mboto ¯di ade weki sia¯doho makade´ena au ranggahi ¯ba la Filipus .
44008007	¯Bara roh-roh mada¯bae wa´ura losa la¯bo kanggicana ra¯di dou mamboto ralu´ukai ¯ba seta . Dou-dou mamade ¯binci ro mampako ra mpedu rau mboto rakataho wea .
44008008	Edempara dou-dou ¯di Samaria naneo poda adena .
44008009	¯Di kota ede wara sa¯bua dou mone mangara la Simon , ma wa´ura pila-pila wakatu ntoina makamborana aka dou-dou nda¯dina dou-dou Samaria ¯bara ilimu sihina . Nggahi sia ¯di sia¯doho ¯ba one sia dou ma heba poda .
44008010	Edempara sara´a dou ¯di kota ede ede¯du sara´ana dou mawara ¯di ela ra dou nawancuku kade´ena nggahi sia . " Dou ake ede¯du tenggo ra wale Ruma Hatalla ma mbou rero kai ' Tenggo ra wale Mana´e ' ede , " nggahi sia¯doho .
44008011	Wa´ura ntoi poda sia kamborana aka dou-dou kai tenggo ra wale sihina , nda¯di sia¯doho nawancuku kade´ena sia .
44008012	Pala la Filipus ngoa ra kahabana ¯di sia¯doho Haba Mataho ma¯boha Karaja´an Allah ro ma¯boha Ruma Isa Al Masih , Sangaji Mambei salama ede . Nda¯di sia¯doho na´imbiku ¯di haba ra karongga ¯ba la Filipus , edempara sia¯doho kandeu karasona nataho dou-dou mone ro dou siwe .
44008013	Ndai la Simon na´imbi rauku . Ro sawa´u ¯ba kandeu karaso , sia lao ¯batu ncauna la Filipus . Lampa rawi ma¯bisa ra guna ma nda¯di ede kamborana aka la Simon .
44008014	Rasu-rasu ¯di Yerusalem ringana ¯ba one dou-dou Samaria wa´ura tarimana nggahi ra eli Ruma Hatalla . ¯Bara ndedena sia¯doho nggaduna la Petrus ro la Yahya ta aka .
44008015	Wakatu la Petrus ro la Yahya rongga ta aka , sia¯doho do´ana ¯di ru´u ¯ba dou-dou Samaria ede loaku¯du sia¯doho loakaina raka Roh Allah ,
44008016	¯bara Roh Allah watipu mai kuasakaina kone sa¯bua dou rau ¯di weki sia¯doho ; sia¯doho ampona kandeu karaso kai ngara Ruma Isa mpoa .
44008017	Edempara la Petrus ro la Yahya tohona rima ese wawo tuta dou-dou Samaria ede ; edempara sia¯doho tarimana Roh Allah .
44008018	Eda ¯ba la Simon ¯ba one rima rasu-rasu ratoho ese tuta dou-dou ede , Roh Allah mbei ¯di sia¯doho . ¯Bara ndedena lao wa´a ¯ba la Simon piti ¯di la Petrus ro la Yahya ,
44008019	edempara nggahina , " Tambei to´ipu ¯di mada kuasa ede rau loaku¯du tohosi mada rimaku ¯di cou-cou rau , dou ede ¯dimatarima Roh Allah . "
44008020	Pala cambe ¯ba la Petrus , " Ihara nggomi ro pitimu ! Kacai ¯ba nggomi rambei ¯ba Ruma Hatalla loa ¯diweli kai piti ?
44008021	Nggomi wati ntaumu hak ¯di loakaimu ¯batu ¯di ade karawikai nami , ¯bara ademu wati podana ¯di Ruma Hatalla .
44008022	¯Bara ndedena wi´ipu nia ma da¯bae ede , ro rahopu ¯di Ruma loaku¯du Sia kangampu weana kananumu ma da¯bae ede !
44008023	¯Bara nahu ka¯bade nggomi ¯bini ¯ba hiana ro ka´ada ¯ba rawi mada¯bae . "
44008024	Edempara nggahi la Simon ¯di la Petrus ro la Yahya , " Tabantu to´ipu raho ¯di Ruma loaku¯du aina nda¯di kone sa¯bua rau ¯di mada ranggahi ¯ba ita¯doho ede . "
44008025	Sawa´u ¯ba sia¯doho nuntu ra nggahina ro ngoa ra kahabana nggahi ra eli Ruma , la Petrus ro la Yahya dula mbali aka Yerusalem . Ro ¯di woha ncai , sia¯doho ngoa ra kahabana Haba Mataho ede ¯di mboto kampo-kampo Samaria .
44008026	Sa¯bua mala´eka Ruma manggahi ¯di la Filipus , " Wajo lampara ! Lao la¯dopu aka ncai ma tuwu Yerusalem la¯bo Gaza . " Ncai ede lingi .
44008027	Edempara la Filupus laona . Wakatu ede wara sa¯bua dou ma¯bora asi Etiopia ma wunga lao dula aka dana ra rasana . Dou ede sa¯bua dou ma na´e ¯bora ma su´u ra tunduna ¯di samenana ntau ra wara Kandake , sangaji siwe dana ra rasa Etiopia . Dou ede wa´ura laona aka Yerusalem ¯di nembakaina Ruma Hatalla ro ake wunga lao mbali kai karetana . Wunga dohona ade karetana ede sia bacana Buku Nabi Yesaya .
44008028	
44008029	Nggahi Roh Allah ¯di la Filipus , " Lao ¯denipu ¯di kareta ede . "
44008030	Nda¯di la Filipus lao ¯denina ¯di kareta ede , edempara ringa ¯ba sia dou ede mabaca Buku Yesaya . So¯di ¯ba la Filipus ¯di sia , " Pa , sa¯bua loa ka´ao ¯ba Ita rabacata ede ? "
44008031	Cambe ¯ba dou ede , " ¯Buneku loa ka´ao ¯ba nahu , nggara watisi wara dou ma ngoa ka¯baena ¯di nahu ? " Edempara sia recena la Filipus ne´e ese karetana ro doho samana la¯bo sia .
44008032	Akeku ayat-ayat rabacana ede , " Sia ¯bune jimba raranda ¯di sambele , ¯bune ana jimba ma wati ka¯be nggara guntisi kerena , ndedeku Sia wati nggahina kone sampu´u .
44008033	Sia raka¯bawa ra katuna ro rakarawi kai wati adi . Nawa-Na ¯di wonto ra¯di dunia nda¯di kone sa¯bua dou rau ma loa ngoa rero ma¯boha londo ra mai-Na . "
44008034	Dou Etiopia mana´e ¯bora ede manggahi ¯di la Filipus , " Coba ngoa to´ipu ¯di nahu , couku ranggahi ¯ba nabi ake ? Sa¯bua weki ndaina atao dou makalai ? "
44008035	Edempara la Filipus tampu´u nuntu ra nggahina ; sia kanina ayat-ayat ede ¯di tampu´ukaina ngoa ra kahabakaina Haba Mataho ma¯boha Ruma Isa ¯di dou mana´e ¯bora ede .
44008036	¯Diwoha ncai , sia¯doho rongga ¯di sa¯bua hi¯di ma wara oi . Nggahi dou ma¯bora ede , " Tiopu ede wara oina ! Au waliku madancihi ¯dikandeu karasokaimu nahu ? " [
44008037	Nggahi la Filipus , " Nggara imbi podasi Ita , Ita loa ¯dikandeu karaso . " " Nahu ka´imbi Ruma Isa Al Masih ede¯du Ana Ruma Hatalla , " nggahi dou Etiopia mana´e ¯bora ede . ]
44008038	Edempara kamidina kareta ; edempara sia¯doho ¯duana , la Filipus ro dou mana´e ¯bora ede , londona awa oi ro kandeu karaso ¯ba la Filipus sia .
44008039	Wakatu sia¯doho losana ¯di oi , weha ¯ba Roh Allah la Filipus tahi¯di ede . Dou Etiopia mana´e ¯bora wati¯du edana sia wali . Kai neo adena dou mana´e ¯bora ede lampa walina .
44008040	We¯di lalompa la Filipus wa´ura wara ¯di Asdod . Ro wakatu sia lampa walina , sia kahabana Haba Mataho ma¯boha Ruma Isa ¯di samenana kota sampe sia ronggana ¯di Kaisarea .
44009001	Wunga wakatu ede la Saulus nane´eku kadahu ncau ro hadena dou-dou ma´imbi Ruma Isa . Sia laona ¯di dou mana´ekai imam-imam ,
44009002	ro rahona sura kuasa ¯di laokaina ¯di dou-dou mana´ekai uma-uma sambeakai dou Yahudi ¯di Damsyik , loaku¯du raka edasi ¯ba sia ta aka dou-dou ma imbi ¯di Ruma Isa , sia naloa wa´u ra leto sia¯doho ro wa´a sia¯doho aka Yerusalem .
44009003	Wunga ade laona aka Damsyik , wakatu ¯denira la¯bo kota ede , we¯di lalompa taroa ma ramai ta langi makalea heko la Saulus .
44009004	Sia mbo´ona awa dana edempara ringana sa¯bua eli manggahi ¯di sia , " Saulus , Saulus ! ¯Ba¯bauku nggomi kancokikaimu Nahu ? "
44009005	" Cou Ita ? " so¯di ¯ba la Saulus . Cambe ¯ba eli ede , " Nahu ede¯du Isa , rakancoki ¯ba nggomi .
44009006	Pala ake tu´ura ro lao lu´upu aka kota . Ta ede nggomi wara ¯di ngoa au ¯di pa¯bua karawi ¯ba nggomi . "
44009007	Dou-dou ma ¯batu sama la¯bo la Saulus we¯di adena nda¯di wati loa menana nggahi ; ¯bara sia¯doho ringana eli ede pala wati wara edana kone cou-cou rau .
44009008	Edempara la Saulus tu´u ki¯dina ro henggana madana , pala wati loana eda au-au wali . Nda¯di sia¯doho manenti rimana ro ¯dandana sia lu´u aka Damsyik .
44009009	Tolu nai ntoina sia wati loana eda ro santoi ede sia wati ngaha atao nono podana .
44009010	¯Di Damsyik wara sa¯bua dou ma´imbi Ruma Isa mangara la Ananias . ¯Di ade edana rangoa ¯ba Ruma , Ruma manggahi ¯di sia . Nggahi Ruma , " Ananias ! " Cambe ¯ba la Ananias , " Io , mada , Ruma . "
44009011	Nggahi Ruma , " Wajo laopura ake . Laopu aka uma la Yudas ¯di Ncai Marombo . So¯dipu ta aka dou ma ngara la Saulus ma ramai ra¯di kota Tarsus . Dou ede wunga do´ana ,
44009012	ro ¯di ade edana rangoa ¯ba Ruma ede sia edana sa¯bua dou mone mangara la Ananias , mamai raka sia ro tohona rimana ese wawo sia loaku¯du sia loa eda mbali . "
44009013	Cambe ¯ba la Ananias , " Ruma , mada wa´ura ringaku mboto dou manuntu ma¯boha dou ake , mapenti poda ma¯boha ela Ita rakancoki ¯ba dou ake ¯di Yerusalem .
44009014	Ro ake sia wa´ura mai ara ake kai ra´iji ¯ba dou-dou mana´ekai imam ¯dimawa´u ra leto sara´ana dou ma imbi ¯di Ita . "
44009015	Pala nggahi Ruma ¯di la Ananias , " Laompa ! ¯Bara Nahu mawa´ura ka¯dale sia ¯dimakarawi wea ¯di ru´u ¯ba Nahu , loaku¯du sia ngoa ra kahabana ma¯boha Nahu ¯di bangsa-bangsa makalaina ma laina agama Yahudi ro ¯di sangaji-sangaji ro ¯di ela ra dou Israel rau .
44009016	Ro ndai Nahu ¯dimaturu teina ¯di sia samenana susa ra ncoki ¯di pa¯bua iu ¯ba sia ¯bara Nahu . "
44009017	Edempara la Ananias lao lalona aka uma ede ro tohona rima ese wawo la Saulus . " Cina Saulus , " nggahi la Ananias , " Ruma Isa ra´eda ¯ba ndaimu ¯di woha ncai wakatu maimu ta ake , Siaku ma rakau mai ndaiku loaku¯du loamu eda wali ro kuasakai ¯ba Roh Allah . "
44009018	Wakatu ede wa´u wara ¯bune fenta uta mahori weki ¯di mada la Saulus ro sia loana eda mbali . Nda¯di sia tu´una , edempara ¯di kandeu karaso .
44009019	Ro sawa´u ¯ba nggori ngaha sia nda¯di tenggo walina . La Saulus ngge´ena ¯di Damsyik la¯bo dou-dou ma´imbi ¯di Ruma Isa pila-pila nai ntoina .
44009020	Sia lao lalona aka uma-uma sambeakai ro tampu´una ngoa ra kahaba ¯ba one Ruma Isa ede¯du Ana Ruma Hatalla .
44009021	Sara´ana dou namidi adena ringa la Saulus . Nggahi sia¯doho , " Sa¯bua laina sia ma ¯di Yerusalem mawa´ura hade sara´ana dou ma imbi ¯di Ruma Isa ? Sia maina ta ake ¯ba ne´ena wa´u ra leto ro mawa´a sia¯doho ¯di dou-dou mana´ekai imam ! "
44009022	Pala la Saulus nanaha tenggo pangaruna . Bukuti-bukuti ra nggahi ¯ba sia ma¯boha Ruma Isa nawancuku podana ¯ba one Ruma Isa ede¯du Sangaji Mambei salama , sampe dou-dou Yahudi ma ngge´e ¯di Damsyik wati loa walina tele .
44009023	Sawa´u ¯ba pila-pila nai ntoina dou-dou Yahudi mafakana ne´e hade la Saulus .
44009024	Pala mafaka sia¯doho na¯badeku ¯ba sia . Aimarai aimanga¯di sia¯doho mangenana ¯di ta¯da lawa kota ¯dimahade sia .
44009025	Pala ¯di sa¯bua aimanga¯di , dou-dou ma¯batu la Saulus maweha ao sia , edempara kalondona sia kai garanji kalalo ta tembo kota .
44009026	La Saulus laona aka Yerusalem , ro ta aka sia ngupana ncai ¯di ka¯borokaina weki la¯bo dou-dou ma´imbi ¯di Ruma Isa . Pala sia¯doho nadahuku ¯di sia , ¯bara sia¯doho wati imbina ¯ba one sia wa´ura poda-poda imbi ¯di Ruma Isa .
44009027	Edempara la Barnabas mai rakana sia , edempara lao wa´ana sia ¯di rasu-rasu . La Barnabas ngoana ¯di sia¯doho ra¯bunena la Saulus edana Ruma ¯di woha ncai ro ra¯bunena Ruma manuntu ra nggahi la¯bo sia . La Barnabas mangoa rauna ma¯boha ra¯bunena la Saulus disana ngoa ra tei ¯di Damsyik kai ngara Ruma Isa .
44009028	Edempara la Saulus ngge´e la¯bona sia¯doho , ro disana hotoba kai ngara Ruma ¯di sara´ana dana ra rasa Yerusalem .
44009029	Sia nuntu ra nggahina ro cence ncihina la¯bo dou-dou Yahudi rau ma nuntu kai bahasa Yunani , pala sia¯doho nane´eku hade sia .
44009030	Wakatu ¯bade ¯ba dou-dou ma´imbi makalaina ma¯boha lampa rawi ede , sia¯doho lao wa´a pesona la Saulus aka Kaisarea . Edempara nggaduna sia aka Tarsus .
44009031	Nda¯di ela Ruma ¯di sara´ana Yudea , Galilea , ro Samaria wati wara ngango . Rabantu ¯ba Roh Allah , kai dahuna ¯di Ruma , ela-ela Ruma ede nanaha tenggo ro nanaha mboto .
44009032	La Petrus lao lampa rerona ¯di lao lambakaina ela-ela Ruma . ¯Disa¯bua ainaina sia lao lambana ela RUMA ma ngge´e ¯di Lida .
44009033	Ta aka sia eda angi la¯bo sa¯bua dou mone mangara la Eneas , masupu made ¯binci ro wati loana tu´u ¯di hi¯di marukaina waru mba´a ntoina .
44009034	Nggahi la Petrus ¯di la Eneas , " Eneas , Ruma Isa Al Masih makatahona nggomi . Tu´ura ro kamocipu hi¯di marukaimu . " Wakatu ede wa´u tu´u la Eneas .
44009035	Sara´a ela ra dou ¯di Lida ro Saron ma´edana la Eneas , edempara sia¯doho sara´ana warina weki ro imbina ¯di Ruma .
44009036	¯Di Yope wara sa¯bua dou siwe mangara la Tabita . Sia sa¯bua dou ma imbi ¯di Ruma Isa . ( Ngarana ¯di ade nggahi Yunani ede¯du la Dorkas aona maju . ) Sia naca´u karawi au-aura mataho ro naca´u bantu dou-dou mancoki mori .
44009037	Wakatu ede sia hina ¯ba supu edempara madena . Sawa´u ¯ba nggori kandeu timbana , sia toho wi´i ¯di ¯bili ma esena .
44009038	Rasa Yope wati ipi ¯do´ona la¯bo rasa Lida . Nda¯di wakatu ringa ¯ba dou-dou ma´imbi Ruma Isa ¯di rasa Yope ¯ba one la Petrus wara ¯di rasa Lida , sia¯doho kauna ¯dua dou lao raka la Petrus kai nggaduna nggahi ake , " Mai roci to´ipu ta ake . "
44009039	La Petrus tu´u lalona ro lao ¯batuna sia¯doho . Sawa´u ¯ba ronggana ta aka , sia lao wa´a ¯ba dou ta¯bili ma esena . Sara´ana dou siwe mbaru mboha ta ede makahumbu ¯di la Petrus ro nangi salahona ro teina ¯di sia ¯baju-¯baju ro jumba-jumba randa´u ¯ba la Dorkas ¯di ru´u ¯ba sia¯doho wakatu sia mbuipu morina .
44009040	Kau ¯ba la Petrus losa sara´a sia¯doho , edempara sia doho sujuna ro do´ana . Sawa´u ¯ba ede sia satandona ¯di timba la Dorkas ro nggahina , " Tabita , tu´ura ! " Edempara la Dorkas henggana madana , ro wakatu eda ¯ba sia la Petrus , sia dohona .
44009041	Edempara la Petrus nentina rima ro bantuna sia tu´u ki¯di . Edempara la Petrus ouna dou-dou ma´imbi ta ede sama-sama la¯bo dou-dou siwe mbaru mboha ede , edempara ¯donggona la Dorkas ma wa´ura mori ede ¯di sia¯doho .
44009042	Haba manda¯di ede wa´ura mbou ¯di sara´a rasa Yope , nda¯di mboto dou ma´imbi ¯di Ruma Isa kai Sangaji Mambei salama sia¯doho .
44009043	La Petrus ngge´ena tahi¯di ede pila-pila nai wali ¯di uma dou mataki karaka huri ma ngara la Simon .
44010001	¯Di Kaisarea wara sa¯bua dou mone mangara la Kornelius . Sia na¯bora kapten " Tentara Italia " .
44010002	Sia dou ma dahu ¯di Ruma Hatalla ro sara´a iwa ra wekina nado´a nembaku Ruma Hatalla . Sia mboto bantuna dou-dou Yahudi ma ncoki mori , ro sia nado´a ncau ¯di Ruma Hatalla .
44010003	¯Disa¯bua ainaina kira-kira ¯boe tolu aimarai sia eda ka¯baena rakatada ¯ba Ruma , sa¯bua mala´eka Ruma Hatalla mamai ro ouna sia , " Kornelius ! "
44010004	Kornelius ntandana ¯di mala´eka ede kai dahuna , edempara nggahina , " Io ¯buneta Ruma ? " Cambe ¯ba mala´eka ede , " Do´amu ro ncera ra mbura ademu wa´ura tarima ¯ba Ruma Hatalla ro Ruma Hatalla nakawaraku nggomi .
44010005	Ake kaupu lao dou aka Yope ou la Simon ma ngara ¯dondona la Simon Petrus .
44010006	Sia wunga ronggana ¯di uma dou mataki karaka huri mangara la Simon , ma ngge´e ¯di kengge moti . "
44010007	Sawa´u ¯ba lao mala´eka manuntu la¯bo la Kornelius ede , ou ¯ba la Kornelius ¯dua dou ada ¯di umana ro sa¯bua dou anggota tentara mataki jagana ma to´a .
44010008	Kornelius ngoana ¯di sia¯doho au ma wa´ura nda¯di , edempara kauna sia¯doho lao aka Yope .
44010009	¯Bala aisanai , sia¯doho wunga ade lampakaina lao aka Yope ro ne´empara rongga , la Petrus ne´ena ese uma nane´e do´aku .
44010010	Edempara sia nahi¯do podaku ro nane´e ngaha . Wunga ka´ambi wea ngaha ra nono , sia edana rakatada ¯ba Ruma .
44010011	Sia edana langi mahengga weki ro wara ¯bune kaena ma lembo rakalondo ca´awa dunia , matero weki ¯di upa mbua padona .
44010012	Ta´adena wara mboto pahu binata ma´upa mbua e¯di , sara´a pahu binata ma rama ro nasi-nasi daro .
44010013	Edempara wara eli manggahi ¯di sia , " Petrus , tu´ura ! Sambelepu ro ngahapu ! "
44010014	Cambe ¯ba la Petrus , " Wati , Ruma ! Watipu iuku la mada ngaha au-au ma haram atao najis . "
44010015	Pala eli ede manggahi wali ¯di sia , " Au ranggahi ¯ba Ruma Hatalla halal , aina wi´ikai ¯ba nggomi ede haram . "
44010016	Ra´eda ade rangoa ¯ba Ruma ede katada mbodana sampe tolu kali , edempara kaena ede hanta weki lao aka saroga .
44010017	La Petrus nadarura adena kananuna auku aona ra¯di rakatada ¯ba Ruma ede . Wunga mbuipu la Petrus kananuna , dou-dou rakaukai ¯ba la Kornelius rakana uma la Simon ro sia¯doho wa´ura wara ¯di tando ta¯da ncai .
44010018	Edempara sia¯doho ouna dou ro so¯dina , " Sa¯bua ta ake wara dou ma rongga , ma ngara la Simon Petrus ? "
44010019	Wunga mbuipu la Petrus usaha ncauna ¯di ¯badekaina auku aona ra eda ade rangoa ¯ba Ruma ede , nggahi Roh Allah ¯di sia , " Oe Petrus , wara tolu dou mawunga ngupa nggomi .
44010020	Wajo londo rocipu ro aina mbali mbua ademu ¯batumu sia¯doho , ¯bara Nahu ma rakakai sia¯doho . "
44010021	Edempara la Petrus londona ro nggahina ¯di dou-dou ede , " Nahu dou rangupa ¯ba nggomi¯doho . Au maimu nggomi¯doho ? "
44010022	Cambe ¯ba sia¯doho , " Io , Kapten Kornelius kakai mada¯doho mai ta ake . Sia dou ma taho ro nadahu ¯di Ruma Hatalla , ro nahoroma ipiku ¯ba sara´ana dou Yahudi . Sa¯bua mala´eka Ruma Hatalla makauna sia raho Ita maipu ¯di umana ¯bara do´ana wa´ura cambe , sia rakau ringa ra kade´e au ranggahi ¯ba Ita ¯di sia . "
44010023	Edempara la Petrus kauna sia¯doho lu´u maru wa´una ta ede . ¯Bala aisanai la Petrus tu´una ro lao sama la¯bo sia¯doho . Pila-pila dou ma´imbi ra¯di Yope ¯batu rauna .
44010024	Sanai sawa´u ¯ba ede sia¯doho ronggara aka Kaisarea . Ta aka sia¯doho wa´ura ngena ¯ba la Kornelius la¯bo iwa ra wekina ro lenga-lenga taho la¯bona ra´undana .
44010025	Wakatu rongga la Petrus , la Kornelius mai weha aona sia ro sujuna ¯di tando la Petrus .
44010026	Pala la Petrus mabantuna sia tu´u ki¯di , edempara nggahina , " Tu´ura ! Ndai nahu manusia rau . "
44010027	Wunga mbuipu nuntuna la¯bo la Kornelius , la Petrus lu´una ¯di ade uma . Ta ede sia edana mboto dou maka¯boro weki .
44010028	Edempara nggahi sia ¯di sia¯doho , " Ndai nggomi¯doho ma¯badeku ¯ba one dou Yahudi nakantaku ¯ba agamana mai lamba atao ka¯boro weki la¯bo dou-dou bangsa makalai . Pala Ruma Hatalla wa´ura katadana ¯di ndai nahu ¯ba one nahu wati loa wi´ikai najis atao haram ¯di cou-cou rau .
44010029	¯Bara ndedena wakatu nggomi kaumu nahu mai , nahu wati tani adeku mai . Nda¯di ake nahu ne´eku ¯bade ¯ba¯bauku kaukaimu mai nahu . "
44010030	Cambe ¯ba la Kornelius , " Tolu nai ma wa´ura kalalo , kira-kira wakatu ¯bune ake , mada wunga do´aku ¯di uma ¯boe tolu aimambia . We¯di lalompa sa¯bua dou mone maki¯di ¯di tando mada . Kani ra lombo dou ede na¯bura kancilo .
44010031	Nggahi sia , ' Kornelius ! Ruma Hatalla wa´ura ringana do´amu ro nakawaraku ncera ra mbura ademu .
44010032	Nda¯di kaupu dou lao aka rasa Yope ou dou ma ngara la Simon Petrus . Sia wunga ronggana aka uma sa¯bua dou mataki karaka huri ma ngara la Simon ; uma ede ¯di kengge moti . ´
44010033	¯Bara ndedena mada kau rociku lao dou ¯dima´ou Ita . Ro Ita taho poda ademu maimu ta ake . Ake mada¯doho sara´ana wa´ura ka¯boro weki ta ake ¯di tando Ruma Hatalla ¯dimakade´e sara´ana rakaukai ¯ba Ruma Hatalla Ita ngoa ¯di mada¯doho . "
44010034	Edempara nggahi la Petrus , " Ake nahu poda-poda ka¯badera ¯ba one Ruma Hatalla karawina ¯di samenana dou sama .
44010035	Dou ma dahu ¯di Ruma Hatalla ro karawina ma ncihi , dou ede natarimaku ¯ba Ruma Hatalla , wati ka¯baena sia bangsa au .
44010036	Cina ra angi wa´u ¯badeta isi haba rakarongga ¯ba Ruma Hatalla ¯di bangsa Israel . Haba ede ede¯du ma¯boha Haba Mataho ma¯boha dame kai ncai Ruma Isa Al Masih , ede¯du Ruma samenana dou .
44010037	Nggomi¯doho wa´ura ¯bade au ma wa´ura nda¯di ¯di samenana Yudea , ede¯du tampu´u ¯di Galilea sawa´u ¯ba kandeu karaso rakaukai ¯ba la Yahya .
44010038	Nggomi¯doho ma¯badeku ¯ba one Ruma Hatalla wa´ura ka¯dalena Ruma Isa dou Nazaret ede ro mbeina ¯di Sia Roh Allah ro kuasa . Nggomi¯doho ¯bade raumu ¯ba one Ruma Isa ede lao rerona ¯dimakarawi mataho ; Sia katahona sara´ana dou ra kuasakai ¯ba Ibilis , ¯bara Ruma Hatalla ma¯dende ra wa´ana Sia .
44010039	Nami akeku dou-dou ma wa´ura eda madamu samenana au-au rakarawi ¯ba Sia ¯di dana ra rasa dou Yahudi ro ¯di Yerusalem . Kone ade ndedena sia¯doho masalibna ro hadena Sia .
44010040	Pala ¯di ainain ma katolukaina Ruma Hatalla makamori mbalina Sia wali ra¯di madena ro katadana Sia ¯di manusia ;
44010041	wati ¯di sara´ana dou , malaisi ¯di nami mpoampa ma wa´ura ka¯dale ulu ¯ba Ruma Hatalla ¯dimanda¯di sakasi-sakasi-Na : Nami ngaha ronono la¯bo Sia sawa´u ¯ba Sia mori mbali ra¯di madena .
44010042	Ro Sia makauna nami ngoa ra kahaba Haba Mataho ede ¯di dou-dou ro mambei sakasi ¯ba one Siaku rahanta ¯ba Ruma Hatalla ¯dimanda¯di Hakim ¯di ru´u ¯ba dou-dou mambuipu mori ro ¯di ru´u ¯ba dou-dou ma wa´ura made .
44010043	Sara´ana nabi-nabi manuntu ma¯boha Sia . Nggahi sia¯doho ¯ba one sara´ana dou ma imbi ¯di Ruma Isa , ¯dikangampu wea dosana kai kuasa ma ramai ta Ruma Isa . "
44010044	Wunga mbuipu la Petrus nuntu ra nggahina , Roh Allah londo ro kuasakaina ¯di sara´ana dou-dou ma ringa haba ede .
44010045	Dou-dou Yahudi ma imbi ¯di Ruma Isa ro lao ¯batuna la Petrus ra¯di Yope , sara´ana dou midi adena eda Ruma Hatalla mambei rauna Roh-Na ¯di dou-dou bangsa makalai ma laina Yahudi .
44010046	¯Bara ringa ¯ba sia¯doho dou-dou ede manuntu ra nggahi kai mboto pahu nggahi ro maroi ra wadi na´e ra ntoru Ruma Hatalla . Edempara nggahi la Petrus ,
44010047	" Tatiopu , dou-dou ake wa´ura rakana Roh Allah ¯bune ndaita . Nda¯di sa¯bua naloa dou kanta rero sia¯doho ¯di kandeu karaso kai oi ? "
44010048	Edempara la Petrus kauna sia¯doho ¯di kandeu karaso kai ngara Ruma Isa Al Masih . Sawa´u ¯ba ede raho ¯ba sia¯doho loaku¯du la Petrus ngge´e la¯bo sia¯doho pila-pila nai wali ntoina .
44011001	Rasu-rasu ro dou-dou ma imbi ¯di sara´a Yudea ringana ¯ba one dou-dou laina agama Yahudi wa´ura tarima rauna nggahi ra eli Ruma Hatalla .
44011002	Edempara wakatu lao la Petrus aka Yerusalem , dou-dou Yahudi ma wa´ura imbi ede , makancara la Petrus .
44011003	Nggahi sia¯doho , " ¯Ba¯bau nggomi laokaimu aka uma dou-dou ma watipu rasuna ? Nggomi manaha ngaha sama rauku la¯bo sia¯doho ! "
44011004	¯Bara ndedena la Petrus ngoa ka¯baena ¯di sia¯doho samenana ma wa´ura nda¯di , tampu´u aipu saramba wa´una . Nggahi la Petrus ,
44011005	" Nahu wunga do´aku ¯di kota Yope , edempara eda ¯ba nahu ¯di ade nifiku rangoa ¯ba Ruma . Nahu edaku wara ma ¯bune sando´o kaena ma lembo rakalondo ese langi , matero weki ¯di upa mbua padona , edempara midina ¯di kompe nahu .
44011006	Wakatu tio ka¯bae ¯ba nahu ta¯deina , nahu edaku binata-binata ma´upa mbua e¯di , binata-binata daro , binata-binata ma rama ro nasi-nasi daro .
44011007	Edempara ringa ¯ba nahu sa¯bua eli manggahi ¯di nahu , ' Wajo tu´ura , Petrus ! Sambelepu ede ro ngahapu ! ´
44011008	Pala cambe ¯ba nahu , ' Wati , Ruma ! Watipu iu ¯ba mada ngaha ma haram ro manajis . ´
44011009	Pala eli ede nggahi walina ra¯di langi , ' Au-au rawa´u nggahi ¯ba Ruma Hatalla halal aina nggahimu haram . ´
44011010	Eda ¯ba nahu lampa rawi ede sampe tolu kali ro cumpukaina sara´ana hanta mbali aka saroga .
44011011	Ncihi ncao wakatu ede rau tolu dou Kaisarea , ma mai weha ao nahu wontu ¯di uma raronggakai nahu .
44011012	Edempara kau ¯ba Roh Allah nahu lao sama la¯bo sia¯doho kai wati mbali mbua adeku . Ini dou cina ra angi ake rau ¯batuna nahu lao aka Kaisarea , ro nami sara´ana lu´u ¯di ade uma la Kornelius .
44011013	Edempara la Kornelius ngoana ¯di nami ra¯bunena sia edana sa¯bua mala´eka maki¯di ¯di umana ro nggahina , ' Kaupu dou lao aka Yope ¯dima´ou sa¯bua dou mone ma ngara la Simon Petrus .
44011014	Sia ¯dimakaronggana ¯di nggomi haba ¯dimambei salama nggomi ro iwa ra wekimu . ´
44011015	Ro ¯di wakatu nahu tampu´u nuntu ra nggahi ndede , " ndedeku la Petrus tuwuna nuntu ra nggahina , " Roh Allah maina ¯di sia¯doho , sama ¯bune ma nda¯di ¯di ndai ntoina aipu sarambana .
44011016	Edempara kawara ¯ba nahu , Ruma maparana nggahina , ' Yahya makandeu karaso kai oi , pala nggomi¯doho ¯di kandeu karaso kai Roh Allah . ´
44011017	Nda¯di ncihi poda Ruma Hatalla nambei rauku ¯di dou-dou ma wati agama Yahudi ede , mbeina ma sama rambei ¯ba Sia ¯di ndai aipu wakatu ndai imbi ¯di Ruma Isa Al Masih . ¯Bara ndedena , wati lu´ukai ¯ba aka nahu kantaku Ruma Hatalla ! "
44011018	Sawa´u ¯ba ringana ede , sia¯doho wati tele walina . Edempara sia¯doho roi ra wadina Ruma Hatalla . Nggahi sia¯doho , " Nggara ndedesi , dou-dou malaina dou Yahudi ¯di mbei rau wakatu ¯ba Ruma Hatalla ¯di tobakaina ra¯di dosa ro kananu katahona mori masapodakaina ! "
44011019	Sawa´u ¯ba hade la Stefanus , dou-dou ma imbi ¯di Ruma Isa tampu´ura ¯di coco rero ¯ba dou , nda¯dina sia¯doho mbari mbura rero . Wara ma rai sampe aka Fenisia , ro wara rau ma rai sampe aka Siprus ro Antiokhia . Sia¯doho ngoa ra kahabana haba ma ramai ta Ruma Hatalla ¯di ru´u ¯ba dou-dou Yahudi mpoa .
44011020	Pala ¯di ade dou-dou ma´imbi ede , ede¯du dou-dou Siprus ro Kirene , wara rau dou-dou ma lao aka Antiokhia ro ngoa ra kahabana Haba Mataho ma¯boha Ruma Isa ede ¯di dou-dou malaina agama Yahudi rau .
44011021	Kuasa Ruma wara ¯di sia¯doho nda¯dina mboto dou manda¯di imbi ro ¯donggona weki ndaina ¯di Ruma .
44011022	Nuntu ra nggahi ma¯boha manda¯di ake rongga rau ¯di ela Ruma ¯di Yerusalem . Nda¯di sia¯doho nggaduna la Barnabas aka Antiokhia .
44011023	Ro wakatu la Barnabas rongga ta aka , ro edana ra¯bune Ruma Hatalla mambei bareka ¯di dou-dou ede , sia na´ipiku neo adena . Edempara sia rahona ¯di sia¯doho loaku¯du poda-poda to´ana ¯di Ruma .
44011024	La Barnabas ake dou ma taho ade ro kuasakai ¯ba Roh Allah ro na´imbi podaku ¯di Ruma nda¯dina mboto dou ma¯batu Ruma .
44011025	Edempara la Barnabas lao ngupana la Saulus aka Tarsus .
44011026	Sawa´u ¯ba eda angi la¯bo la Saulus , sia wa´ana la Saulus aka Antiokhia ro samba´a sia¯doho ka¯borona weki la¯bo ela Al Masih ta aka ro ngoa ra tei salahona dou mamboto . ¯Di Antiokhia edeku dou-dou ma imbi ¯di Ruma Isa ¯dimasarambakaina pehe kai dou-dou ela Al Masih .
44011027	Wakatu ede wara pila-pila dou nabi ma ramai ra¯di Yerusalem lao aka Antiokhia .
44011028	¯Di ade wekina wara sa¯bua dou mangara Agabus . Kai rundu ¯ba Roh Allah sia karonggana nggahi Ruma Hatalla ¯ba one ¯di sara´a dunia ¯di manda¯di wakatu sarahi¯do ma ipi poda . ( Ro lampa rawi ede poda nda¯dina aipu wakatu parenta ¯ba Kaisar Klaudius . )
44011029	Nda¯di Samenana dou ma´imbi Ruma Isa ede kasamana weki bantu ¯di paralu ¯ba cina ra angi ma ngge´e ¯di Yudea ; cua-cua nggadu ¯be ¯di wa´una .
44011030	Rakasamakai weki ede kalampa rau , edempara la Barnabas ro la Saulus rakakai ¯ba sia¯doho ¯dimalao otona rabantu ede ¯di dou-dou mana´ekai ela Ruma .
44012001	¯Di ade wakatu ede rau Sangaji Herodes tampu´ura kancokina anggota-anggota ela Ruma .
44012002	Kai rakaukai ¯ba sia , la Yakub sa´e la Yahya rahade kai peda .
44012003	Wakatu eda ¯ba Herodes ¯ba one ruku ra rawina ede nakasanaku ade dou-dou Yahudi , sia karawi walina ¯bune ede ; sia kauna dou wa´u ra leto la Petrus rau . Lampa rawi ede nda¯dina wakatu Aruraja Roti Mawati ntau ¯Buha .
44012004	Sawa´u ¯ba wa´u ra leto , la Petrus kalu´u ade uma bui . Upa regu tentara rakaukai jaga la Petrus ta ede -- cua-cua regu wara upa dou anggota tentara . Sawa´u ¯ba nggori aruraja Paskah , ede ampona paresa la Petrus ¯di tando ela ra dou .
44012005	Nda¯di la Petrus tau ¯di uma bui ; pala anggota-anggota ela Ruma nado´a ncauku kai adena mapoda-poda ¯di Ruma Hatalla ¯di ru´u ¯ba la Petrus .
44012006	¯Di´aimanga¯di sawatipu Herodes lao wa´ana la Petrus aka tando ela ra dou , la Petrus maru randante kai ¯dua mbua rante rahapi ¯ba ¯dua dou tentara majagana . ¯Dita¯da uma bui , wara dou-dou majaga rauna .
44012007	We¯di lalompa mala´eka Ruma maki¯di ta ede ro sa¯bua taroa makancilo ¯di ade kama uma bui ede . Mala´eka ede ka¯do-ka¯dona la Petrus sampe tu´ukaina . Edempara nggahi mala´eka ede , " Oe , tu´u rocipu ! " Wakatu ede wa´u ma¯bu rante ¯besi ¯di rima la Petrus .
44012008	Sawa´u ¯ba ede nggahi mala´eka ede , " Kanipu kani ra lombomu ro ¯dikipu ai sapatumu . " Nda¯di la Petrus kanina ¯baju ro ¯dikina ai sapatuna . Edempara nggahi wali mala´eka ede , " Kanipu jumbamu ro lampa ¯batupu nahu . "
44012009	Edempara la Petrus lampa ¯batuna mala´eka ede losa ra¯di ade uma bui . Pala la Petrus wati kawarana weki ¯ba one au ma wunga karawi ¯ba mala´eka ede ede¯du poda-poda nda¯dina . Kacai ¯ba la Petrus ede ede¯du ra´eda ade nifina .
44012010	Wakatu sia¯doho kalalona hi¯di jagakai masaramba ro maka¯duana , sia¯doho rakara ¯di ta¯da ¯besi , ma ne´e laokai aka kota . Ta¯da ede hengga weki ndaina , edempara sia¯doho losana ro lampana aka ncai makarombo . We¯di lalompa mala´eka ede tu´u wi´ina la Petrus .
44012011	Sawa´u ¯ba ede la Petrus ampona kawara weki au ma wa´ura nda¯di ¯di weki sia , edempara nggahi sia , " Ake nahu wa´ura ¯badeku ¯ba one Ruma poda-poda wa´ura nggaduna mala´eka-Na ¯di horikaina nahu ade kuasa kai Herodes ro ¯di samenana au-au ¯di ne´e karawi ¯ba bangsa Yahudi ¯di nahu . "
44012012	Sawa´u ¯ba kawarana weki ¯di lampa rawi ede , la Petrus laona aka uma la Maria , ina la Yahya ma ¯dipehekai rau Markus . Ta ede mboto dou maka¯boro weki mawunga do´a .
44012013	Toke ¯ba la Petrus ta¯da ma´arina , edempara sa¯bua dou ada siwe mangara la Rode , mai ¯dimahengga ta¯da .
44012014	Sia napata laloku eli la Petrus . ¯Bara neo adena , sia rai lu´u mbali rocina watipu henggana ta¯da , edempara ngoana ¯di dou-dou ta ede ¯ba one la Petrus wara ta ari lua .
44012015	" Nggomi maringuku ! " nggahi ¯ba sia¯doho . Pala la Rode nateleku ¯ba one ede poda-poda la Petrus . Edempara nggahi sia¯doho , " Ede mala´ekana ! "
44012016	Wakatu ede la Petrus nanaha toke ntuwuku ta¯da . Edempara wakatu hengga ¯ba sia¯doho ta¯da , ro edana la Petrus sia¯doho namidi poda adena .
44012017	La Petrus mbeina isara kai rimana loaku¯du sia¯doho aina kana´e eli , edempara sia ngoana ra¯bunena Ruma wa´a kalosana sia ade uma bui . Edempara nggahi sia , " Ngoapu lampa rawi ake ¯di la Yakub ro ¯di cina ra angi makalai rauna . " Sawa´u ¯ba ede la Petrus tu´u wi´ina hi¯di ede ro laona aka hi¯di makalai .
44012018	¯Bala aimasi¯di nda¯di ngango ¯di ade weki tentara majaga . Sia¯doho darura poda adena ma¯boha au ma wa´ura nda¯di ¯di la Petrus .
44012019	Edempara kau ¯ba Herodes dou lao ngupa la Petrus , pala sia¯doho wati rakana eda sia . Nda¯di Herodes kauna dou loaku¯du so¯di dou-dou majaga ede sawa´u ¯ba ede ¯di hade . Sawa´u ¯ba ede Herodes lao tu´u wi´ina Yudea ro ngge´ena pila-pila wakatu ntoina ¯di Kaisarea .
44012020	Herodes na´ipi podaku mbanina ¯di dou-dou Tirus ro Sidon . ¯Bara ndedena sia¯doho sama-sama mai satandona ¯di sia . Sarambakaina sia¯doho siwina la Blastus mana´ekai asi Herodes , nda¯dina sia horuna sia¯doho . Edempara sia¯doho lao satandona Herodes , edempara rahona ¯di angikai , ¯bara dana ra rasa sia¯doho namori ¯di ngaha ra nono ra¯di dana ra rasa Herodes .
44012021	¯Disa¯bua ainaina ma wa´ura katantukai , Herodes kanina kani ra lombo sangaji kaina edempara dohona ¯di kadera sangaji ro tampu´una padato ¯di tando ela ra dou .
44012022	Ela ra dou ma wunga kade´e ro ringa mena ede nggahi kana´ena , " Ake eli dewa , laina eli manusia ! "
44012023	Wakatu ede wa´u mala´eka Ruma topana Herodes , ¯bara sia wati horomana ¯di Ruma Hatalla . Herodes ngaha ¯ba koli edempara madena .
44012024	Edempara nggahi ra eli Ruma Hatalla nanaha mbou rero ro nanaha tenggo .
44012025	Sawa´u ¯ba la Barnabas ro la Saulus kanggorina taki ra puta sia¯doho , sia¯doho lao dulana ra¯di Yerusalem kai wa´ana la Yahya Markus sama-sama la¯bo sia¯doho .
44013001	¯Di ade ela Ruma ¯di Antiokhia wara nabi-nabi ro guru-guru , ede¯du la Barnabas , la Simeon ¯di tangarakai la Me´e , la Lukius dou Kirene , la Menahem rakana´e sama la¯bo Sangaji Herodes , ro la Saulus .
44013002	Wakatu sia¯doho wunga sambeana ¯di Ruma ro puasa , nggahi Roh Allah ¯di sia¯doho , " Ka¯dalepu la Barnabas ro la Saulus ¯di ru´u ¯ba Nahu mpoampa , loaku¯du sia¯doho karawina rawi rawa´ura katantu ¯ba Nahu ¯di ru´u ¯ba sia¯doho . "
44013003	Sawa´u ¯ba nggori puasa ro do´ana sia¯doho tohona rima ese wawo la Barnabas ro la Saulus edempara nggaduna sia¯doho ¯duana ede .
44013004	¯Bara ranggadu ¯ba Roh Allah , la Barnabas ro la Saulus lao aka Seleukia . Ra¯di Seleukia sia¯doho loja lao aka Siprus .
44013005	Wakatu rongga aka Salamis , sia¯doho karonggana nggahi ra eli Ruma Hatalla ¯di uma-uma sambeakai dou Yahudi . La Yahya Markus mabantuna sia¯doho ade lampa ra laokaina .
44013006	Sara´a pulau ede lampa kalili rero ¯ba sia¯doho sampe aka Pafos . Ta aka sia¯doho eda angi la¯bo sa¯bua dou Yahudi , mangara la Bar Yesus . Sia dou mataki sihi makanahu weki nabi .
44013007	Sergius Paulus , gubernu pulau ede ede¯du soba ¯denina la¯bo dou mataki sihi ede . Gubernu ede ede¯du sa¯bua dou maloa timba ra lemba . Sia ouna la Barnabas ro la Saulus ¯bara sia nane´eku ringa nggahi ra eli Ruma Hatalla .
44013008	Pala la Barnabas ro la Saulus wati ca´u ¯ba la Elimas dou maloa sihi ede , ¯bara la Elimas ( edeku ngarana ade nggahi Yunani ) ngupana ncai loaku¯du gubernu ede ai to´ina imbi ¯di Ruma Isa .
44013009	Pala la Saulus -- ma ¯dipehekai la Paulus -- ra kuasakai ¯ba Roh Allah , nda¯dina sia tio ka¯baena dou maloa sihi ede ,
44013010	edempara nggahina , " Oe , dou mana´e kukukeko , nggomi mada¯bae ! Nggomi musu samenana ma taho . ¯Ba¯bauku nggomi wati ne´ekaimu dengga ka´iha rania Ruma Hatalla ¯dimakasalama manusia ?
44013011	Ake tiopu , Ruma ¯dimahukumna nggomi ! Nggomi ¯dimanda¯di mbuda , sampe nggomi wati loamu eda wali taroa liro samporo wakatu . " Wakatu ede wa´u la Elimas iuna wara apu ma me´e ma¯bonto madana , nda¯dina sia lampa ¯daro ngupana dou ¯dima¯dandana .
44013012	Wakatu eda ¯ba gubernu ede au ma wa´ura nda¯di , sia imbina ¯di Ruma Isa , ¯bara sia na´ipiku ca´una ¯di ngoa ra tei ma¯boha Ruma .
44013013	Ra¯di Pafos , la Paulus ro lenga¯dohona lojana lao aka Perga ¯di Pamfilia . Ta ede la Yahya Markus tu´u wi´ina sia¯doho , edempara dula mbali aka Yerusalem .
44013014	Ra¯di Perga , sia¯doho lampa ra lao walina lao aka Antiokhia ¯di Pisidia , edempara ¯di ainaina Sabat sia¯doho lao dohona ¯di ade uma sambeakai .
44013015	Sawa´u ¯ba baca wea Buku Musa ro Buku Nabi-nabi , dou-dou mana´ekaina uma sambea ede kauna so¯di dou ¯di la Paulus ro lenga¯dohona , " Cina ra angi , nggara warasi ¯di ngoa ra teimu ¯di ru´u ¯ba dou-dou ake , do¯doku takaronggapu ngoa ra tei ede . "
44013016	La Paulus ki¯di lalona , edempara mbeina isara kai rimana , edempara nggahina , " Cina ra angiku bangsa Israel ro samenana cina ra angi ma kalaina mawara ta ake ma to´a ¯di Ruma Hatalla ! Coba taringa ra kade´epu nggahi ra eli nahu :
44013017	Ruma Hatalla dou bangsa Israel wa´ura ka¯dalena wa´i ra waro ndaita , ro kanda¯dina bangsa ake bangsa ma na´e aipu wakatu sia¯doho ngge´ena ¯di Mesir kai dou lai rasa . Edempara kai kuasana ma na´e ra ntoru Ruma Hatalla wa´a kalosana sia¯doho ¯di Mesir .
44013018	Sia nasabaku ¯di ruku ra rawi sia¯doho ¯di so sarae upa mpuru mba´a ntoina .
44013019	Pidu mbua bangsa kaleli ¯ba Sia ¯di dana ra rasa Kana´an ¯di cengga-cenggakaina dana ra rasa ede ¯di ru´u ¯ba bangsa Israel loaku¯du bangsa ede ¯dimanda¯di ntau sia¯doho .
44013020	Sara´ana ede nda¯dina 450 mba´a ntoina . Sawa´u ¯ba cengga dana ra rasa Kana´an ede , Ruma Hatalla mbeina ¯di sia¯doho hakim-hakim . Hakim macumpukaina ede¯du Nabi Samuel
44013021	Edempara sia¯doho rahona sa¯bua dou sangaji . Ruma Hatalla mbeina ¯di sia¯doho la Saul ana la Kis ra¯di suku bangsa Benyamin ¯dimanda¯di sangaji sia¯doho upa mpuru mba´a ntoina .
44013022	Sawa´u ¯ba Ruma Hatalla kalondona ¯bora sia , Ruma Hatalla hantana la Daud ¯dimanda¯di sangaji sia¯doho . Ro akeku ra nggahi ¯ba Ruma Hatalla ma¯boha la Daud , ' Nahu wa´ura rakaku la Daud ana la Isai ede sa¯bua dou makasana wea ade-Ku . Siaku dou ¯dimakarawina rakane´e ¯ba Nahu . ´
44013023	Ra¯di londo ra mai la Daud edeku Ruma Hatalla masadiana ¯di ru´u ¯ba bangsa Israel sa¯bua dou Sangaji Mambei salama , ¯bune rasake-Na . Ro Ruma Isa edeku Sangaji Mambei salama ede .
44013024	Sawatipu Ruma Isa kalampana taki ra puta-Na , la Yahya wa´ura nggahina ¯di dou-dou Israel loaku¯du sia¯doho tobana ra¯di dosa-dosa sia¯doho ro ¯di kandeu karaso .
44013025	Ro ¯denimpara cumpukai karawina , nggahi la Yahya ¯di dou-dou , ' Couku nahu ake nggahi ¯ba nggomi¯doho ? Nahu laina Dou ra ngena ¯ba nggomi¯doho . Kawarapu , Dou ede ¯dimamai sawa´u ¯ba nahu ; kone ¯dimahengga wea sapatu-Na nahu wati patuna . ´
44013026	Cina ra angi londo ra mai Ibrahim , ro sara´ana cina ra angi ma kalaina ta ake ma to´a ¯di Ruma Hatalla ! Ruma Hatalla wa´ura nggaduna ¯di ndai haba makasalama ede ;
44013027	¯bara dou-dou ma ngge´e ¯di Yerusalem ro dou-dou mana´ekaina sia¯doho wati kawarana weki ¯ba one Siaku mambei salama ede . Sia¯doho wati loana ka´ao ngoa ra tei ¯ba nabi-nabi ra baca wea ¯di sanikina ainaina Sabat , nda¯dina sia¯doho hukumna Ruma Isa . Pala justru kai karawina ¯bune ede sia¯doho makanda¯dina ¯ba one au rakarongga ¯ba Ruma ¯di ade nifi nabi-nabi ede ¯dimanda¯di .
44013028	Konena sia¯doho wati loana raka eda au-au rau ¯di Sia ma patu ¯di ¯ba¯bu kai hukuma made , pala sia¯doho rahona ¯di Pilatus loaku¯du Sia ¯di hade .
44013029	Ro sawa´u ¯ba sia¯doho kanggori sara´a karawina ¯bune ra tunti ade Alkitab ma¯boha Sia , sia¯doho kalondona timba-Na ¯di haju salib , edempara toho wi´ina Sia ¯di ade rade .
44013030	Pala Ruma Hatalla makamori mbali-Na ra¯di madena .
44013031	Edempara pila-pila nai ntoina Sia mai katadana weki ¯di dou-dou ma wa´ura mai la¯bo Sia ra¯di Galilea lao aka Yerusalem . Sia¯doho edeku ma wunga ake manda¯di sakasi-sakasi ¯di ru´u ¯ba Sia ¯di bangsa Israel .
44013032	Nda¯di , ake nami makaronggana Haba Mataho ede ¯di ru´u ¯ba nggomi¯doho : Au ma wa´ura sake ¯ba Ruma Hatalla ¯di wa´i ra waro ndai ,
44013033	ede wa´ura karawi ¯ba Sia ¯di ndai kai kamori mbalina Ruma Isa ra¯di madekaina . ¯Bara ade Zabur ma ka¯duakaina wara ra tunti , ' Nggomiku Ana-Ku , ¯di ainaina ake Nahu wa´ura nda¯di Ama-Mu . ´
44013034	Ruma Hatalla wa´ura kamori mbalina Sia ra¯di madekaina . Ake Sia wati ¯dima´iu wali made ¯di ade rade . Ma¯boha lampa rawi ede nggahi Ruma Hatalla , ' Nahu ¯dimambei Nggomi sake maraso ro Nahu wati ¯dima´ingkana , ma wa´ura sake ¯ba Nahu ¯di la Daud . ´
44013035	Ndede rau ¯di ade ayat makalai nggahina , ' Nggomi wati co´omu Ada-Mu ma to´a ede mbai ¯di ade rade . ´
44013036	La Daud wa´ura made ro ¯di umbu rau sama-sama la¯bo wa´i ra warona , sawa´u ¯ba sia karawina au rakaukai ¯di sia ¯ba Ruma Hatalla . Timba la Daud rau wa´ura leli mpoi sara´ana .
44013037	Pala Ruma Isa , rakamori mbali ¯ba Ruma Hatalla ¯di ade madekaina , Ruma Isa ede wati leli cumpuna .
44013038	¯Bara ndedena cina ra angi , pa¯buapu nggomi¯doho ¯bademu ¯ba one kai Ruma Isa ake haba ma¯boha kangampu wea dosa ¯di ngoa ra kahaba ¯di nggomi¯doho ; nggomi¯doho pa¯buapu ¯bademu ¯ba one sanikina dou ma imbi ¯di Sia , ¯di hori wea sara´a dosana ma wati loa fura kai ncai parenta Ruma Hatalla rakarongga ¯ba la Musa .
44013039	
44013040	¯Bara ndedena nggomi¯doho pa¯buapu tio ka¯baemu , ai to´ina nda¯dina ¯di nggomi¯doho au ranggahi ¯ba nabi-nabi ake ,
44013041	´ Kade´e ka¯baepu , oe nggomi¯doho ma ca´u ka¯bawa ra katuna ! Nggomi¯doho ¯di midi ademu , edempara mademu ! ¯ba one jamana ake wunga wara ¯di karawi ¯ba Nahu ma ndai nggomi¯doho wati ¯dima´imbina , konena wara dou mangoa ka¯baena ¯di nggomi¯doho . ' "
44013042	Wakatu la Paulus ro la Barnabas tu´u wi´ina uma sambeakai ede , dou-dou ¯di uma sambeakai ede rahona ¯di sia¯doho mai wali ¯di ainaina Sabat makento , ¯dimangoa ka¯bae walina ma¯boha lampa rawi ede .
44013043	Sawa´u ¯ba losa dou-dou ¯di ade uma sambeakai ede , la Paulus ro la Barnabas lampa ¯batu ¯ba dou Yahudi mamboto ro dou bangsa makalai ma wa´ura lu´u agama Yahudi . Edempara rasu-rasu ede ngoa ra tei katahona sia¯doho loaku¯du sia¯doho w´i kai weki ntuwuna ¯di rahama Ruma Hatalla .
44013044	¯Di´ainaina Sabat makentona ede , ne´empara sara´ana dou ¯di kota ede , mai kade´ena nggahi ra eli Ruma .
44013045	Wakatu eda ¯ba dou-dou Yahudi dou mamboto ede , sia¯doho na´ipiku hiana adena . Sia¯doho ka¯bawa ra katunana la Paulus ro wati ca´una kade´e ¯di sara´a ranggahina .
44013046	Pala kai ipi disa wali la Paulus ro la Barnabas nuntu ntirina . Nggahi sia¯doho , " Nggahi ra eli Ruma Hatalla pa¯buaku ¯dikarongga ulu ¯di nggomi¯doho . Pala ¯bara nggomi¯doho wati ne´emu tarimana , nggomi¯doho wa´ura katantu ¯ba ndaimu ¯ba one nggomi¯doho wati patuna matarima mori masapodakaina ro ma´ederahi¯di . Ro ake nami matu´u wi´i nggomi¯doho ro lao aka bangsa makalai .
44013047	¯Bara akeku rakaukai ¯ba Ruma ¯di nami ; nggahi Ruma , ' Nahu mawa´ura katantuna nggomi ¯dimanda¯di taroa ¯di ru´u ¯ba dou-dou bangsa makalai ma laina Yahudi , loaku¯du nggomi¯doho kamaimu salama ¯di ru´u ¯ba sara´ana bangsa . ' "
44013048	Wakatu dou-dou bangsa makalaina ma laina Yahudi ringana ede , sia¯doho na´ipiku neo adena , edempara roi ra wadina ¯di nggahi ra eli Ruma . Ro dou-dou ma wa´ura katantu ¯ba Ruma Hatalla ¯dimaraka mori masapodakaina ro ma´ederahi¯di , dou-dou ede na´imbiku .
44013049	Nggahi ra eli Ruma mbou rero ta¯be-¯be rau ¯di samenana dana ra rasa ede .
44013050	Pala dou-dou mana´ekai kota ede ro dou-dou siwe ¯di kalompo dou-dou mana´e ¯bora ma dahu ¯di Ruma Hatalla , sa¯du´u ¯ba dou-dou Yahudi . Sia¯doho kamaina musu ¯ba dou ¯di la Paulus ro la Barnabas , ro katesana sia¯doho ¯duana ra¯di dana ra rasa ede .
44013051	Nda¯di rasu-rasu ede furana kalu¯bu ¯di e¯di sia¯doho ¯di tando dou-dou ede ¯di kawarakaina , edempara laona aka Ikonium .
44013052	Dou-dou ma´imbi ¯di Antiokhia na´ipiku neo adena ro kuasakai ¯ba Roh Allah .
44014001	La Paulus ro Barnabas na´iuku lampa rawi ma sama ¯di Ikonium . Sia¯doho lao rauna aka uma sambeakai Yahudi ro caru lao nuntu ra nggahina nda¯dina mboto dou Yahudi ro malaina Yahudi nda¯di imbi ¯di Ruma Isa .
44014002	Pala dou-dou Yahudi ma wati ngawa imbi , nasa¯du´uku dou-dou malaina Yahudi , nda¯di sia¯doho nakamaiku iha ade ¯di dou-dou ma imbi ¯di Ruma Isa .
44014003	¯Bara ndedena la Paulus ro la Barnabas ngge´e ntoina ta ede . Ro kai disana sia¯doho nuntu ra nggahi ma¯boha Ruma . Nda¯di Ruma rau mabukutina ¯ba one haba sia¯doho ma¯boha meci ra ca´u-Na ede napodaku ; Sia mbeina ¯di sia¯doho kuasa ¯dimakarawina lampa rawi-lampa rawi ma¯bisa ra guna ro lampa rawi-lampa rawi maheba poda .
44014004	Pala dou-dou ¯di kota ede wati ncihi ncao angi ¯di sa¯bua ro ma kalaina ; wara ma horu dou-dou Yahudi ro wara mahoru rasu-rasu ede .
44014005	Edempara dou-dou Yahudi la¯bo dou-dou mana´ekaina sama-sama la¯bo dou-dou malaina Yahudi makasama weki ne´e kancoki ro mane´e to¯ba kai wadu rasu-rasu ede .
44014006	Pala rasu-rasu ede na¯badeku ¯dimanda¯di ede , edempara lao pesona weki aka Listra ro Derbe , ede¯du kota-kota ¯di Likaonia , ro ¯di dana ra rasa ¯di kompe ra peina .
44014007	Ta aka sia¯doho ngoa ra kahaba walina Haba Mataho ede .
44014008	¯Di Listra waraku sa¯bua dou mone ma made ¯binci e¯dina ra tampu´u aipu wara wa´una , nda¯dina sia watipu iuna loa lampa , ¯bara e¯dina na´ipiku romena .
44014009	Ta aka dou ede doho kade´ena nggahi ra eli la Paulus . La Paulus na´edaku ¯bara dou ede na´imbiku ro ¯bara ndedena sia loa ¯di kataho wea supuna . Edempara la Paulus ntanda ka¯baena sia
44014010	ro kai eli ma na´e nggahi la Paulus , " Ki¯di mpendera ! " Dou ede tu´u nggoncu ki¯dina edempara lampana .
44014011	Wakatu eda ¯ba dou mamboto au rakarawi ¯ba la Paulus , sia¯doho kanggicana kai nggahi Likaonia , " Dewa-dewa wa´ura londona ¯di dunia kai pahu manusia . "
44014012	Edempara la Barnabas tangarakai ¯ba sia¯doho Zeus , ro la Paulus tangarakai ¯ba sia¯doho Hermes , ¯bara siaku ma nuntu ra nggahi .
44014013	Imam makarawi ¯di hi¯di sambeakai Dewa Zeus ma wara ¯di tando kota , mai wa´ana capi-capi rangga ro ¯bunga-¯bunga aka ta¯da lawa kota . Sia nane´eku ¯batu la¯bo dou mamboto ede ne´e ¯donggo ra mbei koroba ¯di rasu-rasu ede .
44014014	Wakatu la Barnabas ro la Paulus ringana au ¯di ne´e karawi ¯ba dou-dou ede , sia¯doho sipa-sipana kani ra lombona ro rai salahona lao aka woha dou mamboto ede , edempara kanggicana ,
44014015	" Oe , ¯ba¯bauku karawi kai ¯ba nggomi¯doho ake ? Nami ake manusia rau ¯bune nggomi¯doho ! Nami waramu ta ake ¯dimangoa ra kahaba Haba Mataho ¯di nggomi¯doho loaku¯du nggomi¯doho pakimu lampa rawi-lampa rawi ma wati wara onena ake ro maipu ¯di Ruma Hatalla ma mori , makanda¯dina langi ro dana ro moti ro sara´ana ma wara ta¯deina .
44014016	Aipu wakatu ntoina Ruma Hatalla co´ona bangsa-bangsa mori ¯batu rakane´e ndai sia¯doho .
44014017	Pala Sia wati nefana mbei bukuti-bukuti ma¯boha weki ndai-Na , ede¯du kai karawina mataho . Sia mbeina ura ra¯di langi ro hasi dana ¯di wakatu oruna . Sia mbeina ¯di nggomi¯doho ngaha ra nono ro kasana weana ademu . "
44014018	Pala kai nggahi ra eli ede mbuipu nggonggi rauna rasu-rasu ede tapana dou-dou ede ma¯donggo ra mbei koroba ¯di sia¯doho .
44014019	Pila-pila dou Yahudi ma mai ra¯di Listra ra¯di Antiokhia ¯di Pisidia ro ra¯di Ikonium mapangaruna dou-dou mamboto ede nda¯dina dou mamboto ede mahoruna sia¯doho . Sia¯doho to¯bana la Paulus kai wadu , edempara randa kalosana sia ari mai ¯ba kota . Kacai ¯ba sia¯doho sia wa´ura made ,
44014020	pala wakatu dou-dou ma imbi ta ede maki¯di hekona , sia tu´una ro lu´u mbalina aka kota . ¯Bala aisanai sia laona aka Derbe sama-sama la¯bo la Barnabas .
44014021	¯Di Derbe , la Paulus ro la Barnabas ngoa ra kahabana Haba Mataho ede ro mboto dou manda¯di imbi ¯di Ruma Isa . Sawa´u ¯ba ede sia¯doho dula mbalina aka Listra , edempara laona aka Ikonium , edempara laona aka Antiokhia ¯di Pisidia .
44014022	¯Di kota-kota ede sia¯doho katenggona ade dou-dou ma¯batu Ruma Isa ro ngoa ra tei katahona sia¯doho loaku¯du sia¯doho ngge´empa imbina ¯di Ruma Isa . " Ndai pa¯buaku mboto iu susa ra ncoki ulu wa´u , ampona ndai loa iu mori sana ¯di Karaja´an Allah , " ndedeku rasu-rasu ede ngoa ra teina ¯di dou-dou ma´imbi ¯di Ruma Isa ¯di kota-kota ede .
44014023	Ro ¯di sanikina ela Ruma , la Paulus ro la Barnabas hantana dou-dou mana´ekaina ¯di ru´u ¯ba ela Ruma ede . Edempara kai do´a ro puasana , sia¯doho ¯donggona dou-dou mana´ekaina ede ¯di Ruma ra imbikai ¯ba sia¯doho ede .
44014024	Sawa´u ¯ba ede la Paulus ro la Barnabas lampa lao walina , sia¯doho lampa saina dana ra rasa Pisidia ro sampe aka Pamfilia .
44014025	Ro sawa´u ¯ba sia¯doho ngoa ra kahabana nggahi ra eli Ruma Hatalla ¯di Perga , sia¯doho laona aka Atalia .
44014026	Ra¯di ede sia¯doho lojana dula mbali lao aka Antiokhia . Edeku kota hi¯di sia¯doho ntoina ra¯donggo ¯di rahama Ruma Hatalla , loaku¯du sia¯doho karawina lampa rawi ma wunga ake wa´ura kanggori ¯ba sia¯doho .
44014027	Wakatu rongga aka Antiokhia , sia¯doho ka¯borona dou-dou ra¯di ela Ruma ede , edempara caritakaina sara´ana rakarawi ¯ba Ruma Hatalla kai sia¯doho . Sia¯doho carita rauna ma¯boha ra¯bunena Ruma Hatalla wa´ura henggana ncai loaku¯du dou-dou malaina Yahudi imbina ¯di Ruma Isa .
44014028	¯Di kota ede la Paulus ro la Barnabas ngge´e ntoina la¯bo dou-dou ma´imbi .
44015001	Wara pila-pila dou ra¯di Yudea lao aka Antiokhia ro ngoa ra teina dou-dou ma´imbi ¯di Antiokhia ede ¯ba one sia¯doho watisi sunana ¯bune ranggahi ¯ba hukum Musa , sia¯doho wati loa ¯dikasalama .
44015002	La Paulus ro la Barnabas wati ca´u podana au ranggahi ¯ba dou-dou ede . Cumpukaina katantu lalokai loaku¯du la Paulus ro la Barnabas la¯bo pila-pila dou makalai ra¯di Antiokhia lao aka Yerusalem ¯di nuntukaina masa´ala ede la¯bo rasu-rasu ro dou-dou mana´ekaina ta aka .
44015003	Ela Ruma ¯di Antiokhia lao otona sia¯doho sampe ari mai ¯ba kota , edempara sia¯doho laona tancai Fenisia ro Samaria . Ta aka sia¯doho caritana ra¯bunena dou-dou malaina Yahudi wa´ura ¯donggo ra mbei weki ¯di Ruma Hatalla . Haba ede nakaneo podaku ade dou-dou ma imbi ta ede .
44015004	Wakatu sia¯doho rakara Yerusalem , sia¯doho tarima ao kataho ¯ba ela Ruma , ro ¯ba rasu-rasu ro dou-dou mana´ekaina . Edempara sia¯doho caritana ¯di dou-dou ede ma¯boha sara´ana ra karawi ¯ba Ruma Hatalla kai ncai sia¯doho .
44015005	Pala pila-pila dou ra¯di kalompo Farisi ma wa´ura imbi , tu´u ki¯dina ro nggahina , " Dou-dou bangsa makalaina ma wa´ura imbi ede pa¯buku ¯disuna ro ¯dikau pa¯bua ¯batu hukum Musa . "
44015006	Edempara rasu-rasu ro dou-dou mana´ekaina ka¯boro weki ¯dimafakakaina lampa rawi ede .
44015007	Ntoi poda sia¯doho weha kali cempe nggahi angi . Cumpukaina tu´u ki¯di la Petrus ro nggahina , " Cina ra angi ! Ndai nggomi¯doho mawa´ura ¯bade ¯ba one pila-pila nai ma rawa´u Ruma Hatalla maka¯dale nahu ¯di ade woha nggomi¯doho ¯dimangoa ra kahaba Haba Mataho ede ¯di ru´u ¯ba dou-dou malaina Yahudi , loaku¯du sia¯doho rau ringa ro imbi .
44015008	Ro Ruma Hatalla ma pata ade manusia wa´ura katadana ¯ba one Sia matarima sia¯doho ; Sia katadana lampa rawi ede kai mbeina ¯di sia¯doho Roh Allah sama ¯bune rambei ¯ba Sia ¯di ndai rau .
44015009	Ruma Hatalla wati kalai-laina ndai la¯bo sia¯doho . Sia karasona ade sia¯doho , ¯bara sia¯doho imbina .
44015010	¯Ba¯bauku nggomi¯doho ne´ekaimu ao Ruma Hatalla ake kai kaumu mbei pa¯bua ¯dikarawi ma tani ¯di ru´u ¯ba dou-dou ma´imbi ake , wa´i ra waro ndai ro ndai rau wati sanggota karawi lampa rawi ede ?
44015011	Pala , ndai ta´imbiku ro ndai ¯dikasalama ¯bara anugera Ruma Isa ; ndede rauja sia¯doho . "
44015012	Nda¯di midi mena dou ma ka¯boro weki ta ede . Edempara sia¯doho kade´ena la Barnabas ro la Paulus macarita mbalina sara´a lampa rawi ma¯bisa ra guna ro lampa rawi-lampa rawi maheba poda rawa´u karawi ¯ba Ruma Hatalla kai ncai sia¯doho ¯di ade woha dou-dou bangsa makalaina ma laina Yahudi .
44015013	Sawa´u ¯ba sia¯doho nggori ngoana ede , nggahi la Yakub , " Cina ra angi ! Takade´epu nggahi nahu .
44015014	La Simon ¯bou podapu ngoa ka¯baena ra¯bunena Ruma Hatalla ra´aipu saramba wa´una katada meci ra ca´u-Na dou-dou malaina Yahudi , kai ne´ena ka¯dale ¯di ade woha sia¯doho dou-dou makalai ma ¯dimanda¯di ela-Na .
44015015	Ede ncihi ncao la¯bo rakarongga ¯ba nabi-nabi nggahi ra eli Ruma . ¯Bara wara ratunti ndake ,
44015016	´ Sawa´u ¯ba ede Nahu ¯dimamai wali , ' nggahi Ruma , ' Nahu ¯dimatu´u mbalina uma la Daud ma wa´ura ndumba , ro makataho wea ¯bara ndumbana , edempara katu´u mbali ;
44015017	loaku¯du sara´ana dou ma sewina ede mangupa Ruma , sama-sama la¯bo sara´ana bangsa makalai ma laina Yahudi ma wa´ura ou ¯ba Nahu ¯dimanda¯di ntau Nahu . ' Ndedeku nggahi ¯ba Ruma ,
44015018	ma wa´ura ngoana lampa rawi ede aipu ntoi wa´una . "
44015019	" Nda¯di kananu ¯ba nahu , " nggahi la Yakub , " Ndai wati loata kasusa dou-dou malaina Yahudi ede ma ¯donggo wekina ¯di Ruma Hatalla .
44015020	
44015021	¯Bara hukum Musa wa´ura ntoi rabaca wea ¯di sanikina ainaina Sabat ¯di uma-uma sambeakai , ro ¯di ngoa ra kahaba ¯di sara´ana kota . "
44015022	Rasu-rasu ro dou-dou mana´ekaina , masama-sama la¯bo sara´ana anggota ela Ruma ede manggahi cumpukaina ka¯dalena pila-pila dou ¯di ade weki sia¯doho ¯di ne´e nggadu aka Antiokhia sama-sama la¯bo la Paulus ro Barnabas . Edempara sia¯doho ka¯dalena la Silas ro la Yudas ma ¯dipehekai rau Barsabas . ¯Dua dou ake ede¯du dou-dou raka¯dale ¯di ade weki dou-dou ma´imbi ¯di Yerusalem .
44015023	Sama-sama la¯bo dou ranggadu ede sia¯doho nggadu rauna salela sura ma eli ndake , " ¯Di ru´u ¯ba cina ra angi bangsa makalai ma laina Yahudi , ma ngge´e ¯di Antiokhia , Siria ro Kilikia . Salam do´a nami , rasu-rasu ro dou-dou mana´ekaina , ede¯du cina ra angimu .
44015024	Ringa ¯ba nami wara pila-pila dou ¯di weki nami ma wa´ura lao ¯di nggomi¯doho ro kakacona ro kadarurana ade nggomi¯doho kai ngoa ra tei ¯ba sia¯doho . Sapodakaina nami wati kaumu sia¯doho karawi ¯bune ede .
44015025	¯Bara ndedena nami wa´ura mafakamu ro sara´ana satuju ¯di ka¯dale pila-pila dou ro nggadumu sia¯doho ¯di ru´u ¯ba nggomi¯doho . Sia¯doho ¯dimalao sama-sama la¯bo la Barnabas ro la Paulus rameci ra ca´u ¯ba nami .
44015026	¯Dua dou ake ede¯du dou-dou ma wa´ura te´e nawana ¯bara Ruma ndai Ruma Isa Al Masih .
44015027	Nda¯di , nami manggadu la Yudas ro la Silas ¯di nggomi¯doho . Ndai sia¯dohoku makarongga lalona ¯di nggomi¯doho haba ratunti ade sura ake rau .
44015028	Roh Allah wa´ura satujuna -- ro nami rau satuju -- loaku¯du nggomi¯doho ¯ba¯baina mbei su´u ra tundu ma ncewi tani ntewi kaisi la¯bo su´u ra tundu ma paralu akempa :
44015029	aina ngahamu ngaha ra nono ma wa´ura ¯donggo ra mbei ¯di berhala ; aina ngaha ra´a , aina ngaha hi´i ma made rake´e , ro ka¯do´opu wekimu ¯di lampa rawi ma da¯bae . Nggara ka¯do´osi wekimu ¯di lampa rawi ede , nggomi¯doho wa´ura karawimu lampa rawi ma taho . Sandede wa´umpa , salam ! "
44015030	Sawa´u rojo ¯di laokaina , sia¯doho rakakai ede laona aka Antiokhia . Ta aka sia¯doho ou sara´ana anggota ela Ruma ka¯boro weki edempara karonggana sura ede .
44015031	Wakatu baca ¯ba ela Ruma sura ede , sia¯doho neo poda adena ¯ba isi sura ede ma rerena ade sia¯doho .
44015032	La Yudas ro la Silas , ede¯du nabi rau , ntoi nuntuna la¯bo cina ra angi ma imbi ¯di Antiokhia ede ¯dikau kapoda ade ro ¯di disakai ¯di ru´u ¯ba sia¯doho .
44015033	Sawa´u ¯ba la Yudas ro la Silas ngge´e ta aka pila-pila wakatu ntoina , dou-dou ma´imbi ¯di Antiokhia ede nggadu mbalina sia¯doho ro kauna sia¯doho karongga salam ¯di dou-dou ma ranggaduna sia¯doho . [
44015034	Pala la Silas nane´e ngge´e ¯di Antiokhia . ]
44015035	La Paulus ro la Barnabas ngge´e rau pila-pila wakatu ntoina ¯di Antiokhia . Ta aka sia¯doho ngoa ra teina ro ngoa ra kahabana nggahi ra eli Ruma sama-sama la¯bo dou mamboto makalaina .
44015036	Wati ntoina sawa´u ¯ba ede nggahi la Paulus ¯di la Barnabas , " Mai ndai tadula mbaliku lao lamba cina ra angi ma imbi ¯di Ruma Isa ¯di samenana kota ta¯bera ngoa ra kahaba ¯ba ndai nggahi ra eli Ruma ; loaku¯du eda ¯ba ndai ¯bune haba sia¯doho . "
44015037	La Barnabas nane´eku wa´a la Yahya Markus ,
44015038	pala iu ¯ba la Paulus wati tahona wa´a la Markus , ma wati ngawa karawi sama la¯bo sia¯doho ro matu´u wi´i sia¯doho ¯di Pamfilia .
44015039	Edempara la Paulus ro la Barnabas nacence ncihi angi poda , nda¯di cumpukaina sia¯doho ncengga lampana : La Barnabas wehana la Markus ro lao lojana la¯bo sia aka Siprus .
44015040	La Paulus ka¯dalena la Silas edempara lao la¯bona sia sawa´u ¯ba cina ra angi ma ¯di Antiokhia ede ¯donggona sia¯doho ¯di rahama Ruma .
44015041	Sia¯doho rau lao kalilina Siria ro Kilikia ; ta aka sia¯doho ngoa ra tei ¯di tenggokai ela Ruma .
44016001	La Paulus lao lampa walina aka Derbe , edempara lao walina aka Listra . Ta ede wara sa¯bua dou ma´imbi ¯di Ruma Isa mangara la Timotius . Inana dou Yahudi , ma wa´ura imbi ¯di Ruma Isa ; pala amana dou Yunani .
44016002	¯Diwoha dou-dou ma´imbi ma ngge´e ¯di Listra ro Ikonium , la Timotius na´ipiku mbouna kai sa¯bua dou ma taho ade .
44016003	Ne´e ¯ba la Paulus la Timotius ¯batuna sia ; ¯bara ndedena sia sunana la Timotius . Sia karawina ede , ¯bara dou-dou Yahudi ¯di dana ra rasa ede sara´ana ¯bade ¯ba one ama la Timotius dou Yunani .
44016004	¯Disanikina kota ralaokai ¯ba sia¯doho , sia¯doho karonggana ¯di dou-dou ma imbi ¯di au ranggahi cumpukai mawa´ura katantu ¯ba rasu-rasu ro dou-dou mana´ekaina ¯di Yerusalem . Sia¯doho ngoa ra tei katahona ¯di dou-dou ma wa´ura imbi ede loaku¯du ¯batuna atora-atora ede .
44016005	Nda¯di ela Ruma ede nanaha tenggo imbina , ro saniki ainaina nanaha mboto orena .
44016006	Roh Allah wati kauna la Paulus ro la Silas ngoa ra kahabana nggahi ra eli Ruma Hatalla ¯di propinsi Asia . Nda¯di lampa ra lao sia¯doho tuwu walina lao aka dana ra rasa Frigia ro Galatia .
44016007	Wakatu rakara ¯di kahampakai Misia , sia¯doho cobana lu´u aka propinsi Bitinia , pala Roh Ruma Isa makantana sia¯doho lao ta aka .
44016008	Nda¯di sia¯doho lampa ¯batuna Misia ro lao lalona aka Troas .
44016009	Aimanga¯dina , ¯di Troas , la Paulus edana lampa rawi rakarongga ¯ba Ruma . ¯Di ade edana ede sia edana sa¯bua dou Makedonia maki¯di ¯di tandona ro raho poda-podana loaku¯du sia laona aka Makedonia ¯di bantukaina sia¯doho .
44016010	Sawa´u ¯ba la Paulus rakana eda lampa rawi ede , nami sadia lalo weki ¯di laokai aka Makedonia . ¯Bara kai imbi podamu nami wehamu nggahi ra eli cumpukaina ¯ba one Ruma Hatalla makauna nami ngoa ra kahabamu Haba Mataho ede ¯di ru´u ¯ba dou-dou ta aka .
44016011	Nami tu´u wi´imu Troas ro loja lalomu lao aka Samotrake , ro ¯bala aisanai laomu aka Neapolis .
44016012	Ra¯di ede nami laomu aka Filipi , sa¯bua kota kabupaten ¯di sarambana ¯di propinsi Makedonia . Filipi ede¯du rajaja ¯ba karaja´an Roma . Ta aka nami ngge´emu pila-pila nai ntoina .
44016013	Wakatu ainaina Sabat nami laomu aka kengge sori ari mai ¯ba ta¯da lawa kota , ¯bara iu ¯ba nami ta aka wara hi¯di sambeakai ¯di ru´u ¯ba dou Yahudi . Edempara nami doho ro nuntu ra nggahimu la¯bo dou-dou siwe ma ka¯boro weki ¯di hi¯di ede .
44016014	Sa¯bua dou ¯di ade weki sia¯doho ede¯du sa¯bua dou madaga kaena keta , ngarana la Lidia dou Tiatira . Sia nameci ra ca´uku Ruma Hatalla , edempara Ruma makaruku wea adena loaku¯du sia tarima aona au rangoa ra tei ¯ba la Paulus ¯di sia .
44016015	La Lidia ro sara´a iwa ra weki ¯di umana ¯dikandeu karaso . Sawa´u ¯ba kandeu karaso sia undana nami . Nggahi sia , " Nggara iusi ¯ba ita¯doho mada poda-poda wa´ura imbiku ¯di Ruma Isa , mai ronggapu ¯di uma mada . " Edempara sia kau paksana nami loaku¯du nami ¯batu au rarahona .
44016016	¯Disa¯bua ainaina wakatu nami wunga laomu aka hi¯di do´akai , nami eda angi la¯bomu sa¯bua dou siwe ; sia ada dou . Dou siwe ede kuasa kai ¯ba roh seta ma loa takasi rawi ¯dimanda¯di kento . Kai tiona mori dou , dou siwe ede mbeina laba ma na´e ¯di ru´u ¯ba ruma¯dohona .
44016017	Dou siwe ede lampa ¯batu ntuwuna la Paulus ro nami la¯bo kanggica salahona , " Dou-dou ake ada Ruma Hatalla Ma ¯Dese Ra Ntasa ! Sia¯doho maina ¯dimangoa nggomi¯doho ¯buneku nggomi¯doho loakaimu salama ! "
44016018	Pila-pila nai ntoina dou siwe ede kanggica ncauna ¯bune ede . La Paulus mbanina , nda¯dina tambari sia edempara nggahina ¯di roh ede , " Kai ngara Ruma Isa Al Masih nahu maparenta nggomi losa ¯di ade dou siwe ake ! " Wakatu ede lalo roh ede tu´u wi´ina dou siwe ede .
44016019	Wakatu kawara weki ruma¯dohona ¯ba one ncai ¯di ru´u ¯ba sia¯doho ¯di rakakaina piti mamboto wa´ura mbora , sia¯doho wa´u ro letona la Paulus ro la Silas , edempara randana ¯duana ede aka lapanga lao satando ¯di palisi .
44016020	Sia¯doho lao wa´a satandona la Paulus ro la Silas ¯di dou-dou mana´e ¯bora pamarenta Roma , edempara nggahina , " Dou-dou ake dou Yahudi . Sia¯doho ndawina ngango ¯di kota ndai .
44016021	Sia¯doho kauna dou karawi rabiasakai ¯ba rasa ma wati ncihi ncao la¯bo hukum-hukum ndai , dou-dou Roma . Ndai wati loata tarima atao ¯batu karawi rabiasakai ¯ba rasa ede ! "
44016022	Dou mboto rau na¯batu kalembi la Paulus ro la Silas ; ro dou-dou mana´e ¯bora pamarenta sipa-sipana kani ra lombo ¯di sarumbu ¯dua rasu ede edempara kauna cambo dou sia¯doho ¯duana ede .
44016023	Sawa´u ¯ba nggori cambo ka´ipina sia¯doho , sia¯doho kalu´u ade uma bui . Dou mana´ekai uma bui kauna tonggu kataho sia¯doho .
44016024	¯Bara rakaukai ede , dou mana´ekai uma bui ede matau sia¯doho ade uma bui ma ¯dei podana , ro ndantena e¯di sia¯doho ¯di haju balo .
44016025	Kira-kira samana´e ai la Paulus ro la Silas wunga do´ana ro rawa roi ra wadina ¯di ru´u Ruma Hatalla . Dou-dou ra bui ma kalai rauna wunga kade´ena rawa sia¯doho .
44016026	We¯di lalompa mai epu ma na´e poda , sampe dasa uma bui ede kangga¯do rau . Sara´ana ta¯da uma bui hengga weki ro rante randante kai sara´ana dou ra bui mbisa sara´a .
44016027	Dou mana´ekai uma bui ede we¯di adena edempara tu´una . Wakatu eda ¯ba sia ta¯da-ta¯da uma bui mahengga weki , sia olona peda ¯di ne´ekaina hade weki ndaina ¯bara sia kacaina dou-dou rabui wa´ura lao rai sara´a .
44016028	Pala la Paulus kanggica kana´e podana , " Aina hade weki ndaimu ! Nami sara´ana mbuipu wara ta ake ! "
44016029	Dou mana´ekai uma bui ede rahona ilo edempara rai ¯deina , ro kai ¯bi¯bi sarumbuna sia sujuna ¯di tando la Paulus ro la Silas .
44016030	Edempara sia wa´a kalosana sia¯doho ro nggahina , " Cina ra angi , auku ¯di karawi ¯ba nahu loaku¯du nahu ¯dikasalama ? "
44016031	Cambe ¯ba la Paulus ro la Silas , " Imbipu ¯di Ruma Isa ! Nggomi ¯dimasalama -- nggomi ro sara´ana dou ¯di umamu ! "
44016032	Edempara la Paulus ro Silas ngoa ka¯baena nggahi ra eli Ruma ¯di dou mana´ekai uma bui ede ro ¯di sara´ana dou ma wara ¯di umana .
44016033	¯Di´ai ma¯boha ede wa´u , dou mana´ekai uma bui ede wa´ana sia¯doho edempara karasona suwu-suwu sia¯doho . Edempara sia ro sara´ana dou ¯di umana ¯di kandeu karaso .
44016034	Edempara sia wa´ana la Paulus ro la Silas ¯di umana ro mbeina ngaha ra nono ¯di sia¯doho . Sia ro sara´a iwa ra wekina na´ipiku neo adena ¯bara sia¯doho ake na´imbiku ¯di Ruma Hatalla .
44016035	¯Bala aisanai aimasi¯di , dou-dou mana´ekai ¯bora pamarenta Roma kauna lao palisi aka uma bui ¯dimakaronggana parenta loaku¯du la Paulus ro la Silas ¯dihori .
44016036	Dou mana´ekai uma bui ede ngoana ede ¯di Paulus . Nggahi sia , " Cina ra angi , dou-dou mana´ekai ¯bora pamarenta wa´ura mbeina parenta ¯dihorikai ndai¯dohomu . Ake ndai¯dohomu loara lao dula . Selama taho ra ntai ¯di ncai ! "
44016037	Pala nggahi la Paulus ¯di dou-dou palisi ede , " Nami dou Roma . Kai wati ¯di paresa , nami wa´ura cambo ¯di tando dou mamboto ro kalu´u ade uma bui . Ro ake sia¯doho kauna lao nami kai midi-midi ? Nami wati ngawamu ! Kaupu mai ndaina dou-dou mana´e ¯bora pamarenta ede ta ake ¯dimahorina nami . "
44016038	Palisi-palisi ede lao ngoana ede ¯di dou-dou mana´ekai ¯bora pamarenta Roma . Wakatu ringa ¯ba dou-dou mana´e ¯bora ede ¯ba one la Paulus ro la Silas dou Roma , sia¯doho nda¯di dahu .
44016039	Edempara sia¯doho lao rahona kangampu ¯di la Paulus ro la Silas , edempara lao otona sia¯doho ¯duana losa ¯di ade uma bui , ro rahona loaku¯du sia¯doho lao peso weki ra¯di kota ede .
44016040	La Paulus ro la Silas tu´u wi´ina uma bui ede edempara laona aka uma la Lidia . Sawa´u ¯ba eda angina la¯bo dou-dou ma´imbi ta aka , ro mbeina samanga ¯di sia¯doho , la Paulus ro la Silas laona .
44017001	La Paulus ro la Silas lampa ro lao walina kai ncai aka Amfipolis ro Apolonia edempara rongga ¯di Tesalonika . Ta aka wara uma sambeakai dou Yahudi .
44017002	Nda¯di la Paulus lao rauna aka uma sambeakai ede -- ¯bune ra nginakaina karawi ¯ba sia nawarasi sa¯bua uma sambeakai dou Yahudi -- edempara weha kali cempe nggahi ra eli la¯bo dou-dou ta ede ma¯boha ayat-ayat Alkitab . Sia karawina ede tolu kali ainaina Sabat mawati wara helana .
44017003	Kai dasa ayat-ayat Alkitab sia tarangkana ro mbeina bukuti ¯ba one Sangaji Mambei salama rasake ¯ba Ruma Hatalla paraluku susa ra ncokina ro mori mbali ra¯di madena . " Ruma Isa ngoa ra kahaba ¯ba nahu ¯di nggomi¯doho ede , Siaku Sangaji Mambei salama rasake ede , " nggahi la Paulus .
44017004	Pila-pila dou manda¯di imbi edempara ¯batuna la Paulus ro la Silas ; ndede rau mboto dou-dou Yunani ma dahu ¯di Ruma Hatalla , ro mboto wali dou-dou siwe rakaco´i ¯ba dou .
44017005	Pala dou-dou Yahudi nahiana . Sia¯doho ouna dou-dou ma lampa datantu rero ¯di ncai-ncai ro ndawina kalompo dou makangango rasa . Edempara sia¯doho kangangona ¯di sara´ana kota ede ro lao deina uma dou ma´imbi ma ngara la Yason ¯di ngupakaina la Paulus ro la Silas , ¯bara sia¯doho nane´eku wa´a kalosa la Paulus ro la Silas satando ¯di dou mamboto .
44017006	Pala wakatu wati raka eda ¯ba sia¯doho la Paulus ro la Silas , sia¯doho randana la Yason ro pila-pila dou ma´imbi makalaina ¯di tando dou-dou mana´ekai ¯bora ma kuasa ¯di kota ede . Kanggica sia¯doho , " Dou-dou ake kakaco rerona ! Ake kota ndai rau maikai ¯ba sia¯doho rau ,
44017007	ro la Yason wa´ura tarimana sia¯doho ¯di umana . Sia¯doho sara´ana sapana atora-atora Kaisar Roma , ¯bara sia¯doho manggahi ¯ba one wara wali sangaji makalai ma ngara Isa . "
44017008	Kai nggahi ra elina ede sia¯doho kanda¯dina ngango dou mamboto ro dou-dou mana´ekaina ¯di kota ede .
44017009	Edempara dou-dou mana´ekaina ede kauna la Yason ro dou-dou ma´imbi ma kalaina ede cola piti co´i ¯di horikai . Sawa´u ¯ba ede sia¯doho ampo ¯di hori .
44017010	Aimanga¯di ede dou-dou ma´imbi ¯di kota ede kauna la Paulus ro la Silas lao aka Berea . Sawa´u ¯ba ronggana ta ede , la Paulus ro la Silas laona aka uma sambeakai Yahudi .
44017011	Dou-dou ¯di Berea nancewi taho adena ntewi kaisi la¯bo dou-dou ¯di Tesalonika . Kai neo adena sia¯doho kade´ena haba ma¯boha Ruma Isa , ro sanikina ainaina sia¯doho baca katantuna Alkitab ¯di ¯badekaina sa¯bua ngoa ra tei la Paulus ede napodaku .
44017012	Mboto ¯di ade weki sia¯doho ma´imbi ¯di Ruma Isa , ro wati sato´ina dou-dou Yunani ra kaco´i ¯ba dou , ma imbi ; nataho dou siwe ro dou mone .
44017013	Wakatu ringa ¯ba dou-dou Yahudi ¯di Tesalonika ¯ba one la Paulus mangoa ra kahaba rauna nggahi ra eli Ruma Hatalla ¯di Berea , sia¯doho rau maina ¯di Berea , ro sa¯du´una dou-dou ro kanda¯dina darura dou-dou ta ede .
44017014	Cina ra angi ¯di Berea ede lao oto rocina la Paulus aka kengge moti , pala la Silas ro la Timotius mbuipu ngge´ena ¯di kota ede .
44017015	Sawa´u ¯ba la lao otona la Paulus sampe aka Atena , cina ra angi ede dula mbali aka Berea kai wa´ana nggahi ranggadu la Paulus loaku¯du la Silas ro la Timotius ¯batu kento rocina sia .
44017016	Wunga mbuipu la Paulus ngenana la Silas ro la Timotius ¯di Atena , ncoki adena eda kota ede ¯bini ¯ba berhala-berhala .
44017017	¯Bara ndedena ¯di uma sambeakai , la Paulus weha kali cempe nggahi ra eli angi la¯bo dou-dou Yahudi ro dou-dou makalaina ma nemba Ruma Hatalla ta ede . Ndede rauja ¯di amba-amba sanikina ainaina sia weha kali cempe nggahi angi la¯bo sanikina dou ma wara ta ede .
44017018	Guru-guru ma¯batu Epikuros ro ma¯batu Stoa macence ncihi la¯bo sia . Pila-pila dou ¯di ade weki sia¯doho manggahi , " Dou ake au ¯badena ? Ilimuna sato´impa , pala sia wale asana ! " Pila-pila dou makalaina manggahi , " Sia nangoa ra kahabaku ma¯boha berhala-berhala bangsa makalaina . " Nggahi ndedekai sia¯doho , ¯bara la Paulus manuntu ra nggahi ma¯boha Ruma Isa ro ma¯boha mori mbali sawa´u ¯ba made .
44017019	Edempara sia¯doho lao wa´ana la Paulus aka hi¯di mbolokai ¯di Doro to´i Areopagus . Ta aka nggahi sia¯doho ¯di sia , " Nami mane´e ¯bade tana´o ma¯bou rangoa ra kahaba ¯ba nggomi ede .
44017020	¯Bara nggomi makatadana lampa rawi ¯di mborakai ¯ba aka ¯di ringa ¯ba fiko nami . ¯Bara ndedena nami mane´e ¯bade aona . " (
44017021	¯Bara sara´ana dou-dou Atena ro dou-dou malu´u ma ngge´e ta ede nawancuku ca´una kampoi wakatu mantaru ¯di kade´ekaina ro nuntu ra nggahi ma¯boha lampa rawi-lampa rawi ma ¯bou . )
44017022	Wakatu la Paulus ki¯di ¯di tando dou-dou ma ka¯boro weki ¯di Areopagus ede , nggahi la Paulus , " Oe dou-dou Atena ! Eda ¯ba nahu ¯ba one nggomi¯doho ¯di ade sara´ana lampa rawi nggomi¯doho nawancuku to´amu ¯di agama .
44017023	¯Bara wakatu lampa kalili ¯ba nahu kotamu ro tio ka¯bae ¯ba nahu hi¯di-hi¯di sambeakaimu , nahu eda rauku sa¯bua hi¯di ¯di ¯donggo ra mbeikai korba ; ¯di hi¯di ede ratunti , ' ¯Diru´u ¯ba Ruma Hatalla Ma Wati ¯Dipata . ' Ya , Ruma Hatalla ranemba ¯ba nggomi¯doho pala wati patamu Sia , Siaku rangoa ra kahaba ¯ba nahu ¯di nggomi¯doho .
44017024	Ruma Hatalla ma kanda¯dina dunia ake la¯bo sara´ana isina , Sia Ruma makuasa kai langi ro dana . Sia wati ngge´ena ¯di ade uma-uma berhala randawi ¯ba manusia .
44017025	Sia wati paralu rauna bantu ¯ba manusia , ¯bara Siaku ma mbei mori ra woko ro nawa ro sara´ana mawara ¯di manusia .
44017026	Ra¯di sa¯bua dou manusia Sia ndawina sara´ana bangsa ro kauna sia¯doho mi¯di ¯di samenana dunia . Sia rauku ma katantuna aipu saramba wa´una , ¯bune aiku ro ta¯beku sia¯doho loakaina mori .
44017027	Ruma Hatalla karawina ede loaku¯du sia¯doho ngupana Sia . Raho-raho to´impa sia¯doho eda angi la¯bona Sia ¯di wakatu sia¯doho ngupa rerona Sia . Pala sapodakaina Ruma Hatalla wati ¯do´ona ro ra¯di cua-cua ndaita .
44017028	¯Bune ranggahi dou , ' Ndai mori ro rukuta ro wara ¯di dunia ake ¯bara kuasa Sia . ' Sama rau ranggahi ¯ba pila-pila dou marawa patu . Nggahi sia¯doho , ' Ndai sara´ana ede¯du ana-ana-Na . ´
44017029	¯Bara ndai ede¯du ana-ana Ruma Hatalla , ndai wati loata wi´ikai Ruma Hatalla sama ¯bune patung randawina kai masa ro salaka ro wadu randawi kai ¯batu loa manusia .
44017030	Jaman sampula ndai ede wa´ura nefa ¯ba Ruma Hatalla , pala ake Sia kauna sara´ana dou ¯di sara´ana dunia tobana ra¯di dosa-dosa sia¯doho .
44017031	¯Bara Sia wa´ura katantuna wakatu ¯di paresakai sara´ana dunia ake kai adi . Taki ra puta ede ¯dikalampa ¯ba sa¯bua dou ra wa´u ka¯dale ¯ba Ruma Hatalla ¯di ru´u ¯ba ede . Ro loaku¯du sara´ana dou imbi podana ¯di lampa rawi ede , Ruma Hatalla wa´ura kamori mbalina dou ede ra¯di madekaina ! "
44017032	Wakatu ringa ¯ba dou-dou ede ma¯boha mori mbali sawa´u ¯ba made , wara ¯di ade weki sia¯doho maharikai la Paulus . Wara rau ma nggahi , " Nami mane´e ringa wali nggomi nggahimu ma¯boha lampa rawi ake . "
44017033	Edempara la Paulus tu´u wi´ina hi¯di mbolokai ede .
44017034	Pala wara ¯di ade weki sia¯doho malu´u ta la Paulus ro imbina ¯di Ruma Isa , ¯di ade wekina ede ede¯du : La Dionisius anggota majelis Areopagus , ro sa¯bua dou siwe mangara la Damaris , ro pila-pila dou wali .
44018001	Sawa´u ¯ba ede la Paulus tu´u wi´ina Atena ro laona aka Korintus .
44018002	Ta ede sia eda angi la¯bona sa¯bua dou Yahudi mangara la Akwila dou dana ra rasa Pontus . Akwila ¯boupura maina ¯di Italia la¯bo weina la Priskila . Sia¯doho maina aka Korintus ¯bara Kaisar Klaudius wa´ura kauna sara´ana dou Yahudi losa ra¯di Roma . La Paulus lao lambana sia¯doho ¯duana ,
44018003	edempara ngge´ena ta ede la¯bo sia¯doho ro karawi sama-samana la¯bo sia¯doho , ¯bara ngupakai ngaha sia¯doho sama ¯bune la Paulus , ede¯du ndawi kemah .
44018004	Pala sanikina ainaina Sabat , la Paulus lao nuntu ra nggahi la¯bo dou ¯di uma sambeakai ¯di kanda¯dina dou-dou Yahudi ro dou-dou Yunani , imbi ¯di Ruma Isa .
44018005	Sawa´u ¯ba Silas ro Timotius rongga ra¯di Makedonia , la Paulus kanina sara´a wakatuna ¯di ngoa ra kahabakaina haba ma ramai ta Ruma Hatalla ¯di dou-dou Yahudi ¯ba one Ruma Isa edeku Sangaji Mambei salama rasake ¯ba Ruma Hatalla .
44018006	Pala ¯bara dou-dou madaca´u ro makasungge-sunggena , nda¯di la Paulus mafura kalu¯bu ¯di kani ra lombona ¯di katandakaina ¯di sia¯doho ¯bara rawina ma ncara . Nggahi sia , " Nggara ihasi nggomi¯doho , ncara ndaimu ! Nahu wa´ura hori rimaku ! Tampu´u ake nahu ¯dimalao aka dou-dou laina Yahudi . "
44018007	Edempara la Paulus tu´u wi´ina sia¯doho ro lao ngge´ena ¯di uma ma ¯di kompe uma sambeakai ede . Uma ede uma sa¯bua dou ma laina Yahudi , pala sia nanembaku Ruma Hatalla . Ngara dou ede la Titius Yustus .
44018008	Pala Krispus , dou mana´ekai uma sambea ede la¯bo sara´ana iwa ra wekina imbi ¯di Ruma Isa . Ro mboto rau dou-dou Korintus makalaina maringa haba rakarongga ¯ba la Paulus , ro sia¯doho na´imbiku ¯di Ruma Isa edempara kandeu karaso .
44018009	¯Disa¯bua aimanga¯di ¯di ade sa¯bua nifina rambei ¯ba Ruma , nggahi Ruma ¯di la Paulus , " Aina dahumu ! Nuntu ra nggahi ntuwupu aina midi .
44018010	¯Bara Nahu ma¯dende ra wa´ana nggomi . Wati kone sa¯bua dou rau maloana karawi ma da¯bae ¯di nggomi , ¯bara mboto dou ¯di kota ake ede¯du dou-dou Nahu . "
44018011	¯Bara ndedena la Paulus ngge´ena ¯di Korintus samba´a ini wura ntoina ro ngoa ra teina nggahi ra eli Ruma Hatalla ¯di sia¯doho .
44018012	Wakatu Galio manda¯di gubernu Akhaya , dou-dou Yahudi kasa¯buana weki ¯di aokaina la Paulus ro lao wa´ana sia aka kanto pengadila .
44018013	Sia¯doho ncunduna ¯ba¯bu ra lo´o ake , " Dou ake pangaruna dou mamboto loaku¯du nemba Ruma Hatalla kai cara ma wati ncihi ncao la¯bo hukum Musa ! "
44018014	Wunga ne´e cambe ¯ba la Paulus , Galio wa´ura nggahina ¯di dou-dou Yahudi , " Oe dou-dou Yahudi ! Nggara rada´awa ake sa¯bua ra sapana atora atao sa¯bua lampa rawi ma´iha , poda nahu patu ¯dimasaba ringa da´awamu ake .
44018015	Pala ake ede¯du cence ncihi ma¯boha nggahi ra eli ro ngara-ngara ro hukum-hukum ndaimu ! Nda¯di nggomi¯dohoku ma pa¯bua kanggorina . Nahu wati ne´eku paresa lampa rawi-lampa rawi ¯bune ake ! "
44018016	Edempara Galio ¯baka kalosana sia¯doho .
44018017	Nda¯di sia¯doho wa´una la Sostenes , dou mana´ekai uma sambea ede , ro ¯boena sia ¯di tando meja pengadila . Pala Galio wati poda kade´ena ¯di lampa rawi ede .
44018018	Sawa´u ¯ba ede la Paulus mbuipu ngge´e ntoina ¯di Korintus . Edempara sia ngoa wi´ina ¯di dou-dou ma´imbi ta ede , edempara lao lojana la¯bo la Priskila ro Akwila lao aka Siria . ¯Di Kengkrea , la Paulus ¯boruna honggona rawi´i kanaruna ¯bara ra sakena ¯di Ruma .
44018019	Wakatu rongga ¯di Efesus , la Paulus tu´u wi´ina la Priskila ro la Akwila , edempara lu´una ¯di uma sambeakai ro weha kali cempe nggahi ra eli angi la¯bo dou-dou Yahudi ta ede .
44018020	Sia¯doho rahona loaku¯du sia ngge´e ntoi walina la¯bo sia¯doho , pala sia wati ngawana .
44018021	Kone ade ndedena , wakatu sia ne´era lao , nggahi sia , " Nggara nakausi ¯ba Ruma Hatalla , nahu ¯dimamai wali ta ake . " Sawa´u ¯ba nggahi ndedena , sia lao tu´u wi´ina Efesus .
44018022	Sawa´u ¯ba londona ¯di Kaisarea , sia laona aka Yerusalem ¯di mbeikaina salam ¯di ela Ruma ta ede , edempara lampa walina lao aka Antiokhia .
44018023	Sawa´u ¯ba ngge´ena ta ede pila-pila wakatu ntoina , sia lao lamba walina dana ra rasa Galatia ro Frigia ¯di katenggokaina imbi dou-dou mawa´ura imbi .
44018024	Wunga wakatu ede , maimpara aka Efesus sa¯bua dou Yahudi ra warakaina ¯di Aleksandria , ngarana la Apolos . Sia nawancuku loana nuntu ra nggahi ro naloa ka´ao poda isi Alkitab ,
44018025	ro wa´ura ngoa ra tei kataho ¯di patakaina ngoa ra tei ma¯boha Ruma Isa . Nda¯di kai kapoda ade sia ngoa ra tei ka¯baena ma¯boha Ruma Isa , kone ampode kandeu karaso ¯ba Yahya mpoampa ¯badena .
44018026	Kai disana la Apolos tampu´una nuntu ra nggahi ¯di uma sambeakai ro wakatu ringa ¯ba la Priskila ro la Akwila rangoa ra teina , sia¯doho wa´ana sia aka umana . Ta aka sia¯doho ngoa ka¯bae walina ¯di sia kai mancihi wali ma¯boha nia Ruma Hatalla ¯dimambei salama manusia kai ncai Ruma Isa .
44018027	Edempara la Apolos nane´eku lao aka Akhaya . Nda¯di dou-dou ma imbi ¯di Ruma Isa ¯di Efesus tuntina sura ¯di ru´u cina ra angina ma´imbi ¯di Akhaya loaku¯du sia¯doho ngawana tarima ao la Apolos . Ro wakatu Apolos rongga ¯di Akhaya , rabantuna palasi na´ipiku wara onena ¯di dou-dou ma ¯bara rahama Ruma Hatalla wa´ura imbi ¯di Ruma Isa .
44018028	¯Bara kai wancu wibawa , la Apolos kakoana dou-dou Yahudi ¯di ade cence ncihina ¯di tando dou mamboto . Ro sia mbeina bukutikai ayat-ayat ra¯di ade Alkitab ¯ba one Ruma Isaku Sangaji Mambei salama rasake ede .
44019001	Wunga mbuipu la Apolos warana ¯di Korintus , la Paulus wunga lampa kalilina dana ra rasa ede edempara rakara ¯di Efesus . Ta aka sia eda angi la¯bona pila-pila dou ma wa´ura imbi ¯di Ruma Isa .
44019002	So¯di ¯ba sia ¯di sia¯doho , " Sa¯bua nggomi¯doho wa´ura tarimamu Roh Allah wakatu nggomi¯doho imbimu ¯di Ruma Isa ? " Cambe ¯ba sia¯doho , " Watipu . Nami wati paranamu ringa ¯ba one wara Roh Allah . "
44019003	" Nggara ndedesi , kai kandeu karaso auku nggomi¯doho ? " so¯di ¯ba la Paulus . " Kai kandeu karaso Yahya , " cambe ¯ba sia¯doho .
44019004	Edempara nggahi la Paulus , " Yahya kandeu karasokaina dou ¯di katadakaina ¯ba one dou-dou ede wa´ura tobana ra¯di dosa-dosa sia¯doho . Pala wunga wakatu ede rau la Yahya ngoana ¯di dou-dou Israel ¯ba one sia¯doho pa¯buaku imbina ¯di Dou ¯dimamai kento ntewi kaisi sia , ede¯du Ruma Isa . "
44019005	Wakatu ringa ¯ba sia¯doho ede , sia¯doho ¯dikandeu karaso kai ngara Ruma Isa .
44019006	Ro wakatu la Paulus tohona rima ese wawo sia¯doho , Roh Allah makuasakai sia¯doho , edempara sia¯doho tampu´u nuntu ra nggahina ade bahasa ma wati loa ka´ao ¯ba dou ro karonggana haba ma ramai ta Ruma Hatalla .
44019007	Mboto sia¯doho sara´ana wara takasi sampuru ¯dua dou .
44019008	Tolu wura ntoina la Paulus nuntu ra nggahi ncau kai disana ¯di dou-dou ¯di uma sambeakai ro cence ncihi la¯bo sia¯doho ¯di ka´imbikaina sia¯doho ma¯boha Karaja´an Allah .
44019009	Pala pila-pila dou ¯di weki dou-dou ede matera tuta ro wati ngawana imbi . ¯Ditando sara´ana dou maka¯boro weki ta ede sia¯doho kasungge-sunggena ngoa ra tei ma¯boha nia Ruma Hatalla ¯di kasalamana manusia kai ncai Ruma Isa . ¯Bara ndedena la Paulus tu´u wi´ina sia¯doho , edempara lao la¯bona dou-dou ma´imbi ¯di Ruma Isa ¯di hi¯di tei kai la Tiranus . Ta ede saniki ainaina sia so¯di kali cempe angi la¯bo dou-dou .
44019010	Sia karawi ncauna lampa rawi ede ¯dua mba´a ntoina sampe sara´a dou ma ngge´e ¯di propinsi Asia , nataho dou Yahudi ro bangsa makalaina , sara´ana nakade´eku nggahi ra eli Ruma .
44019011	Ruma Hatalla karawina lampa rawi ma¯bisa ra guna ma heba poda kai la Paulus .
44019012	Nggara pasapu atao kae herekai loko ma rawa´u iu kani ¯ba la Paulus ¯diwa´a ¯di dou-dou mahengge , supu sia¯doho nambora ro roh seta rau nalosa ra¯di ade sia¯doho .
44019013	Wara pila-pila sando Yahudi ma lao rero , ma¯baka kalosa roh seta ra¯di dou-dou . Sando-sando ede coba-coba rauna kani ngara Ruma Isa ¯di ¯baka kalosakaina roh-roh seta ede . Nggahi sia¯doho ¯di roh-roh seta ede , " Kai ngara Ruma Isa rangoa ra kahaba ¯ba la Paulus ede , nahu ma¯baka kalosa nggomi ! "
44019014	Wara pidu dou ana mone sa¯bua dou mana´ekai imam , mangara la Skewa , ma karawi lampa rawi ¯bune ede .
44019015	Pala nggahi roh seta ede ¯di sia¯doho , " Nahu kapata Isa ro la Paulus rau nahu pataku , pala nggomi ake cou ? "
44019016	Edempara dou ma ralu´ukai ¯ba roh seta ede nggoncuna ro kumpana sia¯doho kai mbani poda sampe sia¯doho lao raina ra¯di uma ede kai mboto ncuwu ro la¯bo rondana , ¯bara kani ra lombo sia¯doho rasipa-sipana ra¯di sarumbu sia¯doho .
44019017	Sara´ana dou Yahudi ro dou bangsa makalaina ma ngge´e ¯di Efesus ringana ma¯boha manda¯di ede , edempara sia¯doho nda¯di dahuna . Nda¯di ngara Ruma Isa nanaha ¯di roi ra wadi ¯ba dou .
44019018	Mboto dou ma wa´ura nda¯di imbi ¯di Ruma Isa , mai mangakuna ¯di tando dou mamboto ruku ra rawi sia¯doho ntoina .
44019019	Ro sia¯doho ma biasa kalampa ilimu sihi , ka¯borona buku-bukuna ro ka´ana ¯di tando dou mamboto . Co´i buku-buku ede nggara rekesi sara´ana wara takasi lima mpuru riwu piti salaka .
44019020	Ndedeku kai cara ma heba ede nggahi ra eli Ruma nanaha mbou rero ro nanaha tenggo pangaruna .
44019021	Sawa´u ¯ba nggori samenana manda¯di ede , la Paulus wehana nggahi cumpukaina nane´e lao aka Makedonia ro Akhaya edempara nalao aka Yerusalem . " Sawa´u ¯ba laona ta aka , " nggahi la Paulus , " nahu pa¯buaku lao rau aka Roma . "
44019022	Nda¯di sia kauna ¯dua dou ra¯di dou-dou mabantuna , ede¯du la Timotius ro Erastus ¯dimalao aka Makedonia , sia mbuipu ngge´ena pila-pila wakatu ntoina ¯di propinsi Asia .
44019023	Takasi ¯di wakatu edeku nda¯dina ngango ra ngora mana´e ¯di Efesus ¯bara ngoa ra tei ma¯boha Ruma Isa .
44019024	¯Bara ¯di kota ede wara sa¯bua dou mataki nde¯de salaka mangara la Demetrius , ma ndawi uma-uma berhala ¯di ru´u Dewi Artemis . Karawi dou ede nakamaiku arujiki ma mboto ¯di ru´u ¯ba dou-dou makarawina .
44019025	¯Bara ndedena sia ka¯borona dou-dou makarawina sama-sama la¯bo dou-dou makarawi salaka makalaina , edempara nggahina , " Cina ra angi ! Nggomi¯doho wa´ura ¯bademu ¯ba one ndai maraka arujiki ra¯di karawikai ake .
44019026	Ake nggomi¯doho wa´ura eda ro ringa ¯ba ndaimu au rakarawi ¯ba la Paulus ede . Nggahi sia ¯ba one berhala-berhala ra ndawi ¯ba manusia lai podana berhala . Ro sia wa´ura mboto dou makanda¯di imbi ¯di ngoa ra teina , laina ¯di Efesus ta ake mpoa , pala ne´empara sara´a dana ra rasa Asia rau .
44019027	Ihana ede¯du ¯ba one hi¯di karawikai ndai ake ¯dimaraka ngara ma´iha . Ro laina ede mpoa , malaisi uma Dewi Artemis wati ¯di kaco´i rau ro na´e ra ntoruna ¯di tonda-tonda ; sapodakaina sia dewi ¯di roi ra wadi ¯ba sara´ana dou ma ¯di Asia ro ¯di sara´ana dunia ! "
44019028	Ndede ringa ¯ba dou-dou ede sia¯doho mbani podana , edempara sia¯doho kanggicana , " Taho ra ntai ¯di ru´u ¯ba Artemis , dewi dou Efesus ! "
44019029	Nda¯di ngango ra ngora ede nanaha na´e sampe ¯di sara´a kota . Edempara kalompo dou-dou mangango ede wa´u ra letona la Gayus ro Aristarkhus , ede¯du dou-dou Makedonia ma lenga la¯bo la Paulus ¯di ade lampa ra laona , edempara randana sia¯doho lao aka stadion ¯di kota ede .
44019030	La Paulus nane´e lu´u ¯batu sia¯doho , pala dou-dou ma´imbi ¯di Ruma Isa ta aka makantana sia .
44019031	Pila-pila dou mana´ekaina propinsi Asia ede rau , ma soba angi la¯bo la Paulus , makau ngoa dou ¯di la Paulus loaku¯du sia aina lao katada weki ¯di stadion ede .
44019032	Wunga wakatu ede dou-dou ma ka¯boro weki ¯di stadion ede wa´ura nda¯di kaco poda . Wara ma kanggica ndake , wara ma kaggica ndede , ¯bara mboto ¯di weki sia¯doho wati ¯badena ¯ba¯bauku sia¯doho ka¯borokaina weki ta ede .
44019033	Sarundena ¯di ade dou-dou ede makacaina la Aleksander fu´una manda¯di ede ¯bara siaku ra¯dunggi ca¯dei ¯ba dou-dou Yahudi . Nda¯di la Aleksander mbeina isara kai rimana ¯di rahona wakatu ¯di horukaina weki ¯di tando dou-dou ede .
44019034	Pala ndede eda ¯ba sia¯doho ¯ba one sia dou Yahudi , sama-sama sia¯doho kanggica kana´ena , " Taho ra ntai ¯di ru´u ¯ba Artemis , Dewi dou Efesus ! "
44019035	Cumpukaina panitera kota wa´una kamidi dou mamboto ede . Nggahi sia , " Ela ra dou Efesus ! Sanikina dou na¯badeku ¯ba one Efesusku kota majaga ro sandakana uma Dewi Artemis ro wadu raso ma rama¯bu ra¯di langi .
44019036	Wati kone sa¯bua dou maloana kawati lampa rawi ede . ¯Bara ndedena midipu ro aina kabare karawi au-au .
44019037	Dou-dou ake , rawa´a ¯ba nggomi¯doho ta ake laina ¯bara sia¯doho wa´ura rampona uma berhala atao ¯bara sia¯doho wa´ura ka¯bawa ra katunana dewi ndai .
44019038	Nggara la Demetrius la¯bo dou-dou makarawina ede mawara ¯di da´awana ¯di dou , co´opu sia¯doho wa´ana parakarana ede aka pengadila . Pengadila natarima aoku lampa rawi ede ro dou-dou mana´e ¯bora pamarenta rau nangge´empa warana .
44019039	Pala nawara walisi ma kalaina ¯di ne´e ¯ba nggomi¯doho , ede pa¯bua ¯di kanggori ade mbolo na´e ma saha .
44019040	¯Bara au ramanda¯di ¯di ainaina ake loa ¯di ihakai ndai . Ndai loa ¯di wi´ikai makatu´una ngango ra ngora , ¯bara ndai wati ntauta kone sa¯bua alasa rau ¯di kancihikai ngango ra ngora ake . "
44019041	Sawa´u ¯ba nggahi sara´ana ede , panitera kota ede kauna dou mamboto ede lao dula .
44020001	Sawa´u ¯ba ka´ada´ana ¯di Efesus taho mbali , la Paulus ka¯borona ela Ruma ro kau kapoda ade sia¯doho . Edempara sia raho weki ¯di ela Ruma ede edempara sia laona aka Makedonia .
44020002	Sia lao lambana dana ra rasa Makedonia ro mboto ngoa ra tei katahona ¯di dou-dou ma imbi ¯di Ruma Isa ta aka ¯di mbei katenggokaina sia¯doho . Edempara sia laona aka Yunani .
44020003	tolu wura ntoina sia ngge´ena ta aka . Edempara sia wunga ka´ambina weki ne´e loja lao aka Siria , wara haba ¯ba one dou-dou Yahudi mawunga mafaka ne´e hade sia . ¯Bara ndedena kananu ¯ba sia dula mbali tancai Makedonia .
44020004	La Sopater ana la Pirus dou Berea lao samana la¯bo sia ; ndede rauja la Aristarkhus ro la Sekundus dou Tesalonika , ro la Gayus dou Derbe . Ndede rau la Timotius , la Tikhikus ro Trofimus , dou-dou propinsi Asia .
44020005	Sia¯doho lampa uluna edempara ngenana nami ¯di Troas .
44020006	Sawa´u ¯ba Aruraja Roti Mawati ntau ¯Buha , nami loja walimu tu´u wi´i Filipi . Lima nai sawa´u ¯ba ede nami ka¯boro weki wali la¯bo sia¯doho ¯di Troas . Ta aka nami ngge´emu saminggu .
44020007	Aimanga¯di sapatu nami ka¯boro weki ne´e ngaha sama kai cara sa´e ra ari . La Paulus nuntu ra nggahina la¯bo dou-dou , ¯bara naisi sia ne´e lao . Sampe ¯boha ai la Paulus mbuipu nuntuna la¯bo dou-dou ede .
44020008	¯Di ade ¯bili ma´esena , hi¯di ka¯boro kai weki nami ede , wara mboto ilo .
44020009	Sa¯bua dou mone sampela mangara Eutikhus doho tantonga . ¯Bara la Paulus wati dengga-denggana nuntu ra nggahi , dou mone sampela ede nda¯di ei poda madana sampe sia maruna ¯di ntonga ede , edempara ma¯buna tampu´u ¯di tingka katolukaina . Wakatu hanta ¯ba sia¯doho sia wa´ura made .
44020010	Pala la Paulus londo la´awana edempara maru ndorena ese wawo sarumbu dou mone sampela ede ro pohuna . Nggahi la Paulus , " Aina dahu , sia mbuipu morina ! "
44020011	Edempara la Paulus ne´e mbalina ta ese , edempara cengga-cenggana roti ro ngaha sama-samana . Sawa´u ntoi nuntu ra nggahina la¯bo dou-dou sampe aimasi¯di , la Paulus edempara laona .
44020012	Dou-dou mawa´a kadula dou mone sampela ede kai ka´ada´an mori aka umana . Sia¯doho na´ipiku neo ade ro nawancuku ¯dihi adena .
44020013	Nami laomu aka kapa edempara lao loja ulumu aka Asos ¯dimalao weha aomu la Paulus ¯di kapa ta aka . Sia wa´ura ato kandedena ¯bara sia ¯dimalao ta aka kai ncai lampa dana .
44020014	Sawa´u ¯ba eda angi ¯di Asos , la Paulus ne´e rocina ese kapa edempara nami lojamu lao aka Metilene .
44020015	Ta aka nami loja wali raumu , ro ¯bala aisanai nami rongga aka hi¯di ma ncao tando la¯bo Khios . ¯Dua nai sawa´u ¯ba ede nami ronggamu ¯di Samos ro sanai sawa´u ¯ba ede nami rongga ¯di Miletus .
44020016	La Paulus nawa´ura nggahi wati ne´ena sai ¯di Efesus , ¯ba¯baina paki wakatu ¯di dana ra rasa Asia . Sawa´u-wa´ukaina sia ne´ena rongga roci ¯di Yerusalem ¯di Aruraja Pentakosta .
44020017	Ra¯di Miletus la Paulus nggaduna haba aka Efesus rahona dou-dou mana´ekai ela Ruma ta aka mai eda angi la¯bo sia .
44020018	Wakatu rongga sia¯doho , nggahi la Paulus ¯di sia¯doho , " Cina ra angi ma¯badeku ra¯bunena nahu moriku salama ake ¯di woha nggomi¯doho ratampu´u ainaina sarambakaina rongga nahu ¯di Asia .
44020019	Kai ka¯bawa weki ro kai mboto oi mada , nahu karawiku ¯di ru´u Ruma ¯di woha susa ra ncoki ¯di iu ¯ba nahu ¯bara nia mada¯bae dou-dou Yahudi .
44020020	Nggomi¯doho ma¯badeku ¯ba one nahu wati mbali mbua adeku ngoa ¯di nggomi¯doho auku ma ntau one ¯di ru´u ¯ba nggomi¯doho . Nahu mangoa ra tei nggomi¯doho ¯di sanikina mbolo kai weki ro ¯di uma-uma .
44020021	Nataho ¯di ru´u ¯ba dou-dou Yahudi ro ¯di ru´u ¯ba dou-dou bangsa makalaina rangoa ra kawara ncau ¯ba nahu loaku¯du sia¯doho tobana ra¯di dosa-dosana ro maina ¯di Ruma Hatalla , ro imbi ¯di Ruma Isa .
44020022	Ake ¯di to´akai parenta Roh Allah , nahu malao aka Yerusalem . Ro nahu wati ¯badeku au ¯dimanda¯di ¯di ru´u ¯ba nahu ta aka .
44020023	Nahu cuma ¯badeku ¯ba one ¯di sanikina kota , Roh Allah wa´ura ngoa kapodana ¯di nahu , ¯ba one nahu ¯dimalu´u bui ro ¯dimasusa ra ncoki .
44020024	Pala nahu wati kade´eku ¯di moriku ake , sura nahu loaku kanggoriku taki ra puta ra´imbikai ¯ba Ruma Isa ¯di nahu ro sura nahu to´aku sampe cumpukai moriku ¯dimakahaba Haba Mataho ede ma¯boha anugera Ruma Hatalla .
44020025	Nahu wa´ura mai lambaku cina ra angi sara´ana ro wa´ura ngoa ra kahaba rauku ma¯boha Karaja´an Allah . Ake ¯di iu ¯ba nahu wati ¯dima´eda angi la¯bo nggomi¯doho wali .
44020026	¯Bara ndedena nahu mangoa poda-poda ¯di nggomi¯doho ¯di ainaina ake ¯ba one nawarasi ¯di weki nggomi¯doho ma leli peade , ede laina ncara nahu .
44020027	Watipu iu ¯ba nahu peso weki ¯di ade taki ra puta nahu ¯di ngoa ka¯bae tantukaiku nggomi¯doho samenana rancana Ruma Hatalla .
44020028	Pa¯buapu nggomi¯doho sandaka weki ndaimu ro sandaka raupu sara´ana ela Ruma ma wa´ura ¯donggo ra mbei ¯ba Roh Allah ¯di nggomi¯doho ¯di sandakamu ; ¯bara nggomi¯doho wa´ura hanta ¯dimanda¯di dou masandaka ela Ruma ede . Pa¯buapu nggomi¯doho sandakamu ela Ruma Hatalla ede ¯bune ompu jimba masandaka jimbana , ¯bara Ruma Hatalla wa´ura kanda¯dina ela Ruma ede ntau ndai-Na kai mboho ra´a Ana ndai-Na .
44020029	Sawa´u ¯ba lao nahu pasti ¯dimamai lako doro-lako doro ma nggange ¯di ade woha nggomi¯doho . Ro dou-dou rasandaka ¯ba nggomi¯doho ede ¯di ngaha ¯ba lako doro ede .
44020030	Kone ¯di ade weki nggomi¯doho rau ¯dimawontu dou-dou ¯di ma ngoa ra kahabana haba ma wati podana . Sia¯doho karawi ndedena loaku¯du dou-dou ma wa´ura imbi ¯di Ruma Isa nda¯di santuda ro ¯batuna sia¯doho .
44020031	¯Bara ndedena jaga-jagapu ! Kawarapu ¯ba one tolu mba´a ntoina kai mboto oi mada , aimarai aimanga¯di nahu wati wara denggaku ngoa ra tei ¯di sanikina dou ¯di ade weki nggomi¯doho .
44020032	Ake nahu ma¯donggo ra mbeina nggomi¯doho ¯di Ruma Hatalla loaku¯du Sia ma sandakana nggomi¯doho ro loaku¯du nggomi¯doho nentimu ¯di haba rahama Ruma Hatalla . Ruma Hatalla mantau kuasa ¯di katenggokaina nggomi¯doho ro mbeina ¯di nggomi¯doho bareka-bareka ma wa´ura sadia wea ¯ba Sia ¯di ru´u ¯ba sara´a Ela-Na .
44020033	Watipu iu ¯ba nahu ne´eku piti atao kani ra lombo ¯di sa¯bua dou rau .
44020034	Ndai nggomi¯doho ma¯badeku , ¯ba one kai tenggo ra wale ndai nahu , nahu karawiku ¯di paralu ¯ba nahu ro lenga¯dohoku ma ¯batu la¯bo nahu .
44020035	¯Di ade sara´ana lampa rawi nahu wa´ura mbeiku conto mataho ¯di nggomi¯doho ¯ba one kai karawi kapoda ade ¯bune ake pa¯buaku bantumu dou-dou ma wati tenggo . ¯Bara ndai pa¯buaku kawara ¯di au ranggahi ¯ba ndai Ruma Isa , ' Nataho ra ntikapu mbei ntewi kaisi weha ao . ' "
44020036	Sawa´u ¯ba la Paulus nggori nuntu ra nggahina , sia sujuna la¯bo sia¯doho sara´a edempara do´ana .
44020037	Sia¯doho sara´ana nangi ro pohuna la Paulus ro nggahina salama taho ra ntai ade lampa ra laokai la Paulus .
44020038	Sia¯doho nawancuku ncoki adena , ma´ipi poda ¯ba nggahi la Paulus ¯bara sia¯doho wati ¯dima´eda sia wali . Edempara sia¯doho lao otona sia sampe aka kapa .
44021001	Nami raho weki ¯di dou-dou mana´ekai ela Ruma ¯di Efesus ede , edempara tu´u wi´imu sia¯doho . Edempara nami loja laomu aka pulau Kos ; ro ¯bala aisanai nami ronggamu ¯di pulau Rodos . Ta ede nami loja walimu lao aka la¯bu Patara .
44021002	¯Di Patara , nami edamu kapa ma ne´e lao aka Fenisia . Nda¯di nami ne´emu kapa ede edempara laomu
44021003	ro lojamu sampe eda ¯ba nami pulau Siprus ¯di sa¯bae ku´i nami ; pala nami loja walimu lao aka Siria . Nami la¯bumu ¯di Tirus , ¯bara ta ede kapa ranente ¯ba nami nakalondora wuana .
44021004	¯Dihi¯di ede nami lambamu dou-dou ma imbi ¯di Ruma Isa , ro ngge´e la¯bomu sia¯doho saminggu ntoina . Kai rangoa ¯ba Roh Allah sia¯doho ngoa ra tei katahona la Paulus ¯ba¯baina lao aka Yerusalem .
44021005	Pala sawa´u ¯ba cumpu wakatuna nami ngge´emu ta ede , nami tu´u wi´imu sia¯doho ro nami lampa ra lao walimu . Sia¯doho sara´ana sama-sama la¯bo wei ro anana lao otona nami sampe ari mai ¯ba kota . Ta aka takengge moti , nami sara´ana doho sujumu ro sambeamu .
44021006	Sawa´u ¯ba ede nami japatanga angi , edempara nami ne´emu ese kapa ro sia¯doho rau lao dula aka umana .
44021007	Nami loja ntuwumu tampu´u ¯di Tirus sampe aka Ptolemais . Ta aka nami lao lambamu cina ra angi ma imbi , ¯di mbeikaimu salam ¯di sia¯doho , edempara ngge´emu sanai la¯bo sia¯doho .
44021008	¯Bala aisanai nami lao walimu , edempara rongga ¯di Kaisarea . Ta ede nami lao rakamu dou guru Injil ma ngara la Filipus , edempara ngge´e ¯di umana . Sia ede¯du sa¯bua dou ¯di ade weki pidu dou raka¯dale ¯di Yerusalem .
44021009	Upa dou ana siwe sampelana , wa´ura mbei loa ra ¯bade ¯ba Ruma Hatalla ¯di ngoa ra kahabakai haba ma ramai ta Ruma Hatalla .
44021010	Sawa´u ¯ba pila-pila wakatu ntoina nami ta aka , maimpara sa¯bua dou nabi ma ramai ¯di Yudea ma ngara la Agabus .
44021011	Sia maina ¯di nami edempara wehana herekai loko la Paulus . Kai herekai loko ede sia ¯dikina e¯di ro rima ndaina edempara nggahina , " Akeku ranggahi ¯ba Roh Allah : Dou mantau herekai loko ake ¯di ¯diki ¯bune ake ¯di Yerusalem ¯ba dou-dou Yahudi , ro ¯di¯donggo ¯di dou-dou malaina Yahudi . "
44021012	Wakatu ringa ¯ba nami ede , nami la¯bo sara´ana cina ra angi ma ngge´e ¯di Kaisarea ede maraho poda-poda ¯di la Paulus loaku¯du sia aina lao aka Yerusalem .
44021013	Pala cambe ¯ba sia , " Auku onena nggomi¯doho nangimu ¯bune ake kanda¯dikaimu leli ade nahu ? Nahu wa´ura sadiaku laina ¯di wa´u ra leto mpoa ta aka , pala kone ¯dimamade rau ¯bara Ruma Isa . "
44021014	La Paulus wati ngawana kade´e rangoa ¯ba nami , nda¯di nami wati¯du kantamu sia . " Co´opu kane´e ¯ba Ruma mpa ¯dimanda¯di , " nggahi mena ¯ba nami .
44021015	Sawa´u ¯ba ngge´emu ta ede pila-pila wakatu ntoina , nami kamocimu barang-barang nami , edempara laomu aka Yerusalem .
44021016	Pila-pila dou cina ra angi ¯di Kaisarea lao sama rauna la¯bo nami ¯dimalao otona nami aka uma la Manason , ¯bara ¯di uma sia ede ¯di ronggakai nami . ( Manason ede¯du dou Siprus ma wa´ura ntoi imbi ¯di Ruma Isa . )
44021017	Wakatu nami rongga ¯di Yerusalem , cina ra angi ta ede weha aona nami kai sana adena .
44021018	¯Bala aisanai la Paulus lao samana la¯bo nami lao lamba la Yakub ; sara´a dou-dou mana´ekai ela Ruma wara ta ede rau .
44021019	Sawa´u ¯ba mbei salam ¯di sia¯doho , la Paulus caritana ¯di sia¯doho sara´ana rakarawi ¯ba Ruma Hatalla kai ncai sia ¯di ade woha dou-dou malaina Yahudi .
44021020	Sawa´u ¯ba ringana carita la Paulus , sia¯doho sara´ana roi ra wadina Ruma Hatalla . Edempara sia¯doho nggahina ¯di la Paulus , " Cina Paulus ! Ndaimu pa¯buapu ¯bade ¯ba one wa´ura riwu-riwu dou Yahudi ma imbi ¯di Ruma Isa . Sia¯doho ede¯du dou-dou mato´a ¯batu hukum Musa .
44021021	Ro ake sia¯doho ringana ¯ba one ndaimu mangoa ra tei ¯di sara´ana dou Yahudi ma ngge´e ¯di woha bangsa makalaina , loaku¯du horina hukum Musa . Ndaimu ¯dimangoa ra tei kataho sia¯doho loaku¯du sia¯doho aina sunana ana¯dohona atao ¯batu rawi rasa ranginakai ¯ba dou Yahudi .
44021022	Ake dou-dou Yahudi ma wa´ura imbi ede tantu ¯dimaringa ¯ba one ndaimu wa´ura wara ta ake . Nda¯di , ¯buneku ake ?
44021023	¯Batupu ngoa ra tei kataho ¯ba nami . Wara upa dou ta ake mawa´ura ndawi sake ¯di Ruma .
44021024	Ya , ndaimu pa¯buapu lao karawi upacara karaso sarumbu sama-sama la¯bo sia¯doho , ro cola weapu sia¯doho loaku¯du honggo sia¯doho loa ¯di¯boru . Kai ndedena ¯dimatada ¯di sara´an dou ¯ba one au raringa ¯ba sia¯doho ma¯boha ndaimu wati podana , ¯bara ndai raumu makalampa hukum Musa .
44021025	Pala ma¯boha dou ma laina Yahudi ma wa´ura imbi ¯di Ruma Isa , nami wa´ura nggadumu sura ¯di sia¯doho ma¯boha nggahi ra eli nami ¯ba one sia¯doho wati loana ngaha ra nono ma wa´ura ¯donggo ra mbei ¯di berhala , wati loana ngaha ra´a , atao ngaha binata ma made rake´e ; ro wati loana karawi lampa rawi ma da¯bae . "
44021026	Nda¯di la Paulus lao la¯bona upa dou ede edempara karawina upa cara karaso sarumbu sama-sama la¯bo sia¯doho ¯di ¯bala aisanaina . Edempara sia¯doho lu´una ¯di Bait Allah ¯di ngoakaina pila nai walipu upacara karaso sarumbu ede nggorina ro koroba ¯di ru´u ¯ba cua-cua ndai sia¯doho ¯di ¯donggo ra mbei .
44021027	Aipu wakatu pidu nai ede ne´empara nggori , pila-pila dou Yahudi ra¯di Asia ma´edana la Paulus ¯di ade Bait Allah . Edempara sia¯doho sa¯du´una dou mamboto , edempara nenti la Paulus
44021028	Ro kanggica salahona , " Oe dou-dou Israel , bantu to´ipu ! Akeku douna malao rero mangoa ra tei ¯di sara´ana dou ngoa ra tei-ngoa ra tei ma wati ncihi ncao la¯bo bangsa Israel , madaca´u hukum Musa ro madaca´u Bait Allah ake . Ro ake wali nanaha wa´aku dou-dou malaina Yahudi lu´u ¯di Bait Allah ro kasampu ra nggelena hi¯di ma raso ake ! " (
44021029	Nggahi ndedekai sia¯doho ¯bara sia¯doho wa´ura edana Trofimus dou Efesus ede ¯di kota sama-sama la¯bo la Paulus ; ro kacai ¯ba sia¯doho wa´ura wa´ana sia ¯di ade Bait Allah . )
44021030	Sara´ana kota nda¯di ngango ra ngora , ro sara´ana dou rai-rai kanggudu mena weki . Sia¯doho wa´u ra letona la Paulus ro randa kalosana sia ¯di ade Bait Allah . Wakatu ede wa´u ta¯da Bait Allah kempa .
44021031	Wunga mbuipu dou-dou makatu´u ngango ra ngora ede ne´e hade la Paulus , ngoa ¯ba dou ¯di dou-dou mana´ekai tentara Roma ¯ba one sara´a Yerusalem wunga ngangona .
44021032	Dou mana´ekaina tentara ede ou lalona pila-pila dou perwira ro tentara edempara lao rocina la¯bo sia¯doho ¯di hi¯di ngango ra ngorakai ede . Wakatu eda ¯ba dou mamboto ede dou mana´ekai tentara ro tentara-tentarana , sia¯doho denggana nduku la Paulus .
44021033	Dou mana´ekai tentara ede lao rakana la Paulus edempara wa´una sia , ro kauna dou leto sia . Edempara so¯di ¯ba dou mana´ekai tentara ede ma¯boha couku la Paulus ede ro au rakarawina .
44021034	Cambe ¯ba sarunde dou ede ndake ro sarunde walina macambe ndede . Ka´ada´ana nawancuku kacona nda¯dina dou mana´ekai tentara ede wati loana ¯bade au sapodakaina ma nda¯di . ¯Bara ndedena sia parentana loaku¯du la Paulus lao wa´a aka kanto .
44021035	Wakatu wa´a ¯ba sia¯doho sia sampe aka a´u , dou-dou makatu´u ngango ra ngora ede mbani poda nda¯di la Paulus pa¯buaku ¯di wa´a kalei ¯ba tentara-tentara .
44021036	Sia¯doho lampa ¯batu ¯ba dou-dou makatu´u ngango ra ngora ede makanggica , " Hadepu sia ! "
44021037	Wunga ne´e lu´u ade kanto , nggahi la Paulus ¯di dou mana´ekai tentara ede , " Sa¯bua loa mada manuntu samporo la¯bo ndai ita ? " " Sa¯bua nggomi maloa nuntu Yunani ? " so¯di ¯ba dou mana´ekai tentara ede .
44021038	" Nggara ndede , nggomi laina dou Mesir ede ntoina mandawina ngango ra ngora edempara wa´a raina upa riwu dou makangango rasa mawa´a ¯daha lu´u ¯di so sarae ? "
44021039	Cambe ¯ba la Paulus , " Mada dou Yahudi ; mada dou kota Tarsus , kota ma penti ¯di Kilikia . Takau to´ipu mada ¯dimanuntu ra nggahi la¯bo dou-dou ede . "
44021040	Nda¯di sawa´u ¯ba la Paulus kau nuntu ra nggahi , la Paulus ki¯dina ¯di a´u , edempara mbeina isara kai rimana . Sara´ana dou nda¯di midi mena . Edempara la Paulus nuntu la¯bona sia¯doho kai nggahi Ibrani . Nggahi la Paulus ,
44022001	" Ama-ama ro cina ra angi sara´ana ! Nahu mangoa ¯di horukai wekiku ¯di nggomi¯doho . Takade´e to´ipu ! "
44022002	Wakatu ringa ¯ba sia¯doho la Paulus manuntu kai bahasa Ibrani , sia¯doho nanaha midi wali . Edempara la Paulus nuntu walina .
44022003	" Nahu dou Yahudi , " nggahi la Paulus , " nahu rawarakaiku ¯di Tarsus ¯di dana ra rasa Kilikia , pala nahu rakana´e ta ake ¯di Yerusalem ro rangoa ra tei kataho ¯ba guru Gamaliel ¯di ade hukum rambei ¯ba la Musa ¯di wa´i ra waro ndaita . Sama ¯bune cina ra angi sara´ana ta ake ¯di ainaina ake , nahu rau wancu kacaha ¯di ru´u ¯ba Ruma Hatalla .
44022004	Nahu makancoki sampe madekaina dou-dou ma¯batu ¯di ngoa ra tei ma¯bou ede . Sia¯doho sara´ana , nataho mamone ro masiwe , wa´u ra leto ¯ba nahu ro kalu´u ¯di ade uma bui .
44022005	Ndai dou mana´ekai imam-imam ro sara´a Mahkama Agama naloaku nggahi ¯ba one nahu wati cowaku . ¯Bara sia¯doho edeku ma mbeina ¯di nahu sura ¯di otokai ¯di ru´u ¯ba dou-dou Yahudi ¯di Damsyik . Kai sura ede nahu kaloa wa´u ra leto dou-dou ta aka ma imbi ¯di ngoa ra tei ede , ro malao wa´a sia¯doho aka Yerusalem ¯di hukum . "
44022006	" Wakatu nahu wunga ade lampakaiku ro ne´era rongga ¯di Damsyik , wakatu aimarai , sa¯bua kalea ma taroa poda we¯di lalompa maina talangi maheko nahu .
44022007	Nahu sujuku awa dana edempara ringa ¯ba nahu eli manggahi ¯di nahu , ' Saulus , Saulus ! ¯Ba¯bauku nggomi kancokikaimu Nahu ? ´
44022008	Edempara so¯di ¯ba nahu , ' Cou Ita Ruma ? ' ' Nahu Isa dou Nazaret ede ra kancoki ¯ba nggomi , ' cambe-Na .
44022009	Dou-dou ma wara ta ede masama-sama la¯bo nahu ma´edana kalea mataroa ede , pala sia¯doho wati ringana eli ma nuntu la¯bo nahu .
44022010	Edempara so¯di wali ¯ba nahu , ' Auku ¯di pa¯bua karawi ¯ba mada Ruma ? ' cambe ¯ba Ruma , ' Tu´ura ro lao lu´upu aka Damsyik . Ta aka peade nggomi ¯di ngoa ma¯boha sara´a ¯di ne´e ¯ba Ruma Hatalla ¯di karawi ¯ba nggomi . ´
44022011	Nahu mbudakaiku ¯bara taroa ma tanggirikai mada ede . Nda¯di lenga¯dohoku ma¯danda nahu lao lu´u aka Damsyik .
44022012	Ta ede wara sa¯bua dou mangara la Ananias . Sia dou ma sale ro nato´a kalampa hukum Musa . Sara´a dou Yahudi ma ngge´e ¯di Damsyik nawancuku horomana ¯di sia .
44022013	Sia mai tiona nahu , edempara ki¯dina ¯di kompe nahu ro nggahina , ' Cinaku Saulus , henggapu madamu ro nggomi ¯dimaloa eda wali ! ' Wakatu ede wa´u hanta pahu nahu , edempara edaku sia .
44022014	Edempara sia nggahina ¯di nahu , ' Ruma Hatalla wa´i ra waro ndaita wa´ura ka¯dalena nggomi loaku¯du nggomi ¯bademu ¯di ne´e-Na , ro ma´eda Ruma Isa , Ada Ruma Hatalla ma karawina rane´e ¯ba Ruma Hatalla ro makade´e nggahi ra eli ndai Ruma Isa .
44022015	Nggomi ¯dimanda¯di sakasi ¯dimangoa ra kahaba ¯di sara´ana dou ra´eda ro ringa ¯ba nggomi .
44022016	Ake ai walina ngena ntoimu . Tu´ura , ro mbei wekimu ¯dikandeu karaso . Nggahipu ¯di Ruma Hatalla loaku¯du nggomi ¯dihori wea dosa-dosamu . ' "
44022017	" Nahu dula mbaliku aka Yerusalem , ro wakatu nahu wunga do´aku ¯di Bait Allah , nahu kuasakai ¯ba Roh Allah .
44022018	Nahu edaku Ruma ; Sia nggahina ¯di nahu , ' Tu´u wi´i rocipu Yerusalem , ¯bara dou-dou ta ake wati ¯dimatarima ao ra kahabamu ede ma¯boha Nahu . ´
44022019	Nggahi nahu , " Ruma , sia¯doho na¯bade podaku ¯ba one mada mawa´ura lu´u ¯di uma-uma sambeakai ¯dimawa´u ra leto sia¯doho ro manduku dou-dou ma imbi ¯di Ita .
44022020	Ndede rauja wakatu ada Ita la Stefanus rahade , ndai mada wara ta ede ro satuju sia ¯dihade . Madaku ma tongguna kani ra lombo dou-dou ma hade sia . ´
44022021	Pala nggahi wali Ruma ¯di nahu , ' Laompa ¯bara Nahu ¯dimakau lao nggomi ¯di hi¯di ma ¯do´o ¯di dou-dou malaina Yahudi . ' "
44022022	Dou-dou mbuipu ringana nuntu ra nggahi la Paulus , pala ¯di eli ma cumpukaina ede sia¯doho kanggica kana´e podana , " Hadepu dou ¯bune ede . Sia wati tahona ¯di wi´i kamori ! ´
44022023	Wunga kanggicana , sia¯doho hambuna jumbana , ro mbari mbura kalu¯bu wa´a ¯ba angi .
44022024	Nda¯di dou mana´ekai tentara Roma ede makauna dou lao wa´a la Paulus aka kanto loaku¯du sia ¯diparesakai katoku ¯di ¯badekai ¯ba¯bauku dou-dou Yahudi kanggica ndedekaina ¯di sia .
44022025	Pala wakatu la Paulus wa´ura ¯diki ¯di ne´e cambo , nggahi la Paulus ¯di perwira ma ki¯di ta ede , " Sa¯bua loa cambo sa¯bua dou ela ra dou Roma sawatipu sia ¯di paresa ? "
44022026	Ringana ede , perwira ede laona aka dou mana´ekai tentara ro nggahina , " Sa¯bua ake ¯di karawi ¯ba Ita ? Dou ake dou Roma ! "
44022027	Edempara dou mana´ekai tentara ede laona ¯di la Paulus ro nggahina , " Ngoajapu , sa¯bua poda nggomi dou Roma ! " " Io , " nggahi la Paulus , " mada dou Roma . "
44022028	Nggahi rau dou mana´ekai tentara ede , " Mada nda¯diku dou Roma kai cola nggaliku ! " Cambe ¯ba la Paulus , " Pala mada ranggana kai dou Roma . "
44022029	Wakatu ede wa´u anggota-anggota tentara ma ne´e paresa la Paulus ede , suruna ro dou mana´ekai tentara ede nda¯di dahu ¯bara sia wa´ura ndante la Paulus , sapodakaina la Paulus dou Roma .
44022030	Dou mana´ekai tentara Roma ede nane´e podaku ¯bade auku sapodakaina makanda¯dina dou-dou Yahudi kancarana la Paulus . ¯Bara ndedena ¯bala aisanai sia ouna dou-dou mana´ekai imam ro Mahkama Agama mai ka¯boro weki . Edempara la Paulus hori ¯ba dou rantena , edempara wa´a ¯di tando sia¯doho sara´ana .
44023001	Ntanda ka¯bae ¯ba la Paulus anggota-anggota mahkama ede edempara nggahina , " Cina ra angiku ! Sampe ¯di ainaina ake nahu wati iuku wara rawiku mancara ¯di Ruma Hatalla ¯di ade mpidaku ma¯boha mori ra woko nahu . "
44023002	Wakatu nggahi ndede la Paulus , dou mana´ekai Imam-imam ede¯du Ananias kauna dou ma ki¯di ¯di kompe la Paulus topa asa la Paulus .
44023003	Edempara nggahi la Paulus ¯di dou mana´ekai imam-imam ede , " Ruma Hatalla pasti ¯dimatopana nggomi , dou mamunafik ma ca´u coro-coro raso ! Nggomi dohomu ta ede maparesa nahu ¯bunera kaukai ¯ba hukum Musa , sapodakaina ndai nggomi masapana hukum ede kai kaumu dou matopa nahu ! "
44023004	Dou-dou ma ¯di sa¯bae la Paulus manggahi ¯di la Paulus , " Nggomi maka¯bawa ra katunaku dou mana´ekai imam-imam Ruma Hatalla ! "
44023005	Cambe ¯ba la Paulus , " Oh , nahu wati ¯badeku , cina ra angi ¯ba one sia dou mana´ekai imam-imam . Poda ¯di ade Alkitab wara ra tunti , ' Aina nggomi ka¯bawa ra katunamu dou mana´ekai bangsamu . ' "
44023006	Eda ¯ba la Paulus ¯ba one sarundena ¯di ade anggota-anggota mahkama ede dou-dou Saduki ro sarunde walina dou-dou Farisi . ¯Bara ndedena nggahi sia ¯di mahkama ede , " Cina ra angi ! Nahu dou Farisi , londo ra mai Farisi . Nahu raparesa ta ake ¯bara nahu imbiku ¯ba one dou-dou mamade ¯dimamori mbali . "
44023007	Wakatu nggahi ndede sia , dou-dou Farisi ro dou-dou Saduki ede tampu´u cence ncihina , nda¯dina sida ede mbi´a nda¯di ¯dua kalompo . (
44023008	¯Bara dou-dou Saduki manggahi ¯ba one dou mamade wati ¯dimamori mbali , ¯ba one wati wara mala´eka , ro roh-roh wati wara rauna ; dou Farisi na´imbiku ¯di sara´ana ede . )
44023009	Nda¯di wontumpara ngango ra ngora ma heba . Pila-pila dou Farisi ma nda¯di guru-guru agama maki¯di ro mawati ca´u poda-poda . Nggahi sia¯doho , " Nggahi ¯ba nami dou ake wati wara ncarana kone sato´i ! Kombi poda wara roh atao mala´eka ma nuntu la¯bo sia ! "
44023010	Ngango ra ngora ede nda¯di ipi poda nda¯dina dou mana´ekai tentara ede nadahuku nggara la Paulus kalembi ¯ba sia¯doho . Nda¯di sia kauna tentara¯dohona lao weha la Paulus ¯di woha dou-dou ede ro lao wa´a sia aka kanto .
44023011	¯Di´aimanga¯di sawa´u ¯ba ede Ruma Isa maki¯di ¯di kompe la Paulus ro nggahina , " Katenggopu ademu ! Nggomi wa´ura mbeimu sakasi ma¯boha Nahu ¯di Yerusalem . Nggomi peade pa¯buapu mbeimu sakasi ede ¯di Roma rau . "
44023012	Aimasi¯di poda ¯di ¯bala aisanaina , dou-dou Yahudi tampu´u mafaka . Sia¯doho sumpana wati ¯dimangaha atao nono nawatipusi sia¯doho hadena la Paulus .
44023013	Wara ncewi upa mpuru dou ma ka¯boro weki ¯di mafakakaina ede .
44023014	Sia¯doho laona ¯di dou-dou mana´ekai imam ro dou-dou mana´ekai Yahudi ro nggahina , " Nami wa´ura sumpa sama-samamu , wati ¯dimangaha ra nono au-au watisipu hade ¯ba nami la Paulus .
44023015	Ake nggomi¯doho la¯bo anggota-anggota Mahkama Agama pa¯bua rocipu nggadu sura ¯di dou mana´ekai tentara Roma ede ¯di rahokaimu sia wa´a mbali la Paulus satando ¯di nggomi¯doho , ¯bune-¯buneta nggomi¯doho mane´e paresa wali parakarana kai ncewi taho wali . Ro nami mawa´ura sadia hade sia sawatipu sia ronggana ta ake . "
44023016	Pala mafaka sia¯doho ede ringa ¯ba ana amancawa la Paulus . Edempara sia laona aka kanto ro ngoana lampa rawi ede ¯di la Paulus .
44023017	Edempara ouna ¯ba la Paulus sa¯bua dou perwira ro nggahina ¯di sia , " Lao wa´apu ana dou sampela ake ¯di dou mana´ekai tentara ; wara ¯di ngoa ¯ba sia ake ¯di dou mana´ekai tentara ede . "
44023018	Perwira ede lao wa´ana ana dou sampela ede ¯di dou mana´ekai tentara ro nggahina , " La Paulus , dou rabui ede , ma´ou mada ro kauna wa´a ¯ba mada ana dou sampela ake ¯di tando Ita ; sia wara ¯di ngoana . "
44023019	Nenti ¯ba dou mana´ekai tentara rima ana dou sampela ede , edempara wa´a lao kalaina sia ¯di sa¯bae uma ro so¯dina , " Au ne´emu ngoa ¯ba nggomi ¯di nahu ? "
44023020	Cambe ¯ba ana dou sampela ede , " Dou-dou Yahudi wa´ura mafakana ¯di rahokaina Ita lao wa´a la Paulus ¯di tando Mahkama Agama naisi , sia¯doho nacoro-coro ne´e paresa wali parakara ma´ipi taho wali .
44023021	Pala ai to´ina ¯batu ¯ba Ita raraho ¯ba sia¯doho ede , ¯bara wara ncewi upa mpuru dou ma wunga cili weki ¯dimatapa aona sia ¯di ncai . Sia¯doho sara´ana wa´ura sumpana wati ¯dimangaha ra nono sawatipu sia¯doho hadena la Paulus . Ake-ake sia¯doho wa´ura sadiana ; ngena cambe ¯ba Itampa . "
44023022	Nggahi dou mana´ekai tentara ede , " Aina ngoamu ¯di cou-cou rau ¯ba one nggomi wa´ura mai ngoamu ake ¯di nahu . " Edempara sia kauna lao dula ana dou sampela ede .
44023023	Edempara dou mana´ekai tentera ede ouna ¯dua dou perwira , edempara nggahi sia ¯di sia¯doho , " Sadiapu ¯dua ratu tentara sama-sama la¯bo pidu mpuru tentara manente jara ro ¯dua ratu tentara mawa´a ¯buja ¯dimalao ¯boe ciwi aimanga¯di ake wa´u aka Kaisarea .
44023024	Sadia raupu jara ¯di nente la Paulus ro wa´a sia kai salama rongga ¯di Gubernu Feliks . "
44023025	Edempara dou mana´ekai tentara ede tuntina sura ma nggahi ndake ,
44023026	" Ma ¯dese ra ntasa Gubernu Feliks . Salam ra¯di Klaudius Lisias !
44023027	Dou ake wa´ura wa´u ra leto ¯ba dou-dou Yahudi ro ¯di sato´impa sia¯doho hadena sia , nggara watisi mai mada ro tentara ro kasalama sia ; ¯bara ringa ¯ba mada sia dou Roma .
44023028	¯Bara mada ne´eku ¯bade au sapodakaina rawina mancara ra ¯ba¯bu ra lo´okai ¯ba sia¯doho ¯di sia , nda¯di wa´a ¯ba mada sia ¯di Mahkama Agama sia¯doho .
44023029	Palasi sia wati karawina au-au ma patu ¯dihukum kai hukuma made atao ¯di bui . Ra¯ba¯bu ¯ba sia¯doho ¯di sia wara hubunga la¯bo hukum-hukum agama ndai sia¯doho .
44023030	Edempara wara dou mangoa ¯di mada ¯ba one wara niana mada¯bae ra¯di dou-dou Yahudi ¯di sia . Nda¯di mada nggadu laloku sia ¯di Ita Gubernu . Ro mada wa´ura kauku dou-dou ma¯ba¯bu ra lo´ona mawa´a da´awa ¯ba sia¯doho sia ¯di Ita . "
44023031	Nda¯di anggota-anggota tentara ede kalampana taki ra puta sia¯doho . Sia¯doho wehana la Paulus edempara wa´ana sia aimanga¯di ede wa´u sampe aka Antipatris .
44023032	¯Bala aisanai sia¯doho co´ona tentara manente jara lampa wali la¯bo la Paulus , ro ndai sia¯doho dula mbali aka kanto .
44023033	Wakatu tentara manente jara sampe ¯di Kaisarea , sia¯doho karonggana sura ede ¯di gubernu , edempara ¯donggona la Paulus ¯di sia .
44023034	Sawa´u ¯ba nggori baca ¯ba gubernu sura ede , so¯di ¯ba sia ¯di la Paulus dou ta¯be sia . Wakatu ¯bade ¯ba sia ¯ba one la Paulus dou Kilikia ,
44023035	nggahi sia , " Taho ! Nahu ¯dimaparesa parakaramu , napodasi dou-dou mada´awana nggomi wa´ura rongga ta ake . " Edempara sia kauna loaku¯du Paulus bui ¯di ade asi Herodes .
44024001	Lima nai sawa´u ¯ba ede , Dou mana´ekai Imam-Imam mangara Ananias ro dou-dou mana´ekai Yahudi lao aka Kaisarea sama-sama la¯bo sa¯bua dou pengacara mangara Tertulus . Sia¯doho mai satandona Gubernu Feliks ro da´awana la Paulus .
44024002	Wakatu la Tertulus ou kau lu´u ¯di tando , sia ¯ba¯bu ro lo´ona la Paulus ¯bune ake , " Pa Gubernu Ma ¯Dese Ra Ntasa ! Raparenta ¯ba Ita dana ra rasa mada¯doho nda¯di taho . Ro kai loa timba ra lemba Ita rau wa´ura mboto rakataho ¯di ru´u ¯ba bangsa mada¯doho .
44024003	Sara´ana ede mada¯doho weha ao kai tarima kasi ro kantaumu co´i ma´ese poda ta¯be-¯be rau .
44024004	Pala ¯bai¯ba paki wakatu Ita , mada maraho ¯di Ita ringa to´ipu da´awa mada¯doho ma poro ake .
44024005	Mada¯doho mboto rakamu eda dou ake makangango rasa ma bahaya poda . Ta¯be-¯be sia kamaina ngango ra ngora ¯di woha dou-dou Yahudi ro sia mana´ekaina ¯dimakaruku dou-dou Nazaret .
44024006	Sia nawa´ura cobana kasampu ra nggele Bait Allah , pala mada¯doho mawa´u ra letona sia . [ Mada¯doho mane´e hukum sia kai hukum agama ndai mada¯doho .
44024007	Pala mana´ekai tentara ede¯du Lisias mawehana sia ¯di mada¯doho ,
44024008	ro parentana loaku¯du dou-dou mada´awa sia mai satando ¯di Ita . ] Nggara paresasi ¯ba Ita dou ake , ndai Ita ¯dimaringana ¯di sia mapoda ¯di sara´ana rada´awa ¯ba mada¯doho ake ¯di sia . "
44024009	Dou-dou Yahudi ma wara ta ede ¯batu rauna ¯ba¯bu ra lo´o la Paulus ro makancihina sara´ana ranggahi ¯ba la Tertulus .
44024010	Edempara gubernu ede mbeina isara ¯di la Paulus ¯ba one sia loara nuntu . Edempara nggahi la Paulus , " Mada ka¯bade Ita manda¯di hakim dana ra rasa ake wa´ura pila-pila mba´a ntoina . ¯Bara ndedena mada sana adeku horu weki ¯di tando Ita .
44024011	Ita maloaku paresa ka¯bae ¯ba ndai Ita ¯ba one wati ncewina ¯di sampuru ¯dua nai ma rawa´u wakatu ede mada laoku aka Yerusalem ne´e lao do´a .
44024012	Ro wati warana dou-dou Yahudi ede maraka eda mada macence ncihi la¯bo kone sa¯bua dou rau atao maka¯boro dou ¯dimandawi ngango ra ngora nataho ¯di Bait Allah ro ¯di uma-uma sambeakai atao ta¯be-¯be ¯di ade kota .
44024013	Sia¯doho rau wati loana mbei bukuti ¯ba¯bu ra lo´o ra da´awa ¯ba sia¯doho mada ¯di Ita .
44024014	Poda mada mangaku ¯di Ita ¯ba one mada manemba Ruma Hatalla wa´i ra waro mada¯doho kai ngoa ra tei ¯ba Ruma Isa rawi´ikai ¯ba sia¯doho ncara . Pala mada mbuipu imbiku ¯di sara´ana ra tunti ¯di ade Buku Musa ro Buku-buku Nabi-nabi .
44024015	Sama ¯bune sia¯doho , mada rau kantau ¯di ne´eku ¯di Ruma Hatalla ¯ba one sara´ana dou ¯dimamori mbali sawa´u ¯ba made -- dou-dou mataho , ro dou-dou mada¯bae !
44024016	¯Bara ndedena mada ne´e podaku , loaku¯du ade mpidaku raso ¯di tando Ruma Hatalla ro raso rau ¯di tando manusia .
44024017	Sawa´u ¯ba pila-pila mba´a mada wati warana ¯di Yerusalem , mada dula mbaliku ta aka ¯di wa´akaiku piti ¯di bantukai bangsa mada ro ¯di ¯donggo ra mbeiku koroba ¯di Ruma Hatalla .
44024018	Wakatu karawi ¯ba mada ede , sia¯doho rakana eda mada ¯di Bait Allah , sawa´u ¯ba mada nggori upacara karaso weki . Wati wara mboto dou maro mada , ro wati wara ngango ra ngora ta ede wakatu ede .
44024019	Cuma wara pila-pila dou Yahudi ta aka . Dou-dou ede ra¯di propinsi Asia . Sia¯dohoku ma sapodakaina mawara ta ake ¯dimancundu ra´eda sia¯doho ¯di Ita , nawarasi da´awa ¯ba sia¯doho ma¯boha mada .
44024020	Atao co´opu ndai dou-dou ake mangoana au rarawi ma´iha ra eda ¯ba sia¯doho wakatu mada lao wa´a ¯ba dou mada ¯di tando Mahkama Agama .
44024021	Sia¯doho narakaku ringa sampu´u eli akempa ranggahi ¯ba mada ¯di tando sia¯doho , ede¯du eli : Nahu ¯di paresa ¯di ainaina ake ¯bara nahu imbiku dou-dou mamade ¯di kamori mbali . "
44024022	Edempara Feliks ma wa´u mboto ¯bade ma¯boha ngoa ra tei Ruma Isa , kanggorina sida parakara ede . " Nahu ¯dimakanggorina parakara ake , " nggahina , " nawa´usi mai mana´ekai tentara ede¯du Lisias . "
44024023	Edempara sia kauna perwira ma ntau su´u ra tundu ¯di la Paulus ede , ngge´empa tahana la Paulus , pala aina ipi jaga kapoda sia ro mbeipu iji lenga¯dohona ¯dimambei ¯di sia au-au raparaluna .
44024024	Pila-pila nai sawa´u ¯ba ede mai la Feliks , la¯bo ¯ba weina mangara la Drusila ; sia dou Yahudi . Edempara Feliks kauna lao weha la Paulus , edempara Feliks kade´ena nggahi la Paulus ma¯boha imbi ¯di Ruma Isa Al Masih .
44024025	Pala wakatu la Paulus nuntu walina ma¯boha rombo ro ntiri ro wa´una taha nawasu ro ma¯boha hukuma ¯di Ainaina Kiama , Feliks nda¯di dahu edempara nggahina , " Nggomi loara lao ake . Nahu ¯dima´ou nggomi wali warasi wakatu . "
44024026	Wakatu ede Feliks nane´eku raka piti ¯di la Paulus . ¯Bara ndedena sia ntuwu poda kauna dou weha ao la Paulus ¯dimanuntu ra nggahi la¯bo sia .
44024027	Sawa´u ¯ba ¯dua mba´a , Perkius Festus macepena Feliks kai ¯bora gubernu . Ro ¯bara Feliks mane´e weha ade dou-dou Yahudi , sia co´o wi´ina la Paulus ¯di ade uma bui .
44025001	Tolu nai sawa´u ¯ba Festus rongga ¯di dana ra rasa ede , sia tu´una ¯di Kaisarea lao aka Yerusalem .
44025002	Ta aka dou-dou mana´ekai imam ro dou-dou mana´ekai Yahudi ngoana ¯di sia ra¯ba¯bu ra lo´o ¯ba sia¯doho ¯di ru´u ¯ba la Paulus . Sia¯doho siwi ncauna la Festus
44025003	loaku¯du kai taho adena ¯di sia¯doho , sia ngawana kau dou wa´a la Paulus aka Yerusalem ; ¯bara sia¯doho wa´ura mafakana hade la Paulus ¯di woha ncai .
44025004	Pala cambe ¯ba la Festus , " La Paulus wunga taha ¯di Kaisarea ; ro ndai nahu rau wati ntoi walina ¯dimadula mbali ta aka .
44025005	Nda¯di , co´opu dou-dou mapenti poda ¯di ade weki nggomi¯doho ¯dimalao sama la¯bo nahu aka Kaisarea ¯dimaparakarana sia ta aka , nggara napodasi karawina mancara . "
44025006	Sawa´u ¯ba ngge´e ¯di Yerusalem kira-kira waru atao sampuru nai wali , la Festus dula mbali aka Kaisarea . Naisi sia kalampana sida pengadila ro kauna dou mai wa´a satando la Paulus .
44025007	Wakatu rongga la Paulus , dou-dou Yahudi mawa´ura mai ta Yerusalem maki¯di hekona , ro tampu´ura ¯ba¯bu ra lo´ona ma tani ¯di sia . Pala sia¯doho wati loana mbei bukuti ¯ba¯bu ra lo´ona ede .
44025008	¯Di ade horukaina weki ndaina ede , nggahi la Paulus , " Mada wati wara karawiku ma ncara ¯di hukum Musa atao ¯di Bait Allah ro ¯di Kaisar Roma . "
44025009	Pala Festus nane´eku weha ade dou Yahudi . Edempara so¯di ¯ba sia ¯di la Paulus , " Sa¯bua mangawa nggomi lao aka Yerusalem ¯diparesa ¯di tando nahu ta aka ma¯boha ¯ba¯bu ra lo´o ede ? "
44025010	Cambe ¯ba la Paulus , " Mada wunga ki¯diku ¯di tando mahkama Kaisar Roma ; ro ¯di hi¯di edeku mada pa¯bua ¯di paresa . Ndai ita ma¯badena ¯ba one mada wati wara ncaraku ¯di dou Yahudi .
44025011	Nggara mada wa´ura sapaku hukum ro karawiku ma patu ¯di ¯ba¯bukai hukuma made , mada karela made . Pala nawati podasi ra ¯ba¯bu ra lo´o sia¯doho ede , wati kone sa¯bua dou rau maloana ¯donggo mada ¯di sia¯doho . Mada maraho ¯diparesa ¯di pangadila Kaisar ! "
44025012	Sawa´u ¯ba mafaka ro dou-dou mataki ngoa ra tei kataho , nggahi Festus , " Raho ¯ba nggomi ¯di paresa ¯di pangadila Kaisar , nda¯di nggomi pa¯buapu lao satando wa´u Kaisar . "
44025013	Wati ntoina sawa´u ¯ba ede , Sangaji Agripa ro Bernike maina ¯di kaisarea ¯di ne´ena nggahi taho ra ntai ¯di ru´u ¯ba Festus .
44025014	Sawa´u ¯ba sia¯doho wara pila-pila nai ta ede , Festus ngoa ka¯baena parakara la Paulus ¯di Sangaji Agripa . Nggahi Festus , " Wara ta ake sa¯bua dou rataha ratu´u wi´i ¯ba Feliks .
44025015	Wakatu mada wara ¯di Yerusalem , dou-dou mana´ekai imam ro dou-dou mana´ekai Yahudi ¯donggo mbeina ¯ba¯bu ra lo´o sia¯doho ¯di ru´u ¯ba dou ede ro rahona loaku¯du ¯ba¯bukai ¯ba mada kukuma ¯di ru´u ¯ba sia .
44025016	Pala cambe ¯ba mada ¯ba one dou Roma wati loana mbei ndede lalo sa¯bua dou ra¯ba¯bu ra lo´o ¯di hukum , nggara dou ra¯ba¯bu ra lo´o ede watipu ncao tandona la¯bo dou-dou ma¯ba¯bu ra lo´ona ra mbei wakatu ¯di horukaina weki ndaina .
44025017	Nda¯di , wakatu sia¯doho maina ta ake , mada wati ngena ntoiku . ¯Bala ai sanai mada ndawiku sida pengadila ro kauku mai wa´a dou ede ¯di tando sida .
44025018	Wakatu dou-dou ma¯ba¯bu ra lo´ona tu´u ki¯di ncunduna ¯ba¯bu ra lo´o sia¯doho , sia¯doho wati ngoana rawi mancara kone sato´i rau ¯bune rakacai ¯ba mada sia¯doho nakaronggaku .
44025019	Sia¯doho cuma wati ncihi ncaona nuntu ra nggahi la¯bo sia ma¯boha agama ndai sia¯doho ro ma¯boha sa¯bua dou ma ngara Isa . Dou ede wa´ura made , pala la Paulus nateleku ¯ba one dou ede mori .
44025020	¯Bara mada mbora akaku ¯ba one ¯buneku carana mada loakaiku raka nuntu ra nggahi mapoda ma¯boha parakara ede , so¯di ¯ba mada ¯di la Paulus sa¯bua sia nangawa lao aka Yerusalem ro ¯di paresa ta aka ma¯boha parakara ede .
44025021	Pala la Paulus rahona ne´e banding ; sia rahona loaku¯du sia ngge´empa ¯di ade uma bui sampe parakarana kanggori ¯ba Kaisar . ¯Bara ndedena mada kauku loaku¯du sia ngge´empa ¯di taha , sampe rakakai ¯ba mada wakatu ¯di nggadukaiku sia ¯di Kaisara . "
44025022	Edempara nggahi Agripa ¯di la Festus , " Ndai nahu rau mane´e ringa dou ede . " " Naisi Ita maloaku ringa sia , " cambe ¯ba la Festus .
44025023	¯Bala ai sanai Agripa ro Bernike maina kai upacara negara . Sia¯doho lu´una ¯di hi¯di sida kai sama-sama la¯bo dou-dou mana´ekai lewa ra laka la¯bo dou-dou mapenti ¯di kota ede . Kai parenta ¯ba Festus , la Paulus wa´a kalu´u ¯di ade sidakai ede .
44025024	Edempara nggahi Festus , " Sangaji Agripa ro dou-dou mawara ta ake ! Dou ake wa´ura da´awa ¯ba sara´a bangsa Yahudi ¯di mada , nataho ra¯di Yerusalem ro ma wara ta ake . Sia¯doho ¯ba¯bu ra lo´ona ro kanggica menana ¯ba one sia wati patuna ¯di wi´i kamori .
44025025	Pala mada wati rakaku eda rakarawina mancara ma patu ¯di¯ba¯bu kai hukuma made . Ro ¯bara ndai sia wa´ura rahona parakarana ¯di paresa ¯di pangadila Kaisar , mada wa´ura nggahi cumpukaiku ¯di nggaduku sia ¯di Kaisar .
44025026	Pala mada watipu ntauku nuntu ra nggahi ma poda ma¯boha weki ndai sia ¯di tunti ade sura mada ¯di ru´u ¯ba Kaisar . ¯Bara ndedena mai wa´a satandoku sia ¯di Ita¯doho sara´ana , mapenti poda ¯di tando Ma ¯Dese Ra Ntasa Sangaji Agripa ! Aona nggahi ¯ba mada ede¯du loaku¯du sawa´u ¯ba paresa ake , wara nggahi ¯di tuntikai ¯ba mada sura .
44025027	¯Bara ¯di iu ¯ba mada , wati ncihi ncaona nggadu sa¯bua dou rabui kai wati wara ncarana ra¯ba¯bu ra lo´okai ¯di sia . "
44026001	Nggahi Agripa ¯di la Paulus , " Nggomi loara nuntu ra nggahi ¯di horukaimu weki ndaimu . " Edempara la Paulus hantana rimana edempara nggahina ¯di horukai wekina ¯bune ake ,
44026002	" Ma ¯Dese Ra Ntasa Sangaji Agripa ! Mada neo poda adeku loaku karongga nuntu ra nggahi ¯di horukaiku weki justru ¯di tando Sangaji ma¯boha sara´a ¯ba¯bu ra lo´o rada´awa ¯ba dou-dou Yahudi ¯di mada ;
44026003	mapenti poda ¯bara Sangaji ma¯bade poda rangina kai ¯ba dou Yahudi . ¯Bara ndedena , mada maraho ¯di Ita takade´e to´ipu nggahi ra eli mada kai saba .
44026004	Sara´a dou Yahudi na¯badeku mori ra woko mada ra´aipu to´i-to´i mada wa´u . Sia¯doho na¯badeku ¯ba one aipu tampu´u sampela mada , mada wa´ura moriku ¯di ade woha bangsa ndai mada ¯di Yerusalem .
44026005	Wa´ura ntoira sia¯doho ¯badena ma¯boha mada . Nggara nane´esi ¯ba sia¯doho , sia¯doho naloaku mbei sakasi ¯ba one aipu saramba wa´una mada wa´ura moriku kai dou Farisi ro ¯batu sara´a atora ma ipi tenggo poda ¯di ade agama mada¯doho .
44026006	Ro ake mada maki¯di ta ake ¯di paresa ¯bara mada imbiku ¯di rasake randawi ¯ba Ruma Hatalla ¯di wa´i ra waro mada¯doho .
44026007	Rasake ede ¯di ne´e ¯ba sampuru ¯dua suku bangsa Israel , nda¯dina sia¯doho nemba ¯di Ruma Hatalla ¯di aimarai aimanga¯di . Ro ¯ba imbi mada ¯di rasake ede , Sangaji Ma ¯Dese Ra Ntasa mada kancara ¯ba dou-dou Yahudi .
44026008	¯Ba¯bauku cina ra angi dou-dou Yahudi wati imbita ¯ba one Ruma Hatalla makamori mbali dou mamade ?
44026009	Ntoina ndai nahu rau manggahi ¯ba one nahu pa¯buaku karawi sara´a ¯di ¯ba¯bu ka´ihakai Ruma Isa dou Nazaret ede .
44026010	Ro poda edeku ma wa´ura karawi ¯ba nahu ¯di Yerusalem . Kai sura kuasa dou-dou mana´ekai imam , nahu wa´ura kalu´uku ¯di ade uma bui mboto dou-dou ma to´a ¯di Ruma Hatalla . Kone nahu rau ¯batuku ka´io ¯ba one sia¯doho ¯ba¯bu kai hukuma made .
44026011	Mboto poda nahu kancokiku sia¯doho ¯di uma-uma sambeakai , loaku¯du pakasa sia¯doho wati imbina ¯di ra´imbina ede . ¯Ba ipi pana ade nahu ¯di sia¯doho , nda¯dina ¯di kota-kota makalaina nahu lao ¯di cocokaiku sia¯doho ta aka . "
44026012	" Kai ne´eku ede rau mada wa´aku sura kuasa dou-dou mana´ekai imam ro lao aka Damsyik .
44026013	Ro ¯di wakatu mada ¯di woha ncai , wakatu mbolo ninu , Sangaji Ma ¯Dese Ra Ntasa , mada edaku sa¯bua taroa ¯di langi ma ncewi taroa poda ntewi kaisi taroa liro . Taroa ede kalea hekona mada ro dou-dou ma lampa sama la¯bo mada .
44026014	Mada¯doho sara , ana mbo´o suncumu ¯di dana . Edempara mada ringaku eli manggahi ¯di mada kai nggahi Ibrani , ' Saulus , Saulus ! ¯Ba¯bauku nggomi kancoki ntuwumu Nahu ? Nggomi ¯dima´iu pili ndaimu , nggara nggomi ma´ao ntuwusi mana´ekai Sia ma nda¯di Rumamu . ´
44026015	Edempara nggahi mada , ' Cou Ita , Ruma ? ' Ro cambe ¯ba Ruma , Nahu Isa rakancoki ¯ba nggomi .
44026016	Tu´u ro ki¯dira ! Nahu katadaku weki ¯di nggomi ¯di ne´eku hanta nggomi ¯dimanda¯di ada-Ku . Nggomi pa¯buapu kahabamu ¯di dou makalai au ra´eda ¯ba nggomi ¯di ainaina ake ma¯boha Nahu ro ma¯boha au ra¯dikaukai ¯ba Nahu ¯di nggomi peade ¯di wakatu ma kento .
44026017	Nahu ¯dimahori nggomi ¯di bangsa Israel ro ¯di bangsa makalaina ma laina Yahudi . Nahu ¯di ma kau nggomi lao ¯di sia¯doho
44026018	¯dimahengga wea mada sia¯doho , loaku¯du sia¯doho losa ¯di ade rindikaina ro lu´u ¯di ade taroakaina ; loaku¯du sia¯doho hori weki ¯di ade pangaru Ibilis , edempara kuasakai ¯ba Ruma Hatalla . Nda¯di kai imbina ¯di Nahu dosa-dosa sia¯doho wa´ura kangampu wea ro sia¯doho maraka ru´u anggota ela Ruma Hatalla raka¯dale . ' "
44026019	" Bara ndedena , Sangaji Agripa , mada ma´usaha ncau to´a ¯di ra´eda ¯ba mada ade nifiku rambei ¯ba Ruma ro tarima ¯ba mada ra¯di Ruma Hatalla ede .
44026020	Kai ngoa ntiri ¯ba mada ¯di dou-dou ¯ba one sia¯doho pa¯buaku tobana ra¯di dosa-dosa sia¯doho ro ¯donggona weki ¯di Ruma Hatalla ro katadana ¯di ade mori sia¯doho ¯ba one sia¯doho wa´ura tobana ra¯di dosa-dosa sia¯doho . Mada ngoaku lampa rawi ede sarambana ¯di Damsyik , edempara ¯di Yerusalem ro ¯di sara´a Yudea ro ¯di woha dou-dou malaina Yahudi .
44026021	Nda¯di ¯bara ndedena dou-dou Yahudi wa´u ra letona mada ¯di Bait Allah ro ne´ena hade mada .
44026022	Pala sampe wakatu ake mada horu ¯ba Ruma Hatalla , nda¯dina mada loa ki¯di ta ake ¯di mbeiku sakasi ¯di sara´ana dou -- mana´e ro mato´i . Au ranggahi ¯ba mada ake wati laina ntewi kaisi ma wa´ura karongga ¯ba Ruma Hatalla ¯di nabi-nabi ro Musa ;
44026023	ede¯du ¯ba one Sangaji Mambei salama rasake ¯ba Ruma Hatalla ede pa¯buaku susa ra ncokina , ro manda¯di dou ma sarambakaina ma mori mbali sawa´u ¯ba madena ; loaku¯du kai ede Sia loana kahaba taroa -- ede¯du mori ¯di salamakai -- nataho ¯di ru´u ¯ba dou-dou Yahudi ro ¯di dou-dou malaina Yahudi . "
44026024	Wunga mbuipu la Paulus nuntu ra nggahina ma¯boha horukai wekina ede , kanggica Festus , " Nggomi wa´ura ringu Paulus ! Ilimumu ma mboto ede wa´ura kanda¯dina ringu nggomi ! "
44026025	Pala cambe ¯ba la Paulus , " Mada wati ringuku , Ma ¯Dese Ra Ntasa . Nggahi ra eli rarenta ¯ba mada ede napodaku ro losana ¯di kananu ma raso .
44026026	Ndai Sangaji ma¯bade podana ¯di lampa rawi ede . ¯Bara ndedena mada disaku nuntu ra nggahi ¯di tando Sangaji kai nuntu ntiriku . Mada ka´imbi podaku wati kone sa¯bua rau ¯di ade lampa rawi ede ma watipu ¯bade ¯ba Sangaji , ¯bara sara´ana ede wati nda¯dina ¯di hi¯di-hi¯di ma cili weki .
44026027	Ma ¯Dese Ra Ntasa Sangaji Agripa , sa¯bua Sangaji ma´imbiku ¯di au ranggahi ¯ba nabi-nabi ? Nggahi ¯ba mada Sangaji pasti imbi ! "
44026028	Edempara nggahi ¯ba Agripa ¯di la Paulus , " Kacai ¯ba nggomi mo¯da kanda¯dimu nahu ela Al Masih ¯di ade wakatu ma poro ake ? "
44026029	" ¯Di ade wakatu ma poro atao ma ¯dondo , " cambe ¯ba la Paulus , " mada mado´a ¯di Ruma Hatalla loaku¯du Sangaji ro Ita¯doho ma ringa ro kade´e mada ¯di ainaina ake loa ¯dimanda¯di ¯bune mada -- selasi rante ake , pasti ! "
44026030	Edempara cumpukaina sangaji , gubernu , ro Bernike , ro sara´a ma kalaina tu´u ki¯dina .
44026031	Sawa´u ¯ba warana ta ari lua , sia¯doho nggahi ¯di sa¯bua la¯bo masa¯buana , " Dou ake wati karawina mancara ma patu ¯di hukum kai hukuma made atao ¯di bui . "
44026032	Edempara nggahi Agripa ¯di Festus , " Dou ake loara ¯di hori , nggara watisi sia ne´ena da´awa parakarana ¯di paresa ¯di pangadila Kaisar . "
44027001	Sawa´u ¯ba mafaka ¯ba one nami pa¯buaku loja lao aka Italia , la Paulus ro pila-pila dou rataha ma kalaina ra ¯donggo ¯di Yulius , perwira tentara Roma ma ¯dipehekai " Resimen Kaisar " .
44027002	Nami ne´emu kapa ma mai ra¯di Adramitium , edempara laokaimu kapa ede ma wa´ura sadia ne´e lao aka la¯bukai kapa ¯di propinsi Asia . Aristarkhus , sa¯bua dou Makedonia ma mai ra¯di Tesalonika , lao sama rauna la¯bo nami .
44027003	¯Bala aisanai nami rongga ¯di Sidon . La Paulus nawancuku ao kataho ¯ba Yulius . Sia loa lao lamba lenga¯dohona loaku¯du sia¯doho loa mbei ¯di sia au-au ra¯diparaluna .
44027004	Rata´ede nami lao loja walimu . ¯Bara angi masambali la¯bo kapa , nami loja ntuwumu ¯batu kengge moti pulau Siprus ma wati ipi ¯boha ¯ba angi .
44027005	Edempara nami lojamu ¯di moti ma ncao tando la¯bo Kilikia ro Pamfilia edempara rongga ¯di Mira ¯di dana ra rasa Likia .
44027006	Ta ede Perwira ede rakana sa¯bua kapa ma mai ra¯di Aleksandria ma ne´e lao loja aka Italia . Nda¯di sia pesona nami ¯di kapa ede .
44027007	Pila-pila nai ntoina nami lojamu nawancuku ahona , ro kai susa podamu edempara nami ronggamu ¯bune ¯do´o kota Knidus . Edempara ¯bara angi mbuipu kentena , nami wati loamu loja ¯di ncai masarambakaina . Nda¯di nami lojamu ta¯dona pulau Kreta sapa saimu Nanga Salmone loaku¯du ta aka nami wati hina ¯ba angi .
44027008	Kai susa podamu nami lampa ¯batumu kengge moti pulau ede sampe cumpukaina nami rakara ¯di sa¯bua hi¯di mangara la¯bu Ntika , wati ¯do´ona la¯bo kota Lasea .
44027009	Wakatu ede Aruraja Dame kai dou Yahudi wa´ura nggori . Nami wa´ura mboto pakimu wakatu , nda¯dina wa´ura laina wakatu walina ¯di loja kai salama . ¯Bara ndedena la Paulus ngoa ra tei katahona ake ¯di sia¯doho ,
44027010	" Cina ra angi , kananu ¯ba nahu , ede¯du ¯di iha poda kai loja ntuwusi ndai . Ndai ¯dima´iu rugi mana´e poda lai mpoana ¯di wua ro kapa ndai , pala nawa ndai rau ¯dimambora . "
44027011	Pala perwira ede na´ipipu imbina ¯di dou mawa´a kapa ro kapte kapa ntewi kaisi ¯di nggahi ra eli la Paulus .
44027012	Hi¯di la¯bukai kapa ta ede poda wati tahona ¯di la¯bukai oru ¯busi ai . ¯Bara ndedena mboto dou ma¯batu kapa nangawaku lao loja wali tu´u wi´i hi¯di la¯bu kai kapa ede ¯bara sia¯doho nane´eku usaha rongga ¯di Feniks ro ngge´e ta aka santoi oru ¯busi ai . Feniks ede¯du hi¯di la¯bukai kapa ¯di Kreta ma tando ¯di¯do ro tando ¯di¯da .
44027013	Wakatu ede angi mamai ¯do mai mbuipu narina . Nda¯di dou ma¯batu kapa kacaina sia¯doho wa´ura loa loja wali . Nda¯di sia¯doho saloana jangka edempara loja ¯batuna kengge moti pulau Kreta .
44027014	Pala wati ntoi sawa´u ¯ba ede angi na´e -- ede¯du ¯di pehekai angi mamai ta Ele ¯Da -- ma mbani ra¯di ari lua ,
44027015	ro ¯boena kapa nami . ¯Bara wati lu´ukai ¯ba aka kapa loja wali rai ao angi , nda¯di nami kamidimpa weki ro co´omu kapa wa´a ¯ba angi .
44027016	Nami waraja wati ¯boha ¯ba angi , wakatu nami lampamu tasa¯bae ¯dona Pulau Kauda ma to´i ede . Ta ede kai maki podamu nami loamu kantiri sakoci kapa nami .
44027017	Sawa´u ¯ba ampa ¯ba nami sakoci kapa , kapa ede katenggo kai ai ra¯diki heko ¯di kapa ede . ¯Bara dahu ntangga ¯di sarae Sirtis ma tendo , loja kalondo edempara kapa co´o ¯batuna angi .
44027018	Angi na´e wati dengga-denggana , nda¯dina ¯bala aisanai wua kapa tampu´ura paki ade moti .
44027019	¯Di´ainaina sawa´u ¯ba ede dou-dou ma¯batu kapa ede paki rauna tarato´i kapa ade moti ¯ba ndai sia¯doho ede .
44027020	Pila-pila nai ntoina nami wati edamu liro ro ntara , ro angi na´e wati dengga-denggana . Cumpukaina nami wati¯du wara ¯di iukaimu salama .
44027021	Pila-pila wakatu ntoina dou-dou ede wati ngaha ra nonona . Nda¯di la Paulus lao ki¯dina ¯di woha sia¯doho edempara nggahina , " Cina ra angi ! Paira ¯batumu nggahi nahu ¯ba nggomi¯doho ro wati lojamu ra¯di Kreta , ndai wati iuta sara´a iha leli ro rugi ¯bune ake .
44027022	Pala ake rau nahu maraho poda-poda ¯di nggomi¯doho katenggopu ademu . Wati kone sa¯bua dou ¯di ade weki nggomi¯doho ¯dimamade ; kapa ndai akempa ¯dimamoda .
44027023	¯Bara aka sanga¯dina mala´eka ma ramai ta Ruma Hatalla ra nemba ¯ba nahu , ede¯du Ruma Hatalla ma kantauna nahu , maina ¯di nahu .
44027024	Nggahi mala´eka ede , ' Aina dahu , Paulus ! ¯Bara nggomi ¯dimalao satando Kaisar . Ro ¯bara taho ade Ruma Hatalla ¯di nggomi , sara´ana dou ma loja la¯bo nggomi ¯dimasalama ¯bara nggomi . ´
44027025	¯Bara ndedena , cina ra angi , pa¯buapu nggomi¯doho katenggo ademu ! ¯Bara nahu ka´imbi ¯di Ruma Hatalla ¯ba one sara´ana ¯dimanda¯di ¯bune ranggahi-Na ¯di nahu .
44027026	Pala ndai peasi ¯dimantangga ¯di kengge moti ¯di sa¯bua pulau . "
44027027	¯Di´aimanga¯di ma kasampuru upa naikaina nami wunga karentemu ¯di Moti Adria . Takasi ¯boha ai dou ma¯batu kapa ma´iuna kapa wunga lao raka ¯denina la¯bo mangokaina .
44027028	Nda¯di sia¯doho ¯dikina wadu kai ai ¯di uku tiona ¯dei moti . Palasi hi¯di ede ¯deina ne´empara upa mpuru mete . Wati ntoina sawa´u ¯ba ede sia¯doho uku walina , edempara ¯badena ¯dei moti tahi¯di ede ¯deina ne´empara tolu mpuru mete .
44027029	Sia¯doho dahuna kapa ntangga ¯di wadu taka , nda¯di sia¯doho kalondona upa mbua jangka ta ari kontu kapa , edempara ne´e menana loasi roci taroa ai .
44027030	Kai kamidi weki dou-dou makarawi kapa ne´e rai tu´u wi´i kapa ede . Sia¯doho kalondona sakoci awa oi kai ¯bune-¯bune ne´ena kalondo jangka tatando kapa .
44027031	Pala nggahi la Paulus ¯di perwira ro tentara-tentara ma ¯di kapa ede , " Nggara watisi ngge´ena ¯di kapa dou-dou ma¯batu kapa ake , nggomi¯doho sara´ana wati salamamu . "
44027032	¯Bara ndedena tentara-tentara ede dompona ai sakoci ede , nda¯dina sakoci ede wa´a ¯ba oi moti .
44027033	Sawatipu ¯bala ai , la Paulus kauna sia¯doho sara´ana ngaha ra nono . Nggahi la Paulus , " Wa´ura sampuru upa nai ntoina nggomi¯doho sara´ana cuma ngenampa kai darura ro wati ngahamu au-au .
44027034	Nahu makau nggomi¯doho ngaha wa´upu sato´i . Ede taho ¯di ru´u ¯ba nggomi¯doho , ¯di tenggo walikaimu . ¯Bara nggomi¯doho sara´ana ¯dimasalama ro wati ¯dimadancihi au-au . "
44027035	Sawa´u ¯ba nggahi ndedena la Paulus wehana roti edempara rentana tarima kasi ¯di Ruma ¯di tando sia¯doho sara´ana . Sawa´u ¯ba ede cengga-cenggana roti ede , edempara ngahana .
44027036	Nda¯di sia¯doho sara´ana tenggo mbali adena ro ngaha samana .
44027037	Sara´a ma wara ¯di kapa ede wara ¯dua ratu pidu mpuru ini dou .
44027038	Sawa´u ¯ba ngaha ra nono ncihina , sia¯doho pakina gando ra wua ade kapa ¯dei moti loaku¯du kapa wati ipi tanina .
44027039	Wakatu wa´ura taroa ai , dou-dou makarawi ¯di kapa edana mangokaina , pala sia¯doho wati ¯badena dana au ede . Sia¯doho edana sa¯bua nanga la¯bo kenggena . Nda¯di sia¯doho nane´eku kala¯bu kapana ta aka nggara loasi .
44027040	Nda¯di ai-ai sakoci ede dompo sara´ana edempara sakoci-sakoci ede co´ona mimi ¯di ade moti . Wakatu ede rau sia¯doho hori rauna ai-ai ra¯diki kai kapa . Edempara sia¯doho ampana loja ¯di tando kapa loaku¯du kapa ede wa´a ¯ba angi lao aka kengge moti .
44027041	Pala kapa ede ncorana sarae . ¯Ditandona ntangga ro wati loana ruku , takontuna leli ¯boe ¯ba balumba .
44027042	Tentara-tentara ¯di kapa ede nane´eku hade sara´a dou-dou ra bui , ¯bara sia¯doho dahuna peade wara ma liwa lao takengge edempara raina .
44027043	Pala perwira ede matapana rane´e ¯ba sia¯doho ede ¯bara sia nane´eku kasalama la Paulus . Sia kauna sara´a dou ma loa liwa babu ulu ro liwa lao aka kengge moti ;
44027044	ma kalaina pa¯buaku ¯batu kentona kai nenti kapenta-kapenta atao au-au rambi´akai kapa ede . Kai karawina ¯bune ede nami sara´ana salama sampe ta ari lua .
44028001	Sawa´u ¯ba rongga kai salama , ede ampo ¯bade ¯ba nami ¯ba one pulau ede ngarana Malta .
44028002	Ela ra dou mangge´e ¯di pulau ede nawancuku tahona ¯di nami . Sia¯doho weha ao katahona nami sara´ana ro kana´ena afi ¯di ru´u ¯ba nami ¯bara wa´ura tampu´u londo ura ro nawancuku ¯busi rau .
44028003	La Paulus ka¯borona haju , ro tauna haju ede ¯di ade afi . Wunga mbuipu sia karawina ede , wara salona sawa malosa , ¯bara pana afi ede , edempara notona rima la Paulus .
44028004	Wakatu eda ¯ba ela ra dou mangge´e ¯di pulau ede sawa matero weki ra¯di rima la Paulus , sia¯doho nggahina ¯di sa¯bua la¯bo masa¯buana , " Dou ake pasti hadena dou , ¯bara konena sia wa´ura salama ¯ba bahaya moti , Dewi Ma´adi wati co´ona sia ¯dimamori . "
44028005	Pala la Paulus wete pakina sawa ede ¯di ade afi la¯bo wati iuna pili kone sato´i rau .
44028006	Kananu ¯ba sia¯doho samporo wali rima la Paulus ¯dimawinte atao sia ¯dimamade sadeka . Pala sawa´u ¯ba ngena pila-pila wakatu ntoina ro wati wara manda¯di ma ipi na´e ¯di sia , lai wali kananu ¯ba sia¯doho edempara nggahi sia¯doho ¯ba one la Paulus ede¯du dewa .
44028007	Wati ¯do´ona ro hi¯di ede wara dana ntau la Publius , dou mana´e ¯bora ¯di pulau ede . Kai taho poda adena sia tarima aona nami kai dou marongga ¯di umana tolu nai ntoina .
44028008	Wakatu ede amana wunga henggena , sia hina ¯ba pana ro ¯busi ro supu sera . La Paulus lao tiona ama ma hengge ede edempara do´ana ro tohona rima ese wawo ama ede nda¯dina sia taho ¯di ade supukaina .
44028009	¯Bara manda¯di ede sara´ana dou ma supu ¯di pulau ede maina ¯di la Paulus , ro sia¯doho sara´ana kataho ¯ba la Paulus .
44028010	Sia¯doho mbeina ¯di nami mboto hadia , ro wakatu nami ne´e lao loja wali , sia¯doho lao wa´ana ¯di kapa sara´a ¯di paralu ¯ba nami ¯di ade lampa ro laokaimu .
44028011	Sawa´u ¯ba tolu wura ntoina ta aka , nami tu´u wi´imu pulau ede ne´e sa¯bua kapa ma ramai ta Aleksandria ma santoi oru ¯busi ai la¯bu ¯di pulau ede . Kapa ede kanina tanda " Dewa Ndua Kastor ro Poluks " .
44028012	Nami la¯bumu ¯di kota Sirakusa ro ngge´emu ta ede tolu nai ntoina .
44028013	Ta ede nami loja walimu lampa ¯batumu kengge moti sampe aka kota Regium . ¯Bala aisanai angi tampu´u mai ¯do maina , nda¯dikaina ¯di ade ¯dua nai nami rongga ¯di kota Putioli .
44028014	Ta ede nami edamu angi la¯bo pila-pila dou ma imbi ¯di Ruma Isa , ro ¯bara unda ¯ba sia¯doho nami ngge´e la¯bomu sia¯doho saminggu ntoina . Edempara nami laomu aka Roma .
44028015	Cina ra angi ¯di Roma ma imbi ¯di Ruma Isa ringana haba ma¯boha nami , nda¯dina sia¯doho maina sampe ¯di Amba Apius ro Hi¯di ka¯boro kai weki Tolu ¯di weha aokaina nami . Wakatu la Paulus eda angina la¯bo sia¯doho , sia terima kasina ¯di Ruma Hatalla ro lembo poda adena .
44028016	Wakatu rongga ¯di Roma , la Paulus loa ngge´e ndai kesena kai jaga ¯ba sa¯bua dou tentara .
44028017	Sawa´u ¯ba tolu nai , la Paulus ouna dou-dou mana´ekai Yahudi ¯di hi¯di ede . Ro sawa´u ¯ba ka¯boro weki sia¯doho , nggahi sia ¯di sia¯doho , " Cina ra angi ! Nahu wati wara ncaraku au-au ¯di bangsa ndai , atao sapa ranginakai ¯ba rawi rasa ra tarima ¯di wa´i ra waro ndaita . Kone ade ndedena nahu rawa´u ra leto ¯di Yerusalem ro ¯donggona nahu ¯di dou-dou Roma .
44028018	Sawa´u ¯ba nggori paresa parakara nahu , sia¯doho nane´eku hori nahu , ¯bara nahu wati wara karawiku kone sa¯bua rawi mancara ma patu ¯di ¯ba¯bu kai hukuma made .
44028019	Pala ¯bara dou-dou Yahudi ma´ao nahu , pa¯buaku raho parakara nahu paresa ¯di Kaisar Roma . Nahu karawiku ede laina ¯bara wara ntauku au-au ¯di ¯ba¯bu ra lo´okaiku bangsa ndaiku .
44028020	Ro ¯bara ndedena nahu rahoku eda angi la¯bo nggomi¯doho ¯di nuntu ra nggahi la¯boku nggomi¯doho ; ¯bara nahu randante , ¯bara ¯di Mambei salama rangena-ngena ¯ba bangsa Israel . "
44028021	Edempara sia¯doho nggahina ¯di sia , " Nami watipu tarimamu kone salela sura ra¯di Yudea ma¯boha nggomi . Ro wati wara kone sa¯bua dou ta aka ma mai wa´a haba ma ¯boha nggomi atao manuntu ra nggahi ma iha ma¯boha nggomi .
44028022	Pala nami mane´e ringa rau ma¯boha imbimu , ¯bara nami sara´ana wa´ura ringamu dou mada´cau ¯di ngoa ra tei ra´imbi ¯ba ndai nggomi ede . "
44028023	Edempara sia¯doho ro la Paulus katantuna ainaina ¯di edakai angi wali . ¯Di´ainaina ede mboto dou mamai ¯di hi¯di ngge´ekai la Paulus . Tampu´u aimasi¯di sampe aimambia la Paulus ngoa ka¯baena ro kahabana ¯di sia¯doho ma¯boha Karaja´an Allah . Kai kanina ayat-ayat ¯di Buku Musa ro Buku Nabi-nabi , la Paulus usahana loaku¯du sia¯doho imbina ¯di Ruma Isa .
44028024	Wara ma imbi ¯di au ranggahi ¯ba la Paulus , pala wara rauja ma wati imbi .
44028025	Kai ¯batuna nggahi ndaina sia¯doho tu´u wi´ina hi¯di ede , sawa´u ¯ba la Paulus nggahina ¯bune ake ¯di sia¯doho , " Ncihi ncao romo au ranggahi ¯ba Ruma Hatalla ¯di Nabi Yesaya ¯di wa´i ra waro nggomi¯doho !
44028026	Nggahi Ruma Hatalla , ' Laora nggahipu ¯di bangsa ake : Nggomi ¯dimaringga ntuwu , pala wati loamu ka´ao ; nggomi ¯dimatio ro kade´e ka¯bae pala wati ¯bademu au ma rawa´u nda¯di .
44028027	¯Bara kananu bangsa ake wa´ura nda¯di dampa , fiko sia¯doho wa´ura nda¯di mpinga ro mada sia¯doho wa´ura kapu wea . Ake nda¯dikaina loaku¯du mada sia¯doho wati loana eda , fiko sia¯doho ¯ba¯baina ringana , kananu sia¯doho aina loana ka´ao , ro aina mbalina ¯di Nahu , edempara Nahu ¯dimakatahona sia¯doho . ' "
44028028	Cumpukaina nggahi la Paulus , " Cina ra angi pa¯buapu ¯bademu ¯ba one haba ma¯boha mori salama ma ra¯di Ruma Hatalla ake wa´ura kahaba ¯di bangsa-bangsa makalaina ma laina Yahudi . Sia¯doho ¯dima¯batuna ! " [
44028029	Sawa´u ¯ba la Paulus nggahi ndedena , dou-dou Yahudi ede tu´u wi´ina hi¯di ede ro cence ncihina sa¯bua la¯bo masa¯buana . ]
44028030	¯Dua mba´a ntoina la Paulus ngge´ena ¯di Roma , ¯di uma ra sewa ¯ba ndaina . Sia naca´u tarima ao sara´ana dou ma mai lamba sia .
44028031	Ro kai disana sia kahabana ¯di sia¯doho ma¯boha ¯buneku Karaja´an Allah ro ma¯boha Ruma Isa Al Masih . La Paulus karawina ede kai wati wara mahakona .
45001001	Samenana cina ra angi ¯di Roma rameci ra ca´u ¯ba Ruma Hatalla ro ma rawa´u ou ¯ba Ruma Hatalla ¯dimanda¯di ela-Na . Ruma Hatalla nawa´ura ka¯dale ro hanta kalaina nahu ¯dimangoa ra kahabana Haba Mataho ra¯di Ruma Hatalla .
45001002	Haba Mataho ede nawa´ura sake ¯ba Ruma Hatalla ratampu´u aipu jamana ma´ulu kai nabi-nabi-Na ro wa´ura tunti ade Alkitab .
45001003	Haba Mataho ede ma¯boha Ana Ruma Hatalla , Ruma ndaita Isa Al Masih . Sacara manusiana , Sia ede¯du londo ra mai la Daud ,
45001004	pala sacara ilahina Sia palasi Ana Ruma Hatalla . Ede mabukutina kai kuasa ma heba poda kai ncai mori mbali-Na ra¯di made .
45001005	Kai ncai Sia rau Ruma Hatalla mbeina bareka ¯di nahu nda¯di rasu , loaku¯du nahu -- ¯dimalia ra horoma Al Masih -- ¯dende rawa´a dou ra¯di samenana bangsa loaku¯du imbi ro to´ana .
45001006	Ma ¯dimakasuna la¯bo sara´a bangsa ede¯du nggomi¯doho rau ma wara ¯di Roma ; nggomi¯doho rau wa´ura ou ¯dimanda¯di ela Ruma Isa Al Masih .
45001007	¯Bara ndendena nahu tuntiku ¯di nggomi¯doho . Raho-raho to´impa Ruma Hatalla Ama ndaita ro Ruma Isa Al Masih mbeina bareka ro taho ra ntai ¯diru´u ¯ba nggomi¯doho .
45001008	Saramba-rambana kai ncai Ruma Isa Al Masih , nahu matarima kasi ¯di Ruma Hatalla ¯bara samenana nggomi¯doho ; ¯bara sara´a dunia nawa´ura ringa ¯ba one nggomi¯doho ma´imbi poda ¯di Al Masih .
45001009	Nahu kawara ncau-ncauku nggomi¯doho nggara kado´asi . Ruma Hatalla masakasina ¯ba one au ranggahi ¯ba nahu ede poda . Siaku Ruma Hatalla karawi wea ¯ba nahu kai kapodaku ade la¯bo ngoa ra kahabaku Haba Mataho ma¯boha Ana-Na .
45001010	Nahu maraho poda-poda ¯di Ruma Hatalla , raho-raho to´impa kau ¯ba Sia ake nahu mai lamba nggomi¯doho .
45001011	¯Bara nahu wancuku ne´e podaku eda angi la¯bo nggomi¯doho loaku¯du bage ¯ba nahu la¯bo nggomi¯doho bareka ra¯di Roh Allah ¯dimakatenggona nggomi¯doho .
45001012	Aona nggahi nahu ede¯du ¯bara ndaita sama-sama wa´ura imbita ¯di Ruma Isa Al Masih , nda¯di ndaita loa cua katenggo angi .
45001013	Cina ra angi ! Ne´e ¯ba nahu loaku¯du nggomi¯doho ¯bademu ¯ba one wa´ura ntuwu nahu ne´eku mai lamba nggomi¯doho pala wara-waraku madompona . Ne´e ¯ba nahu loaku¯du ¯di woha weki nggomi¯doho rau karawi nahu wara onena ¯bune karawi ¯ba nahu wa´ura wara hasina ¯di woha dou ma laina Yahudi ¯di hi¯di-hi¯di ma kalai .
45001014	¯Bara nahu mantau taki ¯dipa¯bua karawi ¯di samenana bangsa : ma wa´ura maju ro ma watipu maju , ma ntau ilimu , ro ma wati ntau ilimu .
45001015	¯Bara ndedena nahu kane´e podaku ngoa ra kahaba Haba Mataho ede ¯di nggomi¯doho ma ngge´e ¯di Roma rau .
45001016	Nahu ka´imbi poda ¯di Haba Mataho ede , ¯bara Haba ede ede¯du tenggo ra wale Ruma Hatalla ¯dimakasalama samenana dou ma imbi ; saramba-rambakaina dou Yahudi , ro bangsa makalai rauna .
45001017	¯Bara kai Haba Mataho ede Ruma Hatalla naturu teiku ¯buneku carana hubunga manusia la¯bo Ruma Hatalla nda¯di taho mbali ; carana ede¯du kai imbi ¯di Ruma Hatalla , ratampu´u ai sarambana sampe cumpukaina . Ede sama ¯bune ratunti ade Alkitab , " Dou ma imbi ¯di Ruma Hatalla nda¯dina hubunga la¯bo Ruma Hatalla nda¯di taho mbali , dou ede ¯dimamori ! "
45001018	Ra¯di saroga Ruma Hatalla nakatadaku mbani-Na ¯di samenana dosa ro rawi ma´iha ra mada¯bae manusia , ¯bara rawi ma´iha ro mada¯bae natapaku manusia ¯dimapata ngoa ra tei mancihi ma¯boha Ruma Hatalla .
45001019	Au ra¯bade ¯ba manusia ma¯boha Ruma Hatalla nawa´ura tada poda ¯dei ade mpida manusia , ¯bara ndai Ruma Hatalla nawa´ura katada ede ¯di manusia .
45001020	Ratampu´u kanda¯di ¯ba Ruma Hatalla dunia , tabe´a-tabe´a Ruma Hatalla ma wati tada , ede¯du ka´ada´a-Na kai Ruma Hatalla kaina ro kuasa-Na ma´ederahi¯di wa´ura loa ka´ao ¯ba manusia kai ncai samenana rawa´ura kanda¯dina . Nda¯di manusia wati ntauna alasa au-au ¯dimakancihi weki .
45001021	Manusia napataku Ruma Hatalla , pala manusia wati lia ra horomana Sia kai Ruma Hatalla kaina ro wati tarima kasi rauna ¯di Sia . Pala manusia nafiki ra kananuku ma wati-wati ; ade sia¯doho nawa´ura nda¯di rindi .
45001022	Sia¯doho iu wekina loa timba ra lemba , sapodakaina sia¯doho sampula .
45001023	Laina Ruma Hatalla ma´ederahi¯di ¯di nemba ¯ba sia¯doho , malaisi patung-patung ma ¯bune pahu mahluk ma loa made ; ede¯du manusia , nasi , binata ma upa mbua e¯di , ro binata ma rama .
45001024	¯Bara ndedena Ruma Hatalla naco´ompa sia¯doho kuasakai ¯bera kane´e ¯ba adena ¯dimakarawi ma da¯bae , nda¯dina sia¯doho karawina lampa rawi-lampa rawi ma sampu ¯di weki ndai¯dohona .
45001025	Ruma Hatalla ma poda , cepe ¯ba sia¯doho kai ma palasu . Laina Marakanda¯dina , malaisi rakanda¯dina edeku ¯di nemba ro ¯di karawi wea ¯ba sia¯doho . Sapodakaina ma rakanda¯dina edeku ma pa¯bua ¯diroi ra wadi santoi-ntoina ! Amin .
45001026	¯Bara manusia karawi ndedena , nda¯di Ruma Hatalla naco´ompa sia¯doho ¯batu nawasuna ma da¯bae . Dou-dou siwe wati¯du maikai ¯ba ade walina ¯di dou mone ¯bune ranginakai ¯di manusia , malaisi namaikai ¯ba adena ¯di sama siwena .
45001027	Dou mone ndede rauja ; sia¯doho wati¯du ¯bune ranginakaina campo la¯bo dou siwe , malaisi namai adena ¯di sama monena . Dou mone nakarawiku ¯di majakai ¯di sama monena , nda¯dina sia¯doho natarima balasana ma ncihi ncao la¯bo karawi sia¯doho ma da¯bae ede .
45001028	¯Bara iu ¯ba manusia wati paraluna pata Ruma Hatalla , nda¯di Ruma Hatalla naco´ompa fiki ra kananu sia¯doho nda¯di iha , nda¯dina sia¯doho nakarawiku lampa rawi-lampa rawi mawati loa ¯di karawi .
45001029	Ade sia¯doho ¯binikai ¯ba samenana ma da¯bae , ma wati poda ; ¯binikai ¯ba na´e ade , ma´iha ro mada¯bae , ro mahiana ; ¯binikai ¯ba ne´e hade angi , ncao , tipu ro wi´i ¯dei ade rawi lenga . Sia¯doho naca´u nuntu ka´iha dou makalai ,
45001030	naca´u ka´iha ngara dou makalai , sia¯doho nasombo ro kura ngaja ro madaca´u ¯di Ruma Hatalla , ro naca´u nuntu kukukeko . Sia¯doho naloa ngupa cara-cara ma ¯bou ¯di karawikaina da¯bae . Sia¯doho na´aoku dou matua ;
45001031	sia¯doho wati ne´ena ka´ao wea dou makalai ; sia¯doho wati to´ana ro wati ntauna kasi ade ¯di sasama manusia .
45001032	Sia¯doho na¯badeku , ¯ba one nggahi hukum Allah , dou ma karawi samenana ede patu ¯di hukum hade . Konena ndede sia¯doho ngge´empa karawina lampa rawi ede ; ro nanaha satuju rauku dou makalai karawi ndede .
45002001	¯Bara ndedena , Cina ra angi , cousi nggomi¯doho ¯di ne´ekaimu kancara dou makalai ? Nggomi¯doho wati ntaumu au-au ¯di horukaimu weki ! ¯Bara nggara makancarasi dou makalai , sapodakaina ndai nggomi¯doho makarawiku rawi ma sama ¯bune sia¯doho , nda¯di nggomi¯doho ma¯ba¯bukaiku hukuma ¯di weki ndai raumu .
45002002	Ndai ta¯badeku ¯ba one nggara Ruma Hatalla na¯ba¯bukaisi hukuma ¯di dou-dou ma karawi ruku ra rawi ¯bune ede , kaputusa Ruma Hatalla ede ncihi .
45002003	Pala nggomi¯doho , cina ra angi , makarawi ¯ba ndai raumu lampa rawi ra¯ba¯bu ra lo´okai ¯ba nggomi¯doho ¯di dou-dou makalai ! Kai kananu ¯ba nggomi¯doho ma loa hori weki ¯di hukuma ¯ba Ruma Hatalla ?
45002004	Atao nggomi¯doho ma wi´ikaimpa mo¯dana ncera ra mbura ade Ruma Hatalla ro saba ro lembo ade Ruma Hatalla ma ndede na´e ? Pasti ¯bade ¯ba nggomi¯doho ¯ba one Ruma Hatalla naturu teiku taho ade-Na ¯bara ne´e ¯ba Sia loaku¯du nggomi¯doho tobamu ra¯di dosa-dosamu .
45002005	Pala nggomi¯doho tera tutamu ro wati ne´emu rungka rawimu . ¯Bara ndedena ndai nggomi¯doho ma ndawi hukuma ¯di ru´u ndaimu nda¯di tamba tani ¯di Ainaina Kiama , Ruma Hatalla nakatadasi mbani-Na ro na¯ba¯bukaiku hukuma ma adi .
45002006	¯Bara Ruma Hatalla ¯dimacolana ¯di sanikina dou mancihi ncao la¯bo rawina .
45002007	Ruma Hatalla mambei mori masapodakaina ro ma´ederahi¯di ¯di sia¯doho ma caha karawi mataho ¯di rakakaina ma ¯dese ra ntasa , ro lia ra horoma ro ma´ederahi¯di .
45002008	Pala dou-dou ma kapenti ru´u ndaina ro wati ne´ena to´a ¯di Ruma Hatalla , malaisi na¯batuku ma da¯bae , dou-dou ede ¯di mbani podakai ¯ba Ruma Hatalla .
45002009	Sanikina dou ma ca´u karawi mada¯bae ¯dimancoki ro susa ra darura ; saramba-rambakaina dou Yahudi , ro bangsa-bangsa makalai rau .
45002010	Pala samenana dou ma ca´u karawi mataho ¯di mbei ¯dese ra ntasa ro ¯di lia ra horoma ro taho ra ntai ¯ba Ruma Hatalla ; saramba-rambakaina dou Yahudi , ndede rau ¯diru´u ¯ba bangsa-bangsa makalai .
45002011	¯Bara Ruma Hatalla wati ntanda kalaina ¯di samenana dou .
45002012	Dou-dou bangsa makali madosa wati ¯badena hukum Taurat . Nda¯di sia¯doho ¯dihukum ari mai ¯ba hukum ede . Pala dou-dou Yahudi wa´ura dosa sawa´u ¯ba ¯badena hukum ede ; ¯bara ndedena sia¯doho ¯di tuntu rau kai dasa hukum ede .
45002013	¯Bara dou taho mbalina la¯bo Ruma Hatalla , laina ¯bara dou ede wa´ura ¯badena Hukum Taurat , malaisi ¯bara karawi ¯ba sia au ratunti ade hukum ede .
45002014	Dou-dou bangsa makalai wati patana Hukum Taurat . Pala sia¯doho nggara kai ne´esi ¯ba ndaina karawi au raparentakai ¯ba hukum ede , ade ndai sia¯doho ramanda¯di hukum ru´u ¯ba sia¯doho , konena wati pata ¯ba sia¯doho Hukum Taurat .
45002015	Ruku ra rawi sia¯doho naturuteiku ¯ba one au raparentakai ¯ba hukum ede ratunti ¯dei ade sia¯doho . Ade mpida sia¯doho rau mabukutina lampa rawi ede , ¯bara ndai sia¯doho wara rau kancarana ro wara rau kancihina ¯ba fiki ra kananu sia¯doho .
45002016	Ndedeku ¯dimanda¯di peade ¯di ainaina rawa´u katantukai ede . ¯Di´ainaina ede -- ¯bune ranggahi Haba Mataho rangoa ra kahaba ¯ba nahu -- Ruma Hatalla kai ncai Ruma Isa Al Masih , ¯dimaparesa ncihi ra ncara¯di samenana rahasia ade ro fiki ra kananu samenana dou .
45002017	Pala ake ¯buneku la¯bo ndai nggomi¯doho ? Nggomi¯doho makanahu weki dou Yahudi . Nggomi¯doho mawi´i weki ¯di hukum Taurat ro nggomi¯doho ma banggakaiku ¯ba hubungamu la¯bo Ruma Hatalla .
45002018	Nggomi¯doho marakaku ngoa ra tei kataho ra¯di hukum ede , nda¯dina nggomi¯doho ma¯badeku kane´e Ruma Hatalla ro ma¯badeku katantu ¯be ma taho .
45002019	Nggomi¯doho ma´imbi podaku ¯bara nggomi¯doho ede¯du dou mana´ekai dou-dou mambuda ro taroa ¯diru´u ¯ba sia¯doho ma wara ¯di ade marindi ;
45002020	Nggomi¯doho ede¯du dou mangoa ra tei kataho dou-dou masampula . Nggomi¯doho ma´imbiku ¯ba one ¯di ade Hukum Taurat , nggomi¯doho mantau sara´a loa ra tingi ro ngoa ra tei ma poda .
45002021	Nggomi¯doho mateiku dou makalai ; ¯ba¯bauku nggomi¯doho wati ngoa ra teimu weki ndaimu ? Nggomi¯doho mangoa ra teiku dou aina mpanga , sapodakaina ndai nggomi¯doho mampanga !
45002022	Nggomi¯doho mangoa ra teiku dou aina jina , sapodakaina nggomi¯doho majina ! Nggomi¯doho wati ca´umu eda berhala , sapodakaina ndai nggomi¯doho mawehaku barang-barang ¯di ade uma-uma berhala .
45002023	Nggomi¯doho makabangga-banggaku wekimu ¯ba one ntaumu Hukum Taurat , sapodakaina nggomi¯doho makatuna ra ka¯bawaku Ruma Hatalla kai wati ¯batumu hukum Allah .
45002024	¯Di ade Alkitab ratunti ndake , " ¯Bara nggomi , dou-dou Yahudi , nda¯di ngara Ruma Hatalla ¯di nuntu ka´iha ¯di ade woha bangsa-bangsa makalai . "
45002025	Nggara nggomi¯doho mato´asi ¯di hukum Taurat , nda¯di suna nggomi¯doho wara one rauna . Pala nggara nggomi¯doho watisi loamu kalampa lampa rawi-lampa rawi rakaukai ¯di ade hukum ede , nda¯di suna nggomi¯doho wati ntauna one .
45002026	Nggara sa¯bua dou laina dou Yahudi ma wati rasuna ¯batuna Hukum Taurat , sa¯bua laina Ruma Hatalla mawi´ikaina dou ma wa´ura suna ?
45002027	Ro dou-dou rawati suna ede ¯dimakancarana nggomi¯doho dou Yahudi , ¯bara nggomi¯doho mantau Hukum Taurat ro nggomi¯doho rasuna , pala nggomi¯doho masapaku hukum ede . Sia¯doho wati rasuna , pala sia¯dohoku mato´a kalampa hukum Taurat .
45002028	¯Bara dou Yahudi ma sapodakaina laina dou cuma ngara mpoana dou Yahudi ; ro dou mapoda-poda rasuna laina dou rasuna sacara sarumbu mpoana .
45002029	Pala , dou Yahudi mapoda-poda ede¯du dou ma ade ra nawana Yahudi ; ro suna mapoda-poda ede¯du suna ¯di adena rakarawi ¯ba Roh Allah , laina ratunti ade buku . Dou ¯bune ede natarimaku roi ¯ba Ruma Hatalla , laina ra¯di manusia .
45003001	Nggara ndedesi , aujaku ncewina nda¯di dou Yahudi ? Ro auku onena ¯batu atora suna ?
45003002	Tantu mboto onena ! Saramba-rambana , ¯bara ¯di dou Yahudi edeku Ruma Hatalla ¯di imbikaina nggahi ra eli Ruma Hatalla .
45003003	Pala ¯buneku nggara sarundena dou Yahudi wati to´ana ? Sa¯bua ¯bara ede Ruma Hatalla nda¯di wati to´a ?
45003004	Tantu wati ! ¯Bara natada Ruma Hatalla nancihi ncau , konena sanikina dou macowa . Ade Alkitab ratunti , " Pa¯buaku nggomi wara bukutimu ¯di ade au rarentamu , ro nggomi ngolumu ¯di wakatu ¯diparesa ncihi ra ncara nggomi . "
45003005	Pala nggara adi Ruma Hatalla nda¯di naha tada , ¯bara karawi ndaita mawati ncihi , auku ¯di ne´e nggahi ¯ba ndaita ? ¯Ba one Ruma Hatalla wati adi nggara nahukumsi ¯ba Sia ndaita ? ( Poda raso¯di ¯bune ake biasampa kai manusia kaina . )
45003006	Sakali-kali wati ! ¯Bara nggara Ruma Hatalla watisi adina , ¯buneku Sia loakaina paresa ncihi ra ncara dunia ake ?
45003007	Pala nggara ¯bara rawi ma wati ncihi , au ma ncihi ra poda ma¯boha Ruma Hatalla nanaha tada nda¯dina Sia ¯di roi , ¯ba¯bauku dou ma karawi mada¯bae ede mbuipu ¯di kancara kai dou madosa ?
45003008	Ro ¯ba¯bauku ndai watikai loa tanggahi , " Tahora ndai takarawimpa mada¯bae loaku¯du wontu mataho ? " Wara romo dou-dou ma ka¯bawa ra katuna nahu kai nggahina ¯ba one nahu wa´ura nggahi ndedeku . Dou-dou ¯bune ede biasampa ¯dihukum ¯ba Ruma Hatalla .
45003009	Sa¯bua ka´ada´ana ndaita kai dou Yahudi nancewi taho ntewi kaisi ka´ada´ana dou bangsa makalai ? Sakali-kali wati ! Wa´ura nggahi ¯ba nahu nataho dou Yahudi ro dou bangsa makalai , sara´ana wa´ura kuasakai ¯ba dosa .
45003010	¯Bune ratunti ade Alkitab , " Wati kone sa¯bua dou rau ma ncihi ,
45003011	wati wara kone sa¯bua dou ma loa ka´ao ro wati wara kone sa¯bua dou rau ma nemba Ruma Hatalla .
45003012	Sara´ana dou nawa´ura ka¯do´o weki ¯di Ruma Hatalla ; sara´ana nawa´ura santuda . Wati wara kone sa¯bua dou rau makarawi ma taho ; kone sa¯bua dou rau wati !
45003013	Karoto sia¯doho ¯bune santika rade ma hengga weki . Renta kukukeko malosa ra¯di rera sia¯doho , ro wiwi sia¯doho nakalosaku fitina , ¯bune racu sawa .
45003014	Asa sia¯doho ¯bini ¯ba sumpa ma´iha ro ¯bini ¯ba nggahi mapa´i ra piri .
45003015	Langga sia¯doho naroci nggara nane´esi kancoki ra hade dou .
45003016	Lelikai ro susakai , ¯di pari ¯ba sia¯doho ta¯be¯be .
45003017	Sia¯doho nambuda ¯di ncai mataho ra ntika ,
45003018	ro wati lia ra horomana Ruma Hatalla . "
45003019	Ake ndai ta¯badera ¯ba one samenana ratunti ade hukum Taurat , ede¯du ¯diru´u ¯ba dou-dou ma wara ade parentakai ¯ba hukum ede . Ade ndedekaina wati wara kone sa¯bua dou rau maloa mbei alasa au-au wali ro sara´a dunia loa ¯di da´awa ¯ba Ruma Hatalla .
45003020	¯Bara wati wara kone sa¯bua dou rau ma ¯dikancihi ¯ditando Ruma Hatalla ¯ba one dou ede karawina lampa rawi ma wara ade Hukum Taurat . Sapodakaina hukum ede cuma turu teina ¯di manusia ¯ba one manusia madosa .
45003021	Pala ake Ruma Hatalla wa´ura teina ncai ¯buneku manusia loakaina taho mbali la¯bo Sia ; ro carana ede wati ¯diki angina la¯bo hukum Taurat . Buku-buku Musa ro buku-buku nabi-nabi edeku makatadana lampa rawi ede ,
45003022	¯ba one Ruma Hatalla makaloana manusia taho mbali la¯bo Sia , cuma nggara manusia imbina ¯di Ruma Isa Al Masih . Ruma Hatalla karawina ndakekaina ¯diru´u ¯ba samenana manusia ma imbi ¯di Al Masih ; ¯bara wati wara laina :
45003023	Samenana dou wa´ura dosa ro ¯do´o ra¯di Ruma Hatalla ma ne´e mbei salama sia¯doho .
45003024	Cuma ¯bara anugera Ruma Hatalla rambei mpoana , hubunga manusia la¯bo Ruma Hatalla ¯dikancihi ; carana ede¯du : manusia rahori kalosa ra¯di dosa ¯ba Ruma Isa Al Masih .
45003025	Ruma Hatalla nggaduna Ruma Isa Al Masih ¯dimatangguna hukuma dosa ndaita ro ¯dimakanggori mbani Ruma Hatalla ¯di ndaita . Ra´a Al Masih ro imbi ndaita rakani-Na kai ncai ¯di horikaina ndai ra¯di mbani-Na . Kai ncai ake Sia karawina ma´adi poda . Sia wati hukumna sia¯doho madosa ¯di jamana ma ulu , ¯ba one Sia mangena wakatuna mai kai Al Masih ro ¯dimafurana dosa sia¯doho .
45003026	Pala ake Sia nahukumku dosa di¯bukutikaina ¯ba one Sia adi . Kai cara ede Sia natei katadaku ¯ba one weki ndai-Na mancihi ; ro Sia kancihina ¯di sanikina dou ma imbi ¯di Ruma Isa , Sia manggahi ¯ba one dou ede wati wara ncarana ¯di tando Ruma Hatalla .
45003027	¯Bara ndedena wati wara walina alasa ru´u ndaita ¯di kabangga-banggakai weki . ¯Ba¯bauku ndedekaina ? Sa¯bua ¯ba one ndai kalampata ratunti ade Hukum Taurat ? Laina . Pala ¯bara imbita .
45003028	¯Bara nggahi cumpukaina ede¯du ndake : ¯Bara imbina dou kancihi ¯di tando ¯ba Ruma Hatalla , laina ¯bara karawi ¯ba sia au ratunti ade Hukum Taurat , malaisi ¯bara sia imbina ¯di Ruma Isa Al Masih .
45003029	Atao Ruma Hatalla ede Ruma Hatalla dou Yahudi mpoampa ? Sa¯bua Sia laina Ruma Hatalla bangsa makalai rau ? Io romo Sia Ruma Hatalla bangsa makalai rau !
45003030	¯Bara Ruma Hatalla cuma sa¯buampa . Siara ma kaloana dou-dou mawa´ura suna taho mbalina la¯bo Ruma Hatalla ¯bara sia¯doho imbina . Ro Sia rauku makaloana dou-dou bangsa makalai taho mbali la¯bo Ruma Hatalla ; ede rau ¯bara sia¯doho imbina .
45003031	Sa¯bua ake aona ¯bara ndai imbita ¯di Al Masih , paki ¯ba ndaita hukum Taurat ? Sama sakali wati ! ¯Bara kai imbi ¯ba ndaita ede , kaco´i ¯ba ndai hukum ede .
45004001	Nggara ndedesi , auku ¯di loa nggahi ¯ba ndaita ma¯boha Ibrahim , wa´i ra waro bangsa ndaita ? ¯Buneku salama morina ?
45004002	Nggara lampa rawi-lampa rawi rakarawina makanda¯dina Ruma Hatalla tarimana sia kai dou makasana wea ade Ruma Hatalla , nda¯di wara rau alasana ¯diru´u sia ¯di kabangga-banggakai wekina . Pala sia wati loana bangga ¯di tando Ruma Hatalla .
45004003	Ade Alkitab ratunti , " Ibrahim na´imbi ¯di Ruma Hatalla , ro ¯bara imbina ake sia kambora ¯ba Ruma Hatalla dosa-dosana ro makatantuna sia wati wara ncarana ro patu ¯dimalu´u ¯di saroga . "
45004004	Dou ma karawi , natarima gaji ; ro gajina ede wati ¯di wi´ikaina au rambei , ¯bara ede hakna .
45004005	Pala wara dou ma wati wi´i weki ¯di usaha ndaina ; sia nawi´iku wekina ¯di Ruma Hatalla ma katadana dou madosa wati ¯boha ¯ba hukuma . Kai dasa imbina edeku Ruma Hatalla tarimana dou ede ¯ba one imbina makanda¯dina sia mancihi ro maraso .
45004006	Ndede rauku nggahi ¯ba la Daud ; ¯bara ndedena sia nanggahiku salama taho ra ntai ¯diru´u ¯ba dou madosa , mawati patu ¯di kasikai ade , rantada ¯ba Ruma Hatalla wati¯du sampu ra nggele walina ,
45004007	" Taho ra ntika dou ma ncara ra kancaruna ¯di kangampu wea ro dosa-dosana ¯di kangampu wea ¯ba Ruma Hatalla !
45004008	Taho ra ntikara dou ¯bara dosa-dosana watira tuntu ¯ba Ruma ! "
45004009	Sa¯bua renta taho ra ntika ake cuma ¯diru´u ¯ba dou-dou ma ¯batu atora suna mpoampa ? Atao ¯diru´u rau ¯ba dou-dou ma wati ¯batu atora suna ? Wa´ura nggahi ¯ba nami sawatipu ¯ba ede , ¯ba one Ibrahim kancihi ro karaso ¯ba Ruma Hatalla ¯bara imbina .
45004010	¯Bune aiku Ruma Hatalla katadana lampa rawi ede ? Sawatipu atao sawa´u ¯ba suna Ibrahim ? Poda sawatipu ¯ba suna sia , laina sawa´u ¯ba suna .
45004011	Sia rasuna kento , ro sunana ede cuma ¯diru´u tanda ¯ba one Ruma Hatalla wa´ura tarima ro katantuna dou ede wati wara ncarana . Ruma Hatalla wa´ura tarimana sia ro katadana sia wati wara ncarana sawatipu atora suna ede . Kai ndedena Ibrahim ede¯du ama ¯diru´u ¯ba dou-dou ma´imbi ro ¯di kasalama kai wati to´ana ¯di Hukum Taurat .
45004012	Ibrahim rau ede¯du ama ¯diru´u ¯ba dou-dou ma ¯batu atora suna . Sia ama ¯ba sia¯doho laina ¯bara ¯batu ¯ba sia¯doho atora suna , pala ¯bara sia¯doho mori kai imbina ¯di Ruma Hatalla , sama ¯bune Ibrahim aipu wakatu sia watipu ¯batuna atora suna .
45004013	Ruma Hatalla sakena ¯di Ibrahim ro londo ra maina ¯ba one dunia ake ¯dimanda¯di ntau Ibrahim . Sake ndedekai Ruma Hatalla laina ¯bara to´a Ibrahim ¯di hukum Taurat , pala ¯bara sia imbina ¯di Ruma Hatalla nda¯dina sia tarima ¯ba Ruma Hatalla kai dou ma kasana wea ade-Na .
45004014	¯Bara nggara cuma dou-dou ma to´a ¯di hukum-hukum Taurat mpoampa ¯dimatarima au rasake ¯ba Ruma Hatalla , nda¯di imbita ¯di Ruma Hatalla wati wara onena sama sakali , ro rasake Ruma Hatalla nampoampa .
45004015	Hukum Taurat makamaikaina hukuma Ruma Hatalla . Pala nggara watisi wara hukum , nda¯di wati wara lampa rawi rasapa rau .
45004016	Nda¯di rasake Ruma Hatalla ede kai dasa imbina dou ¯di Ruma Hatalla . Ede nda¯di ¯di nenti ¯diru´u ¯ba samenana londo ro mai Ibrahim ¯ba one rasake ede mbei ¯diru´u sia¯doho kai mbei mpoa ¯ba Ruma Hatalla ; laina ¯diru´u ¯ba sia¯doho ma to´a ¯di hukum Taurat mpoa , pala ¯diru´u sia¯doho rau ma imbi ¯di Ruma Hatalla sama ¯bune Ibrahim ma´imbi ¯di Ruma Hatalla : ¯Bara Ibrahim ede¯du ama ndai sara´ata .
45004017	¯Bara Ruma Hatalla nggahi ndakena ¯di Ibrahim , " Nahu wa´ura kanda¯diku nggomi ama ¯diru´u ¯ba mboto bangsa . " Ndedeku Ruma Hatalla mbeina sake ede ¯di Ibrahim . Ro Ibrahim na´imbi ¯di Sia . Siaku Ruma Hatalla ma kamori dou mamade ; Sia rauku Ruma Hatalla kone ¯ba nggahi mpoana nakanda¯diku au ma wati parana wara nanda¯di wara .
45004018	Ibrahim napamao ncau-ncauku ro na´imbi kone wati wara ¯di ne´e walina . ¯Bara ndedena sia nda¯dikaina ama mboto bangsa . ¯Bune ratunti ade Alkitab , " Londo ra maimu ¯dimanda¯di mboto poda . "
45004019	Pala Ibrahim aipu ede na¯badeku ¯ba one sia wati¯du loana ntau londo ra mai , ¯bara sarumbuna nawa´ura ipi tua ro umuna nawa´ura ¯deni saratu mba´a ; la Sara rau , weina ede , nambonggi . Pala imbi Ibrahim wati kurana .
45004020	Sia ngge´empa imbina ro wati mbali mbua adena ¯di au rasake Ruma Hatalla . Mala imbina ede nanaha kanda¯diku sia naha tenggo , nda¯dina sia roi ra wadina Ruma Hatalla .
45004021	Sia na´imbi poda ¯ba one Ruma Hatalla naloaku karawi au rasake-Na .
45004022	¯Bara imbina Ruma Hatalla makatantuna ¯ba one sia raso ro patu ¯dimalu´u ¯di saroga .
45004023	Nggahi ra eli " ¯ditarima kai dou ma kasana wea ade Ruma Hatalla " ratunti laina ¯diru´u ndai Ibrahim mpoa ,
45004024	pala ¯diru´u ndai rauta . Ndai rauta ¯di tarimana kai dou ma wa´ura kasana wea ade Ruma Hatalla , ¯bara ndaita imbi ¯di Ruma Hatalla ma rakamori mbali Isa , Ruma ndaita ra¯di madena .
45004025	Ruma Isa madena ¯bara dosa ndaita ro Sia mori mbalina ¯di kancihikaina ndaita ¯di tando Ruma Hatalla .
45005001	Ake ndai wa´ura kancihi ¯bara imbita . Ro ¯bara ndedena ndai morita ¯di ade dame la¯bo Ruma Hatalla kai ncai Ruma ndai Isa Al Masih .
45005002	¯Bara ndai imbita ¯di Ruma Isa , nda¯di Sia nakaloaku ndaita ma´iu meci ra ca´u ¯ba Ruma Hatalla , ro kai meci ra ca´u nda¯dina ndaita mori ake . ¯Bara ndedena ndai neo adeta , ¯bara ndaita ntau kane´e ¯bara ndaita ¯dima´iu ¯dese ra ntasa Ruma Hatalla !
45005003	Ro ari mai ¯ba ede , ndai rau neo adeta ¯di ade susa ra ncoki , ¯bara ndai ta¯badeku ¯di ade susa ra ncoki nakanda¯diku dou nda¯di caha ,
45005004	ro ¯di ade caha ede nakanda¯diku dou taha uji ; akeku ¯dimakawokona rakane´emu .
45005005	Rane´emu ¯bune ake wati ¯dimakato´i wea ade ndaita , ¯ba one ade ndaita wa´ura kanggini ¯ba Ruma Hatalla kai meci ra ca´u-Na . Ruma Hatalla karawina ede kai ncai ¯ba Roh-Na , nawa´ura mbeina ¯di ndaita .
45005006	Wakatu ndaita ade ka´ada´ana wati poda wa´uta , Al Masih made ¯diru´u ndaita ¯di wakatu ma ncihi ncao rakatantu ¯ba Ruma Hatalla ; sapodakaina ndaita ede¯du dou-dou ma ¯do´o ra¯di Ruma Hatalla .
45005007	¯Diru´u sa¯bua dou ma adi rau nanggonggiku dou mane´e made . Kombi ¯diru´u sa¯bua-¯bua dou ma taho , wara rau dou ma disa made .
45005008	Pala Ruma Hatalla katadana meci ra ca´u-Na ma na´e ¯di ndaita wakatu Al Masih madena ¯diru´u ndaita aipu wakatu ndaita mbuipu dou madosa .
45005009	Ake ndaita wa´ura taho mbali la¯bo Ruma Hatalla kai ncai mboho ra´a Al Masih ; ¯bara ndedena pasti ndai ¯di kasalama rauna ra¯di mbanikai Ruma Hatalla ¯ba Al Masih .
45005010	Nggara aipu wakatu ndaita musu angi la¯bo Ruma Hatalla , ndai kadame mbali la¯bo Sia kai ncai made Ana-Na , au walipu ake sawa´u ¯ba ndapo angi ndaita wa´ura taho mbali la¯bo Ruma Hatalla , tantu ndaita ¯di kasalama rauna kai ncai mori Al Masih .
45005011	Ro ncewi ari mai ¯ba ede , ndai neo ade rau kai tahona Ruma Hatalla ¯di ade Ruma ndaita Isa Al Masih . ¯Bara kai Al Masih , ndaita ake ta´iuku ndapo angi ndaita ma taho ede la¯bo Ruma Hatalla .
45005012	Dosa lu´una ade dunia kai ncai sa¯bua dou , ro ra¯di dosa ede wontuna made . Nda¯dina , made ede nanggete ¯di samenana ela manusia , ¯bara sara´ana dou wa´ura dosa .
45005013	Sawatipu ¯ba hukum Taurat rambei , dosa wa´ura wara ¯di ade dunia . Pala dosa wati ¯di da´awa , ¯bara wati wara hukum ma loa ¯di sapa .
45005014	Pala , tampu´u aipu jamana Adam sampe ¯di jamana Musa , made nakuasa ¯di samenana ela manusia . Mala dou-dou ma wati wara sapa kai cara ma sama ¯bune rakarawi ¯ba Adam , dou-dou ede ¯boha rau ¯di kuasakai ¯ba made . Adam ede¯du gambara Sia ¯dimamai kento .
45005015	Pala ¯duana ede wati samana ; ¯bara ncewi na´epu anugera ¯ba Ruma Hatalla nggara ntewi kaisi rawi rasapa ¯ba Adam . Rawi ra sapa ¯ba sa¯bua dou kanda¯dina mboto dou mamade . Nawancuku ncewi na´e walina nda¯dina meci ra ca´u rambei ¯ba Ruma Hatalla ro hadia salamakai rambei-Na ¯diru´u ¯ba ndede mboto dou , kai ncai tahona ade sa¯bua Dou , ede¯du Ruma Isa Al Masih .
45005016	Rambei ¯ba Ruma Hatalla rau nawancuku ncewi na´ena ntewi kaisi dosa dou ma sa¯bua ede . ¯Bara sawa´u ¯ba sa¯bua dou karawina rasapana ede , losa lalo penghakimana , " Ncara rawi " . Pala sawa´u ¯ba mboto dou makarawi dosa maira rambei ¯ba Ruma Hatalla ma katadana , " Wati wara ncara " .
45005017	¯Bara rawi rasapa ¯ba sa¯bua dou , made nanggete ta¯be-¯be kai ncai sa¯bua dou ede . Nawancuku ncewi na´e wali nda¯dina au rakarawi ¯ba sa¯bua dou ma kalai , ede¯du Ruma Isa Al Masih . Kai ncai Sia , Ruma Hatalla naluaku anugera-Na ¯diru´u ¯ba dou mamboto , ro kai mbei mpoana kaloana sia¯doho taho mbali la¯bo Ruma Hatalla ; sia¯doho ¯dimakuasa ¯di dunia ake kai ncai Al Masih .
45005018	Nda¯di , ¯bune santika rawi rasapa ¯ba sa¯bua dou , nda¯dikaina samenana manusia ¯di hukum , ndede rau rakarawi ¯ba sa¯bua dou ma ¯batu kane´e Ruma Hatalla , nda¯dikaina samenana dou ¯di kaloa hori kalosa ra¯di hukuma-Na ro ¯di raka mori .
45005019	Ro ¯bune santika mboto dou manda¯di dou madosa ¯bara sa¯bua dou mawati to´a , ndede rau kaloana dou mamboto ¯dimataho mbali la¯bo Ruma Hatalla ¯bara sa¯bua dou mato´a ¯di Ruma Hatalla .
45005020	Ma rambei hukum Taurat ede¯du ndai Ruma Hatalla . Pala nanaha usaha ¯ba manusia ¯di to´a kai hukum ede , nanaha sapa ¯ba sia¯doho ro nadosa ¯di Ruma Hatalla . Pala nanaha karawi dosa manusia , Ruma Hatalla nanaha meci ra ca´una sia¯doho .
45005021	Ndaita pa¯bua made ¯bara ndai karawita dosa . Pala Ruma Hatalla nameci ra ca´uku ndaita ro nambeiku ncai ¯di ndaita ¯dimataho mbali la¯bo Sia . Ro ¯bara hubunga ndaita la¯bo Ruma Hatalla wa´ura taho mbali , Sia mbei rauna mori masapodakaina ro ma´ederahi¯di ¯diru´u ndaita kai ncai Ruma Isa Al Masih , Ruma ndaita .
45006001	Nggara ndedesi , auku ¯di loa nggahi ¯ba ndaita ? Sa¯bua pa¯buaku ndai karawi ncauku dosa loaku¯du Ruma Hatalla nanaha meci ra ca´una ndaita ?
45006002	Tantu wati ! Dosa wati¯du kuasa walina ¯di ndaita , nda¯di , ¯buneku loa ndaita mori ncau-ncau la¯bo karawi dosa ?
45006003	Sa¯bua ma¯bade ¯ba nggomi¯doho ¯ba one wakatu ndai imbita ndai kandeu karaso ¯di ade Ruma Isa Al Masih ? Ake aona ndaita ¯di kasa¯bua la¯bo made-Na .
45006004	Kai imbi ede , ndaita ra´umbu sama la¯bo Al Masih ro made sama-sama la¯bo Sia , loaku¯du ¯bune Al Masih rakamori mbali ra¯di madena ¯ba kuasa Ama ma ¯dese ra ntasa ; ndede rau ndai loata kalampa mori ma ¯bou .
45006005	Nggara ndai wa´ura nda¯di sa¯bua la¯bo Al Masih , ¯bara ndai ¯batu made sama-sama la¯bo Sia , ndai ¯dimanda¯di sa¯bua la¯bo Sia rau ¯bara ndai ¯batuta rakamori mbali ¯bune Sia .
45006006	Ndaita ¯badeku ¯ba one tabe´a ndai ma ntoi kai manusia kaita wa´ura made sama-sama la¯bo Al Masih aka haju salib loaku¯du kuasa tabe´a ndaita ma dosa ede ¯di kaleli ; ade ndedekaina ndaita wati¯du ka´ada ¯ba dosa wali .
45006007	¯Bara nggara sa¯bua-¯bua dou mamade , dou ede ¯di hori kalosa ra¯di kuasa dosa .
45006008	Nggara ndai wa´ura made sama-sama la¯bo Al Masih , ndai ta´imbiku ¯ba one ndai rau ¯dimamori sama-sama la¯bo Sia .
45006009	¯Bara ndaita ¯badeku ¯ba one Al Masih wa´ura kamori mbali ra¯di madena ro Sia wati ¯dimamade wali ; made wati¯du ntauna kuasa wali ¯di weki-Na .
45006010	Made ra´iu ¯ba Al Masih ede¯du made ¯di dosa . Ede nda¯dina cuma sakalimpa ¯diru´u santoi-ntoina . Ro mori rakalampa-Na wakatu ake ede¯du mori ¯diru´u Ruma Hatalla .
45006011	Nggomi¯doho pa¯buapu wi´ikai wekimu made ra¯di dosa , pala mori ade hubunga ma rapu la¯bo Ruma Hatalla kai ncai Ruma Isa Al Masih .
45006012	Ai walina co´omu dosa makuasakai morimu ma samporo ede ¯ba¯bai ¯ba nggomi¯doho ¯batumu kane´ekaimu ma da¯bae .
45006013	Ai rauna nggomi¯doho ¯donggomu anggota sarumbumu ¯dikuasakai ¯ba dosa ru´u ¯di karawikai kane´emu ma da¯bae . Pala ¯donggopu wekimu ¯di Ruma Hatalla kai dou rawa´u peso ra¯di made mai ¯di mori . ¯Donggopu sara´a sarumbumu ¯di Ruma Hatalla loaku¯du ¯di kani ¯dimakarawi rakane´ekai ¯ba Ruma Hatalla .
45006014	Dosa wati loana kuasakai ¯di nggomi¯doho , ¯bara nggomi¯doho wati¯du morimu ¯di ade hukum Taurat pala ¯di ade rahama Ruma Hatalla .
45006015	Ake , ¯buneku nggahi cumpukaina ? Sa¯bua loaku ndai karawi dosa , ¯bara ndai wati¯du ¯di ade kuasa hukum Taurat , malaisi ¯di ade kuasa rahama Ruma Hatalla ? Sakali-kali wati !
45006016	Sa¯bua ma¯bade ¯ba nggomi¯doho ¯ba one nggara nggomi¯doho ¯donggomu sarumbumu ¯di sa¯bua-¯bua dou ¯dimakarawi au rane´ena nda¯di nggomi¯doho ede¯du ada dou rato´akai ¯ba nggomi¯doho ede -- kombisi ada dosa ma wa´a nggomi¯doho aka made , atao ada ma to´a ¯di Ruma Hatalla , ro ade ndedekaina taho mbalina la¯bo Ruma Hatalla .
45006017	Pala syuku ¯di Ruma Hatalla ! ¯Bara ntoina nggomi¯doho nda¯dimu ada dosa , pala ake nggomi¯doho kai kapoda ademu to´a ¯di ngoa ra tei mancihi rawa´u mbei ¯diru´umu .
45006018	Nggomi¯doho wa´ura hori kalosa ra¯di dosa , ro ake nda¯di ada ¯diru´u kane´e Ruma Hatalla .
45006019	¯Bara kananumu na´ipiku mapuna , nahu makani conto-conto ka´ada ¯ba dosa loku¯du namo¯daku ¯di loa ka´ao ¯ba nggomi¯doho . Ntoina nggomi¯doho ¯donggomu sara´a sarumbumu kai ada ¯diru´u lampa rawi-lampa rawi ma sampu ro ma da¯bae ¯diru´u ¯ba au rakane´emu ma da¯bae . Ndede rau ake , pa¯buapu nggomi¯doho ¯donggo sara´a sarumbumu kai ada ¯diru´u ¯ba kane´e Ruma Hatalla , ru´u ¯ba kane´e Ruma Hatalla ma kalai ndaina .
45006020	Wakatu nggomi¯doho raka´ada ¯ba dosa , nggomi¯doho wati ra kuasakai ¯ba kane´e Ruma Hatalla .
45006021	Aipu wakatu ede auku labamu ratarima ¯ba nggomi¯doho ade lampa rawi-lampa rawi ma wakatu ake nggomi¯doho mamajaku ¯dimakarawi ? Ruku ra rawi-ruku ra rawi ede cuma ¯dimawa´a madempa !
45006022	Pala ake nggomi¯doho wa´ura hori kalosa wea ra¯di dosa , ro manda¯di ada Ruma Hatalla . ¯Dirakamu laba ede¯du nggomi¯doho ¯dikaraso wea ¯bara ndedena ¯dimaraka mori masapodakaina ro ma´ederahi¯di .
45006023	¯Bara ufa dosa ede¯du made ; pala anugera Ruma Hatalla ede¯du mori masapodakaina ro ma´ederahi¯di ¯di ade Ruma Isa Al Masih .
45007001	Cina ra angi ! Nggomi¯doho sara´ana wa´ura patamu hukum . Nda¯di , nggomi¯doho ma¯badeku ¯ba one kuasana hukum ¯di sa¯bua-¯bua dou , na¯bohaku cuma sa´umu mori dou ede .
45007002	Sa¯bua dou siwe ma ntau rahi , contona , na¯dikiku ¯ba hukum ¯di rahina pala sa´umu mori rahina . Nggara nawa´usi made rahina , weina ede hori weki ¯di hukum ma ¯dikina ¯di rahina ede .
45007003	Nggara dou siwe ede mori samana la¯bo mone ma kalai wakatu mbuipu mori rahina , nda¯di dou siwe ede ¯dipehekai najina . Pala nggara wa´usi made rahina , nda¯di sacara hukum , dou siwe ede wa´ura hori weki . Ro nggara sia nika walina la¯bo mone ma kalai , nda¯di sia wati jinana .
45007004	Ndede rau la¯bo nggomi¯doho , cina ra angiku . ¯Dihukum Taurat nggomi¯doho wa´ura made , ¯bara nggomi¯doho wa´ura kasa¯bua la¯bo sarumbu Al Masih ro nda¯di ntau Sia rawa´ura kamori mbali ra¯di madena . Sia rakamori ra¯di madena loaku¯du ndai nda¯di wara onena ¯diru´u Ruma Hatalla ¯di ade mori ra woko ndaita .
45007005	¯Bara , ntoina ndaita mori ¯batu tabe´a-tabe´a manusia . ¯Diwakatu ede kane´e mamaikaina dosa , ma wontu ¯bara warana hukum agama , makuasa ade sarumbu ndaita . ¯Bara ndedena ndai karawita lampa rawi ma kamaina made .
45007006	Pala ake ndai wati¯du ¯diki wali ¯ba hukum Taurat . Ndaita wa´ura made ¯di hukum ma ntoina makuasakai ndaita . Ndai wati¯du ¯batuta cara ma ntoi , ¯batu hukum ratunti . Ake ndaita ¯batu cara ma¯bou raturu tei ¯ba Roh Allah ¯di ndaita .
45007007	Nggara ndedesi , auku ¯di loa nggahi ¯ba ndaita ? ¯Bara hukum Taurat mada¯bae ? Tantu wati ! Pala hukum edeku ma rateina nahu ma¯boha dosa . Nahu wati ¯dima¯bade na´e ade ede auku , nggara watisi ranggahi ¯ba hukum Taurat , " Aina na´e ade . "
45007008	Kai hukum Taurat , dosa naraka ncai ¯dimakamaikaina samenana kane´e ma na´e ade ¯dei ade nahu ; ¯bara nggara watisi wara hukum Taurat , dosa rau namade .
45007009	Nahu ntoina moriku kai wati wara hukum Taurat . Pala wakatu wontu hukum agama , dosa tampu´ura morina
45007010	ro nahu made . Nda¯di hukum Taurat ede ma sarambakaina ¯di ne´ena mambei mori , mala nakamaiku made ¯diru´u ¯ba nahu .
45007011	¯Bara kai hukum Taurat ede , dosa nawehaku ncai ¯di tipu ro hadekaina nahu .
45007012	Hukum Taurat ramaina ta Ruma Hatalla , ro sanikina rakaukai ade hukum ede ramaina ta Ruma Hatalla , nda¯dina adi ro nataho .
45007013	Sa¯bua ake aona ma taho ede makamaina made ¯diru´u ¯ba nahu ? Tantu wati ! Dosaku ma kamaina made ede . Kai kanina ma taho , dosa makamaina made ¯diru´u ¯ba nahu , loaku¯du tabe´a-tabe´a dosa ¯di eda poda . Kai parenta-parenta Ruma Hatalla , nabukutira ¯ba one nawancuku iha ra da¯baena dosa .
45007014	Ndai ta¯badeku ¯ba one hukum Taurat ramaina ta Roh Allah ; pala nahu ake manusia mamapu ra rome . Nahu wa´ura landa ru´u ¯dimanda¯di ada dosa .
45007015	¯Bara ndai nahu wati loaku ka´ao au rarawi ndaiku . Lampa rawi-lampa rawi rane´e karawi ¯ba nahu , ede wati karawi ¯ba nahu ; pala lampa rawi-lampa rawi daca´u ¯ba nahu , pala edeku ¯di karawi ¯ba nahu .
45007016	Nggara karawisi ¯ba nahu lampa rawi-lampa rawi ma wati ncihi ncao la¯bo rakane´e ¯ba nahu , ede aona nahu kamangaku ¯ba one hukum Taurat ede taho .
45007017	Nda¯di , lai walina nahu sapodakaina ma karawina ede , malaisi dosa ma kuasakaina sarumbu nahu .
45007018	Nahu ka¯bade ¯ba one wati wara kone au-au rau ma taho ¯di ade weki nahu ; ede¯du ¯di ade tabe´a manusia kaiku . ¯Bara wara ¯di ne´e ¯ba nahu ¯di karawi mataho , pala wati sanggo kalampa ¯ba nahu .
45007019	Nahu wati karawiku ma taho rane´e karawi ¯ba nahu ; pala nahu kakarawiku lampa rawi-lampa rawi ma da¯bae , rawati ne´e karawi ¯ba nahu .
45007020	Nggara kalampasi ¯ba nahu lampa rawi-lampa rawi rawati ne´eku karawi , ede laina nahu ma karawina lampa rawi-lampa rawi ede , malaisi dosa ma kuasakai ¯di sarumbu nahu .
45007021	Nda¯di , nahu wehaku nggahi cumpukaina ¯ba one hukum akeku ma nenti nggahi ra rawi : ede¯du nggarasi nahu ne´eku karawi ma taho , nda¯di ma da¯baempa ma wontu ¯di nahu .
45007022	Ade nahu naca´u hukum Allah ,
45007023	pala nahu kawaraku weki ¯ba one ade sarumbu nahu wara rau hukum makalai ma nenti nggahi ra rawi -- ede¯du hukum ma wati ncihi ncao la¯bo hukum ramangaku ¯ba fiki ra kananu nahu . ¯Bara ndedena nahu ¯diki ¯ba hukum dosa manenti nggahi ra rawi ¯di ade sarumbu nahu .
45007024	Ndakeku ka´ada´an nahu : nahu kato´a ¯di hukum Allah la¯bo fiki ra kananu nahu , pala kai tabe´a manusia nahu , nahu ka´oko ro ¯batuku dosa . Nawancuku da¯baena nahu ake ! Couku ¯dimane´e kasalama nahu ra¯di ade sarumbu ake ma wa´a nahu ¯dei made ? Syuku ¯di Ruma Hatalla ! Sia nane´e kasalama nahu kai ncai Ruma Isa Al Masih .
45007025	
45007026	
45008001	Ake wati¯du wara walina hukum ¯diru´u ¯ba sia¯doho ma mori sa¯bua la¯bo Ruma Isa Al Masih .
45008002	¯Bara hukum Roh Allah ma kanda¯dina ndai mori sa¯bua la¯bo Ruma Isa Al Masih wa´ura hori kalosana nahu ra¯di hukum ma kamaikaina dosa ro made .
45008003	Au ¯di daloa karawi ¯ba hukum agama , ¯bara ndai manusia mamapu ra rome , ede wa´ura karawi ¯ba Ruma Hatalla . Ruma Hatalla makakoana kuasa dosa ade tabe´a manusia kai nggaduna Ana ndai-Na , ma mai ade ka´ada´ana sama la¯bo manusia ma dosa , ¯dimafura wea dosa .
45008004	Ruma Hatalla karawina ede loaku¯du kane´e-Na rakatada ade hukum Taurat ede loa ¯dikalampa ade weki ndaita ma mori ¯batu Roh Allah ro laina ¯batu tabe´a manusia .
45008005	Dou-dou ma mori ¯batu tabe´a manusia , nafiki ra kananu ncauku au ¯di kane´e ¯ba tabe´a manusia . Pala dou-dou ma mori ¯batu Roh Allah , nafiki ra kananu ncauku ¯di kane´e ¯ba Roh Allah .
45008006	Nggara fiki ra kananumu kuasakai ¯ba tabe´a manusia , nda¯di nakamaiku made . Pala nggara fiki ra kananumu kuasakai ¯ba Roh Allah , nda¯dina ede¯du mori ro taho ra ntai la¯bo Ruma Hatalla .
45008007	Dou ma fiki ra kananuna kuasakai ¯ba tabe´a manusia , dou ede namusu angina la¯bo Ruma Hatalla ; ¯bara dou ede wati oko ro ¯batuna ¯di Hukum Allah , ro io romo sia wati loana oko ro ¯batu ¯di hukum Allah .
45008008	Dou-dou ma mori ¯batu tabe´a manusia , wati loana kasana wea ade Ruma Hatalla .
45008009	Pala nggomi¯doho wati mori ¯batumu tabe´a manusia . Nggomi¯doho mori ¯batu Roh Allah -- nggara , tantuna , Roh Allah poda-poda nentina nggahi ra rawi ¯di ade sarumbumu . Dou ma wati ntau Roh Al Masih , dou ede laina ntau Al Masih .
45008010	Pala nggara Al Masih mori ¯di ade sarumbumu , nda¯di kone sarumbumu ¯dimamade ¯bara dosa , pala Roh Allah mambei mori ¯di ru´umu , ¯bara hubungamu la¯bo Ruma Hatalla wa´ura taho .
45008011	Nggara Roh Allah , ma kamorina Al Masih ra¯di madena , mori ade sarumbumu , nda¯di Sia ma rakamori Al Masih ra¯di madena ede , ¯dimakamori rau sarumbumu ma loa made ede . Sia karawina ede kai Roh-Na ma mori ¯dei nggomi .
45008012	¯Bara ndedena , cina ra angi , ndai tantau su´u ra tundu ; pala laina su´u ra tundu ¯di tabe´a manusia ; ndai wati paraluna mori ¯batu ¯di ne´ena .
45008013	¯Bara nggara nggomi¯doho mori ¯batumu tabe´a manusia , nda¯di nggomi¯doho ¯dimamade ; pala nggara kai kuasa Roh Allah , nggomi¯doho mahade ncauku ruku ra rawi-ruku ra rawimu ma dosa , nda¯di nggomi¯doho ¯dimamori .
45008014	Dou-dou ra¯danda ra wa´a ¯ba Roh Allah , ede¯du ana-ana Ruma Hatalla .
45008015	wati ¯di ndawina nggomi¯doho nda¯di ada nda¯dina nggomi¯doho morimu ¯di ade dahu . Pala Roh Allah ede nakanda¯diku nggomi¯doho ana-ana Ruma Hatalla . Ro kai kuasa Roh Allah ede , ndai outa Ruma Hatalla ede , " Ama , io Ama-ku ! "
45008016	Roh Allah sama-sama la¯bo roh ndaita nakatadaku ¯ba one ndai ede¯du ana-ana Ruma Hatalla .
45008017	Nggara ndai ede¯du ana-ana-Na , nda¯di ndai rau ede¯du pasaka-Na ¯dimatarima bareka-bareka rasadia ¯ba Ruma Hatalla ¯diru´u ana-ana-Na . Ndai ¯dimatarima sama-sama la¯bo Al Masih au rawa´u sadia ¯ba Ruma Hatalla ¯diru´u-Na ; ¯bara nggara ndaita ncoki ra susa sama-sama la¯bo Al Masih , ndai ¯dika¯dese ra kantasa rau sama-sama la¯bo Sia .
45008018	Samenana ncoki ra susa ra´iu ¯ba ndai ake , nggahi ¯ba nahu , wati loata ntewikai sama sakali kai ¯dese ra ntasa ma ¯dikatadana ¯di ndaita .
45008019	Sara´a isi dunia nangena kai wancu ne´e poda adena ¯di wakatuna Ruma Hatalla katadana ana-ana-Na .
45008020	¯Bara isi dunia la¯bo isina wa´ura co´o ¯dimanda¯di ndu¯bu , laina ne´e ¯ba ndaina , pala ¯bara Ruma Hatalla maco´o kandedena . Konena ndede wara rau ¯di ne´e ake :
45008021	¯ba one ¯di sa¯bua wakatu dunia la¯bo isina ¯di hori kalosa ra¯di kuasa ma kalelina ro ¯batu ¯dihori ¯di mori masana ro ¯dika¯dese ra kantasa sama-sama la¯bo ana-ana Ruma Hatalla .
45008022	Ndai ta¯badeku ¯ba one sampe wakatu ake sara´a dunia la¯bo isi-isina naweta ¯bara ncoki ra susana ¯bune ina masusa ro ncoki wunga wakatu ngganana .
45008023	La¯bo laina sara´a dunia la¯bo isi-isina mpoa ma weta ; ndai rau taweta ¯di ade mpida ndaita . Ndai wa´ura tarimata Roh Allah kai rambei ¯ba Ruma Hatalla ma sarambakaina , pala ndai mbui raupu ngenata Ruma Hatalla mahori kalosa sara´a sarumbu ndaita ro kanda¯dina ndai ana-ana-Na .
45008024	¯Bara kai rapamaota , nda¯di ndai kasalamana . Pala nggara au rapamao ¯ba ndai ede wa´ura eda ¯ba ndaita , nda¯di ede laina rapamao wali . ¯Bara cousi mambuipu ¯di ne´ena au rawa´ura edana ?
45008025	Pala nggara ndai pamaota au rawatipu eda ¯ba ndaita , nda¯di ndaita ngena kai saba .
45008026	Ndede rau Roh Allah mai bantuna ndaita nggara mapu ro romesi ndaita . ¯Bara ndai wati ¯badeta ¯buneku sapodakaina ndai tado´asi ; ndai Roh ede malao ncao tando la¯bo Ruma Hatalla ¯dimaraho ro do¯dona ¯diru´u ¯ba ndaita ro kai ne´ena ma poda nda¯dina wati raka ¯di renta .
45008027	Nda¯di Ruma Hatalla , ma ¯bade isi ade manusia , naloa ka´ao ¯di ne´e ¯ba Roh ede ; ¯bara Roh ede maraho poda-poda ¯di Ruma Hatalla ¯diru´u ¯ba ela Ruma Hatalla , ro nancihi ncao kai ¯di kane´e ¯ba Ruma Hatalla .
45008028	Ndai ta¯badeku ¯ba one Ruma Hatalla ma´ato samenana lampa rawi , nda¯dina wara hasi ma taho ¯diru´u ¯ba dou-dou ma meci ra ca´u Sia ro ra´ou-Na mancihi ncao la¯bo rania-Na .
45008029	Sia¯doho rawa´u ka¯dale ¯ba Ruma Hatalla , wa´ura katantu rauna ra´aipu saramba wa´una ¯dimanda¯di sama la¯bo Ana-Na , ede¯du Ruma Isa Al Masih . Ade ndedekaina ana-Na ede manda¯di sarambakaina ¯di ade weki cina ra angi mamboto .
45008030	Dou rakatantu ulu ¯ba Sia , Sia ouna sia¯doho , sia¯doho ra´ou ede , Sia ma kancihina ro sia¯doho rakancihi ede ¯dima´edana ¯dese ra ntasa-Na .
45008031	Auku ¯di loa nggahi ake ma¯boha samenana ede ? Nggara Ruma Hatalla nahorusi ndai , couku mawa´una ao ndai ?
45008032	Ana ndai-Na wati ¯di kancaja-Na , malaisi ra¯donggo-Na ru´u kapentikai ndai sara´a ; Sa¯bua Sia wati ¯dimambei ¯di ndai samenana ma kalai ?
45008033	Couku ma loana da´awa ndai ela raka¯dale ¯ba Ruma Hatalla , nggara ndai Ruma Hatalla makatadana ¯ba one ndai wati ncarata ?
45008034	Sa¯bua wara dou ma ne´e kancara ndaita ? Ruma Isa Al Masih ma horuna ndai peade ! Siaku ma wa´ura made , atao Siaku rawa´u kamori mbali ra¯di made ro nawara ¯di Ruma Hatalla ¯di hi¯di ma na´e kuasa .
45008035	Sa¯bua wara ma loa tapa Al Masih mameci ra ca´u ndaita ? Sa¯bua naloa susa ra ncoki matapana , atao rawi mancoki , atao kancoki atao sarahi¯do , atao ncoki mori , atao bahaya , atao made ?
45008036	Ade Alkitab ratunti ndake , " Sanaru ainaina mada¯doho mori ¯di ade bahaya made ¯bara Ita . Mada¯doho rakarawi ¯bune jimba ¯di ne´e sambele . "
45008037	Wati ! Mala ¯di ade sara´ana ede ndai rakata ngolu masampuruna ¯ba Sia ma meci ra ca´u ndaita !
45008038	¯Bara nahu ka´imbi podaku ¯ba one ¯di sara´a dunia , nataho madena , ro mori ra woko , nataho mala´eka , ro mantau kuasa , nataho kadahu-kadahu wunga ake , ro kadahu-kadahu ¯di jamana makento atao tenggo ra wale-tenggo ra wale makalaina ;
45008039	nataho lampa rawi-lampa rawi ma ¯di langi , nataho lampa rawi ¯di ade dunia atao au-au rau ma kalai , samenana ede wati loana tapa Ruma Hatalla meci ra cau´una ndaita , ¯bune wa´ura katada-Na kai ncai Isa Al Masih , Ruma ndaita .
45009001	Au ma ¯di nggahi ¯ba nahu ake ede¯du poda ¯bara nahu ntau Al Masih . Nahu wati cowaku . Ade mpida nahu ra¯danda ra wa´a ¯ba Roh Allah , makatenggona nahu rau ¯ba one nggahi ra eli nahu ake poda .
45009002	Nahu nawancuku ncoki adeku ro ade nahu nasusa ra ncoki
45009003	¯bara cina ra angi nahu ma sa¯bua bangsa la¯bo nahu . ¯Bara ¯diru´u ¯ba sia¯doho , ndai nahu rela ¯di ¯ba´a ¯ba Ruma Hatalla ro ¯di kancengga ra¯di Al Masih .
45009004	Sia¯doho ede¯du ela raka¯dale ro Ruma Hatalla kanda¯dina sia¯doho ana-ana ndai-Na , ro katadana kuasa-Na ¯di sia¯doho . Sia ndawina sake la¯bo sia¯doho ro mbeina ¯di sia¯doho hukum Taurat . Ruma Hatalla ngoana ¯di sia¯doho ¯buneku sia¯doho pa¯buana sambea ro sia¯doho wa´ura tarima rauna rasake-sake-Na .
45009005	Sia¯doho ede londo ra mai ra¯di wa´i ra waro ndaita . Al Masih sacara manusia ramaina tabangsa sia¯doho . Sia nancewi ese ¯di samenana . ¯Dese rantasa ¯diru´u Ruma Hatalla santoi-ntoina ! Amin .
45009006	Nahu nggahiku laina aona ¯ba one rasake Ruma Hatalla wati¯du ¯dikani wali ; pala laina sara´a dou Israel ede¯du ela ra ka¯dale ¯ba Ruma Hatalla .
45009007	Wati sara´a londo ra mai Ibrahim ede¯du ana-ana Ruma Hatalla . ¯Bara Ruma Hatalla nggahina ¯di Ibrahim , " Cuma londo ra mai Ishak mpoampa ¯di pehekai londo ra maimu . "
45009008	Ede aona ¯ba one londo ra mai Ibrahim manda¯di ana-ana Ruma Hatalla , ede¯du cuma londo ra maina ranggana ¯bara rasake Ruma Hatalla ; ro laina sara´a londo ra maina .
45009009	¯Bara rasake Ruma Hatalla ede¯du ¯bune ake , " Aipu wakatu ra katantukai , Nahu ¯dimambali , ro la Sara ¯dimantau sa¯bua ana mone . "
45009010	Ro ake rau : Ribka manggana ana mone ¯duana ra¯di sa¯bua ama , ede¯du la Ishak wa´i rawaro ndaita .
45009011	Sawatipu ¯ba ranggana ana dou to´i ¯duana ede , Ruma Hatalla nawa´ura katantu raka¯dale-Na ru´u makento . Raka¯dale Ruma Hatalla ede wati wi´ikai weki ¯di au raloa karawi ¯ba dou , pala wi´ikai weki ¯di ou ¯ba ndai Ruma Hatalla . ¯Bara aipu wakatu ana mone la Ribka ¯duana ede watipu loana karawi au-au ma taho atao ma iha ,
45009012	Ruma Hatalla nawa´ura nggahi ¯di la Ribka , " Ma tua ¯dimakarawi wea ma to´i . "
45009013	Ade Alkitab ratunti ¯ba one Ruma Hatalla nggahi ndakena , " La Yakub meci ra ca´u ¯ba Nahu , pala la Esau wati ca´u ¯ba Nahu . "
45009014	Auku nggahi cumpukai ¯ba ndaita ake ? ¯Bara Ruma Hatalla ede wati adina ? Wa´ura tantu Ruma Hatalla ma´adi !
45009015	¯Bara Ruma Hatalla manggahi ¯di la Musa , " Nahu ¯dimaturu teina rahama ¯di dou rane´ekai ¯ba Nahu tei rahama , ro Nahu ¯dimatei kasi ade-Ku ¯di dou rane´ekai ¯ba Nahu tei kasi ade . "
45009016	Nda¯di , kaputusa Ruma Hatalla ede wati wi´ikai weki ¯di relana manusia atao ¯di usaha manusia , malaisi ¯di rahama Ruma Hatalla mpa ¯diru´u ¯ba dou raka¯dale-Na ede .
45009017	¯Bara ade Alkitab ratunti , " Ruma Hatalla nggahina ¯di sangaji Mesir , ' Nahu makanda¯di nggomi sangaji ¯diru´u sa¯bua ne´e akempa , ede¯du loaku¯du kai nggomi , Nahu ¯dimatei rakatadana kuasa-Ku ro ndawiku ngara Nahu ¯dimambou ¯di sara´a dunia . ' "
45009018	Nda¯di , Ruma Hatalla nantau rahama ¯di sa¯bua-sa¯bua dou , nggara ne´esi kandede ¯ba Ruma Hatalla . Ro Ruma Hatalla nandawiku sa¯bua-¯bua dou nda¯di tera tutana , nggara ne´esi kandede rau ¯ba Ruma Hatalla .
45009019	Nggomi¯doho ¯dimanggahi ¯di nahu , " Nggara ndedesi ¯ba¯bauku Ruma Hatalla mbuipu ne´ena kancara manusia ? Wati kone sa¯bua dou maloana tapa kane´e Ruma Hatalla ! "
45009020	Pala , nggomi¯doho ! Nggomi¯doho cuma manusiampa . Ro nggomi¯doho wati loamu kadisa weki cambe ¯di Ruma Hatalla ! Sa¯bua loaku pot ¯bunga so¯di ¯di dou ma randawina , " ¯Ba¯bauku ita ndawi kandakekaimu mada ? "
45009021	Sa¯bua laina dou ma ndawi pot ¯bunga ede nantau hak karawi dana lili ede ¯bera ne´e ¯ba adena ! Ra¯di saka¯bore dana lili , dou ede nantau hak ndawi ¯dua mbua pahu pot ¯bunga : sa¯bua ma ntika , ro ma kalaina wati ipi ntikana .
45009022	Ndede rauku ¯di au randawi ¯ba Ruma Hatalla . Sia naniaku ¯boho kai mbani-Na ro nakatadaku kuasa-Na . Pala Sia nasaba ¯di sia¯doho ma pa¯bua ¯dihukum ¯bara ndawina mbani Ruma Hatalla .
45009023	Ruma Hatalla nania rauku ¯di tei katadana ¯di ndai taho ra ntai mawancu mboto ralua-Na ¯di ndai rakasi kai ¯ba ade-Na . Ndai wa´ura sadiana ¯dimatarima taho ra ntai ede .
45009024	Ndai rawa´ura ou-Na , laina ¯di bangsa Yahudi mpoa , pala ra¯di bangsa-bangsa makalai rau .
45009025	¯Bara ¯di ade buku Nabi Hosea , nggahi Ruma Hatalla , " Dou-dou ma laina ela-Ku , ¯di pehe ¯ba Nahu ' Ela-Ku ´ . Bangsa ma wati meci ra ca´u ¯ba Nahu , ¯di pehe ¯ba Nahu ' Meci raca´u-Ku ´ .
45009026	Ro ta¯be hi¯di ranggahi ¯di dou , ' Nggomi laina ela Nahu , ' ta´edeku dou-dou ede ¯di pehekai ana-ana Ruma Hatalla ma mori . "
45009027	Nabi Yesaya manggahi kapodana ma¯boha bangsa Israel , " Konena poda mboto bangsa Israel ¯bune mboto sarae ¯di moti , cuma sato´impa ma ¯dimaraka salama ;
45009028	¯bara Ruma na¯ba¯bu rociku kai hukuma ¯di sara´a isi dunia . "
45009029	Yesaya nggahi ndake rauna , " Paina Ruma Hatalla Ma Wancu Na´e Kuasa wati wi´ina ¯di ndaita londo ra mai , pasti ndai sara´a wa´ura nda¯di ¯bune Sodom ro Gomora . "
45009030	Nda¯di , nggahi cumpukaina , ede¯du ake : Bangsa-bangsa makalaina malaina Yahudi wati usahana loaku¯du hubunga sia¯doho la¯bo Ruma Hatalla nda¯di taho mbali . Pala ¯bara sia¯doho imbina , nda¯di Ruma Hatalla ndawina hubunga sia¯doho la¯bo Sia nda¯di taho mbali .
45009031	Pala , dou-dou Yahudi na´usaha ncauku to´a ¯di hukum loaku¯du hubunga sia¯doho la¯bo Ruma Hatalla nda¯di taho mbali . Pala sia¯doho wati loana .
45009032	¯Ba¯bauku sia¯doho wati loakaina ? ¯Bara sia¯doho karawina ede wati kai ncai imbina ¯di Ruma Hatalla , malaisi kai ncai usaha ndai sia¯doho . Nda¯di sia¯doho mbo´o satununa ¯di " Wadu satunukai " .
45009033	Ma¯boha wadu ede ¯di ade Alkitab ratunti ndake , " Tio ka¯baepu ake : ¯Di Sion wa´ura wi´i toho ¯ba Nahu sa¯bua wadu ma ¯dimakanda¯dina dou satunu ; ede¯du sa¯bua wadu na´e ma ¯dimakanda¯dina mbo´o dou . Pala dou ma imbi ¯di Sia wati ¯dimasinci ade . "
45010001	Cina ra angi ! Nahu ne´e poda ¯ba adeku loaku¯du bangsa nahu ¯dikasalama wea . Ro nahu do´a poda-podaku ¯di Ruma Hatalla ¯di ru´u ¯ba sia¯doho .
45010002	Nahu disaku nggahi ¯ba one sia¯doho makapoda-poda ade karawi ¯diru´u Ruma Hatalla . Pala kapoda ade sia¯doho ede wati kai dasa loa ra ¯bade ma ramai ta Ruma Hatalla .
45010003	Sia¯doho wati ¯badena cara ndawi ¯ba Ruma Hatalla hubunga manusia la¯bo Sia nda¯di taho mbali . Ro ¯bara sia¯doho ne´e ¯batu cara ndai sia¯doho , nda¯di sia¯doho wati oko ro ¯batuna ¯di cara raturu tei ¯ba Ruma Hatalla .
45010004	Hukum Taurat wa´ura kanggori ¯ba Al Masih . Nda¯di , sanikina dou ma imbi ¯di Al Masih , hubungana la¯bo Ruma Hatalla nda¯di taho mbali .
45010005	Musa tuntina ¯ba one dou ma taho mbali la¯bo Ruma Hatalla kai dasa hukum Taurat , dou ede ¯dimamori ¯bara to´ana ¯di hukum agama ede .
45010006	Pala ma¯boha cara dou taho mbali la¯bo Ruma Hatalla kai dasa imbi ¯di Ruma Hatalla , Alkitab manggahi ndakena , " Edera nggomi nggahimu ¯dei ademu , ' Couku ¯dimane´e ese saroga ? ' ( aona ¯dimawa´a kalondo Al Masih ) ,
45010007	atao , ' Couku ¯dimalondo aka dunia dou mamade ? ' ( aona mahanta kane´e Al Masih ra¯di made ) . "
45010008	Aona ede¯du ndake , " Haba ma ramai ta Ruma Hatalla ede ¯deni poda la¯bo nggomi¯doho ; ¯di asamu ro ¯dei ademu . " Edeku haba ra kahaba rero ¯ba nami ; ¯ba one dou pa¯buaku imbina .
45010009	¯Bara nggara nggomi¯doho mangaku kai asamu ¯ba one " Isa ede Ruma ma¯dese ra ntasa " , ro nggomi¯doho ma´imbiku ¯dei ademu ¯ba one Ruma Hatalla wa´ura kamorina Ruma Isa ra¯di madena , nda¯di nggomi¯doho ¯dimasalama .
45010010	¯Bara kai adena dou imbina , nda¯dina Ruma Hatalla tarimana sia kai dou mataho mbali la¯bo Ruma Hatalla raso ¯di tando Ruma Hatalla . Ro kai asana dou mangakuna , nda¯dina sia ¯di kasalama .
45010011	¯Di ade Alkitab ratunti , " Dou ma imbi wati ¯di kato´i wea adena . "
45010012	Ede na¯boha ¯di samenana dou , ¯bara wati wara laina ¯di ade weki dou Yahudi la¯bo dou-dou bangsa makalai . Ruma Hatalla masa¯buampa ede ede¯du Ruma ¯diru´u ¯ba samenana dou . Sia nambeiku bareka ma mboto poda ¯di samenana dou ma raho bantu ¯di Sia .
45010013	Ade Alkitab ratunti , " Samenana dou ma ou Ruma , ¯dimasalama . "
45010014	Pala ¯buneku loana dou ou Ruma nggara sia¯doho watipu imbina ? Ro ¯buneku sia¯doho loakaina imbi ¯di Ruma nggara sia¯doho watipu ringana ma¯boha Sia ? Ro ¯buneku sia¯doho loakaina ringa ma¯boha Ruma , nggara watisi wara mangoa ra makahabana ?
45010015	Ro ¯buneku dou loana wa´a haba ede nggarasi sia¯doho watisi rakau ? ¯Di ade Alkitab ratunti ndake , " Nawancuku tahona mai dou-dou ma wa´a Haba Mataho ma ramai ta Ruma Hatalla ! "
45010016	Pala wati sara´a dou matarima Haba Mataho ede . ¯Bara nggahi la Yesaya , " Ruma , couku ma imbi ¯di haba rawa´a ¯ba mada¯doho ? "
45010017	¯Bara ndedena dou-dou nda¯di imbi ¯bara sia¯doho ringana haba , ro ringakaina haba ¯bara wara dou ma rangoa ra kahabana haba ma¯boha Al Masih .
45010018	Pala nahu maso¯di : Sa¯bua poda sia¯doho watipu ringana haba ede ? Pasti wa´ura ! ¯Bara ade Alkitab ratunti ndake , " Eli sia¯doho wa´ura mbou ro mbi´a ¯di sara´a dunia , nggahi ra eli sia¯doho wa´ura rongga aka sumpu dunia . "
45010019	Nahu maso¯di wali : Sa¯bua bangsa Israel watipu ¯badena ? Co´opu raso¯di ede masaramba-rambana ¯di cambe ¯ba la Musa . Nggahi la Musa , " Ndakeku nggahi Ruma Hatalla , Nahu ¯dimandawina nggomi hiana ade ¯di sa¯bua-sa¯bua bangsa ma laina ela Ruma ro Nahu ¯dimandawina nggomi mbani ¯di sa¯bua bangsa ma sampula . ' "
45010020	La Yesaya nancewi disa wali . Nggahi sia , " Ndakeku nggahi Ruma Hatalla , ' Dou-dou ma wati ngupa Nahu , nawa´ura eda Nahu ; ro Nahu makatada weki-Ku ¯di sia¯doho ma wati so¯di ma¯boha Nahu . ' "
45010021	Pala ma¯boha bangsa Israel nggahi la Yesaya , " Ndakeku nggahi Ruma Hatalla , ' Sanarau ainaina Nahu ¯dalaku rima-Ku ¯di sa¯bua bangsa ma tera tuta ro mawati to´a . ' "
45011001	Nahu maso¯di : Sa¯bua Ruma Hatalla nawa´ura paki ela ndai-Na ? Tantu wati ! Ndai nahu dou Israel londo ra mai Ibrahim , ro ra¯di londo ra mai la Benyamin .
45011002	Wati ! Ruma Hatalla wati pakina ela-Na rawa´u ka¯dale-Na ra aipu saramba wa´una . Cina ra angi ma¯badeku au rawa´ura tunti ade Alkitab ma¯boha Elia , aipu da´awa ¯ba sia masa´ala Israel ¯di Ruma Hatalla . Elia nggahina ,
45011003	" Ruma , dou-dou nawa´ura hade nabi-nabi-Mu ro kalelina hi¯di-hi¯di ¯di ¯donggo ra mbei kai koroba ¯diru´u-Mu . ¯Di ndai mada kesempa ro sia¯doho nane´eku hade mada . "
45011004	Au cambe ¯ba Ruma Hatalla ¯di Elia ? Cambe ¯ba Ruma Hatalla , " Nahu wa´ura tu´u wi´iku pidu riwu dou ¯diru´u weki ndai-Ku . Sia¯doho watipu iuna nemba Dewa Ba´al . "
45011005	Ndede rau wakatu-ake : Wara mboto nari dou-dou rawa´ura ka¯dale ¯ba Ruma Hatalla ¯bara rahama ndai Ruma .
45011006	Sia ka¯dalena sia¯doho kai dasa rahama-Na ro laina ¯bara dasa ruku ra rawi sia¯doho . ¯Bara nggara ka¯dale ¯ba Ruma Hatalla ede kai dasa ruku ra rawi manusia , nda¯di rahama Ruma Hatalla ede lai walina rahama masapodakaina .
45011007	Nda¯di , ¯buneku ? Ela ra dou Israel wati rakana au rangupa ¯ba sia¯doho . Ma rakana cuma sakalompo to´i dou-dou ma rawa´u ka¯dale ¯ba Ruma Hatalla . Ma kalai sara´ana nda¯di tera tutana ¯di ade oukai ¯ba Ruma Hatalla .
45011008	¯Bara ¯di ade Alkitab ratunti ndake , " Ruma Hatalla ndawina ade ro fiki ra kananu sia¯doho nda¯di sampula ; ro sampe wakatu ake isi mada sia¯doho wati loana eda ro fiko sia¯doho wati loana ringa . "
45011009	Daud manggahi rau , " Co´opu ngaha ra nono ndiha sia¯doho nda¯di sarente ¯diru´u ¯ba ndai sia¯doho , ro manda¯di kancoa , hi¯di ma¯bukai sia¯doho ro lelikaina !
45011010	Co´opu ntanda sia¯doho nda¯di rindi loaku¯du sia¯doho wati loana eda ; ro co´opu sia¯doho nda¯di mbuku santoi-ntoina . "
45011011	Nahu maso¯di wali : Aipu dou Yahudi ma¯buna , sa¯bua nda¯di ndedekaina loaku¯du sia¯doho lelina ? Sakali-kali wati ! Pala ¯bara sia¯doho madosa , nda¯di bangsa makalai mala ¯di kasalama , nda¯dina nakanda¯diku dou Yahudi hiana ¯di bangsa makalai ede .
45011012	¯Bara bangsa Yahudi mancara ro wati ¯batuna kane´e ¯ba Ruma Hatalla , nda¯di bangsa-bangsa makalai ¯di mbei bareka ¯ba Ruma Hatalla . Au walipu nggara hubunga bangsa Yahudi la¯bo Ruma Hatalla nda¯di taho mbali ; tantu ncewi na´e wali bareka ¯di mbei ¯ba Ruma Hatalla !
45011013	Pala ake natahopu nahu manuntu ¯di cina ra angi ma laina Yahudi ! Salama ake , kai rasu ¯diru´u bangsa-bangsa ma laina Yahudi , nahu wancuku hanta raka¯deseku taki ra puta nahu .
45011014	Nahu mane´e poda loaku¯du nahu kamaiku hiana ¯di bangsa ndai nahu , loaku¯du kai ncai ede , nahu loa kasalama sarundena ra¯di weki sia¯doho .
45011015	¯Bara sia¯doho tula ao ¯ba Ruma Hatalla , nda¯di hubunga dunia la¯bo Ruma Hatalla nda¯di taho mbali ; au walipu nggara sia¯doho tarima ¯ba Ruma Hatalla ! Tantu ede samampa ¯bune dou mamade mori mbali .
45011016	Nggara sato¯be roti ma sarambakaina wa´ura mbei ¯di Ruma Hatalla , ede aona sara´a rotina mbei ¯diru´u Ruma Hatalla rau . Ro nggara amu haju ede¯du ntau Ruma Hatalla , ede aona sanga-sangana ntau Sia rau .
45011017	Sarundena ra¯di sanga-sanga haju zaitun -- ede¯du dou-dou Yahudi -- wa´ura caca . Ro ¯di hi¯di racacakai ede ¯di cangko kai sanga haju zaitun doro , ede¯du nggomi¯doho ma laina Yahudi . Nggomi¯doho ¯di cangko tau ta ede loaku¯du nggomi¯doho iumu samenana ma taho ¯di ade mori ra wokomu ade ma raso dou-dou Yahudi .
45011018	¯Bara ndedena aina nggomi¯doho wi´ikaimu mo¯dana ¯di sia¯doho rawa´u caca ¯bune sanga haju ede . Nggomi¯doho pa¯buapu kawaramu ¯bara nggomi¯doho sanga mpoana . Ro laina sangana ma mbei ngaha ¯di amuna , malaisi amuna ma mbei ngaha ¯di sangana .
45011019	Pala nggomi¯doho ¯dimanggahi , " Io , pala sanga-sangana ede ¯didompo loaku¯du nahu loa ¯di cangkokai ¯di fu´una ! "
45011020	Ede nancihi romo . Pala sia¯doho ¯di paki ¯bara sia¯doho wati imbina , sapodakaina nggomi¯doho ¯di tarima ¯bara nggomi¯doho imbimu . Nda¯di , aina nda¯di sombomu nggomi ¯bara ede ; pala nggomi¯doho pa¯buapu iumu dahu .
45011021	¯Bara nggara Ruma Hatalla wati kancajana ¯dimapaki dou Yahudi ma ¯bune sanga-sanga asalina ede , aina kacaimu Sia ¯dimakancajana ¯di pakina nggomi¯doho !
45011022	Nda¯di ta ake ndai ta´edaku ¯bune ¯beku tahona Ruma Hatalla ro ¯bune ¯beku tera rauna Sia . Sia na´ipiku ¯di¯dana ¯di sia¯doho ma karawi dosa , pala Sia nataho ade ¯di nggomi¯doho -- sura nggomi¯doho ngge´empa morimu ¯di tahona Ruma Hatalla . Nggara watisi , nda¯di nggomi¯doho rau ¯di paki .
45011023	Ro ma¯boha dou-dou Yahudi ede , nggara sia¯doho wi´ina ruku ra rawi mawati imbi , nda¯di sia¯doho ¯di tarima mbali ; ¯bara Ruma Hatalla mantau Kuasa ¯dimatarima mbali sia¯doho .
45011024	Nggomi ma laina bangsa Yahudi ede¯du ¯bune sanga ra¯di fu´u zaitun doro . Ya , nggarasi nggomi¯doho ; wati ncihi ncaomu la¯bo tabe´a ndaimu , loa ¯di cangko kai ¯di fu´u zaitun ma asali , au walipu dou-dou Yahudi raconto ra ibara kai sanga-sanga fu´u zaitun ma asali ede . Tantu ncewi mo¯da wali ru´u Ruma Hatalla ¯dimakambalina sia¯doho ¯di fu´u zaitun ndai sia¯doho .
45011025	Cina ra angi ! Ne´e ¯ba nahu nggomi¯doho aina iu wekimu wa´ura ¯bade sara´amu . ¯Bara wara sa¯bua lampa rawi ¯di ne´e ¯ba Ruma Hatalla , pala ma wati ¯bade ¯ba dou . Ro ne´e ¯ba nahu nggomi¯doho ¯dima¯badena ; ede¯du ake : Sarunde weki ra¯di dou Yahudi natera tuta , pala ruku ra rawi sia¯doho ede ¯dimanda¯di cuma sampe mbotona dou-dou laina Yahudi ma mai ¯di Ruma Hatalla wa´ura ncihi .
45011026	Ndedeku sara´ana dou Yahudi ¯dimasalama . ¯Bara ¯di ade Alkitab ratunti ndake , " Sangaji Makasalama ¯dimamai ra¯di Sion ; Sia ¯dimafura samenana rawi mada¯bae ra¯di londo ra mai la Yakub
45011027	Nahu ¯dima¯dikina rasake ake la¯bo sia¯doho ¯di wakatu kangampu wea ¯ba Nahu dosa-dosa sia¯doho . "
45011028	¯Bara dou Yahudi wati ne´ena tarima Haba Mataho ma ra mai ta Ruma Hatalla , edempara sia¯doho nda¯di musu Ruma Hatalla ; ro ede manda¯di labakaina ¯diru´u ¯ba cina ra angi ma laina Yahudi . Pala ¯bara raka¯dale ¯ba Ruma Hatalla , nda¯di dou-dou Yahudi ede ngge´empa ¯di meci ra ca´u ¯ba Ruma Hatalla ¯bara wa´i ra waro sia¯doho .
45011029	¯Bara ka¯dalesi ¯ba Ruma Hatalla dou ro mbeina bareka ¯di dou ede , Ruma Hatalla wati parana hinti mbalina au rakarawi-Na .
45011030	Ntoina nggomi¯doho wati to´amu ¯di Ruma Hatalla . Pala ake tarimamu rahama Ruma Hatalla , ¯bara dou-dou Yahudi wati to´ana .
45011031	Ndede rauja la¯bo dou-dou Yahudi ede . Wakatu ake sia¯doho wati to´ana ¯di Ruma Hatalla , loaku¯du rahama ratarima ¯ba nggomi¯doho , sia¯doho rau ¯dimaraka rahama peade .
45011032	¯Bara Ruma Hatalla wa´ura co´ona samenana ela manusia ¯di kuasakai ¯ba wati to´a , loaku¯du Sia katadana rahama-Na ¯di ru´u ¯ba sia¯doho sara´a .
45011033	Nawancuku hebana ntau ra wara Ruma Hatalla ! Nawancuku na´ena hikima ro loa timba ra lemba-Na ! Couku maloana paresa katantuna au ranggahi-Na ? Couku ¯dimaloana ka´ao cara-cara karawi-Na ?
45011034	Ade Alkitab ratunti ndake , " Couku ma ¯badena fiki ra kananu Ruma ? Couku ma loana ngoa ra tei kataho Sia ?
45011035	Couku mawa´ura iu mbei au-au ¯di Ruma nda¯di loakaina raho cepe ¯di Sia ? "
45011036	Ruma Hatalla ma rakanda¯dina samenana . Sara´ana ramaina ta Ruma Hatalla ro ede¯du ru´u Ruma Hatalla . ¯Dese ra ntasara Ruma Hatalla ru´u santoi-ntoina ! Amin .
45012001	Cina ra angi ! Ruma Hatalla nawancuku tahona ¯di ndaita . ¯Bara ndedena , raho poda ¯ba nahu loaku¯du nggomi¯doho ¯donggo mbeimu sarumbumu kai koroba mori ¯diru´u ¯ba Ruma Hatalla mpoampa ro ¯dimakasana wea ade-Na . Sambea ra do´amu ¯di Ruma Hatalla pa¯buaku ndekena .
45012002	Aina ¯batumu atora-atora dunia ake . Co´opu Ruma Hatalla kanda¯dina weki nggomi nda¯di ¯bou , loaku¯du nggomi¯doho rungkamu weki . Ade ndedekaina nggomi¯doho maloaku ¯bade ¯di ne´e ¯ba Ruma Hatalla -- ede¯du au ma taho ro ma kasana wea ade-Na ro ma sampuruna .
45012003	Ruma Hatalla wa´ura mbeina bareka ¯diru´u ¯ba nahu . ¯Bara ndedena nahu ngoa ra tei katahokaiku nggomi¯doho sara´ana : Aina iu wekimu ncewi ese ra¯di sapodakaina . Pa¯buapu nggomi¯doho nilai sarumbumu kai ka´awa weki ; cua-cua nilai sarumbuna kai tenggo ra wale rambei ¯ba Ruma Hatalla ¯di wekina ¯bara sia imbina ¯di Ruma Isa .
45012004	Sarumbu ndai nantau mboto anggota . Sanikina anggota wara cua-cua taki ra puta ndaina .
45012005	Ndede rau la¯bo ndai . Konena ndai sara´ana mboto , pala ndai ede¯du sa¯bua sarumbu ¯bara ndai sa¯bua la¯bo Al Masih . Ro ndaita cua-cua ntau hubunga sa¯bua la¯bo ma sa¯buana kai anggota-anggota ra¯di sa¯bua sarumbu .
45012006	Ndai cua-cua ntau bareka ¯di karawi ru´u Ruma ma wati sama . Bareka-bareka ede rambei ¯ba Ruma Hatalla ¯diru´u ndai kai ¯batu rahama-Na . ¯Bara ndedena ndai pa¯buaku kanita bareka-bareka ede . Dou ma ntau bareka ¯dimangoa ra kahaba haba ma ramai ta Ruma Hatalla , pa¯buaku kahabana haba ra¯di Ruma Hatalla ede kai ¯batu tenggo ra wale ma wara ¯di wekina .
45012007	Dou ma ntau bareka ¯dimabantu dou makalai , pa¯buaku poda-poda bantuna dou makalai . Dou ma ntau bareka ¯dimatei , pa¯buaku poda-poda teina .
45012008	Dou ma ntau bareka ¯dimambei samanga ¯diru´u dou makalai , pa¯buaku poda-poda mbei samanga ede ¯diru´u dou makalai . Dou ma ratarima bareka ¯dimambei ¯diru´u dou makalai ra¯di ntauna , pa¯buaku karawina ede kai ncera ra mbura adena ro aina kambou rero . Dou ma ratarima bareka ¯dimana´ekai , pa¯buaku poda-poda nda¯di dou mana´ekaina . Dou ma ntau bareka ¯di tei ro ¯di katadakaina kasi adena ¯di dou makalai , pa¯buaku karawina kai sana adena .
45012009	Meci ra ca´upu kai ademu maraso . Ni´ikaipu ademu ¯dimada¯bae , ro nentipu ¯di au ma taho .
45012010	Pa¯buapu cina ra angi cua meci angi ¯di sa¯bua la¯bo sa¯bua dou kai meci poda angi ¯bune dou-dou ma ari la¯bo sa´e ¯di ade sa¯bua kaluarga , ro nggomi¯doho pa¯buapu cua ka´ulu weki mbei lia ra horoma .
45012011	Cahapu karawi , aina ¯daju . Karawipu ¯diru´u Ruma kai kapoda ade ra¯di Roh Allah .
45012012	Pa¯buapu nggomi¯doho rahomu ¯di Ruma kai neo ademu , sabapu ¯di ade susa ra dawara , ro do´a ntuwupu .
45012013	Bantu kancihipu ¯di paralu ¯ba dou-dou ela Al Masih makalai rau ro weha aopu cina ra angi masama imbi rawati pata ¯ba nggomi¯doho , kai ade mataho ¯di ade umamu .
45012014	Rahopu ¯di Ruma Hatalla loaku¯du Sia mbeina bareka ¯di dou-dou ma´ipi da¯bae ¯di nggomi¯doho . Rahopu Ruma Hatalla mambei bareka ¯di sia¯doho , aina sumpamu .
45012015	¯Batupu ka¯dihi ade la¯bo dou-dou ma ka¯dihi ade , ro nangipu la¯bo dou ma nangi .
45012016	Mori taho-tahopu sa¯bua la¯bo sa¯bua dou . Aina ese ade , pala kancihi ncaopu wekimu la¯bo dou-dou ma awa ¯diru´una . Aina wi´imu weki ncewi loamu ra¯di ma sapodakaina .
45012017	Nggara dou makarawi mada¯bae ¯di wekimu , aina colamu kai iha ra da¯bae . Karawipu au mataho ¯di nggahi ¯ba samenana dou .
45012018	¯Di ade wekimu , usaha sawa´u-wa´upu ¯di mori taho la¯bo samenana dou .
45012019	Cina ra angiku ! Aina sakali-kali colamu iha ade , co´opu Ruma Hatallampa ma hukumna . ¯Bara ade Alkitab ratunti ndake , " Nahuku ma colana , Nahu ¯dimahukumna , nggahi Ruma . "
45012020	Pala nahi¯dosi musumu , mbeipu sia ngaha ; ro namangosi wo´ona , mbeipu sia nono . ¯Bara kai karawimu ¯bune ede , nggomi¯doho ndawimu sia nda¯di maja .
45012021	Aina co´o sarumbumu ¯di kakoa ¯ba ma da¯bae , pala pa¯buapu Nggomi¯doho kakoamu rawi mada¯bae kai rawimu mataho .
45013001	Sanikina dou pa¯buaku to´ana ¯di pamarenta , ¯bara wati wara pamarenta ma wati raka kuasa ra¯di Ruma Hatalla . Ro pamarenta ma wara ake , kalampana kuasana kai parenta ma ramai ta Ruma Hatalla .
45013002	¯Bara ndedena dou ma wati ¯batu nggahi pamarenta samampa la¯bo wati ¯batuna au rakatantukai ¯ba Ruma Hatalla . Ro dou ma karawi ndede ¯dimatarima hukuma .
45013003	¯Bara , dou ma karawi mataho aina dahu ¯di pamarenta . Cuma dou ma karawi mada¯baempa ma pa¯bua dahu . Nggara mane´esi ¯ba nggomi¯doho loaku¯du nggomi¯doho wati iumu dahu ¯di pamarenta , nggomi¯doho pa¯buapu karawimu mataho , nda¯di nggomi¯doho ¯di roi ra wadi .
45013004	¯Bara pamarenta ede¯du ada Ruma Hatalla ma karawi ¯di tahokaimu . Pala nggara nggomi¯doho karawimu mada¯bae , poda nggomi¯doho pa¯buapu dahu ¯di pamarenta ede , ¯bara wati lao ncauna sia ntauna kuasa ¯dimahukumna dou . Sia ede¯du ada Ruma Hatalla , ma¯ba¯bukaina hukuma Ruma Hatalla ¯di dou-dou ma karawi mada¯bae .
45013005	¯Bara ndedena nggomi¯doho pa¯buapu to´a ¯di pamarenta -- lai mpoana ¯bara nggomi¯doho wati ne´emu ¯di hukum , pala ¯bara eli ade mpida raumu .
45013006	Ede rauku alasana ¯ba¯bauku nggomi¯doho colakaimu bea , ¯bara pamarenta ede¯du ma¯bora ¯di Ruma Hatalla ma kalampana taki ra puta ma penti ake .
45013007	Nda¯di colapu ¯di pamarenta au rama¯dipa¯bua colamu ¯di sia . Colapu bea , nggarasi nggomi¯doho pa¯buamu cola bea ; ro colapu kalasi nggara nggomi¯doho pa¯buamu cola kalasi . Kantaupu co´i sia¯doho ma pa¯bua ¯di kaco´i ro lia ra horomapu sia¯doho ma pa¯bua ¯di lia ra horoma .
45013008	Aina nconggomu au-au ¯di cou-cou rau , selasi nconggo meci ra ca´u angi ¯di sa¯bua la¯bo sa¯bua dou . ¯Bara dou ma meci ra ca´u angi ¯di sasamana manusia , wa´ura kalampa sara´ana hukum Musa .
45013009	¯Bara hukum Taurat , ede¯du : Aina jina , aina hade dou , aina mpanga , aina ne´emu kantau au rantau dou makalai ; sara´ana ede masama-sama la¯bo hukum ma kalai , wa´ura kanda¯di sa¯bua hukummpa , ede¯du , " Meci ra ca´upu sasamamu manusia ¯bune meci ra ca´umu sarumbu ndaimu . "
45013010	Dou ma meci ra ca´u dou makalai , wati ¯dimakarawi mada¯bae ¯di dou ede . Nda¯di dou ma meci ra ca´u sasamana manusia ede¯du dou ma wa´ura kalampa samenana au rakaukai ¯ba hukum agama .
45013011	Ari mai ¯ba sara´ana ede nggomi¯doho ma¯badeku ¯ba one wakatu ake ede¯du wakatu ¯diru´u ¯ba nggomi¯doho ¯di tu´ukaimu ra¯di marumu . ¯Bara wakatuna ¯diru´u ndaita ¯di kasalama nawa´ura ipi ¯deni wakatuna ake ntewi kaisi wakatu ndaita aipu ¯bou tampu´u imbita .
45013012	Aimanga¯di ne´empara kalalo ; ro samporo wali na¯balara ai . Nda¯di , tahora ndai ¯di dengga kai ruku ra rawi-ruku ra rawi mada¯bae . Ndai pa¯buaku kalengka weki ndai kai ¯daha mataroa .
45013013	Ndai pa¯buaku karawi mataho ¯bune rabiasakai karawi ¯ba dou wakatu aimarai ; aina ndiha ra ndano makalalo hampana , atao mawu . Aina karawi masampu ra nggele , atao ruku ra rawi mawati sopa , aina ncao la¯bo dou atao hiana ade .
45013014	Co´opu Ruma Isa Al Masih ma katantuna auku ¯di pa¯bua karawi ¯ba nggomi¯doho . Ro aina ¯batumu tabe´a manusia ma dosa ¯di kancihikaina hawa nawasuna .
45014001	Dou ma wati imbi poda ¯di au ra´imbina pa¯bua ¯di tarima kataho ¯di ade woha nggomi¯doho . Aina ncao la¯bomu sia ma¯boha ne´e ndaina .
45014002	Wara dou ma ne´e ndaina ¯ba one sia naloa ngaha au-au . Pala wara dou makalai ma mapu imbina ; sia na´iuku ¯ba weki ndaina ¯ba one sia cuma naloa ngaha utambeca mpoa .
45014003	Dou ma loa ngaha mena au-au aina wi´ikai awa dou ma dangahana ; ro dou ma dangaha ra nono ede , ai rauna kancarana dou ma ngaha mena au-au , ¯bara Ruma Hatalla nawa´ura tarima sia .
45014004	Cousi nggomi¯doho nda¯dina nggomi¯doho pa¯buamu paresa ncihi ra ncara ada dou makalai ? Nataho ada dou ede tu´u ra mbo´ona , ede ede¯du mantau urusana ede¯du rumana . Ro napoda ada dou ede ¯dimaki¯di mpende , ¯bara Ruma nawa´uku ndawi sia ¯dimaki¯di mpende .
45014005	Wara dou ma iu sa¯bua ainaina ncewi penti ¯di ainaina-ainaina ma kalai , dou makalai rau manggahi ¯ba one sara´a ainaina ede samampa . Co´opu cua-cua ndaina dou ede katantuna ne´e ndaina .
45014006	Dou ma kapenti ainaina-ainaina rakatantuna , dou ede karawi ndedekaina ¯di lia ra horomakaina Ruma . Dou ma ngaha mena au-au ede , karawi ndedekaina ¯diru´u lia ra horomakaina Ruma , ¯bara sia nasyuku ¯di Ruma Hatalla ¯di ngaha ra nono ede . Ndede rau la¯bo dou madangaha ngaha ra nono ede ; dou ede rau nalia ra horomaku Ruma ro nasyuku-ku ¯di Ruma Hatalla .
45014007	Wati wara kone sa¯bua dou rau ¯di weki ndai ake ma mori ¯di ru´u weki ndai kesena ; ro wati kone sa¯bua dou ¯di weki ndai ma made ¯diru´u ndai kesena .
45014008	Nggara ndai morita , ndai tamori ¯diru´u Ruma . Ro nggara ndaita made , ndai rau tamade ¯diru´u Ruma . Nda¯di , mori atao made , ndai ede¯du ntau Ruma .
45014009	Al Masih wa´ura made ro mori mbali . ¯Bara ndedena Sia nda¯dikaina Ruma ¯diru´u ¯ba dou-dou ma mori , ro ¯diru´u ¯ba dou-dou ma wa´ura made rau .
45014010	Nda¯di , cina ra angi ! ¯Di´au kancara kai cina ra angimu masama-sama imbi ? Ro ¯di au kai wi´ikaimu awa sia ? Ndai sara´ana ¯dimalao satando angi la¯bo Ruma Hatalla ¯di paresa ncihi ra ncarata .
45014011	¯Di ade Alkitab ratunti , " Sapoda-podakaina " nggahi Ruma , " saniki-nikina dou ¯dimanemba ro suju ¯di tando Nahu ; ro sanikina dou namangaku ¯ba one Nahuku Ruma Hatalla . "
45014012	Nda¯di cua-cua ndaita , pa¯buaku su´u ra tundu ¯di samenana ruku ra rawi ndai ¯di Ruma Hatalla .
45014013	¯Bara ndedena aina ndai cua kancara angi . Pala usahapu loaku¯du nggomi¯doho wati karawimu au-au ma kanda¯di sa¯bua dou cina ra angimu masama-sama imbi ¯boha ¯ba goda ro nda¯di dosa .
45014014	¯Bara nahu masa¯bua la¯bo Ruma Isa , nda¯di nahu ka´imbi poda ¯ba one wati wara kone sa¯bua ma aipu sarambana manajis ; pala lampa rawi ede nanajis ¯diru´u ¯ba sa¯bua-¯bua dou , nggara dou ede nawi´ikaisi najis .
45014015	Pala nggara kai au rangaha ¯ba nggomi¯doho , sa¯bua dou cina ra angi ma sasama imbi ka´iha wea adena , nda¯di nggomi¯doho wati wali¯du karawimu kai dasa meci ra ca´u . Nggara Al Masih nawa´ura made ¯diru´u ¯ba sa¯bua-¯bua dou , aina co´omu dou ede ka´iha ¯ba au rangaha ra nono ¯ba nggomi¯doho .
45014016	¯Bara ndedena aina co´omu weki ndaimu kafitina ¯ba dou ¯bara karawimu rawi´ikaimu tahona .
45014017	¯Bara Karaja´an Allah laina nuntu ra nggahi ma¯boha ngaha ra nono , pala ma¯boha lampa rawi mancihi , ro taho ra ntai ro neo ade ¯ba Roh Allah .
45014018	Dou ma karawi wea ¯diru´u Al Masih kai ndede , dou ede nakasana weaku ade Ruma Hatalla , ro nakaco´iku ¯ba dou-dou makalai .
45014019	¯Bara ndedena ¯di ne´e ¯ba ndai pa¯buaku ncau-ncauna ¯di ru´u ¯ba lampa rawi ma kamaina taho angi ro cua-cua kawara angi .
45014020	Aina , ¯bara masa´ala ngaha ra nono , nggomi¯doho ka´ihamu au rawa´u karawi ¯ba Ruma Hatalla . Samenana ngaha ra nono poda halal ¯di ngaha ; pala nggara au rangaha ¯ba nggomi¯doho makamaikai dosa dou makalai , nda¯di nggomi¯doho mancara .
45014021	Nancewi tahopu aina ngaha hi´i atao nono anggo atao karawi au-au nggara lampa rawi ede nakanda¯diku cina ra angita masama-sama imbi nda¯di dosa .
45014022	Co´opu au ra´imbi ¯ba nggomi¯doho ede , nggomi¯doho karawimu ¯di tando Ruma Hatalla mpoampa ¯diru´u ¯ba ndai nggomi¯doho . Dou ma wati ntau alasa ¯di iukaina ncara ¯di au rawi´ikaina ncihi , dou ede sana poda adena .
45014023	Pala dou ma iu ncara ncua ade ¯di ngahana au-au , sawa´u ¯ba ede ngaha rauna ngaha ra nono ede , dou ede kancara ¯ba Ruma Hatalla ; ¯bara dou ede wati karawina ¯bune ra´imbikai ¯ba ade ndaina ma¯boha au mancihi ra mancara . Ro au-au rakarawi kai wati wara imbi ede¯du dosa .
45015001	Ndai ma poda-poda imbi ¯di au ra´imbi ¯ba ndai , pa¯buaku saba ¯di daca´u ¯ba dou ro ma mapu ra rome imbina . Aina ndai ne´e kasana sarumbu ndai kese mpoa .
45015002	Pala ndai pa¯buaku cua-cua kasana wea ade sasama cina ra angi ndaita ¯di tahokaina , loaku¯du tamba tenggo imbina .
45015003	¯Bara Al Masih rau wati kananuna sana weki ndai kese-Na . ¯Di ade Alkitab ratunti ndake , " Samenana nggahi mada¯bae ¯di Ita nawa´ura ma¯bu ¯di weki mada . "
45015004	Samenana ratunti ade Alkitab ede¯du ¯dimangoa ra tei ndaita . ¯Bara tana´o ratarima ¯ba ndai ra¯di Alkitab nakanda¯diku ndai lembo ade ro tenggo nda¯dina ndai taloa ntau ¯di ne´eta ¯di Ruma Hatalla .
45015005	Raho-raho to´impa Ruma Hatalla , ma mbei lembo ade ro sana ¯diru´u ¯ba manusia , bantuna nggomi¯doho loaku¯du mori kasa¯bua ade , ¯batu conto Ruma Isa Al Masih .
45015006	Kai sa¯bua ade nggomi¯doho sara´ana sama-sama loa roi ra wadi Ruma Hatalla , Ama Ruma ndaita Ruma Isa Al Masih .
45015007	¯Bara ndedena pa¯buapu nggomi¯doho tarimamu sa¯bua la¯bo sa¯bua dou kai ade masana , sama ¯bune Al Masih rau tarimana nggomi¯doho ¯dimaka¯dese ra kantasa Ruma Hatalla .
45015008	¯Bara , kawarapu , ¯ba one Al Masih wa´ura karawi weana ¯di ru´u ¯ba dou Yahudi ¯di katadakaina ¯ba one Ruma Hatalla mato´a ¯di ade kancihina rasake-Na ¯di wa´i ra waro ndaita .
45015009	Ruma Isa rau kanda¯dina bangsa-bangsa makalai maka¯dese ra kantasa Ruma Hatalla ¯bara rahama Ruma Hatalla ¯di ru´u ¯ba sia¯doho . ¯Di ade Alkitab ratunti ndake , " ¯Bara ndedena mada ¯dimaroi ra wadina Ita ¯di ade woha bangsa-bangsa , mada ¯dimarawa wea roi ra wadi ngara Ita . "
45015010	Wara ratunti ndake rau , " Ka¯dihipu ademu sama-sama la¯bo ela Ruma Hatalla ra ka¯dale , oe bangsa-bangsa ! "
45015011	Ro ake rau , " Roi ra wadipu Ruma Hatalla , oe samenana bangsa , pa¯buapu samenana dou maroi ra wadi Sia ! "
45015012	Ro ake rau ranggahi ¯ba Yesaya , " Ra¯di londo ra mai la Isai ¯dimawontu sa¯bua dou ¯dimaparenta bangsa-bangsa ; ¯di Siara bangsa-bangsa ede ¯di rahokaina . "
45015013	Ruma Hatalla ede¯du hi¯di ¯di rahokai ¯ba nggomi¯doho . Raho-raho to´impa Sia kangginina ade nggomi¯doho kai samenana ¯dihi ade ro taho ra ntai ¯bara nggomi¯doho ma´imbi ¯di Sia , loaku¯du kai kuasa Roh Allah nggomi¯doho manaha pamao ¯di Ruma Hatalla .
45015014	Cina ra angiku ! Nahu imbi poda ¯ba one wara mboto poda lampa rawi ma taho ¯di nggomi¯doho . Nggomi¯doho rau ma¯bade sara´aku ro maloaku ngoa ra tei ¯di sa¯bua la¯bo sa¯bua dou rau .
45015015	Pala ma¯boha lampa rawi-lampa rawi rapehe ¯ba nahu akana , nahu mangoa katerana nggomi¯doho ade sura ake , ¯bara Ruma Hatalla nawa´ura mbei ¯di nahu taki ra puta ede .
45015016	Sia wa´ura kanda¯dina nahu dou ¯dimakarawi wea ¯diru´u Ruma Isa Al Masih ¯di nggadu ¯di bangsa-bangsa ma laina Yahudi . Ro nahu manda¯di imam , ma kahabana Haba Mataho ra¯di Ruma Hatalla , loaku¯du dou-dou ma laina Yahudi manda¯di sa¯bua ¯donggo ra mbei ¯diru´u Ruma Hatalla ma loa ¯di tarima ¯ba Sia . Raho-raho to´impa Roh Allah kanda¯dina sia¯doho nda¯di sa¯bua ¯donggo ra mbei ¯diru´u Ruma Hatalla mpoampa .
45015017	Nda¯di , ¯bara nahu wa´ura sa¯bua la¯bo Ruma Isa Al Masih , nda¯di nahu loa bangga ¯di ade karawiku ¯diru´u Ruma Hatalla .
45015018	Nahu disakaiku nggahi ndede cuma ma¯boha au rawa´u karawi ¯ba Al Masih kai ncai nahu ¯dimakanda¯dina dou-dou ma laina Yahudi to´a ¯di Ruma Hatalla . Nahu karawikaiku ede kai nggahi ra eli la¯bo karawi ,
45015019	ma dampi ¯ba lampa rawi ma¯bisa ra guna ro lampa rawi-lampa rawi maheba poda ; samenana ede ¯ba kuasa Roh Allah . Haba Mataho ma¯boha Al Masih wa´ura ngoa ra kahaba sara´a ¯ba nahu ¯di dou-dou , tampu´u aka Yerusalem sampe aka Ilirikum .
45015020	Ne´e ¯ba nahu ede¯du ngoa ra kahaba Haba Mataho ma ramai ta Ruma Hatalla ¯di hi¯di-hi¯di ta¯bera watipu ringakai ¯ba dou ma¯boha Al Masih . ¯Bara nahu wati ne´eku tu´u karawi ¯di dasa ratoho ¯ba dou makalai .
45015021	¯Di ade Alkitab ratunti , " Dou-dou ma watipu iu tarima haba ma¯boha Sia , ¯dima´eda ; ro sia¯doho ma watipu iu ringa , ¯dimaloa ka´ao . "
45015022	¯Bara ndedena nahu wa´ura ntuwu wara madompona ne´eku mai lamba nggomi¯doho .
45015023	Pala ake karawi nahu ¯di dana ra rasa ede wa´ura nggori . Pila-pila mba´a ntoina nahu ne´eku mai lamba nggomi¯doho .
45015024	Pea nggara nahu lampa saiku kotamu ¯di ade lampa ra laokai nahu lao aka Spanyol , ne´e ¯ba nahu loa to´i eda angi la¯bo nggomi¯doho ro ka¯dihi ade samporo la¯bo nggomi¯doho . Sawa´u ¯ba ede nahu rahoku ¯di nggomi¯doho loamu bantu nahu ade lampa ra laokai nahu aka Spanyol ede .
45015025	Pala wakatu ake nahu kane´e lao aka Yerusalem ¯dimawa´a wea ngaha ra nono ro kani ra lombo ¯diru´u ela Ruma Hatalla ta aka .
45015026	¯Bara ela Ruma ¯di Makedonia ro Akhaya wa´ura ngawana ¯dimambei sumbanga ¯diru´u cina ra angi ma ncoki mori ¯di woha ela Ruma Hatalla ¯di Yerusalem .
45015027	Kai ade masana sia¯doho karawina ede . Io romo sia¯doho patu ¯dimabantu ¯diru´u cina ra angi mancoki mori ¯di Yerusalem ede ; ¯bara ra¯di dou-dou Yahudiku dou-dou malaina Yahudi ede wa´ura tarimana bareka-bareka ¯di Ruma Hatalla . Nda¯di , dou-dou malaina Yahudi ede patu rau ¯dimabantu dou-dou Yahudi kai bareka-bareka mantau pahu .
45015028	Nggara nahu wa´ura kanggoriku taki ra puta ake , ro ¯donggoku ¯di sia¯doho ma ¯di Yerusalem ede sumbanga rawa´u ka¯boro ede , nda¯di nahu ¯dimalao aka dana Spanyol lampa sai kota nggomi¯doho .
45015029	Nggara maisi nahu ¯di nggomi¯doho , pasti nahu maiku ro mboto bareka ra¯di Al Masih ¯diru´u ¯ba nggomi¯doho .
45015030	Kai ngara Ruma ndaita Isa Al Masih , ro kai meci ra ca´u rambei ¯ba Roh Allah , nahu maraho poda ¯di nggomi¯doho , raho-raho to´impa nggomi¯doho ¯batu do´a kapoda ade sama-sama la¯bo nahu ¯di Ruma Hatalla ¯diru´u ¯ba nahu .
45015031	Do´apu loaku¯du Ruma Hatalla horina nahu ra¯di rima dou-dou ma wati imbi ¯di Yudea , ro loaku¯du taki ra puta nahu ¯di mawa´a sumbanga aka Yerusalem ¯di tarimana kai ade masana ¯ba ela Ruma Hatalla ta aka .
45015032	Ade ndedekaina , nggara kane´esi ¯ba Ruma Hatalla , nahu kaloa mai ¯di nggomi¯doho kai ade masana . Ro nahu ¯dima´iu ¯dihi ade ¯di woha nggomi¯doho .
45015033	Raho-raho to´impa Ruma Hatalla , ma mbei taho ra ntai ¯di manusia , ma¯dende rawa´a nggomi¯doho sara´ana . Amin .
45016001	Nahu mane´e kapata ¯di nggomi¯doho amancawa ndaita , la Febe . Sia mabantu ela Ruma ¯di Kengkrea .
45016002	Tarimapu sia kai sa¯bua dou ¯di ade weki ela Ruma . Poda ndede romoku dou-dou ma imbi ¯di Ruma Hatalla pa¯buaku tarimana sa¯bua la¯bo sa¯bua dou . Bantupu sia , nggara naparalusi ¯ba sia bantu ¯ba nggomi¯doho , ¯bara ndai sia nawa´ura bantu mboto dou -- nahu rau bantu ¯ba sia .
45016003	Karongga to´ipu salam nahu ¯di la Priskila ro la Akwila , lenga-lenga nahu ma sama-sama makarawi ru´u Ruma Isa Al Masih .
45016004	Sia¯doho ¯di sato´i damadekaina ¯bara ne´ena kasalama nahu . Nahu matarima kasi ¯di sia¯doho -- ro laina nahu mpoa , pala sara´a ela Ruma bangsa makalai ma laina Yahudi rau matarima kasi ¯di sia¯doho .
45016005	Karongga to´i raupu salam nahu ¯diru´u ¯ba ela Ruma ma ka¯boro weki ¯di uma sia¯doho . Salam ¯diru´u la Epenetus rameci ra ca´u ¯ba nahu . Sia ede¯du dou ma sarambakaina imbi ¯di Al Masih ¯di propinsi Asia .
45016006	Salam nahu rau ¯diru´u la Maria . Sia nawa´ura karawi kapodana ade ¯diru´u ¯ba nggomi¯doho .
45016007	Karongga to´i raupu salam nahu ¯diru´u la Andronikus ro Yunias . Sia¯doho sama suku bangsana la¯bo nahu ro wa´ura iu lu´u bui sama-sama la¯bo nahu . Sawatipu nahu imbiku ¯di Al Masih , sia¯doho wa´ura ulu imbina . Sia¯doho nawancuku mbouna ¯di ade woha sara´a rasu .
45016008	Salam ¯diru´u la Ampliatus , rameci ra ca´u ¯ba nahu ¯bara sia sama-sama la¯bo nahu wa´ura sa¯bua la¯bo Ruma .
45016009	Karongga to´ipu salam do´a nahu ¯di Urbanus , lenga ndai ma karawi sama-sama la¯bo ndai ¯diru´u Al Masih . Salam do´a nahu rau ¯diru´u Stakhis rameci ra ca´u ¯ba nahu .
45016010	Salam ¯diru´u la Apeles . To´ana ¯di Al Masih wa´ura wara bukutina . Salam rau ¯diru´u kaluarga Aristobulus ,
45016011	ro ¯diru´u la Herodion . Sia sama suku bangsana la¯bo nahu . Ro salam rau ¯diru´u cina ra angi masama imbita ade kaluarga la Narkisus .
45016012	Salam nahu ¯diru´u la Trifena ro la Trifosa ma karawi kapoda ade ¯diru´u Ruma , ro ¯diru´u la Persis rameci ra ca´u ¯ba nahu . Sia rau wa´ura karawi kapodana ade ¯diru´u Ruma .
45016013	Salam ¯diru´u la Rufus ro inana , ¯diru´u ¯ba nahu ¯bune ina ndai nahu . La Rufus dou ma taho ede¯du dou raka¯dale ¯ba Ruma .
45016014	Karonggapu salam nahu ¯diru´u la Asinkritus , la Flegon , la Hermes , la Patrobas , la Hermas ro sara´ana cina ra angi masama imbi la¯bo sia¯doho .
45016015	Salam ¯diru´u la Filologus ro la Yulia ; ¯diru´u la Nereus ro amancawana ; ¯di la Olimpas ro ¯diru´u samenana dou ma´imbi ma sama-sama la¯bo sia¯doho .
45016016	Cua-cua salam meci angimu ¯bune sa´e ra ari masama imbi ¯di Ruma Isa Al Masih . Sara´a ela Al Masih makarongga salam sia¯doho ¯diru´u nggomi¯doho .
45016017	Cina ra angi ! Nahu maraho poda : Aina kabare ¯di dou-dou makamaina ncengga ra mbi´a ro makakacona imbi dou ¯di Ruma . Lampa rawi ede wati ncihi ncaona la¯bo au rawa´u tei ¯di nggomi¯doho . Ka¯do´o la¯bopu wekimu ¯di dou-dou ¯bune ede .
45016018	¯Bara dou-dou ma karawi ¯bune ede laina karawi ¯diru´u Al Masih Ruma ndaita , malaisi ¯di kamantakaina ade ndai sia¯doho . Kai siwi ro nggahi ra eli ma caru , sia¯doho tipuna dou-dou ma wati ¯bade au-au .
45016019	Samenana dou nawa´ura ¯bade ¯ba one nggomi¯doho mato´a ¯di ngoa ra tei ma¯boha Haba Mataho ra¯di Ruma Hatalla . Ro nahu neo adeku ¯di lampa rawi ede ma¯boha nggomi¯doho . Nahu ne´eku loaku¯du nggomi¯doho loamu timba ra lemba ma¯boha lampa rawi ma taho , ro sampulamu ma¯boha lampa rawi ma da¯ba´e .
45016020	Ruma Hatalla ma mbei taho ra ntai ¯diru´u manusia , ¯dimaroci wi´ina Ibilis ta awa mai ¯ba kuasamu ro makalelina . Raho-raho to´impa nggomi¯doho mbei ntuwu bareka ¯ba Isa Al Masih Ruma ndaita !
45016021	Timotius , lenga nahu , karonggana salam ¯diru´u nggomi¯doho . Ndede rauja la Lukius , la Yason ro la Sosipater , ma sama suku bangsa la¯bo nahu .
45016022	Ma tuntina sura ake ede¯du nahu , Tertius . Nahu makaronggana salam kai sa´e ra ari ¯diru´u nggomi¯doho .
45016023	La Gayus manggadu salam ¯diru´u nggomi¯doho . Nahu ronggaku ¯di umana ro ela Ruma nami masambea rau ta ede . Erastus mabendahara kota , manggadu salam ¯di nggomi¯doho . Ndede rau cina ndai la Kwartus . [
45016024	Raho-raho to´impa Ruma ndai Ruma Isa Al Masih mbeina bareka ¯di nggomi¯doho sara´ana . Amin . ]
45016025	¯Dese ra ntasa Ruma Hatalla ! Sia mantau kuasa makatenggona imbi nggomi¯doho ncihi ncao la¯bo Haba Mataho ma ramai ta Ruma Hatalla rangoa ra kahaba ¯ba nahu ma¯boha Ruma Isa Al Masih . Nahu ngoa ra kahabaku , haba ede ma ncihi ncao la¯bo au rakatada ¯ba Ruma Hatalla ; ede¯du ma¯boha nia Ruma Hatalla ma wa´ura ratu-ratu mba´a ntoina wati ¯bade ¯ba dou .
45016026	Pala ake , kai raparenta ¯ba Ruma Hatalla ma ederahi¯di , nia ede wa´ura katada ro ¯di ngoa ¯di samenana bangsa kai ratunti ¯ba nabi-nabi , loaku¯du sia¯doho sara´a imbi ro to´ana ¯di Ruma Hatalla .
45016027	Siaku Ruma Hatalla makese-kese weki-Na , Sia nawancuku loa timba ra lembana . Raho-raho to´impa Sia ¯di ka¯dese ra kantasa santoi-ntoina kai ncai Ruma Isa Al Masih ! Amin .
46001001	Cina ra angi ela Ruma Hatalla ¯di Korintus ! Nggomi¯doho wa´ura ou ¯ba Ruma Hatalla ¯dimanda¯di ela-Na ¯bara nggomi¯doho ntau Ruma Isa Al Masih masama-sama la¯bo samenana dou ta¯be-¯be ma nemba Ruma ndaita Isa Al Masih , ede¯du Ruma sia¯doho ro Ruma ndai rauja . Nahu , Paulus , ro cina ndai la Sostenes , mapamao loa to´impa Ruma Hatalla Ama ndaita ro Ruma Isa Al Masih mbeina bareka la¯bo taho ra ntai ¯di ru´u ¯ba nggomi¯doho . Nahu tuntiku sura ake kai rasu Isa Al Masih , rahanta ¯ba ndai Ruma Hatalla ro kai rakane´e ¯ba ndai rau-Na .
46001002	
46001003	
46001004	Nahu matarima kasi ncau ¯di Ruma Hatalla ma¯boha nggomi¯doho , ¯bara nggomi¯doho mawa´ura tarima rahama ra¯di Ruma Hatalla kai ncai Ruma Isa Al Masih .
46001005	¯Bara nggomi¯doho mawa´ura nda¯di ntau Al Masih , nda¯di morimu ntau ra wara ade samenana lampa rawi . Loa ra tingi ma¯boha samenana nawancuku ¯deina , ro nggomi¯doho loamu tei loa ra tingi ede .
46001006	Ede nateiku ¯ba one haba ma¯boha Al Masih wa´ura ipi lu´u ¯deina ¯di ademu ,
46001007	nda¯dina nggomi¯doho wati iumu kura kone sa¯bua bareka rau , wunga nggomi¯doho ngenamu Ruma ndaita Ruma Isa Al Masih mamai ro ¯di eda ¯ba samenana dou .
46001008	Ndai Al Masih ¯dimajaga ro horuna nggomi¯doho sampe cumpukaina ; loaku¯du wakatu Sia mai mbalina , nggomi¯doho ¯di raka eda wati wara ma´ihamu .
46001009	Ruma Hatalla loa ¯di imbi poda . Siaku Ruma Hatalla ma wa´ura ouna nggomi¯doho ¯dimanda¯di sa¯bua la¯bo ana-Na , ede¯du Isa Al Masih , Ruma ndaita .
46001010	Cina ra angi ! Kai ngara Ruma ndaita Ruma Isa Al Masih , nahu maraho loaku¯du nggomi¯doho sara´ana sa¯bua nggahi ra eli ; ¯bai¯ba wara mbi´a ra ncengga ¯di woha nggomi¯doho . Pa¯buapu nggomi¯doho kasa¯bua weki , sa¯bua ade ro sa¯bua fiki rakananu .
46001011	¯Bara , dou-dou ra¯di iwa ra weki Kloe mai ngoana ¯di nahu ¯ba one wara cence ncihi ¯di woha nggomi¯doho .
46001012	Ringa ¯ba nahu ede¯du ¯ba one ¯di ade woha nggomi¯doho wara ma nggahi , " Nahu ¯batu Paulus , " wara rau ma nggahi , " Nahu ¯batu la Apolos , " ma kalai manggahi , " Nahu ¯batu la Petrus , " ma kalai wali manggahi , " Nahu ¯batu Al Masih . "
46001013	Sa¯bua loaku Al Masih ¯di cengga-cengga ! La Paulus wati madena ¯disalib ¯di ru´u nggomi¯doho ! Nggomi¯doho rau watira kandeu karaso ¯di ru´u nda¯dikaimu anamori la Paulus .
46001014	Syukura nahu wati kandeu karasoku kone sa¯bua dou ¯di ade weki nggomi¯doho , selasi la Krispus ro la Gayus .
46001015	Ai to´ina warakaina kone sa¯bua dou manggahi ¯ba one nahu wa´ura kandeu karasoku sia ¯dimanda¯di anamori nahu . (
46001016	Oh io , la Stefanus ro iwa ra wekina , nahu romo makandeu karasona sia¯doho . Pala ari mai ¯ba ede , kawara ¯ba nahu , wati wara dou makalai wali rakandeu karaso ¯ba nahu . )
46001017	Al Masih nggaduna nahu laina ¯dimakandeu karaso dou , malaisi ¯dimangoa ra kahaba Haba Mataho ra¯di Ruma Hatalla ; ro ede rau pa¯bua ¯di karawi ¯ba nahu kai wati kani loa ra ¯bade nuntu ra nggahi sacara manusia , loaku¯du kuasa ra¯di made Al Masih ¯di salib wati lao ncauna .
46001018	¯Bara ¯diru´u ¯ba dou-dou ma lao aka ma´iha ra leli , haba ma¯boha made Al Masih ¯di salib cuma nuntu cowampa . Pala , ¯di ru´u ¯ba ndai rakasalama ¯ba Ruma Hatalla , haba ede nda¯di cara Ruma Hatalla tei katada kai kuasa-Na .
46001019	¯Bara ade Alkitab , nggahi Ruma Hatalla , " Loa timba ra lemba dou maloa Nahu ¯dimakakacona , ro loa ka´ao dou-dou mantau ilimu Nahu ¯dimakamborana . "
46001020	Auku onena dou-dou maloa ede ? Auku onena dou-dou ma ntau ilimu ? Auku onena sia¯doho mantau ilimu dunia ake ? Ruma Hatalla wa´ura tei katadana ¯ba one loa timba ra lemba dunia ake ede¯du cuma nggahi cowampa !
46001021	¯Bara ¯bune¯be wali loana manusia , sia wati loana pata Ruma Hatalla kai ncai loa ndaina . Pala ¯bara loa timba ra lemba Ruma Hatalla , nda¯di ndai Sia loana mbei salama ¯di dou-dou ma imbi ¯di Sia kai ncai haba rawa´a rangoa ¯ba nami rawi´ikai nggahi cowa ¯ba dunia .
46001022	Dou Yahudi naraho pa¯buaku ¯bisa ra guna ¯di ru´u bukuti ro dou Yunani nakapentiku loa timba ra lemba dunia ake .
46001023	Pala ndaita ake cuma ngoa ra kahabata Al Masih mamade ¯di salib . Haba ede nasingguku ade dou Yahudi , ro nawi´ikaiku nggahi cowa ¯ba dou-dou malaina Yahudi .
46001024	Pala ¯di ru´u ¯ba dou-dou rawa´u ou ¯ba Ruma Hatalla -- nataho dou Yahudi ro dou malaina Yahudi -- haba ede ede¯du cara Ruma Hatalla tei rakatadakaina kuasa ro timba ra lemba-Na .
46001025	¯Bara ma tada sampula ¯di Ruma Hatalla , ede¯du mawancuku loa timba ra lemba ntewi kaisi loa timba ra lemba manusia ; ro ma tada rome ¯di Ruma Hatalla , edeku mancewi tenggo ntewi kaisi tenggo ra wale manusia .
46001026	Cina ra angi ! Kawarapu ¯buneku ka´ada´amu wakatu Ruma Hatalla ouna nggomi¯doho . Cuma sato´impa ra¯di ade weki nggomi¯doho ma loa timba ra lemba , atao mantau kuasa atao ma´ese ¯bora kai ntanda ¯ba manusia .
46001027	¯Bara poda Ruma Hatalla sangaja ka¯dalena ma wi´ikai ¯ba dunia ake sampula , loaku¯du dou-dou maloa nda¯di maja . Ro Ruma Hatalla naka¯dale rauku ma mapu ra rome rawi´ikai ¯ba dunia ake , loaku¯du dou-dou ma na´e kante´e nda¯di maja .
46001028	Ruma Hatalla ka¯dalena dou rawi´i ka´awa ¯ba dou , raka¯bawa ra katuna ¯ba dou , ro ma wati wara onena rawi´ikai ¯ba dunia ake , loaku¯du Ruma Hatalla kalelina rawi´ikai mapenti ¯ba dunia .
46001029	Ade ndedekaina wati wara kone sa¯bua dou maloa kasombo weki ¯di tando Ruma Hatalla .
46001030	Ndai Ruma Hatalla ma kanda¯dina loaku¯du nggomi¯doho sa¯bua la¯bo Ruma Isa Al Masih . Kai ncai Al Masih , ndai kanda¯dina loa timba ra lemba , ro kai ncai Sia rau Ruma Hatalla kanda¯dina ndai ncihi taho mbali la¯bo weki ndai-Na , kanda¯dina ndai ela-Na rakalaina , ro hori kalosana ndaita .
46001031	Nda¯di , ¯bune ratunti ade Alkitab , " Dou ma ne´e kabangga weki , pa¯buaku banggakaina au rakarawi ¯ba Ruma . "
46002001	Cina ra angi ! Aipu nahu maiku ¯di nggomi¯doho ro ngoa ra kahabaku ¯di nggomi¯doho ma¯boha nia Ruma Hatalla ma watipu ¯bade ¯ba dunia , nahu wati kaniku timba ra lemba dunia ake atao nuntu ra nggahiku ma caru-caru .
46002002	¯Bara nahu wa´ura nia poda ¯ba adeku ¯ba one salama nahu wara sama-sama la¯bo nggomi¯doho , nahu wati ¯dimangoa au-au , selasi ma¯boha Ruma Isa Al Masih ; ¯ba one Sia wa´ura made ¯di salib .
46002003	Wakatu nahu wara ade woha nggomi¯doho , nahu mapu ra rome ro ¯bi¯bi ¯ba dahuku .
46002004	Haba rakarongga ¯ba nahu ¯di nggomi¯doho wati rakarongga ¯ba nahu kai nggahi ra eli ma loa weha ade ¯batu timba ra lemba manusia . Nahu karonggaku ede kai cara ma bukutina ¯ba one Roh Allah mantau kuasa .
46002005	Nahu karawi ndedekaiku , loaku¯du imbi nggomi¯doho ¯di Al Masih wati kai dasa timba ra lemba manusia , malaisi kai dasa kuasa Ruma Hatalla .
46002006	Konena ndede , ¯di ade weki dou-dou ma mori ra woko imbina wa´ura tenggo poda , nahu poda ranuntuku ma¯boha loa timba ra lemba . Pala timba ra lemba ake laina timba ra lemba dunia , atao timba ra lemba dou-dou ma kuasa jamana ake , ma kuasana ¯dimambora .
46002007	Timba ra lemba rakatada ¯ba nahu ede , ede¯du timba ra lemba ra¯di Ruma Hatalla . Timba ra lemba ede wati ¯bade ¯ba dunia , pala Ruma Hatalla wa´ura sadiana ¯di ru´u sana taho ra ntaikai ndaita sawatipu kanda¯dina dunia ake .
46002008	Wati wara kone sa¯bua dou ¯di ade weki dou-dou makuasa jamana ake ma ¯bade ma¯boha timba ra lemba ede . ¯Bara , nggara nawa´usi ¯bade ¯ba sia¯doho tantu sia¯doho wati ¯dimasalib Ruma ma ¯dese ra ntasa ede .
46002009	Pala mapoda lampa rawi ede ede¯du ¯bune ratunti ade Alkitab , " Au rawati parana eda ro ringa ¯ba manusia , ro wati parana wontu rauna ade fiki ra kananu manusia , edeku ¯di sadia wea ¯ba Ruma Hatalla ¯di ru´u ¯ba dou-dou ma meci ra ca´u Sia . "
46002010	Pala Ruma Hatalla wa´ura katadana ¯di ndaita kai kanina Roh-Na . Roh Allah ede natio ka¯baeku samenana au-au , sampe ¯di nia Ruma Hatalla kone ma ipi cili weki rau .
46002011	¯Bara ma ¯bade isi ade sa¯bua-¯bua dou ede¯du roh ndai dou ede . Ndede rau ma¯boha Ruma Hatalla . Ma ¯bade isi ade Ruma Hatalla ede¯du Roh ndai Ruma Hatalla !
46002012	Ro ndai wati rambei roh dunia ake , malaisi Roh ra¯di Ruma Hatalla , loaku¯du ¯bade sara´a ¯ba ndaita rambei ¯ba Ruma Hatalla ¯di ru´u ndaita .
46002013	¯Bara ndedena , ngoa ka¯baesi ¯ba nami lampa rawi ma¯boha Ruma Hatalla ¯di dou-dou ma ntau Roh Allah , nami wati ngoa ra katadamu ¯batu timba ra lemba manusia , malaisi ¯batu ngoa ra tei ¯ba Roh Allah .
46002014	Dou ma wati ntau Roh Allah , wati loana tarima au rakatada ¯ba Roh ede . ¯Bara ru´u dou ede lampa rawi-lampa rawi ede ¯bune lampa rawi masampulampa . Dou ede wati loana ka´ao , ¯bara lampa rawi-lampa rawi ede cuma loa ¯di nilai kai ade maraso .
46002015	Dou ma ntau Roh Allah naloa nilai samenana au-au , pala wati wara kone sa¯bua dou maloana nilai sia .
46002016	Ade Alkitab ratunti ; " Couku ma ¯bade fiki ra kananu Ruma ? Ro couku maloa ngoa ra tei kataho Sia ? " Ndaimpa ma ntau fiki ra kananu ma sama la¯bo Al Masih !
46003001	Cina ra angi , sapodakaina nahu wati loaku nuntu ra nggahi la¯bo nggomi¯doho ¯bune la¯bo dou mantau Roh Allah . Nahu cuma loa nuntu ra nggahi la¯bo nggomi¯doho ¯bune la¯bo dou ma mbuipu mori ¯batu kane´e dunia ; ¯bune dou ma mbuipu to´i kea ade imbina ¯di Al Masih .
46003002	Ntoina nahu cuma loaku mbei ¯di nggomi¯doho ngaha ra nono ¯di ru´u ¯ba ana dou to´i kea , laina ngaha ra nono dou mana´e ; ¯bara nggomi¯doho watipu tenggo tahomu ¯di ru´u ¯ba ede . Pala ake rau nggomi¯doho mbuipu wati tenggomu ¯di ru´u ¯ba ede ,
46003003	¯bara nggomi¯doho mbuipu mori ¯batumu tabe´a manusia . ¯Bara nggara nggomi¯doho mbuipu hiana ade ro ncao la¯bo sa¯bua la¯bo sa¯bua dou , ede natei katadaku ¯ba one nggomi¯doho mbuipu mori ¯batumu tabe´a manusia , ¯bune dou-dou ma watipu pata Ruma Hatalla ?
46003004	Nggara warasi ma nggahi , " Nami ¯batu la Paulus , " ro ma kalai manggahi , " Nahu ¯batu la Apolos , " sa¯bua ede laina nakatadaku ¯ba one nggomi¯doho ruku ra rawimu ¯bune dou-dou dunia ?
46003005	Sapodakaina cousi la Apolos ede ? Ro cousi la Paulus ? Nami cuma ada ra ela Ruma Hatalla , ma wa´ura ¯dende ra wa´a nggomi¯doho ru´u imbikaimu ¯di Al Masih . Nami cuma kalampamu taki rambei ¯ba Ruma Hatalla ¯di cua-cua ndai nami .
46003006	Nahu manggu¯da la Apolos ma¯buina , pala ndai Ruma Hatalla ma kawokona ranggu¯da ra congge .
46003007	Nda¯di ma penti ede¯du Ruma Hatalla , ¯bara Siaku ma kawokona . Ma nggu¯da ro ma ¯buina wati pentina ;
46003008	¯duana ede samampa . Cua-cua ¯dimatarima ufa mancihi ncao la¯bo ramakina .
46003009	Nami ede¯du dou-dou ma sama-sama karawi ¯di ru´u Ruma Hatalla ; ro nggomi¯doho ede¯du ¯bune oma Ruma Hatalla . Nggomi¯doho ede¯du ¯bune gedu Ruma Hatalla rau .
46003010	Kai loamu rambei ¯ba Ruma Hatalla , nahu kai maloa poda tu´u uma wa´ura tohoku dasa ¯di ru´u uma ede , ro dou makalai matu´u uma ese wawo dasa ede . Sanikina dou pa¯buaku tio ka¯baena ¯buneku sia tu´una ese wawo dasa ede .
46003011	¯Bara ndai Ruma Hatalla wa´ura toho wi´ina Ruma Isa Al Masih kai sa¯buampa dasa ¯di ru´u uma ede ; wati wara dasa ma kalai .
46003012	Wara ma katu´u ese wawo dasa ede kai kanina masa , wara ma kani salaka , wara ma kani wadu mata , wara rau ma kani haju , mpori mango atao rapa .
46003013	Hasi rakarawi ¯ba sanikina dou ¯dimatada pea wakatu Al Masih mai mbalina . ¯Bara ainaina ede afi ¯dimakanda¯dina hasi rakarawi ¯ba cua-cua dou ¯dimatada . Afi ¯dima´uji ro makatantuna taho ra ihana hasi rakarawi ede .
46003014	Nggara uma ratu´u ¯ba dou ese wawo dasa ede tahana raka´a ¯ba afi , dou ede ¯dimatarima hadiana .
46003015	Pala nggara hasi rakarawi ¯ba dou ede ngga´ana , sia ¯dimarugi ; ndai sia ¯dimasalama , pala ¯bune dou ma losa lampa ¯batu afi .
46003016	Sa¯bua ma¯bade ¯ba nggomi¯doho ¯ba one nggomi¯doho ede¯du Bait Allah ? Ro ¯ba one Roh Allah mangge´e ¯dei ade nggomi¯doho ?
46003017	Nggara warasi dou ma ka´iha Bait Allah , Ruma Hatalla rau ¯dimaka´ihana dou ede . ¯Bara Bait Allah ede¯du rakalai ¯di ru´u Ruma Hatalla mpoampa , ro nggomi¯dohoku uma ede .
46003018	Aina wara kone sa¯bua dou makeko weki ndaina . Nggara warasi dou ¯di ade weki nggomi¯doho ma´iu wekina loa timba ra lemba ¯batu ukura dunia ake , dou ede pa¯buaku nda¯di sampulana , loaku¯du sia nda¯di poda-poda loa timba ra lemba .
46003019	¯Bara rawi´ikai ¯ba dunia loa timba ra lemba ede¯du sampula ¯di ntanda ¯ba Ruma Hatalla . Ade Alkitab ratunti , " Ruma Hatalla makumpana dou-dou maloa timba ra lemba ade loa ra ¯bade ndai sia¯doho . "
46003020	Wara ra tunti ndake rau , " Ruma na¯badeku ¯ba one fiki ra kananu dou-dou maloa timba ra lemba ede¯du fiki ra kananu ma wati wara onena . "
46003021	¯Bara ndedena , aina wara kone sa¯bua dou maroi ro hanta manusia , ¯bara samenana wa´ura mbei nda¯di ntaumu :
46003022	la Paulus , la Apolos , la Petrus , dunia ake , mori ra woko ro made , jamana ake atao jamana ma kento , samenana ede¯du ntaumu .
46003023	Ro nggomi¯doho ede¯du ntau Al Masih , ro Al Masih ntau Ruma Hatalla .
46004001	Wi´ikaipu nami dou-dou makarawi wea ¯di ru´u Al Masih , ma ntau su´u ra tundu mangoa ra kahabana nia-nia Ruma Hatalla ma watipu ¯bade ¯ba dunia .
46004002	Ma saramba-rambakaina ¯di raho pa¯bua ra¯di dou makarawi ¯bune ede ede¯du ¯ba one sia to´a ¯di rumana .
46004003	Ru´u ¯ba nahu , wati ¯bunena au ¯di kananu ¯ba nggomi¯doho -- atao cou-cou rau -- ma¯boha weki nahu . Mala au rakananu ¯ba ndai nahu ma¯boha weki ndai nahu rau wati nda¯di masa´ala .
46004004	Nahu wati iuku ncara ade lampa rawi au-au rau , pala ede laina bukuti ¯ba one nahu poda wati ncaraku . Ndai Ruma makatantuna nahu mancara atao wati .
46004005	¯Bara ndedena , ¯ba watipu wakatuna , aina nggomi¯doho roci-roci katantumu ¯ba one sa¯bua dou mancara atao wati . Ngenapu sampe mai Ruma peade . Siaku ¯dimahenggana sara´a rahasia-rahasia ma cili weki ¯dei marindi poda . Siaku ¯dimawujana sara´a nia rawi´i ¯dei ade manusia . ¯Diwakatu ede ampona sanikina dou tarimana ra¯di Ruma Hatalla roi ra wadi mapatu ¯di tarimana .
46004006	Cina ra angi ! ¯Diru´u paralu ¯ba nggomi¯doho , nahu wa´ura kalampa sara´aku ¯di la Apolos ro ¯di weki ndai nahu . Makasuna loaku¯du ra¯di conto nami ede nggomi¯doho maloaku tana´o auku aona nggahi ra eli nahu , " Nentipu ¯di atora mawara . " Ade ndedekaina wati wara kone sa¯bua dou ade weki nggomi¯doho maloa kabangga wea sa¯bua dou , edempara ka¯bawa ra katuna ma kalai .
46004007	Cou ma rakanda¯dina nggomi¯doho ese mai ¯ba dou makalai ? Sa¯bua lainsi samenana au-au nggomi¯doho ratarimamu ra¯di Ruma Hatalla ? Nda¯di , ¯ba¯bauku ne´ekaimu kasombo weki , ¯bune-¯buneta au ma wara ¯di nggomi¯doho ede laina rambei ?
46004008	Poda nggomi¯doho wati¯du paralu au-au wali ! Nggomi¯doho wa´ura ntau ra wara ! Nggomi¯doho wa´ura nda¯di sangaji ! Ro nami wati . Nawancuku tahona nggara nggomi¯doho poda-poda wa´ura nda¯di sangaji , loaku¯du nami loa parenta sama la¯bo nggomi¯doho .
46004009	¯Bara ¯batu kananu nahu , nami rasu-rasu , wa´ura kanda¯di ¯ba Ruma Hatalla kai ¯dintanda ¯di tando manusia ro ¯di samenana mala´eka . Nami ¯bune dou-dou raka¯bawa ra katuna ra¯ba¯bu kai hukuma made ¯di tando dou mamboto ro ¯di katau-tau ¯ba dunia .
46004010	¯Bara Al Masih , nami ede¯du dou ma sampula , ro nggomi¯doho dou ela Al Masih ma loa ! Nami mapu ro rome , nggomi¯doho tenggo ! Nami ¯dikasungge-sungge , ro nggomi¯doho ¯diroi ra hanta !
46004011	Sampe wakatu ake nami ma´iu sarahi¯do ro mango wo´o ; kani ra lombo nami ma wara ¯di sarumbu mpoampa ; dou makancoki nami ; nami wati ntaumu hi¯di ¯di ngge´ekaimu ;
46004012	nami karawi kapodamu ade ¯di ngupakaimu ngaha . Nami sumpasi ¯ba dou , nami macolana kai bareka ; nggara nami rakancoki , nami masaba ;
46004013	nggara dou manuntu ka´iha-iha nami , nami macola cepe kai nggahi ra eli ma caru . Nami wati ncewi ra¯di safi´i dunia ake ; sampe wakatu ake nami mbuipu wi´ikai ¯bune safi´i dunia .
46004014	Nahu tuntikaiku ake ¯di nggomi¯doho laina ¯di kamajakai nggomi¯doho , pala ¯di ngoa ra tei katahoku nggomi¯doho ¯bune ana-ana ndaiku .
46004015	¯Bara nahura ma nda¯di ama nggomi¯doho , konena kombisi kai dou ela Al Masih , nggomi¯doho mawa´ura ntau sampuru riwu guru . ¯Di ade morimu kai dou-dou ma wa´ura sa¯bua la¯bo Al Masih , nahu ma nda¯di ama ¯di ru´u ¯ba nggomi¯doho , ¯bara nahu ma wa´a Haba Mataho ma¯boha Al Masih ¯di ru´umu .
46004016	¯Bara ndedena nahu maraho poda loaku¯du nggomi¯doho ¯batumu conto nahu .
46004017	¯Di ru´u ede nahu wa´ura nggaduku la Timotius ¯di nggomi¯doho . Kai ma¯batu Al Masih , sia ¯bune ana ndai nahu rameci ra ca´uku . Sia loa ¯di imbi . Pea sia ¯dimakawara nggomi¯doho ma¯boha cara mori ra¯batu ¯ba nahu sawa´u ¯ba imbiku Al Masih , ede¯du cara mori ratei ¯ba nahu ¯di sanikina ela Ruma ta¯be-¯be rau .
46004018	Pila-pila dou ¯di ade wekimu wa´ura nda¯di sombo , ¯bara kacai ¯ba sia¯doho nahu wati ¯dimamai ¯di nggomi¯doho .
46004019	Pala nggara nakausi ¯ba Ruma nahu ¯dimamai rau ¯di nggomi¯doho wati ntoi walina . Pea wakatu ede nahu ¯dima´eda rau auku ¯di loa karawi ¯ba dou-dou ma sombo ede ; laina nggahi ra eli sia¯doho mpoa .
46004020	¯Bara Karaja´an Allah laina nuntu ra nggahi mpoa , malaisi mori kai kuasa Ruma Hatalla .
46004021	Nda¯di ka¯dalempa au ra´ipi ne´e ¯ba nggomi¯doho ! Sa¯bua nggomi¯doho mane´e nahu ¯dimamai tei nggomi¯doho kai toku atao nahu mamai tei kai nggahi ra eli manari ro meci ra ca´u ?
46005001	Nahu sapodakaina wa´ura tarimaku ncundu ¯ba dou ¯ba one ade weki nggomi¯doho wara rawi masampu ra nggele ma wa´ura ipi lalo : Wara ra¯di weki nggomi¯doho ma jina la¯bo ina cempena . Dou-dou ma wati pata Ruma rau wati karawina ¯bune ede !
46005002	Konena ndede , nggomi¯doho mbuipu ese ademu . Sapodakaina nggomi¯doho pa¯buaku ncoki ade , ro kalosapu ra´ade woha nggomi¯doho dou ma karawi lampa rawi ede .
46005003	Kai sarumbu kasa nahu ¯do´o ra¯di nggomi¯doho , pala kai ade mpida nahu wara ¯di woha nggomi¯doho . Nda¯di , nahu ne´eku karawi ¯bune-¯buneta nahu wara ¯di woha nggomi¯doho , " Kai ngara Ruma Isa Al Masih , nahu makatadana ¯ba one dou ma wa´ura karawi-rawi ma ndede ipi sampu ra nggele , pa¯bua ¯di hukum ! " Nggara nggomi¯doho ka¯borosi wekimu , wi´ikaipu nahu wara ¯di woha nggomi¯doho , ro kai kuasa Ruma ndaita Isa ,
46005004	
46005005	pa¯buapu ¯donggo ¯ba nggomi¯doho dou ede ¯di ru´u ¯ba Ibilis loaku¯du sarumbu dou ede lelina ro ade ndedekaina rohna ¯dikasalama wakatu Ruma mai mbalina .
46005006	Wati patuna nggomi¯doho iumu sombo . Kombisi nggomi¯doho wa´ura ¯bademu ranggahi ¯ba dou matua-tua , " ¯Buha ma sato´i nakanda¯diku sara´a rancambu nda¯di teka ! "
46005007	Paki wa´upu ¯buha ma ntoi ede , ede¯du ¯buha dosa , loaku¯du nggomi¯doho nda¯di ¯bune adona ma ¯bou , raso ra¯di ¯buha dosa ma ntoi , ro nahu ka¯bade ¯ba one nggomi¯doho poda ndedemu . ¯Bara , Aruraja Paskah ndai wa´ura sadia , ¯bara Al Masih ma nda¯di jimba Paskah ndaita , wa´ura korobakai .
46005008	Nda¯di , mai ndaita kandihaku ngaha Aruraja ndai ede kai roti ma wati wara ¯buha , ede¯du roti ma nda¯di tanda raso ra asalina la¯bo sara´a ma ncihi ncao ¯di ade Ruma Hatalla . Aina ndai kandihata Aruraja Paskah ede kai roti ma wara ¯buha ma ntoi , ede¯du ¯buha dosa ro rawi ma´iha ra da¯bae .
46005009	¯Di ade sura nahu ma uluna , ngoa ¯ba nahu ¯di nggomi¯doho loaku¯du aina rewomu la¯bo dou masampu ra nggele .
46005010	Ma Aona nggahi nahu laina dou masampu ra nggele atao mana´e ade , atao makukukeko atao manemba berhala masama sakali wati patana Ruma Hatalla . Laina ! Nahu laina makasuku ¯di sia¯doho ; ¯bara nggara nggomi¯doho pa¯bua ka¯do´omu weki la¯bo sia¯doho , nda¯di tantu nggomi¯doho paralu losa mpoimu ra¯di dunia ake .
46005011	Aona nggahi nahu ede¯du , nggomi¯doho aina rewo la¯bomu dou ma mangaku wekina dou ela Al Masih , pala dou ede masampu ra nggele , atao na´e ade , atao manemba berhala , atao maca´u nuntu ka´iha dou makalai , atao maca´u mawu , atao mampanga . Kone doho ngaha la¯bo dou ede ai rauna !
46005012	Poda paresa ncihi ra ncara dou-dou malaina ela Al Masih ede laina urusan nahu . Ndai Ruma Hatalla ¯dimaparesa ncihi ra ncara sia¯doho . Pala ma¯boha anggota-anggota elamu , sa¯bua laina ndai nggomi¯dohosi ¯dimaparesa ncihi ra ncara sia¯doho ? Ade Alkitab ratunti , " Katesapu dou ma´iha ra da¯bae ¯di ade weki nggomi¯doho . "
46005013	
46006001	¯Ba¯bau warakaina ¯di ade weki nggomi¯doho ma disa lao aka hakim ma wati pata Ruma Hatalla , ¯di da´awakaimu cina ra angi masama imbi , nggara sia nancaosi la¯bo cinana ede ? ¯Ba¯bauku sia wati rahokaina ela Ruma Hatalla makanggorina parakara ede ?
46006002	Sa¯bua nggomi¯doho wati ¯bademu ¯ba one ela Ruma Hatalla ¯dimaparesa ncihi ra ncara dunia ake ? Nda¯di , nggara podasi nggomi¯doho ¯dimaparesa ncihi ra ncara dunia ake , sa¯bua nggomi¯doho wati sanggomu kanggori parakara-parakara pengadila ma wati wara aona ?
46006003	Sa¯bua nggomi¯doho wati ¯bademu ¯ba one ndai ¯dima´adina mala´eka-mala´eka ? Ncewi wali parakara mori ra woko sanai-nai !
46006004	Nda¯di nggara wontusi parakara-parakara ¯bune ede , sa¯bua nggomi¯doho mada´awaku ¯di dou-dou ma wati wara ¯bora sama sakali ade ela Ruma ?
46006005	Wancuku kamaja weki ! Tantu ¯di ade weki nggomi¯doho wara sa¯bua dou ma loa poda timba ra lemba ¯dimakanggori cence ncihi ¯di weki nggomi¯doho ma sama-sama ela Al Masih !
46006006	Pala ¯di ade weki nggomi¯doho malo´o ra da´awa parakara cinamu masama-sama imbi ¯di dou ma laina ela Al Masih !
46006007	Aina kone lao wa´a parakaramu ¯di dou malaina ela Al Masih ; warana cence ncihi ¯di ade weki nggomi¯doho wa´ura nda¯di koa ¯di ru´u nggomi¯doho . Nancewi tahopu karawina ¯di nggomi¯doho mawati adi , atao karugina !
46006008	Pala ndai nggomi¯doho ma karawi ¯di dou makalai kai wati adi . Ndai nggomi¯doho rauku ma karugi dou makalai . Ro ede karawi ¯ba nggomi¯doho ¯di cina ra angimu masama imbi !
46006009	Sa¯bua ma¯bade ¯ba nggomi¯doho ¯ba one dou-dou ma wati ¯batu kane´e Ruma Hatalla , wati ¯dimanda¯di anggota Karaja´an Allah ? Aina ¯bohakai ¯ba tipu ! Dou-dou ma karawi sampu ra nggele , dou-dou ma nemba berhala , ma jina , makarawi lampa rawi ¯dimajakai ¯di sama siwe atao sama mone ,
46006010	ma mpanga , ma na´e ade , ma ca´u nono ¯di mawukai , ma ca´u nuntu ka´iha dou makalai , ro ma gisi ntau dou makalai -- samenana dou ¯bune ede wati ¯dimanda¯di anggota ela Karaja´an Allah .
46006011	Pila-pila dou ¯di ade weki nggomi¯doho ntoina ruku ra rawimu ¯bune ede . Pala ake nggomi¯doho wa´ura cola wea , ¯dikaraso ra¯di dosa ro ¯di kancihi ¯di ade ngara Ruma Isa Al Masih ro ¯bara kuasa Roh Allah .
46006012	Wara ma nggahi ¯ba one sanikina dou loa karawi sara´a au-au . Pala ¯di ru´u ¯ba nahu wati sara´ana mawara one . Nda¯di konena nahu loa karawi au-au , pala nahu wati ne´eku co´o sarumbuku ¯di kuasakai ¯ba au-au .
46006013	Wara rau ma nggahi ¯ba one ngaha ra nono ede¯du ¯di ru´u ¯ba loko , ro loko rasadia ru´u ngaha ra nono . Pala sara´a ¯duana ede ¯di kani kambora ¯ba Ruma Hatalla . Sarumbu manusia wati loa ¯dikani ru´u warakai campo angi ma sampu ra nggele , pala cuma ru´u karawi wea ¯di ru´u Ruma . Ro Ruma ¯dimajaga ra sandaka sarumbu ede .
46006014	Ruma Hatalla wa´ura kamorina Ruma Isa ra¯di madena , ndede rau Ruma Hatalla ¯dimakamori ndaita kai kuasa-Na .
46006015	Cina ra angi ma¯badeku ¯ba one sarumbumu ede¯du anggota sarumbu Al Masih . Nda¯di , sa¯bua loaku nahu maweha sa¯bua anggota sarumbu Al Masih edempara kanda¯di kai anggota sarumbu sa¯bua dou masunda ? Sakali-kali wati !
46006016	Atao kombi nggomi¯doho watipu ¯bademu ¯ba one dou ma campo la¯bo sa¯bua dou masunda , nanda¯di sa¯bua la¯bo dou masunda ede ! ¯Bara ade Alkitab ratunti , " ¯Duana ede nanda¯di sa¯bua . "
46006017	Pala dou ma kasa¯bua wekina la¯bo Ruma , Roh Ruma la¯bo roh dou ede nanda¯di sa¯bua .
46006018	Ka¯do´o la¯bopu wekimu ruku ra rawi ma sampu ra nggele . ¯Bara sara´a dosa makalai rakarawi ¯ba dou , nda¯dina ari mai ¯ba sarumbu dou ede . Pala dou ma karawi ma sampu ra nggele , aona karawina dosa ¯di ru´u ¯ba sarumbu ndaina .
46006019	Nggomi¯doho pa¯buapu ¯bademu ¯ba one sarumbumu ede¯du hi¯di ngge´ekai Roh Allah . Roh ede ngge´e ¯dei nggomi¯doho . Ro ndai Ruma Hatalla ma mbei Roh ede ¯di nggomi¯doho . Sarumbu nggomi¯doho laina ntau ndaimu . Ede ntau Ruma Hatalla .
46006020	Ruma Hatalla wa´ura welina nggomi¯doho ro wa´ura cola kanggorina . ¯Bara ndedena , kanipu sarumbumu sandede pahuna nda¯dina Ruma Hatalla ¯di ka¯dese ra kantasa .
46007001	Ake nahu ne´e nuntu ma¯boha masa´ala rapehe ¯ba nggomi¯doho ade suramu . Nggara sa¯bua dou mone wati nikana , ede taho .
46007002	Pala ¯bai¯ba wati ¯boha ¯ba goda ¯di karawikai lampa rawi ma wati patu , ncewi tahopu sanikina dou mone ntauna wei ndaina . Ro sanikina dou siwe ntauna rahi ndaina .
46007003	Rahi pa¯buaku kalampana ¯di pa¯bua karawi kai rahi kaina ¯di ru´u weina , ro wei pa¯buaku kalampana ¯di pa¯bua karawi kai wei kaina ¯di ru´u rahina ; cua-cua kalampana ¯di pa¯bua karawi ¯di ru´u makalaina .
46007004	Wei wati ntauna kuasa ¯di sarumbu ndaina ; ma ntau kuasa ¯di sarumbuna ede¯du rahina . Ndede rau rahi wati ntauna kuasa ¯di sarumbu ndaina ; ma ntau kuasa ¯di sarumbuna ede¯du weina .
46007005	Aina ka¯do´omu weki sa¯bua la¯bo sa¯bua dou sacara rahi ra wei . Loa ru´u samporo wakatu , sura wekina ¯duana ede wa´ura sama-sama satuju . Ade ndedekaina cua-cua loa do´a kai wati wara mahako . Pala sawa´u ¯ba ede , pa¯buapu nggomi¯doho mbali cua ¯deni kai cara rahi ra wei . Nggara watisi ndedena , pea nggomi¯doho loa ¯batu siwi ¯ba roh seta , ¯bara nggomi¯doho wati wa´umu taha nawasu .
46007006	Nahu nggahiku ake laina kai parenta , pala kai ngoa ra tei kataho .
46007007	Sapodakaina nahu ncewi ca´uku nggara sara´a dou nda¯di ¯bune nahu . Pala cua-cua wa´ura tarima rambei ¯ba Ruma Hatalla . Sa¯bua dou mantau bareka ra mbei ake , ma kalai mantau bareka rambei ede .
46007008	¯Di ru´u ¯ba dou-dou ma watipu nika ro ¯di ru´u ¯ba dou-dou siwe ma wa´ura mbaru mboha , akeku ngoa ra tei kataho ¯ba nahu : Nancewi tahopu nggomi¯doho ngge´empa mori kesemu ¯bune nahu .
46007009	Pala nggara nggomi¯doho wati wa´umu tapa nawasu , nggomi¯doho tahopu nikamu . ¯Bara nancewi tahopu nggomi¯doho nikamu nggara nawasu panamu dawa´u taha .
46007010	¯Diru´u ¯ba sia¯doho ma wa´ura nika , ake parenta nahu : ( Sapodakaina laina nahu ma mbei parenta ake , pala Ruma . ) Sa¯bua dou siwe ma wa´ura nika aina wi´i paki rahina .
46007011	Pala nggara wa´usi wi´i paki ¯ba sia rahina , sia pa¯buaku wati ntau rahi mbali , atao mbali ¯di rahina . Ro rahi wati loana wi´i weina .
46007012	¯Di ru´u ¯ba ma kalai-lai , ngoa ra tei kataho ¯ba nahu ede¯du : -- ake ngoa ra tei kataho ¯ba ndai nahu , laina Ruma -- nggara sa¯bua dou ela Al Masih kaweina sa¯bua dou siwe ma wati imbi ¯di Al Masih , ro weina ngawa mori sama la¯bo sia , dou ede wati loana wi´i weina .
46007013	Ro nggara dou siwe ela Al Masih karahina sa¯bua dou ma wati imbi ¯di Al Masih , ro rahina ede satuju mori sama la¯bo sia , nda¯di weina ede wati loana wi´i rahina .
46007014	¯Bara rahi ma wati imbina napatuku ¯dimanda¯di anggota ela Ruma Hatalla ¯bara nikana la¯bo wei ma wa´ura nda¯di ntau Ruma Hatalla . Ndede rau wei ma wati imbi patu ¯dimanda¯di anggota ela Ruma Hatalla , ¯bara nikana la¯bo rahi ma wa´ura nda¯di ntau Ruma Hatalla . Nggara watisi ndedena , ana-ana sia¯doho tantu ¯bune ana-ana makafi , sapodakaina ana dou to´i-to´i ede wi´ikai anggota ela Ruma Hatalla !
46007015	Pala nggara dou ma wati imbi ede wi´i pakina wei atao rahina ma ela Al Masih , aina tapamu sia . Ade lampa rawi ake nggomi¯doho hori weki , ¯bara Ruma Hatalla nane´e loaku¯du nggomi¯doho mori kai taho-taho .
46007016	¯Bara nggomi kai wei -- ma wa´ura imbi ¯di Ruma -- ¯buneku Nggomi loakaimu ¯bade pasti ¯ba one nggomi wati loamu kasalama rahimu ? Ndede rau nggomi rahi ma´ela Al Masih , ¯buneku nggomi loamu ¯bade kai pasti ¯ba one nggomi wati loamu kasalama weimu ?
46007017	Pa¯buapu cua-cua ndai atona mori ra wokona ¯batu ra¯dende ra wa´a ¯ba Ruma ¯bune wa´ura katantu ¯ba Ruma Hatalla ¯diru´una wakatu Ruma Hatalla ouna ¯dima´imbi ¯di Sia . Edeku atora ratei ¯ba nahu ¯di sanikina ela Ruma .
46007018	Ibara ndake , nggara sa¯bua-¯bua dou wa´ura suna aipu wakatu sia tarimana ou ¯ba Ruma Hatalla , nda¯di aina dou ede ne´ena kambora tanda-tanda suna ede . Ndede rau nggara sa¯bua dou rawatipu suna wakatu sia tarimana ou ¯ba Ruma Hatalla , aina dou ede rahona suna .
46007019	¯Bara ¯batu atora suna atao wati ¯batu , ¯duana sama-sama wati ntauna ao au-au . Ma penti ede¯du ¯batu parenta-parenta Ruma Hatalla .
46007020	Pa¯buaku sanikina dou ngge´empa mori ade ka´ada´an ¯bune aipu sia tarimana ou ¯ba Ruma Hatalla .
46007021	Nggara wakatu nggomi¯doho ¯di´ou , nggomi¯doho ede¯du sa¯bua dou ada , edera nggomi¯doho susamu fikira kananu lampa rawi ede . Pala pea nggara nggomi¯doho rakamu ncai ¯dimahori weki , kanipu ncai ede .
46007022	¯Bara sa¯bua dou ada ma wa´ura imbi ¯di Ruma , ede¯du dou Ruma ma hori weki , ro sa¯bua dou mahori weki ma wa´ura imbi ¯di Ruma , ede¯du ada Al Masih .
46007023	Ruma Hatalla wa´ura welina nggomi¯doho ro wa´ura cola kanggorina . ¯Bara ndedena , aina nggomi¯doho ¯donggomu weki ru´u ¯dimanda¯di ada manusia .
46007024	Nda¯di cina ra angi konena ¯bune¯be wali ka´ada´amu wakatu ¯di´ou , pa¯buapu nggomi¯doho ngge´empa morimu ¯bune ede sama-sama la¯bo Ruma Hatalla .
46007025	Ake ma¯boha dou-dou ma watipu nika . Ma¯boha lampa rawi ede , nahu wati tarimaku parenta au-au ra¯di Ruma . Pala kai dou ma ¯bara rahama Ruma patu ¯di imbi , nahu kane´e ngoa ra tei kataho .
46007026	Kawarasi samenana susa ra ncoki ma ¯di dahukai ake , iu ¯ba nahu ncewi tahopu nggara dou ede ngge´empa kalampana mori ¯bune ka´ada´ana ake .
46007027	Nggara nggomi¯doho mawa´usi ntau wei aina usahamu hori weki la¯bo weimu ede . Nggara nggomi watipu ntaumu wei edera ngupa wei .
46007028	Pala nggara nggomi¯doho manikasi , ede laina dosa . Ndede rau nggara sa¯bua dou sampela siwe nikana , laina aona sia dosa . Cuma , sia¯doho ma nika ede ¯dimasatando angi la¯bo mboto susa ra ncoki . Ro ne´e ¯ba nahu nggomi¯doho wati ¯boha ¯ba susa ra ncoki ede .
46007029	Aona nggahi nahu ndake , cina ra angi : Ndai wati ntauta wakatu mamboto wali . Tampu´u ake , sanikina dou ma wa´ura ntau wei pa¯buapu mori ¯bune-¯buneta sia watipu wara weina ;
46007030	dou ma nangi , mori ¯bune-¯buneta sia wati susa adena ; dou ma hari , ¯bune-¯buneta sia wati ¯dihi adena ; dou ma wa´ura weli , ¯bune-¯buneta sia wati ntauna au-au ;
46007031	ro dou ma kani barang-barang ade lampa rawi-lampa rawi dunia , pa¯buapu mori ¯bune-¯buneta sia wati karepo ¯ba lampa rawi ede . ¯Bara wati¯du ntoi walina dunia ake , ade ka´ada´ana ¯di wakatu ake , ¯dimambora !
46007032	Ne´e ¯ba nahu loaku¯du nggomi¯doho hori weki ra¯di susa ra ncoki . Dou ma wati ntau wei nakasa¯buampa fiki ra kananuna ¯di lampa rawi ma¯boha Ruma , ¯bara sia nane´e kasana Ruma .
46007033	Pala dou ma wa´ura ntau wei ¯dimamboto fiki ra kananu lampa rawi dunia ake , ¯bara sia nane´eku kasana wea ade weina ;
46007034	nda¯dikaina fiki ra kananuna wa´ura ncengga-ncengga . Sa¯bua dou siwe ma wati ntau rahi , atao sa¯bua dou siwe sampela , ¯dimamboto fikira kananu ¯dilampa rawi ma¯boha Ruma , ¯bara sia nane´eku sarumbu ra nawana nda¯di ntau Ruma Hatalla . Pala sa¯bua dou siwe ma wa´ura ntau rahi , nakasa¯buaku fiki ra kananu ¯di lampa rawi dunia ake , ¯bara sia nane´e kasana wea ade rahina .
46007035	Nahu tuntikaiku samenana ede ru´u tahokai ndai nggomi¯doho , laina ne´eku kanta ake ro ede . ¯Di ne´e ¯ba nahu loaku¯du nggomi¯doho karawipu ma poda ra patumpa , ro loaku¯du nggomi¯doho kasa¯buamu fiki ra kananumu ¯di Ruma .
46007036	Nggara sa¯bua dou iuna weki wati kalampana ma patu ra ambi ¯di ru´u dou so¯dina , nggara sia watisi wa´una taha nawasuna , ro sia iuna paralu nika la¯bo dou sampela siwe ede , co´opu sia karawina au ma ¯di´iuna taho . Sia wati dosana , nggara sia¯doho nanikasi .
46007037	Pala nggara sa¯bua-¯bua dou wa´ura wehana kaputusana ¯dei adena , ru´u wati ¯dimanika la¯bo dou so¯dina ro ranggahina ede wati kai pakasa , nda¯di rakarawina ede taho , sura sia tenggona karawi ede .
46007038	Sapodakaina , dou ma nika taho ruku ra rawina , ro dou ma wati nika ncewi taho wali ruku ra rawina .
46007039	Sa¯bua dou siwe ma wa´ura nika nasa¯bua la¯bo rahina cuma santoi mori rahina . Nggara wa´usi made rahina , dou siwe ede loa nika wali la¯bo dou raca´una ; sura rahina ede dou ela Al Masih .
46007040	Pala sia nancewi laba nggara sia wati nika walina . Ede kananu ndai nahu , pala iu ¯ba nahu ¯ba one ranggahi ¯ba nahu ede ede¯du kai kuasa Roh Allah .
46008001	Ake ma¯boha ngaha ra nono rambei kai ¯donggo rambei ¯di berhala . Ncihi romo ¯bune nggahi dou , " Ndai sara´a wa´ura loa . " Pala loa ra ¯bade nandawiku dou nda¯di sombo , pala meci ra ca´u nakatahoku weki dou .
46008002	Dou ma kacai ¯ba one sia mboto ¯badena , sapodakaina watipu ¯badena ma sa¯dei-¯deina .
46008003	Pala dou ma poda-poda meci ra ca´u Ruma Hatalla , sia pata ¯ba Ruma Hatalla .
46008004	Ma¯boha masa´ala ngaha ra nono rawa´u ¯donggo rambei ¯di berhala , ndai ta¯bade ¯ba one berhala nakatadaku au sapodakaina mawati wara . Ro ndai ta¯bade rauku ¯ba one Ruma Hatalla cuma sa¯buampa ; wati wara ma kalaina .
46008005	Mboto romo rau ratangarakai berhala ro ruma ; nataho ma wara ese langi ro ma wara ese wawo dunia .
46008006	Pala ¯di ru´u ¯ba ndai , Ruma Hatalla cuma sa¯buampa . Sia Ama ma kanda¯di samenana . ¯Di ru´u Siampa ndai mori . Ro Ruma cuma sa¯bua rau , ede¯du Ruma Isa Al Masih . Kai ncai Sia samenana rakanda¯di , ro ¯bara Sia nda¯di ndaita mori .
46008007	Kone ade ndedekaina , wati sara´a dou ma¯badena lampa rawi ede . Wara ma ntoina mabiasa nemba berhala . Nda¯di , ¯bara ndedena sampe ake rau sia¯doho mbuipu iuna ¯ba one ngaha ra nono , rawa´u ¯donggo ra mbei ¯di ru´u berhala , ede¯du ngaha ra nono berhala . Nda¯di ngahasi ¯ba sia¯doho ngaha ra nono ede , sia¯doho na´iu weki dosa ; ¯bara imbi sia¯doho watipu tenggona .
46008008	Sapodakaina ngaha ra nono ede wati ndawina hubunga ndai ede la¯bo Ruma Hatalla nancewi rapu . Nggara ngahasi ¯ba ndai ngaha ra nono ede , ndai wati rakata laba au-au . Ro nggara wati ngaha ¯ba ndai ngaha ra nono ede , ndai rau wati rugita au-au .
46008009	Pala , aina kabare ! Aina sampe nda¯dikaina ¯ba one dou makalai nda¯di dosa -- ¯bara imbina watipu tenggo -- ¯bara nggomi¯doho loa karawi au-au .
46008010	Aona nggahi nahu ndake : Nggara nggomi¯doho , ma ntau imbi mapoda ma tenggo , wunga doho ngaha aka uma berhala . Sawa´u ¯ba ede sa¯bua dou ma´eda nggomi¯doho madoho ngaha ta ede . Nggara imbi dou ede wati tenggona , sa¯bua laina ede nandawiku dou ede disa ngaha ngaha ra nono rawa´u mbei ¯di ru´u berhala ede ?
46008011	Ro ¯bara ndedena , nda¯di imbi nggomi¯doho ndawina dou ma imbi mapoda wati tenggo ede nda¯di santuda . Sapodakaina Al Masih made ¯di ru´u dou ede rau .
46008012	Ro nggara nggomi¯doho karawimu mancara ¯bune ede ¯di ru´u cina ra angi ela Al Masih -- ede¯du nggomi¯doho maka´ihaku imbi mapoda sia¯doho ma kura tenggo -- nda¯di nggomi¯doho madosaku ¯di Al Masih .
46008013	¯Bara ndedena , nggara ngaha ra nono makanda¯dina cina nahu dosana , nda¯di nahu wati ¯dimangaha sama sakali hi´i wali . ¯Bara ai-aina ¯bara nahu cina nahu nda¯dina dosa .
46009001	Sa¯bua laina nahu ake dou mahori weki ? Sa¯bua nahu ake laina rasu ? Sa¯bua nahu watipu parana edaku Isa Ruma ndaita ? Sa¯bua nggomi¯doho laina hasi karawi nahu ¯di ru´u Ruma ?
46009002	Nggara dou-dou makalai rau wati ne´ena mangaku nahu kai rasu , kone sato´ikaina nggomi¯doho mamangakuku ede ! ¯Bara morimu kai dou ela Al Masih ede¯du bukuti ¯ba one nahu sa¯bua dou marasu .
46009003	Nggara dou marojo nahu , nahu ¯dimacambe kandake :
46009004	Sa¯bua nahu wati ntauku hak matarima ngaha ra nono ¯bara karawi nahu ?
46009005	Sa¯bua nahu wati ntauku hak wa´a sa¯bua dou wei ela Al Masih ade lampa ra laokai nahu , ¯bune rakarawi ¯ba cina ra angi Ruma Isa ro ¯ba rasu-rasu makalai , lu´u rau la Petrus ?
46009006	Atao cuma la Barnabas ro nahumpa rapa¯bua mangupa ngaha ndai kese ?
46009007	Wati wara anggota tentara ma pa¯bua ongko sarumbu ndaina ¯di ade barisana lewa ! Wati wara dou makanggihi ma nggu¯da anggo ¯di nggarona edempara wati ngahana hasi anggo ra¯di nggaro ede ! Wati wara ompu jimba ma ntadi jimba , edempara wati nonona susu ra¯di jimba-jimbana ede !
46009008	Nahu nuntuku ede laina ¯ba cuma dasa ma biasa ade rawi sanai-nai , pala ¯bara Alkitab manggahina lampa rawi ede rau .
46009009	
46009010	Atao ede ranggahi ¯di ru´u ndai ? Poda ede ratunti ¯di ru´u ndai . ¯Bara dou ma karawi oma ro dou ma karaso gando nawa´ura patu ¯dimakarawi kai ne´ena tarima sarundena ra¯di hasi karawina .
46009011	Nami wa´ura parimu ¯dei maraso ¯di ade morimu . Nda¯di nggara nami pakomu bareka-bareka mapahu barang ra¯di nggomi¯doho , sa¯bua ede aona nami maraho ma´ipi mboto ra¯di nggomi¯doho ?
46009012	Nggara dou-dou makalai wara hak mane´e ake ¯di nggomi¯doho , sa¯bua laina namisi mancewi ntau hak wali ntewi kaisi la¯bo sia¯doho ? Pala nahu watipu kaniku hak ede . Pala nahu ncewi ca´upu tanggu sara´ana au-au nggara wontuna sa¯bua lampa rawi matapa ngoa ra kahaba Haba Mataho ma¯boha Al Masih .
46009013	Nggomi tantu ma¯badeku ¯ba one dou ma karawi ¯dei Bait Allah natarima ngaha ra nono sia¯doho ra¯di Bait Allah . Ro dou-dou ma uru hi¯di ¯donggo ra mbei kai koroba , naraka sarundena ra¯di koroba ra¯donggo ra mbei ta ede .
46009014	Ndede rau Ruma wa´ura katantuna ¯ba one dou ma ngoa ra kahaba Haba Mataho ede pa¯bua ¯dimaraka ngaha ra nono ra¯di ngoa ra kahabana ede .
46009015	Pala watipu parana nahu kani kone sa¯bua hak-hak ede . Ro nahu tuntiku sura ake lai rauna kai makasu loaku¯du lampa rawi-lampa rawi ede ¯dikarawi ake ¯di ru´u nahu . Ncewi tahopu madeku , nggara mborana lampa rawi ¯di banggakai ¯ba nahu ede .
46009016	¯Bara , nggara ede cuma masa´ala ngoa ra kahaba Haba Mataho ra¯di Ruma Hatalla , nda¯di nahu wati ntauku hak ¯di kabangga-banggakai weki , ¯bara Ruma Hatalla wa´ura parentana nahu ¯dimakarawina . Ihara nahu , nggara nahu wati ngoa ra kahaba Haba Mataho ede !
46009017	Pai kalampasi ¯ba nahu karawi ede kai kane´e ¯ba ndai nahu , nda¯di nahu loa ntau ne´e ¯dimaraka ufa . Pala nahu ngoa ra kahabaku Haba Mataho ede ¯bara ¯di pa¯bua karawi . Nahu rambei taki ra puta ¯ba Ruma Hatalla ¯dimakarawina ede .
46009018	Nggara ndedesi , ufa nahu au ? Ake ufana : ¯ba one nahu loaku ngoa ra kahaba Haba Mataho ede kai wati kataniku kone sa¯bua dou rau ¯dima´ongko nahu , ¯bara nahu wati tuntuku hak-hak nahu kai dou mangoa ra kahaba Haba Mataho ede .
46009019	Nahu ake laina ada cou-cou ; nahu hori weki . Kone ade ndedekaina , nahu wa´ura kanda¯diku weki nahu ake ada ¯di ru´u samenana dou . Nahu karawikaiku ede loaku¯du nahu ngoluku samboto-mboto poda dou ru´u Al Masih .
46009020	¯Di ru´u ¯ba dou Yahudi , nahu karawiku ¯bune dou Yahudi loaku¯du nahu kangolukaiku dou Yahudi ¯di ru´u Al Masih . ¯Di ru´u dou-dou ma mori ma¯batu hukum Musa , nahu karawiku ¯bune-¯bune nahu ¯diki ¯ba hukum ede , kone sapodakaina nahu wati ¯diki ¯ba ede . Nahu karawikaiku ede loaku¯du nahu loa hintiku sia¯doho nda¯di ela Al Masih .
46009021	¯Di ru´u ¯ba dou malaina Yahudi , nahu karawiku ¯bune sa¯bua dou malaina Yahudi , ma mori ari mai ¯ba hukum Musa . Nahu karawikaiku ede loaku¯du loa hinti ¯ba nahu sia¯doho nda¯di ela Al Masih . Pala ede laina aona nahu wati to´aku ¯di parenta-parenta Ruma Hatalla ; nahu kuasakai ¯ba parenta-parenta Al Masih .
46009022	¯Di ade woha dou-dou ma imbina mapoda wati tenggo , nahu rau karawiku ¯bune sa¯bua dou ma imbina mawati tenggo loaku¯du nahu loa hintiku sia¯doho nda¯di ela Al Masih . Porona , nahu nda¯di sara´ana ru´u samenana dou loaku¯du kai ncai ma ¯bune¯be rau nahu loa kasalama sarundena ade weki sia¯doho .
46009023	Sara´a ede karawi ¯ba nahu ¯di ru´u Haba Mataho ra¯di Ruma Hatalla ede . Loaku¯du nahu rau ¯batu tarima bareka .
46009024	Nggomi¯doho tantu ma¯badeku ¯ba one ¯di ade paralombakai samenana weki ¯batu rai , pala cuma sa¯bua dou matarima hadia . ¯Bara ndedena raipu mandede pahu nda¯dina nggomi¯doho matarimaku hadiana .
46009025	Sanikina dou ma wunga ade latiha , natahaku adena ¯dei samenana lampa rawi . Sia karawikaina ede ¯bara sia ne´ena kakondo kai kondo ¯bunga juara , ede¯du ¯bunga ¯dimaroci male . Pala ndai ake wa´u taha ade ¯dei samenana lampa rawi ¯bara ndai ne´eta kakondo kai kondo ¯bunga ma wati ¯dimamale .
46009026	¯Bara ndedena nahu raiku kai ne´e ma tantu . ¯Bune ade taji tinju , nahu wati turu ¯boeku .
46009027	Nahu kaco´ompa sarumbuku ¯di tei kai toku sampe nahu loa podaku . Nahu karawi ndedekaiku , ¯bara nahu wati ne´eku sampe nda¯dina ¯ba one sawa´u ¯ba nahu receku dou makalai ¯batu ¯dei paralomba ede , ndai nahu ¯di tula .
46010001	Cina ra angi ! Nggomi¯doho pa¯buapu kawara au ma randa¯di ¯di wa´i ra waro ndai aipu sia¯doho ¯batuna Musa . Sia¯doho sara´a rakanggawo ¯ba apu , ro kai salamana sapana Moti Kala .
46010002	¯Di ade apu ro moti ede sia¯doho rakasa¯bua ¯dimanda¯di dou-dou ma¯batu Musa , sia¯doho sara´ana rakandeu karaso ¯dei apu ro ¯dei moti ede .
46010003	Sia¯doho sara´ana ngahana ngaha ra nono ade maraso ma sama ,
46010004	ro nonona nono ade maraso ma sama . Sia¯doho sara´ana nono ra¯di doro wadu ade maraso ma ¯batuna sia¯doho ; doro wadu ede ede¯du ndai Al Masih .
46010005	Konena ndede , Ruma Hatalla wati sanana ¯di mboto kai dou ra¯di sia¯doho , ro ¯ba ndedena timba-timba sia¯doho nambaru mbanta ¯di so sarae .
46010006	Samenana ede nda¯di conto ¯di ru´u ¯ba ndai , ¯dimakawarana ndai loaku¯du aina ne´emu lampa rawi-lampa rawi ma iha ra da¯bae ¯bune sia¯doho .
46010007	Ro loaku¯du ndai aina nemba berhala ¯bune rakarawi ¯ba sarunde wekina ¯di ade weki sia¯doho . Ade Alkitab ratunti , " Nda¯di bangsa ede tampu´u ngaha ra nono , ro tari ¯di ru´u nemba berhala . "
46010008	Ndai wati loa karawi ma sampu ra nggele ¯bune rakarawi ¯ba sarunde weki ra¯di ade weki sia¯doho . ¯Bara ¯dua mpuru tolu riwu dou ade weki sia¯doho made ade sanai ¯bara karawina ede .
46010009	Ndai wati loata coba-coba Ruma ¯bune rakarawi ¯ba sarunde wekina ra¯di ade weki sia¯doho ntoina , nda¯dina sia¯doho made noto ¯ba sawa mawari .
46010010	Ndai wati loa rauta bada re¯de ; ¯bune rakarawi ¯ba sarunde weki ra¯di ade weki sia¯doho ntoina , nda¯dina sia¯doho hade ¯ba Mala´eka mataki hade .
46010011	Sara´a lampa rawi ede nda¯dina ¯di sia¯doho ¯dimanda¯di conto ¯di ru´u ¯ba dou-dou makalai . Ro sara´ana ede ratunti rau ¯dimanda¯di ngoa ra kawara ¯di ndai . ¯Bara ndaita ake mori ¯di wakatu cumpukai jamana .
46010012	Dou ma kacai wekina maki¯di kante´e , aina kabare ; aina sampe sia ma¯buna .
46010013	Sanikina coba´a ra´iu ¯ba nggomi¯doho ede¯du coba´a ma biasa ¯di iu ¯ba manusia . Pala Ruma Hatalla mato´aku ¯di rasake-Na . Sia wati ¯dimaco´o nggomi¯doho ¯di coba mancewi ra¯di sanggomu . Wakatu nggomi¯doho ¯boha ¯ba coba´a , Sia ¯dimambeina ncai ¯di tenggokaimu loaku¯du nggomi¯doho wa´umu taha .
46010014	¯Bara ndedena , cina ra angi rameci ra ca´u ¯ba nahu , pa¯buapu nggomi¯doho ka¯do´o weki ¯di nembakaimu berhala .
46010015	Nahu nuntu ra nggahiku ¯di nggomi ¯bune ¯di ru´u dou-dou ma ntau hikima . Pa¯buapu nggomi¯doho timba ¯ba ndaimu nggahi nahu ake .
46010016	¯Di wakatu ndaita nono anggo kai renta tarima kasi ¯di Ruma Hatalla , sa¯bua laina ede naturu teiku ¯ba one ndai sa¯bua la¯bo Al Masih ¯dei made-Na ? Ro ¯di wakatu ndaita cengga-cengga roti ru´u ¯di ngaha sama-sama , sa¯bua laina ede naturu teiku ¯ba one ndai sa¯bua ¯dei sarumbu Al Masih ?
46010017	¯Bara wara sa¯buampa roti , ro ndai sara´a ngaha ra¯di roti ma sa¯bua ede rau , nda¯di ndai ma mboto ake ede¯du sa¯bua sarumbu .
46010018	Coba tio ka¯baepu dou-dou Yahudi , sia¯doho ma ngaha ngaha ra nono ra¯donggo ra mbei ese wawo hi¯di ¯donggo rambei kai koroba , ede¯du dou-dou ma sa¯bua la¯bo hi¯di ede .
46010019	Auku aona nggahi nahu ede ? Berhala atao ngaha ra nono rambei ra¯donggo ¯di ru´u berhala ede , sara´ana wati wara ntauna ao poda .
46010020	Au ra¯donggo ra mbei ¯di hi¯di koroba ¯di ru´u berhala wati ¯di ¯donggo ra mbei ¯di ru´u Ruma Hatalla , malaisi ¯di ru´u roh-roh seta . Ro nahu wati ne´eku nggomi¯doho sa¯bua la¯bo roh seta .
46010021	Nggomi¯doho wati loamu nono ra¯di piala anggo Ruma , ro ¯di piala anggo roh seta rau . Nggomi¯doho wati loamu ngaha ¯di meja Ruma , ro ¯di meja roh seta rau .
46010022	Atao ndai ne´eta kanda¯di Ruma hiana ade ? Sa¯bua ndai ncewi tenggo ntewi kaisi Ruma ?
46010023	Nggahi dou , " Ndai loa karawi au-au rane´e ndai . " Ncihi ! Pala wati sara´a rane´e ndai ede ntauna one . " Ndai loa karawi au-au rane´e ¯ba ndai " -- pala wati sara´a rane´e ndai ede katu´una mori ra woko ndaita .
46010024	Aina kone sa¯bua dou mampou kapodana ¯di ru´u paralu ndai mpoana . Sanikina dou pa¯buaku founa ¯di ru´u ¯ba dou makalai rau .
46010025	Nggomi¯doho loa ngaha au-au ralanda ¯di amba uta hi´i . Aina paliti ulumu , konena wara daca´u ¯ba ade mpidamu .
46010026	¯Bara ade Alkitab ratunti , " Dunia ake la¯bo samenana isina ede¯du ntau Ruma . "
46010027	Nggara nggomi¯doho na´undasi ngaha ¯ba dou ma laina ela Al Masih , ro nggomi¯doho tarimamu ra´unda ede ngahapu au rasadiana ¯di ru´umu . Aina paresamu ramaina ta¯be ngaha ra nono ede , ¯bai¯ba wara makatani ¯dei ade mpidamu .
46010028	Pala warasi ma nggahi ¯di nggomi¯doho , " Ngaha ra nono ake wa´ura ¯donggo ra mbei ¯di berhala , " aina ngahamu ngaha ra nono ede , ¯bara ntandamu penti dou ede ro ¯bara eli ade mpida .
46010029	Aona nggahi nahu laina eli ade mpidamu , pala eli ade mpida dou ede . Kombisi wara ma so¯di , " Io , ¯ba¯bauku ra ne´e ¯ba nahu pa¯bua ¯di kahampa ¯ba eli ade mpida dou makalai ?
46010030	Nggara nahu kangahasi ngaha ra nono la¯bo tarima kasihku ¯di Ruma Hatalla , ¯ba¯bauku dou nuntu ka´ihakaina nahu ¯ba ngaha ra nono ede , sapodakaina nahu wa´ura tarima kasihku ¯di Ruma Hatalla ¯ba ngaha ra nono ede ? "
46010031	Au rau karawi ¯ba nggomi¯doho -- nggomi¯doho ngaha atao nggomi¯doho nonomu -- karawi sara´apu ede ¯di ka¯dese ra kantasakaimu Ruma Hatalla .
46010032	Moripu ¯bune ede nda¯di nggomi¯doho wati ndawimu dou makalai karawi dosa ; nataho sia¯doho dou Yahudi atao dou laina Yahudi atao ela Ruma Hatalla .
46010033	Moripu ¯bune nahu . Nahu ka´usahaku kasana wea ade samenana dou ade sara´ana lampa rawi , kai wati wara ne´e ¯ba nahu kapenti ¯di ru´u ¯ba weki ndai . Ne´e ¯ba nahu loaku¯du samenana sia¯doho loa ¯dikasalama .
46011001	¯Batupu conto nahu , ¯bune nahu rau ¯batuku conto Al Masih .
46011002	Nahu roiku nggomi¯doho ¯bara nggomi¯doho kawara ncaumu nahu ro ¯batumu ratei ¯ba nahu ¯di nggomi¯doho .
46011003	Pala ne´e ¯ba nahu nggomi¯doho ¯bademu sa¯bua lampa rawi wali , ede¯du ¯ba one ma nda¯di mana´ekaina ¯di sanikina dou mone ede¯du Al Masih ; ma nda¯di mana´ekai ¯di wei ede¯du rahi , ro ma nda¯di mana´ekai ¯di Al Masih ede¯du Ruma Hatalla .
46011004	Nggara sa¯bua dou mone wakatu do´ana atao wakatu karonggana haba ra¯di Ruma Hatalla ¯di tando dou mamboto , kani to¯du tuta , nda¯di dou ede nakatuna ra ka¯bawaku Al Masih .
46011005	Ro nggara sa¯bua dou siwe wakatu do´ana atao wakatu karonggana haba ra¯di Ruma Hatalla ¯di tando dou mamboto , wati to¯duna tuta , nda¯di dou siwe ede naka¯bawa ra katunaku rahina ma nda¯di mana´ekai ¯di wekina . Ede samampa ¯bune-¯buneta tuta dou siwe ede wa´ura ¯boru .
46011006	¯Bara nggara dou siwe wati ne´ena to¯du tutana nancewi tahopu dompo honggona . Pala nggara dou siwe ¯di¯boru tutana atao radompo honggona , nda¯di ede katuna ra ka¯bawa ¯di ru´u ¯ba sia . ¯Bara ndedena ncewi tahopu sia to¯duna tuta .
46011007	Dou mone wati paraluna kani to¯du tuta , ¯bara sia nakatadaku wa´a wekina ro na´e ra ntoruna Ruma Hatalla . Pala dou siwe nakatadaku na´e ra ntoru dou mone .
46011008	¯Bara dou mone watira kanda¯di ra¯di dou siwe , dou siweku rakanda¯di ra¯di dou mone .
46011009	Dou mone wati rakanda¯di rau ¯di ru´u mapentikai dou siwe , malaisi dou siwe kanda¯di ru´u kapentikai dou mone .
46011010	¯Bara ndedena , ¯di kasanakai ade samenana mala´eka , dou siwe pa¯buaku kanina to¯du tuta ¯di ru´u tanda ¯ba one sia awa mai ¯ba kuasa rahina .
46011011	Konena ndede ade mori ra woko ndai dou ela Al Masih , dou siwe wati ki¯di kesena , hori weki ra¯di dou mone , ro dou mone rau wati ki¯di kesena , hori weki ra¯di dou siwe .
46011012	Kone dou siwe masarambana , rakanda¯di ra¯di dou mone , pala sawa´u ¯ba ede dou mone ranggana ¯ba dou siwe ; ro samenana ramaina ta Ruma Hatalla .
46011013	Coba ndai nggomi¯doho timbapu lampa rawi ake : Sa¯bua taho dou siwe do´a ¯di Ruma Hatalla , ¯di tando dou mamboto , wati to¯duna tuta ?
46011014	Ranginakai ¯ba dou mamboto , nggomi¯doho wa´ura tei ¯ba one dou mone nggara naru honggo , ede wati patuna .
46011015	Pala ¯di ru´u ¯ba dou siwe , rambei honggo ¯di ru´u sia ¯di ma¯bonto tutana ro honggo manaru ede¯du ¯di banggakaina .
46011016	Nggara warasi ma ne´e cence ncihi ma¯boha masa´ala ake , ¯di loa nggahi ¯ba nahu ede¯du nataho ndaita ro ela-ela Ruma Hatalla makalaina , ranginakai cuma ntauna sa¯buampa rabiasakai ede ade ela Ruma ; ari mai ¯ba ede wati warana .
46011017	Ma¯boha ma kento ake , nahu wati roiku nggomi¯doho . Eda angi sambeamu laina mbeimu ma taho , malaisi ma wati taho .
46011018	Saramba-rambakaina ringa ¯ba nahu , ¯ba one ade edakai angi menamu wara golonga ma wati ncihi ncao . Ro iu ¯ba nahu haba ede napodaku .
46011019	Wara romo mbi´a ra ncengga ¯di ade weki nggomi¯doho , loaku¯du tadana peade cou-cou dou ela Al Masih masapodakaina .
46011020	Pala wunga ka¯boro weki nggomi¯doho , rakarawi ¯ba nggomi¯doho ede laina do´a jamu Ruma .
46011021	¯Bara wunga ngaha , nggomi¯doho cua lepi weha ngaha ndaimu , sampe wara ma daraka au-au , pala ma kalai sampe mawuna .
46011022	¯Ba¯bauku ndedekaina ? Sa¯bua laina nggomi¯doho mantau uma ? Nggomi¯doho maloa ngaha ra nono ta ede ! Atao nggomi¯doho mane´e ka¯bawa ra katuna ela Ruma Hatalla ro kamaja dou-dou mancoki mori ? Auku ¯di pa¯bua nggahi ¯ba nahu ¯di nggomi¯doho ? Pa¯buaku roi ¯ba nahu nggomi¯doho ? Wati ! Sakali-kali nahu wati ¯dimaroi nggomi¯doho .
46011023	¯Bara ratei ¯ba nahu ¯di nggomi¯doho , ede tarima ¯ba nahu ra¯di ndai Ruma : ¯ba one ai manga¯di ede wakatu Isa , Ruma ndaita ¯donggo ¯di dou-dou ma musu-Na , Sia wehana roti ,
46011024	ro sawa´u ¯ba Sia rentana tarima kasi ¯di Ruma Hatalla ¯ba roti ede , to¯be-to¯be ¯ba Sia roti ede kai rima-Na , edempara nggahina , " Akera sarumbu-Ku ra¯donggo ¯di ru´u nggomi¯doho . Karawipu ake ¯di kawarakaimu Nahu . "
46011025	Ndede rauja sawa´u ¯ba nggori ngaha , weha ¯ba Sia piala anggo edempara nggahina , " Anggo ake ede¯du rasake ma¯bou Ruma Hatalla , rakasaha kai ra´a-Ku . Sanikina nono ¯ba nggomi¯doho ake , karawipu lampa rawi ake ¯di kawarakaimu Nahu . "
46011026	Poda sanikina nggomi¯doho ngahamu roti ro nonomu anggo ake , nggomi¯doho ngoa ra kahabamu madekai Ruma , sampe Sia maina .
46011027	¯Bara ndedena , dou ma ngaha roti Ruma atao manono anggo Ruma kai cara ma wati patu , dou ede nadosa ¯di Ruma ma wa´ura koroba sarumbu la¯bo ra´a-Na .
46011028	Nda¯di , sanikina dou pa¯buaku paresa weki ndai wa´una , ede ampona loa ngaha roti ro nono anggo ede .
46011029	¯Bara dou nangahasi roti ro nono anggo kai wati paresana ¯ba one jamu ede mawara ¯dapo angi la¯bo sarumbu Ruma , dou ede ngaha ra nono ¯di tarimakaina hukuma Ruma Hatalla ¯di weki ndaina .
46011030	¯Bara ndedena mboto ¯di ade weki nggomi¯doho ma supu ro marome , ro wara rau ma made .
46011031	Pala nggara paresa wa´usi ¯ba ndaita weki ndai , ndai wati ¯dihukum ¯ba Ruma Hatalla .
46011032	Pala nggara ndai ¯dihukum ¯ba Ruma Hatalla , Sia nacamboku ndaita , loaku¯du ndai wati ¯boha ¯ba hukuma masama-sama la¯bo dunia ake .
46011033	¯Bara ndedena , cina ra angiku , nggara ka¯borosi weki nggomi¯doho ¯dimangaha wakatu do´a jamu Ruma , nggomi¯doho pa¯buapu cua ngena angi .
46011034	Nggara warasi ma hi¯do , sia pa¯buaku ngaha wa´u ¯di umana . Nggara karawi ¯ba nggomi¯doho lampa rawi ake , edakai angi sambeamu wati ¯dimakamai kai hukuma ra¯di Ruma Hatalla ¯di weki ndaimu . Ma¯boha masa´ala-masa´ala ma kalai , nahu ¯dimangoa ka¯bae nggomi¯doho , nggara maisi nahu peade .
46012001	Ake ma¯boha bareka-bareka rambei ¯ba Roh Allah . Ma¯boha ede , ne´e ¯ba nahu cina ra angiku ¯bade ma sapodakaina .
46012002	Kawarapu ¯ba one aipu wakatu nggomi¯doho watipu patamu Ruma , nggomi¯doho ¯boha ¯ba pangaru ¯dima¯batu berhala ma mpongi .
46012003	¯Di ¯bade ¯ba nggomi¯doho ¯ba one dou ra¯dende ra wa´a ¯ba Roh Allah wati loana nggahi , " Ihara Isa ! " Ndede rau wati kone sa¯bua dou maloa nggahi , " Isa ede¯du Ruma ! " Nggara dou ede watisi ra ¯dende ra wa´a ¯ba Roh Allah .
46012004	Wara mboto pahuna bareka ra¯di Rah Allah , pala sara´ana rambei ¯ba Roh ma sa¯buampa .
46012005	Wara mboto pahu karawi ¯di karawi wea ¯di ru´u Ruma , pala Ruma ¯dikarawi wea ede , Ruma ma sa¯bua raumpa .
46012006	Wara mboto carana ¯dikarawi wea karawi Ruma , pala ma mbei tenggo ra wale ru´u ede ¯di sanikina dou ede¯du Ruma Hatalla ma sa¯bua raumpa .
46012007	¯Di taho kai ndai sara´a , Roh Allah karawi ¯di sanikina dou kai cua-cua ndaina .
46012008	¯Di sa¯bua dou , mbei ¯ba Roh ede ¯dimaloa nuntu kai cara wibawa . ¯Di ma kalai mbei ¯ba Roh ma sama ede mbeina sanggo ¯di loakaina ngoa ra tei ka¯bae ma¯boha Ruma Hatalla .
46012009	Roh ma sa¯bua ede rau mambei ¯di dou ma sa¯bua , loa ma heba poda ru´u imbikai ¯di Al Masih ; pala ru´u ma kalai Roh ede mbeina kuasa ¯di katahokai supu dou .
46012010	¯Di sa¯bua dou rambei kuasa ¯dimakarawi ¯bisa ra guna ro dimakalai rambei bareka ¯dimangoana nia-nia Ruma Hatalla . ¯Di ma kalai wali Roh ede mbeina sanggokai ¯dima¯bila-¯bila ma ¯beku bareka ra¯di Roh Allah ro ma¯beku ma laina . Wara rambei sanggo ¯di manuntu kai mboto pahu bahasa ma ¯bisa ra guna , ro wara rau rambei sanggo ¯dimangoa ra tei ka¯bae aona bahasa ede .
46012011	Sara´ana ede rakarawi ¯ba Roh ma sa¯bua ede raumpa ; cua-cua dou rambei bareka ma cua ndaina ¯bune rakane´e ¯ba ndai Roh ede .
46012012	Al Masih ede¯du ¯bune sarumbu manusia ; sarumbu ede sa¯bua , pala mboto anggota . Sara´a anggota ede , konena mboto , pala sa¯buampa sarumbu .
46012013	Ndede rau ndai sara´a , nataho dou Yahudi ro dou laina Yahudi , nataho ada-ada ro dou-dou malaina ada ; sara´a ndaita wa´ura kandeu karaso ¯ba Roh ma sama , loaku¯du ndai kanda¯dina sa¯bua ¯di sarumbu Al Masih ede . Sara´a ndai rauta iu poda Roh ma sa¯bua ede .
46012014	¯Bara ndai sarumbu ede wati sa¯bua anggotampa pala mboto anggotana .
46012015	Nggara nggahisi ¯ba e¯di , " Nahu laina rima , ¯ba ndedena nahu laina anggota sarumbu , " ede laina aona ¯bara e¯di ede laina anggota sarumbu .
46012016	Ro nggara nggahisi ¯ba fiko , " ¯Bara nahu laina mada , nda¯di nahu laina anggota sarumbu , " ede rau laina aona fiko ede laina anggota sarumbu .
46012017	Misakai sara´a sarumbu ede nda¯dina mada mpoa , ¯buneku sarumbu ede loakaina ringa ? Atao sara´a sarumbu ede nda¯dina fikompa , ¯buneku sarumbu ede loana sangufi ?
46012018	Eda ¯ba ndaita ¯ba one Ruma Hatalla matoho anggota-anggota ede ¯di sarumbu . Cua-cua tohona ¯di hi¯dina ¯ba Ruma Hatalla bune rakane´e ndai-Na .
46012019	Nggara sara´ana cuma sa¯buampa anggotana , ¯beku ¯dipehekai sarumbu ?
46012020	Nda¯di poda wara mboto anggota , pala sarumbu cuma sa¯buampa .
46012021	¯Bara ndedena , mada wati loana nggahi ¯di rima , " Nahu wati paraluku ¯di nggomi ! " atao tuta manggahi ¯di e¯di , " Nahu wati paraluku nggomi ! "
46012022	Ndede walija anggota-anggota sarumbu rawi´ikai mapu ede , nawancuku paralu ¯ba ndaita ;
46012023	ro anggota-anggota rawi´ikai ¯ba ndai wati ipi wara co´ina , ede anggota-anggota ¯di ipi kaco´i ¯ba ndaita . Anggota-anggota sarumbu ma wati edamu ntikana , edeku mancewi ¯di kanda¯di au ¯ba ndaita .
46012024	Anggota-anggota sarumbu ma wa´ura eda wea ntikana , wati¯du paralu ¯di kanda¯di au ¯ba ndai . Ruma Hatalla wa´ura atona sarumbu ndaita ndede pahuna nda¯dina anggota-anggota ma kura wara co´i ¯di ipi kaco´i .
46012025	Ade ndedekaina sarumbu ede watira ncengga-ncenggana ; cua-cua anggota nakanda¯di auku sa¯bua la¯bo makalaina .
46012026	Nggara sa¯bua anggota mancoki , samenana anggota makalai nancoki rau ; nggara sa¯bua anggota ¯di roi , samenana anggota makalaina naneo ade rauna .
46012027	Sara´a nggomi¯doho ede¯du sama-sama sarumbu Al Masih ro cua-cua nggomi¯doho rau ede¯du anggota sarumbu ede .
46012028	Ndede rau ade ela Ruma , Ruma Hatalla wa´ura katantuna hi¯di ¯di cua-cua dou : Tampu´u-mpu´ukaina rasu-rasu ; ka¯duakaina nabi-nabi , katolukaina guru-guru , edempara sia¯doho ma karawina ma¯bisa ra guna , sawa´u ¯ba ede sia¯doho ma ¯di mbei karunia ¯dimakataho supu dou , atao ¯dimabantu dou makalai , atao ¯dimana´ekaina dou , atao ¯dimanuntu kai mboto bahasa ma ¯bisa ra guna .
46012029	Sia¯doho laina rasu sara´a , atao nabi , atao guru . Wati sara´ana mantau kuasa ¯dimakarawi ¯bisa ra guna ,
46012030	atao ¯dimakataho supu dou , atao ¯dimanuntu kai mboto bahasa ma ¯bisa ra guna , atao ¯dimangoa ra tei aona eli bahasa ede .
46012031	¯Ba ndedena , pa¯buapu usaha kapoda ¯ba nggomi¯doho ¯di rakakaimu bareka ma ipi penti . Pala makento ake nahu maturu tei nggomi¯doho ncai ma´ipi taho .
46013001	Nahu kone kaloa nuntu kai mboto pahu bahasa manusia , kone kai bahasa mala´eka rau , pala nahu wati meci ra ca´uku dou makalai , nda¯di nggahi ra eli nahu ede cuma eli ma kancere kai wati wara aona .
46013002	Nahu kone kaloa karongga haba ra¯di Ruma Hatalla , ro kaloa ka´ao sara´a lampa rawi ma ipi ¯dei , ro ka¯bade menaku ro wancuku imbi ¯di Ruma Hatalla sampe loaku rungka ngge´e doro , pala nahu wati meci ra ca´uku dou makalai , nda¯di nahu wati wara one podana .
46013003	Kone sara´a ntau nahu , sadekakai ¯ba nahu ¯di dou mancoki mori , ro ¯donggo ¯ba nahu weki ndaiku ¯di ka´a , pala nahu wati meci ra ca´uku dou-dou makalai , nda¯di sara´ana ede wati wara poda onena .
46013004	Dou ma meci ra ca´u dou-dou makalai saba la¯bo taho adena . Sia wati ipi wu´u adena , wati nuntuna ma¯biko ¯bako , wati sombo .
46013005	Sia wati sombona , wati kasa , sia wati pakasana dou makalai ¯dima¯batu rakane´e ¯ba ndaina , sia wati roci iha adena , ro wati wi´ina ¯dei adena au rarawi dou .
46013006	Dou ma meci ra ca´u dou makalai , wati ca´una ma´iha ro mada¯bae , sia cuma sanampa ¯di rawi mataho .
46013007	Sia nawa´uku taha ¯di samenana ro nane´e imbi ¯dimataho poda ¯di sanikina dou ; ade ka´ada´an ma ¯bune ¯be rau dou ma meci ra ca´u ede wati parana mbora rane´ena ro nasaba ngena ¯di sara´ana au-au .
46013008	Wati parana ¯dimawara wakatu dou cua daca´u ro damecikaina angi . Wakatu ake wara dou ma loa karongga haba ra¯di Ruma Hatalla , pala pea sia ¯dimadengga karongga haba ede . Ake wara ma loa nuntu kai mboto pahu bahasa ma ¯bisa ra guna , pala pea sia ¯dimadengga nuntu kai bahasa-bahasa ede . Ake wara dou ma ¯bade mboto pahuna lampa rawi , pala pea au ra¯bade ¯ba sia¯doho ede ¯di nefana .
46013009	¯Bara , loa ra tingi ndaita ro sanggo ¯ba ndai ¯dimakarongga haba ra¯di Ruma Hatalla , mbuipu kura tahona .
46013010	Pea ¯dimaraka wakatuna Ruma Hatalla makanda¯di sara´ana sampuruna , ro ma wati sampuruna ede ¯dimambora .
46013011	Aipu nahu mbuipu to´iku , nahu nuntuku ¯bune ana dou to´i , nahu ka´iu ¯bune ana dou to´i , ro nahu kananuku ¯bune ana dou to´i . Ake nahu wa´ura na´e , ruku ra rawiku ma ¯bune ana dou to´i wa´ura pakiku .
46013012	Au ra´eda ¯ba ndaita wakatu ake ede¯du ¯bune ninu ma gawu ¯di saninu . Pala pea ndai ¯dima´eda ka¯bae lalo . Ake nahu watipu ¯bade sara´aku , pala pea nahu ¯dima¯bade sara´a sama ¯bune Ruma Hatalla ma¯bade sara´a ma¯boha weki nahu .
46013013	Nda¯di , ru´u wakatu ake wara tolu mbua lampa rawi ¯di pa¯bua ngge´empa ¯di karawi ¯ba ndaita : imbi , pamao ro cua meci ra ca´u angi . Ma ipi penti poda ra¯di tolu mbua ede ede¯du meci ra ca´u dou-dou makalai .
46014001	Nggomi¯doho pa¯buapu usaha ¯di meci ra ca´ukaimu dou makalai . Ro usaha raupu ¯di tarima aokaimu bareka-bareka rambei ¯ba Roh Allah , ma´ipi penti poda sanggomu ¯dimakarongga nggahi ra eli Ruma Hatalla ¯di manusia .
46014002	Dou ma nuntu kai bahasa ma ¯bisa ra guna , dou ede laina nuntu ra nggahina ¯di manusia ; sia nanuntu ra nggahiku ¯di Ruma Hatalla . Wati wara dou ma loa ka´ao au ranggahi sia , ¯bara Roh Allah ma kanda¯dina sia rentana lampa rawi-lampa rawi ma cuma ¯di¯bade ¯ba Ruma Hatalla .
46014003	Pala dou ma karongga haba ra¯di Ruma Hatalla , nakaronggaku ¯di manusia ; ¯dimakatenggona sia¯doho , ¯dimakau kapoda sia¯doho ro ¯dimarere wea ade sia¯doho .
46014004	Dou ma nuntu kai bahasa ma ¯bisa ra guna ¯dimakatenggo weki ndai mpoana , dou ma karongga haba ma ramai ta Ruma Hatalla nabantuku ela Ruma Hatalla nda¯di maju .
46014005	Nawancuku tahona nggara nggomi¯doho sara´a maloa nuntu ra nggahi kai mboto pahu bahasa ma ¯bisa ra guna . Pala ma ipi taho ede¯du nggara nggomi¯doho loamu ngoa ra kahaba au rangoa wi´i ¯ba Ruma Hatalla . ¯Bara dou ma karongga haba ma ramai ta Ruma Hatalla , nancewi na´e ntewi kaisi la¯bo dou ma nuntu kai mboto pahu bahasa ma ¯bisa ra guna ; nalai ¯bune dou ma nuntu kai mboto pahu bahasa ma ¯bisa ra guna ede ma loa ngoa ra tei au ranggahina ede , loaku¯du sara´a ela Ruma naloa raka ao ra onena .
46014006	Nggara misakai maisi nahu ¯di nggomi¯doho ro nuntu kai mboto pahu bahasa ma ¯bisa ra guna , au onena ede ¯di ru´u ¯ba nggomi¯doho ? Wati wara onena kone sato´i ! Nalai , nggara nahu makatada nggahi ra eli ra¯di Ruma Hatalla , atao nahu mangoa ra tei ka¯bae ma¯boha Ruma Hatalla , atao nahu makarongga haba ma ramai ta Ruma Hatalla , atao nahu matei .
46014007	Suli ro kacapi ma wati ntau nawa kone sato´i , nggara watisi kampa´a kataho nada-nadana , ¯buneku ¯di ¯badekai ¯ba dou rawa au rampa´ana ede ?
46014008	Conto ma kalai wali : Nggara tarompe raka´eli wati ¯baena cou masadia ¯dimalewa ?
46014009	Ndede rau kai loamu ¯dimanuntu kai mboto pahu bahasa ma ¯bisa ra guna . Nggara nggomi¯doho kai sanggomu ede rentamu nggahi ma wati taroa , wati wara kone sa¯bua dou maloa ka´ao au ranggahi ¯ba nggomi¯doho ede . Nggahi ra eli nggomi¯doho ede ¯dimambora wati ¯bae laona .
46014010	¯Di dunia ake wara mboto bahasa , pala wati wara kone sa¯bua rau ra¯di bahasa-bahasa ede ma wati ntau ao .
46014011	Pala nggara nahu wati loaku ka´ao bahasa rarenta ¯ba sa¯bua-¯bua dou , nda¯di dou ma kani bahasa ede ede¯du dou lai rasa ¯di ru´u ¯ba nahu ; ndede rau nahu ¯di sia .
46014012	Ma¯boha ndai nggomi¯doho , nahu ¯bade nggomi¯doho mane´e poda raka bareka-bareka ra¯di Roh Allah . Pala ma penti poda , nggomi¯doho pa¯buapu usaha ¯dimakani sanggomu ¯dimabantu ela Ruma nda¯di maju .
46014013	¯Bara dou ma nuntu ade bahasana ma ¯bisa ra guna , pa¯buaku rahona ¯di Ruma Hatalla loaku¯du sia ¯di mbei rau sanggo wa´u ¯dimangoa ra tei ka¯bae au ranggahina ede .
46014014	¯Bara kado´asi kai bahasa ma ¯bisa ra guna , roh nahu podana do´a , pala fiki ra kananu nahu wati lampana .
46014015	Nda¯di , auku ¯di pa¯bua karawi ¯ba nahu ? Ake ma ¯di karawi ¯ba nahu : Nahu ¯dimado´a kai roh nahu , pala nahu ¯dimado´a rau kai fiki ra kananu nahu . Nahu ¯dimarawa kai roh nahu , pala nahu kane´e rawa rau kai fiki ra kananu nahu .
46014016	¯Bara nggara nggomi¯doho marenta tarima kasi ¯di Ruma Hatalla kai roh mpoamu , ro wara dou makalai ma wati loa ka´ao bahasa ma ¯bisa ra guna ma ramai ta Roh Allah ede , nda¯di dou ede wati loana nggahi , " Nahu satuju " ¯di do´a syuku ede ; ¯bara sia wati ¯badena au rarenta ¯ba nggomi¯doho .
46014017	Konena do´a tarima kasimu ¯di Ruma ede nawancuku tahona , pala do´a ede wati wara onena kone sato´i ¯di ru´u ¯ba dou makalai .
46014018	Nahu matarima kasi ¯di Ruma Hatalla ¯bara ndai nahu kaloa nuntu ade mboto pahu bahasa ma ¯bisa ra guna ncewi ese mai ¯ba nggomi¯doho sara´a .
46014019	Pala , ade edakai angi ¯di nemba kai Ruma , nahu ka´ipi ca´u kani lima mpu´u nggahi ¯di loa ka´ao ¯ba dou ntewi kaisi riwu-riwu nuntu ra nggahi ma ¯bisa ra guna . Nahu ipipu ca´uku kandede loaku¯du nahu loa ngoa ra tei dou .
46014020	Cina ra angi ! Aina fiki ra kananu ¯bune ¯dambe to´i . ¯Dei lampa rawi ma da¯bae , nggomi¯doho pa¯bua ngge´empa ¯bune ¯dambe to´i . Pala ade fiki ra kananu , nggomi¯doho pa¯buapu nda¯di ¯bune dou ma wa´ura na´e .
46014021	Ade Alkitab ratunti ndake , " Nggahi Ruma , ' Kai wa´a ¯ba dou-dou ma nuntu kai bahasa ma ¯didaloa ka´ao , Nahu ¯dimanuntu ¯di ela Ruma ake . Kone kai wa´a ¯ba dou-dou malai rasa , Nahu ¯dimanuntu ¯di ela-Ku ; konena ndede sia¯doho wati ne´ena kade´e nggahi ra eli-Ku . ' "
46014022	Nda¯di bareka ¯dimanuntu kai mboto pahu bahasa ma ¯bisa ra guna ede¯du ¯di tanda ¯di ru´u ¯ba dou ma wati imbi , laina ¯di ru´u dou ma imbi . Ro bareka ¯dimangoa ra kaukai ¯ba Ruma Hatalla ¯di ru´u ¯ba manusia ede¯du tanda ¯di ru´u ¯ba dou ma imbi , laina ¯di ru´u dou ma da´imbi .
46014023	¯Bara ndedena , nggara misakai ¯di ade edakai angi ela Ruma , samenana ela Ruma manuntu ade mboto pahu bahasa ma ¯bisa ra guna , edempara mai pila-pila dou makalai atao dou ma laina ela Al Masih , tantu dou-dou ede nakacaiku nggomi¯doho wa´ura ringu sara´a !
46014024	Pala nggara nggomi¯doho sara´a karonggamu haba ma ramai ta Ruma Hatalla , edempara mai sa¯bua dou ma laina ela Al Masih atao sa¯bua dou makalai , nda¯di lampa rawi-lampa rawi rakarongga ¯ba nggomi¯doho sara´a ¯dimakatadana dosa-dosa dou ede la¯bo nakanda¯diku kawara weki sia ede ra¯di dosa-dosana .
46014025	Lampa rawi-lampa rawi ma cili weki ¯dei adena ¯di katada , nda¯dina sia naka´awaku wekina , edempara nembana Ruma Hatalla . Sia ¯dimamangaku ¯ba one Ruma Hatalla poda-poda warana ade woha nggomi¯doho .
46014026	Nda¯di , cina ra angi , auku aona sara´ana ede ? Nggara nggomi¯doho ka¯boromu weki ¯dimanemba Ruma , wara ma rawa , wara ma ngoa ra tei , wara ma karongga au-au ma ramai ta Ruma Hatalla , wara ma nuntu ade bahasa ma ¯bisa ra guna , ro wara ma ngoa ka¯bae au ranggahi ede . Pala sara´ana ede pa¯buaku ¯dikarawi ¯di ngoa ra teikai ro ¯di ru´u taho menakaina .
46014027	Nggara warasi ma ne´e nuntu ade bahasa ma ¯bisa ra guna , pa¯buapu ¯dua atao tolu doumpa kai cepe-cepe angi . Ro pa¯buaku warana ¯dimangoa ra tei ka¯bae au ranggahi ¯ba dou ma nuntu ede .
46014028	Nggara watisi wara ma loa ngoa ra tei ka¯baena , nda¯di dou-dou ma nuntu ade bahasa ma ¯bisa ra guna ede pa¯buaku midina ade edakai angi ede . Co´opu sia¯doho nuntuna ¯dei ade mpoa ¯di Ruma Hatalla .
46014029	¯Dua atao tolu dou ma ntau haba ra¯di Ruma Hatalla pa¯bua karonggana haba ede ma kalai matimba au ranggahi ede .
46014030	Misakai nggara haba ra¯di Ruma Hatalla maina ¯di sa¯bua dou makalai ma doho ade edakai angi ede , nda¯di dou ma wunga nuntu , pa¯buaku denggana .
46014031	Kai ndede carana , nggomi¯doho sara´ana , sa¯bua-sa¯bua , loa karongga haba ma ramai ta Ruma Hatalla ; loaku¯du sara´ana rakana tarima ngoa ra tei ro nanaha nda¯di imbi .
46014032	Bareka ra¯di Roh ¯dimakarongga haba ra¯di Ruma Hatalla loa ¯di kantiri ¯ba dou ma karonggana ede .
46014033	Ruma Hatalla ede¯du Ruma Hatalla ma ca´u moci ra moi ; Sia laina Ruma Hatalla ma ca´u ¯di lampa rawi makaco . ¯Bune ranginakai ade sara´a ela Ruma Hatalla .
46014034	Dou siwe pa¯bua midi wungasi wakatu eda angi ela Ruma . Sia¯doho wati rakaukai ¯dimanuntu . Sia¯doho wati loana nda¯di mana´ekaina ; ede mancihi ncao la¯bo hukum Taurat .
46014035	Nggara sia¯doho nane´esi ¯bade au-au , sia¯doho pa¯buaku so¯dina ¯di rahina ¯di uma . Nawancuku majakai nggara dou siwe manuntu ¯di ade mbolokai weki ela Ruma .
46014036	Sa¯bua nggahi ra eli Ruma Hatalla maina ta nggomi¯doho ? Atao ¯di nggomi¯dohompa karonggakai nggahi ra eli ede ?
46014037	Nggara warasi dou ma iu weki ntauna bareka ¯dimakaronggana haba ma ramai ta Ruma Hatalla , atao sia ntauna bareka makalai ra¯di Roh Allah , dou ede pa¯buaku iuna weki ¯ba one au ratunti nahu ake ede¯du parenta ra¯di Ruma .
46014038	Pala nggara warasi ma datarima ake , aina tio ra ntandamu sia .
46014039	¯Bara ndedena , cina ra angi , usahapu ¯di karonggamu haba ra¯di Ruma Hatalla , pala aina kantamu dou ma ne´e nuntu kai mboto pahu bahasa ma ¯bisa ra guna .
46014040	Pala samenana pa¯bua ¯di karawi kai taho ra moci .
46015001	Ro ake , cina ra angi ne´e ¯ba nahu nggomi¯doho kawara mbalimu ¯di Haba Mataho ra¯di Ruma Hatalla rangoa ra kahaba ¯ba nahu ntoina ¯di nggomi¯doho . Nggomi¯doho tarimamu ro imbimu ¯di Al Masih ¯bara Haba Mataho ede .
46015002	Nggara nggomi¯doho nenti kapodamu ¯di au rangoa ra kahaba ¯ba nahu ede , nda¯di Haba Mataho ede makasalamana nggomi¯doho ; selasi nggomi¯doho imbi kai wati loamu ka´ao .
46015003	Au rakarongga ¯ba nahu ¯di cina¯doho ede¯du rawa´u tarima rau ¯ba nahu . Ma penti poda , ¯bune ratunti ade Alkitab , nahu karonggaku ¯di nggomi¯doho ¯ba one Al Masih madena ¯bara dosa-dosa ndaita ;
46015004	¯ba one Sia ¯di umbu , pala sawa´u ¯ba ede ¯dikamori mbali ¯di ainaina katolukaina . Ede ratunti rau ade Alkitab .
46015005	Nahu ngoa rauku nggomi¯doho ¯ba one Al Masih ra kamori mbali ede katada rauna weki-Na ¯di la Petrus , ro sawa´u ¯ba ede ¯di sampuru ¯dua rasu .
46015006	Sawa´u ¯ba ede Sia katadana weki rau ¯di ncewi lima ratu dou anamori-Na sakali lalo . Mboto ra¯di dou¯doho ede mbuipu morina ake , cuma pila-pila doumpa ma wa´ura made .
46015007	Sawa´u ¯ba ede Al Masih katada rauna weki ¯di la Yakub ro sawa´u ¯ba ede ¯di sara´a rasu .
46015008	Macumpukai podana Sia katadana weki ¯di nahu rau -- nahu ¯bune ana dou to´i ranggana watipu raka wakatuna !
46015009	Nahu ede¯du rasu Ruma ma sumpu awana . Nahu wati patuna ¯dipehekai rasu , ¯bara nahu wa´ura kancokiku ela Ruma Hatalla .
46015010	Pala ¯bara rahama Ruma Hatalla nahu nda¯dikaiku ¯bune ka´ada´ana ake . Ro wati lao ncauna Ruma Hatalla kangampu weana nahu . Mala nahuku ma karawi kapoda ade ntewi kaisi sara´a rasu ma kalai . Pala ede sapodakaina laina ra´usaha nahu ; ede ra´usaha Ruma Hatalla ma meci ra ca´u nahu ro ma karawi sama la¯bo nahu .
46015011	Nda¯di , ra¯di cou-cou rau nggomi¯doho tarimamu Haba Mataho ede -- sa¯bua ede ra¯di nahu atao ra¯di rasu-rasu ma kalai -- ede wati ¯bunena . Ma penti ede¯du nami ngoa ra kahabamu Haba Mataho ede ro nggomi¯doho imbimu .
46015012	Nggara rangoa ra kahaba ¯ba nami ede ede¯du ¯ba one Al Masih wa´ura kamori mbali ra¯di madena , ¯ba¯bauku ¯di ade weki nggomi¯doho warakai ma nggahi ¯ba one dou mamade wati ¯dikamori mbali ?
46015013	Nggara podasi dou mamade wati ¯dikamori mbali , ede aona Al Masih rau wati rakamori mbali ra¯di madena .
46015014	Ro nggara Al Masih wati rakamori mbali ra¯di madena , nda¯di wati wara onena nami ngoa ra kahabamu au-au ro wati wara one rauna nggomi¯doho imbimu , ¯bara ra´imbimu ede wati ntauna dasa au-au .
46015015	Ncewi ese mai ¯ba ede , natada ¯bara nami macowa ma¯boha Ruma Hatalla , ¯bara nami ngoa ra kahabamu ¯ba one Ruma Hatalla wa´ura kamori mbalina Al Masih ra¯di madena , sapodakaina Ruma Hatalla wati kamori mbalina Sia -- nggara podasi dou mamade wati ¯dikamori mbali !
46015016	¯Bara nggara dou mamade wati ¯dikamori mbali , nda¯di Al Masih rau wati ¯dikamori mbali ra¯di madena .
46015017	Ro nggara Al Masih wati ¯dikamori mbali nda¯di imbimu ede hampa ¯ba kane´e ¯ba ndai mpoampa ; ede aona nggomi¯doho mbuipu ¯dei ka´ada´ana dosa ro wati ntaumu ne´e sama sakali .
46015018	Ede ao rauna ¯ba one dou-dou ela Al Masih ma wa´ura made , wati wara rau ¯di rakana .
46015019	Nggara pamao ndai ¯di Al Masih hampa ¯ba mori ndai ade dunia ake mpoa , nda¯di ra¯di sara´a ela manusia ¯di ade dunia ake , ndaira ma ipi ncoki ru´u !
46015020	Pala Al Masih wa´ura kamori mbali ra¯di madena . Akeku ¯di nenti ¯ba one dou-dou ma wa´ura made ¯dikamori mbali .
46015021	¯Bara made lu´una ¯dei dunia kai kanina sa¯bua dou , ndede rauja mori mbali ra¯di made ¯di mbei ¯di manusia kai kani sa¯bua dou rau .
46015022	¯Bune samenana manusia made ¯bara sa¯bua golonga la¯bo la Adam , ndede rau sara´a ¯dikamori , ¯bara lu´u ¯di sa¯bua golonga la¯bo Al Masih .
46015023	Pala cua-cua ¯di kamori ¯batu gilirana : Saramba-rambana Al Masih ; sawa´u ¯ba ede wakatu Sia mai mbalina peade , ¯batu ¯ba gilira dou-dou ma lu´u ntau Al Masih .
46015024	Edempara rakara wakatu cumpukaina , ede¯du na¯donggosi ¯ba Sia Karaja´an ¯di Ruma Hatalla Ama-Na , sawa´u ¯ba Sia kalelina sara´a pamarenta , sara´a kuasa ro sara´a tenggo ra wale ; edempara Sia ¯donggona kuasana ¯di Ruma Hatalla , Ama-Na .
46015025	Al Masih pa¯bua parenta ncau sampe Ruma Hatalla ndawina sara´a musu Al Masih okona ¯di Al Masih .
46015026	Musu ma cumpukai ¯dikakoa ede¯du made .
46015027	Ade Alkitab ratunti ¯bune ake , " Ruma Hatalla wa´ura ndawina samenana au-au oko ¯di Sia . " Tadara ¯ba one ranggahi " samenana au-au " ede wati lu´u ndai Ruma Hatalla , ma randawi samenana ede oko ¯di Al Masih .
46015028	Pala sawa´u ¯ba samenana ¯di kakoa ¯diparentakai ¯ba Al Masih , nda¯di ndai Sia , ede¯du Ana Ruma Hatalla , ¯dima´oko weki-Na ¯di Ruma Hatalla ma rawa´u ndawi samenana na´oko ¯di Sia . Nda¯di ndai Ruma Hatalla rau ¯dimaparenta sara´ana .
46015029	Nggara dou mamade wati ¯dikamori mbali , ¯ba¯bauku warakaina dou ¯di kandeu karaso ru´u dou mamade ? ¯Di aukaina sia¯doho karawikaina lampa rawi ede ? Nggara podasi dou mamade wati ¯di kamori mbali sama sakali wati ¯dikamori mbali , ¯di aukaina sia¯doho karawikaina lampa rawi ede ?
46015030	Ro ¯di aukai rau nami ne´emu ncao ntando la¯bo bahaya sanikina wakatu ?
46015031	Cina ra angi ! Sanikina ainaina nahu kawa´u taha susa ra ncoki ¯bara nahu bangga ¯di mori ra wokomu ¯bara nggomi¯doho wa´ura imbimu ¯di Ruma Isa Al Masih , Ruma ndaita .
46015032	Nggara ede cuma ta manusia mpoa , auku ncewina ¯di ru´u ¯ba nahu ¯di lewakaiku ¯bune-¯buneta aoku la¯bo binata-binata mambani ¯di kota ake , ¯di Efesus ? Nggara podasi dou mamade wati ¯di kamori mbali , nancewi tahopu ndai ¯batuta pribahasa ake : " Mai ndai tangaha ra nono ro ka¯dihi-¯dihi ade , ¯bara naisi ndaita made . "
46015033	Aina ¯bohakai ¯ba keko ! Rewo ma da¯bae naka´ihaku ruku ra rawi ma taho .
46015034	Kawarapu wekimu ake , ro aina karawi dosa wali . Nggomi¯doho pa¯buapu maja , ¯bara ade wekimu wara ma watipu pata Ruma Hatalla .
46015035	Kombisi wara ma so¯di , " ¯Buneku dou mamade ¯di kamori mbali ? Sarumbu ma ¯buneku ¯dimbei ¯di sia¯doho , sawa´u ¯ba sia¯doho ¯di kamori mbali ? "
46015036	Sampula poda ! Nggara nggomi¯doho nggu¯damu ¯dei ¯di ade dana , ¯dei ede wati ¯dimawoko , nggarasi ¯dei ede watipu made wa´una .
46015037	Ro ¯dei ranggu¯da ¯ba nggomi¯doho ¯di ade dana ede -- kombisi ¯dei gando atao ¯dei makalai -- ede¯du isi ¯dei ede mpoa , laina sara´a ranggu¯da ra congge ¯dimawoko peade .
46015038	Ndai Ruma Hatalla ¯dimambei ¯di ru´u ¯dei ede pahu ma ¯bune rantanda-Na ede taho ¯di ru´u nggu¯da ra congge ede . Ru´u saniki pahu ¯dei , Ruma Hatalla mbeina pahu nggu¯da ra congge-Na cua-cua ndaina .
46015039	Sarumbu mahluk samenana ma ntau nawa wati sara´ana sama . Manusia nantau sa¯bua pahu sarumbu , binata-binata nantau pahu sarumbu ma kalai ; nasi-nasi nalai wali pahu sarumbuna , ro uta-uta nalai wali pahu sarumbuna .
46015040	Ndede rau la¯bo sara´a ma wara ese langi ro sara´a ma wara ¯di dana . Sara´a ma wara ese langi cua-cua ntika ndaina , ro sara´a ma wara ¯di dana ndede rau .
46015041	Ntikana liro wati samana la¯bo ntikana wura . Ntara-ntara rau nantau ntika ndaina , mala ntara-ntara ede cua-cua lai rau ntikana .
46015042	Ndedeku lampa rawina peade la¯bo dou-dou ma made rakamori mbali . Sarumbu ra´umbu ede ede¯du sarumbu ma loa mbai , pala sarumbu rakamori mbali , ede¯du sarumbu madaloa iha .
46015043	Wunga wakatu sarumbu ede ¯di umbu , sarumbu ede wati ntikona ro mapu ; pala wakatu sia ¯di kamori mbali , sia ede¯du sarumbu ma ntika ro tenggo .
46015044	Wakatu ¯di umbu , sarumbu ede sarumbu ra¯di dunia ; pala sawa´u ¯ba mori mbali , nda¯di sarumbu ede sarumbu rambei ¯ba Roh Allah . Wara sarumbu ma ra¯di dunia , wara rau sarumbu ma ra¯di Ruma Hatalla .
46015045	Ade Alkitab ratunti ¯bune ake , " Manusia ma sarambakaina , ede¯du la Adam , nda¯di mahluk ma mori , " pala la Adam ma cumpukaina ede¯du Roh ma mbei mori .
46015046	Ma mai ulu poda ede¯du sarumbu kasa , laina ma roh ra nawa . Ma roh ra nawa mai kentona .
46015047	La Adam ma sarambakaina rakanda¯di kai dana , pala la Adam ma ka¯duakaina maina ra¯di saroga .
46015048	Dou-dou dunia ake ede¯du ¯bune la Adam ma sarambakaina , rakadan¯di kai dana , pala dou-dou saroga ede¯du ¯bune Sia ma mai ra¯di saroga .
46015049	¯Bune santika ndai ake ede¯du ¯bune la Adam rakanda¯di kai dana , nda¯di peade ndai ¯dimanda¯di ¯bune Sia ma ra¯di saroga ede .
46015050	Aona nggahi nahu , cina ra angi ede¯du : sarumbu rakanda¯di kai ra´a ra hi´i , wati loana lu´u ¯dei Karaja´an Allah ; ro sarumbu ma loa made wati loana ¯dimanda¯di ederahi¯di .
46015051	Tio ka¯baepu rahasia ake : Wati sara´ana ndai ¯dimamade , pala ndai sara´ana ¯dimarungka weki .
46015052	Lampa rawi ede ¯dimanda¯di sadeka ade sape¯da mada , wunga wakatu tarompe ¯di ka´eli ru´u cumpukaina . ¯Bara wunga wakatu ringamu eli tarompe ede , dou-dou mamade ¯di kamori mbali kai sarumbu ma ederahi¯di , ro ndai sara´ana ¯di rungka .
46015053	Sarumbu ndai ma loa made ake pa¯bua ¯di cepe kai sarumbu ¯dimadaloa made , ro sarumbu ma ra¯di dunia pa¯bua ¯di cepe kai sarumbu ma ra¯di saroga .
46015054	Nggara sarumbu ma loa made wa´ura cepe kai sarumbu ma daloa made , ro sarumbu ma ra¯di dunia wa´ura cepe kai sarumbu ma ra¯di saroga , ¯di wakatu ede ampona nda¯di au rawa´u tunti ade Alkitab , " Made wa´ura kambora ; ngolu wa´ura raka ! "
46015055	" Oe made , ta¯beku ngolumu ? Oe made , ta¯beku warimu ? "
46015056	Wari made ede¯du dosa , ro dosa nakalampaku kuasanakai hukum agama .
46015057	Pala syuku ¯di Ruma Hatalla ; Sia mbeina ¯di ndai ngolu kai ncai Isa Al Masih , Ruma ndaita !
46015058	¯Bara ndedena , cina ra angi rameciku , pa¯buapu nggomi¯doho tenggo ro kante´e . Karawi ncaupu ¯di ru´u Ruma kai kapoda ade , ¯bara nggomi¯doho mamade ¯ba one sara´a rakarawi ¯ba nggomi¯doho ¯di ru´u Ruma , wati mpoana .
46016001	Ake ma¯boha piti ¯di ne´e ¯ba nggomi¯doho bantukai sama dou ela Al Masih , kau ¯ba nahu loaku¯du nggomi¯doho karawimu ¯bune rakaukai ngoa ¯ba nahu ¯di ru´u ela-ela Ruma ¯di Galatia .
46016002	¯Di ainaina saramba sanikina minggu , pa¯buapu nggomi¯doho wi´i kalaimu piti , cua-cua mancihi ncao la¯bo arujiki ndaina . Wi´ipu piti ede sampe mai nahu , loaku¯du wunga wakatu ede wati paralu walina ka¯boro .
46016003	Pea wa´usi rongga nahu , nahu ¯dimanggadu dou-dou rawa´u ngawakai ¯ba nggomi¯doho . Nahu ¯dimambei sia¯doho sura ma´otona , loaku¯du sia¯doho wa´ana piti sumbanga ede aka Yerusalem ,
46016004	ro nggara natahosi ¯ba one nahu ¯dimalao rau la¯bo sia¯doho , nda¯di nahu ¯dimalao sama la¯bo sia¯doho .
46016005	Nahu ¯dimamai lamba nggomi¯doho sawa´u ¯ba kalaloku Makedonia , ¯bara nahu niaku lampa sai ta aka .
46016006	Loa nda¯di nahu ngge´e sama la¯bo nggomi¯doho samporo , kombi santoi oru ¯busi . Sawa´u ¯ba ede nggomi¯doho maloa bantu nahu lampa lao waliku aka hi¯di makentona .
46016007	Nahu wati ne´eku mai lamba nggomi¯doho cuma saimpa . Nggara kane´esi ¯ba Ruma , nahu kane´e ngge´e ntoi nari la¯bo nggomi¯doho .
46016008	
46016009	Mboto wakatu ta ake ¯di karawi kai ma ntau one , konena mboto rau dou ma daca´u .
46016010	Nggara maisi la Timotius , weha ao katahopu sia loaku¯du sia ngina ¯di woha nggomi¯doho , ¯bara sia ¯bune nahu rau karawi ¯di ru´u Ruma .
46016011	Ai to´ina warakai ma dakaco´i sia . Bantupu sia loaku¯du lampa ntuwuna mai mbali ¯di nahu kai salama , ¯bara nahu mangena maina la¯bo cina ra angi makalai .
46016012	Ma¯boha cina ndai la Apolos , wa´ura pila-pila kali kau ¯ba nahu sia loaku¯du sia lampa sama la¯bo cinata ma kalai lao lamba nggomi¯doho . Pala sia watipu imbi adena ¯ba one sia pa¯bua lao ake . Pala nawarasi wakatu peade , tantu sia ¯dimamai .
46016013	Pa¯buapu nggomi¯doho jaga-jaga ro tenggo ¯dei mori ra wokomu kai dou ela Al Masih . Karawipu kai disa ro nda¯dipu tenggo .
46016014	Samenana rakarawi ¯ba nggomi¯doho , karawipu kai meci ra ca´u .
46016015	Nggomi¯doho tantu mapataku la Stefanus ro iwa ra wekina ; sia¯doho masaramba-rambana nda¯di ela Al Masih ¯di Akhaya . Sia¯doho kai kapoda ade karawina ¯di ru´u ¯ba ela Ruma Hatalla mpoampa .
46016016	Nahu maraho poda-poda loaku¯du nggomi¯doho ¯batumu ¯danda ra wa´a ¯ba dou-dou ma ¯bune ede , ro dou-dou ma kalai makarawi sama ro karawi wea la¯bo sia¯doho .
46016017	Nahu neo adeku mai la Stefanus , Fortunatus , ro la Akhaikus . Sia¯doho ede¯du macepena nggomi¯doho ru´u nahu .
46016018	Sia¯doho wa´ura kaneo weana ade nahu , ¯bune sia¯doho ka¯dihi weana ade nggomi¯doho . Dou-dou ¯bune ede pa¯buaku ¯di kaco´i .
46016019	Ela-ela Ruma ¯di Asia karonggana salam do´a sia¯doho ¯di nggomi¯doho . Akwila ro Priskila ro ela Ruma ma ka¯boro weki ¯di uma sia¯doho rau nggaduna salam ¯di ade ngara Ruma .
46016020	Sara´a cina ra angi ta ake karonggana salam ¯di nggomi¯doho . Cua salam meci-meci angi kai cina ra angi kai sama-sama ela Al Masih .
46016021	Sala´i ¯ba nahu ta ake salam ratunti ¯ba ndai nahu : Salam ra¯di nahu , Paulus .
46016022	Dou ma wati meci ra ca´u Ruma , co´opu sia hina ¯ba´a ¯ba Ruma ! Maranata -- Ruma mada¯doho maira !
46016023	Raho-raho to´impa Ruma Isa mbeina bareka nggomi¯doho .
46016024	Meci ra ca´u ¯di ru´u samenana cina ra angi ma sa¯bua la¯bo Ruma Isa Al Masih .
47001001	Cina ra angi ela Ruma Hatalla ¯di Korintus ro samenana ela Ruma Hatalla ¯disara´ana Akhaya . Nahu , Paulus , rasu Isa Al Masih , rahanta kai kane´e ¯ba Ruma Hatalla , masama-sama la¯bo cina ndaita la Timotius .
47001002	Mapamao raho-raho to´impa Ruma Hatalla , Ama ndaita ro Ruma Isa Al Masih mbeina bareka ro taho ra ntai ¯diru´u ¯ba nggomi¯doho .
47001003	¯Dese ra ntasa Ruma Hatalla , Ama ¯ba Ruma ndaita Isa Al Masih . Sia Ama ma wancu taho ade , ro Sia Ruma Hatalla ma mbei tenggo ra wale ade mpida ¯diru´u manusia .
47001004	Sia nakatenggoku ade nami ¯dei sanikina susa ra ncoki ra´iu ¯ba nami , loaku¯du kai tenggo ra wale ratarima ¯ba nami ra¯di Ruma Hatalla ede , nami rau maloa katenggo wea ade mpida samenana dou ma ade susa ra ncoki .
47001005	Susa ra ncoki ra´iu ¯ba Al Masih wa´ura mboto iu ¯ba nami rau . Ro kai ncai Al Masih rau , ade mpida nami wancuku katenggona .
47001006	Nggara nami ma´iu ncoki , ede ¯dimakatenggona ademu , ru´u salamakaimu . Nggara ade nami ¯dikatenggo , nda¯di nggomi¯doho rau ¯dikatenggo , nda¯dina nggomi¯doho ¯dimalembo ade ¯dei susa ra ncoki ¯bune nami ma susa ra ncoki rau .
47001007	Nami ma´imbi ncau ro wati iumu mbali mbua ma¯boha nggomi¯doho , ¯bara nami ma¯badeku ¯ba one nggomi¯doho ma¯batu iu susa ra ncoki la¯bo nami . Ro ¯bara ndedena nggomi¯doho ¯batu rau ¯di katenggo sama-sama la¯bo nami .
47001008	Cina ra angi ! Ne´e ¯ba nami nggomi¯doho ¯bademu ma¯boha ncoki ra´iu ¯ba nami ¯di dana ra rasa Asia . Susa ra ncoki ra´iu ¯ba nami ede na´ipiku tanina ¯di¯dana nami , nda¯di nami wa´ura kompo kananumu ¯dimamori ;
47001009	¯di´iumu ¯bune wa´ura ¯ba¯bu kai hukuma madempa . Pala lampa rawi ede nda¯dina loaku¯du nami aina wi´i wekimu ¯ditenggo ra wale weki ndaimu , malaisi ¯di Ruma Hatalla ma kamorina dou mamade .
47001010	Sia ma wa´ura kasalamana nami ra¯di bahaya made ma na´e ede . Ro Sia rau ma kasalamana nami peade ¯di ainain-ainain makento , ¯bara ¯di Siaku ¯dine´e podakai ¯ba nami .
47001011	Nami ma´imbi ¯ba one kai do´a-do´amu ¯diru´u nami , Ruma Hatalla nakasalamaku nami ra¯di ihakai . Ruma Hatalla naca´u mbei bareka nami ¯dicambekaina do´a mboto ¯di ru´u ¯ba nami , ro ¯bara ndedena mboto dou marenta tarima kasi ¯di Ruma Hatalla .
47001012	Nami bangga , ¯bara ade mpida nami ka´imbi podana ade nami ¯ba one mori nami ¯di dunia ake mapenti poda ndapo angi nami la¯bo nggomi¯doho wa´ura kalampa ¯ba nami kai rela ro nira ade . Karawi ¯ba nami ede , laina kai timba ra lemba manusia , pala kai timba ra lemba rambei ¯ba Ruma Hatalla .
47001013	Ratunti ¯ba nami ¯di nggomi¯doho ede¯du cuma ma¯boha lampa rawi ma loa ¯dibaca ra ka´ao ¯ba nggomi¯doho . Ake nggomi¯doho wati laomu ka´ao poda ¯di nami , pala raho ¯ba nahu nggomi¯doho poda-poda loamu ka´ao nami . Ade ndedekaina , ¯di wakatu mai Ruma Isa peade nggomi¯doho ¯dimabangga ¯di nami , ¯bune nami rau mabangga ¯di nggomi¯doho .
47001014	
47001015	¯Bara imbi poda ede nda¯di nahu sarambakai niaku ¯dimamai lamba nggomi¯doho loaku¯du nggomi¯doho rakamu bareka ¯dua kali lipa .
47001016	Nahu ne´e mai lamba nggomi¯doho ade lampa ra laokaiku aka Makedonia ro sai waliku ¯di nggomi¯doho ade lampa dula mbalikaiku , loaku¯du nggomi¯doho bantumu nahu lampa lao wali ake Yudea .
47001017	Pala nahu wa´ura rungkaku niaku ede ; sa¯bua ede nakatadaku ¯ba one ade nahu ede wati tenggona ? Wakatu ndawi nia , sa¯bua nahu ndawiku nia ¯bune ne´e ndai nahu , samporo nggahi , " Io , " ro samporo " Wati " ?
47001018	Kai ngara Ruma Hatalla ma loa ¯di imbi , sake nahu ¯di nggomi¯doho laina " Io " ro " Wati " .
47001019	¯Bara Ruma Isa Al Masih , Ana Ruma Hatalla , rangoa ra kahaba ¯di nggomi¯doho ¯ba la Silas , Timotius , ro ¯ba ndai nahu laina dou " Io " ro " Wati " . Pala Sia ede¯du cambe kai " Io " ra¯di Ruma Hatalla .
47001020	¯Bara kai ncai Sia Ruma Hatalla wa´ura nggahina " Io " ¯di sara´a sake-Na . Kai dasa edeku ndai rentata " Amin " ¯di Ruma Hatalla ¯bara Ruma Isa Al Masih . Karawikai ¯ba nami ¯bune ede loaku¯du ka¯dese ra kantasa Ruma Hatalla .
47001021	Ndai Ruma Hatalla marandawina nami ro nggomi¯doho tenggo kasa¯bua la¯bo Al Masih ; Sia raura maraka¯dale kalai ndai ¯diru´u weki-Na .
47001022	Ru´u ede Ruma Hatalla wa´ura kasahana ndaita nda¯di ntau-Na ro mbeina roh-Na ¯dei ade ndaita ru´u ¯di nenti ¯ba one Sia ¯dimambei ru´u ndaita sara´a rasake-Na .
47001023	Ruma Hatalla sakasi nahu -- ¯bara Sia na¯bade isi ade nahu -- ¯ba one nahu wati nda¯dina lao aka Korintus , ¯bara nahu wati ne´eku kasusa ade nggomi¯doho .
47001024	Nahu wati pakasaku nggomi¯doho ma¯boha auku ¯dipa¯bua imbi ¯ba nggomi¯doho , ¯bara nggomi¯doho mawa´ura ipi imbimu ¯di Al Masih . Nahu ¯ba karawi samampa la¯bo nggomi¯doho loaku¯du nggomi¯doho naha taho ra ntikamu .
47002001	¯Bara ndedena nahu wa´ura nggahi kapodaku nahu wati ¯dimakancoki wea ade nggomi¯doho , nggara mai lambasi ¯ba nahu nggomi¯doho .
47002002	¯Bara nggara kancoki weasi ¯ba nahu ade nggomi¯doho , cou waliku ¯dimaloa rere wea ade nahu , nggara lainsi dou¯doho ede rau rawa´u kasusa wea ¯ba nahu adena ?
47002003	¯Bara ndedena nahu tuntiku sura ede ¯di nggomi¯doho . Nahu wati ne´eku mai lamba nggomi¯doho , edempara kasusa wea ¯ba nggomi¯doho adeku sapodakaina nggomi¯doho mapa¯bua ka¯dihi wea ade nahu . ¯Bara nahu ka´imbi nggara nahu neo adeku , nda¯di sara´ana nggomi¯doho neo ade raumu .
47002004	Nahu tuntiku ¯diru´u nggomi¯doho kai ade ma ncoki ra tani kai mboto ¯boho oi mada . Nahu laina ne´eku loaku¯du nggomi¯doho nda¯di ncoki ademu , pala loaku¯du nggomi¯doho kawaramu weki ¯ba one nahu wancuku meci ra ca´uku nggomi¯doho .
47002005	Nggara warasi dou ma kamaina ncoki ade , nda¯di lampa rawi ede karawi ¯ba sia laina ¯diru´u nahu , malaisi ¯diru´u nggomi¯doho sara´ana atao ¯di nggomi¯doho sarunde weki . Nahu wati ne´eku ipi toku ¯di sia .
47002006	Ru´u dou ¯bune ede , hukuma ¯di¯ba¯bukai ¯di sia ¯ba mbotokai ¯diwoha nggomi¯doho wa´ura ncihi .
47002007	Ake nggomi¯doho pa¯buapu kangampu wea sia ro ¯dimakau kapoda ade sia wali loaku¯du sia aina ipi ncoki adena sampe kompokai kananuna .
47002008	¯Bara ndedena raho ¯ba nahu , loaku¯du nggomi¯doho katada mbalimu ¯di sia ¯ba one nggomi¯doho poda-poda meci ra ca´umu sia .
47002009	Nahu tuntiku sura ede ¯di nggomi¯doho kai ne´eku uji nggomi¯doho , sa¯bua nggomi¯doho mane´e ncau ¯batu ngoa ra tei ¯ba nahu .
47002010	Nggara nggomi¯doho kangampu weamu dou ma wa´ura karawi mancara ¯di nggomi¯doho , nda¯di nahu rau makangampu wea dou ede . ¯Bara au rawa´u kangampu wea ¯ba nahu -- nggara nawarasi ma paralu ¯di kangampu wea -- ede kangampu wea ¯ba nahu ¯ditando Al Masih ¯di tahokai nggomi¯doho .
47002011	Nahu karawi kaiku ede loaku¯du Ibilis wati wehana ncai ¯di kuasakaina ndaita ; ¯bara ndaita ¯bade niana .
47002012	Aipu wakatu rongga nahu ¯di Troas kai ne´eku ngoa ra kahaba Haba Mataho ma¯boha Al Masih . Ruma wa´ura henggana ncai ¯diru´u ¯ba nahu ¯dikarawikai ¯di hi¯di ede .
47002013	Pala nahu darura adeku ¯bara watipu eda angi la¯bo cina ndaita la Titus ta aka . Nda¯di nahu rahoku weki ¯di dou-dou ¯di hi¯di ede edempara laoku aka Makedonia .
47002014	Pala syuku ¯di Ruma Hatalla ! Sia ma¯dende ra wa´a ncau nami ru´u ¯batu rau ade lampa ndiha ngolukai Al Masih ¯bara nami mori kasa¯bua la¯bo Sia . Ruma Hatalla kanina nami loaku¯du haba ma¯boha Al Masih mbou ¯bune ngolo mengi ma tambua ta¯be-¯be .
47002015	¯Bara nami ede¯du ¯bune ngolo kamaya ma mengi , raka´a ¯ba Al Masih ¯diru´u Ruma Hatalla . ¯Diru´u ¯ba dou¯doho ma wunga lao raka ¯di lelikaina , nami ake ¯bune wou made ma hademu ; pala ¯diru´u dou¯doho ma wunga ¯di kasalama wea , nami ¯bune ngolo mengi ma wa´a mori ra woko . Couku ma wa´una sanggo kancihi rawi ake ?
47002016	
47002017	Nami laina ¯bune mboto dou ma kalampa haba ra¯di Ruma Hatalla ¯bune barang-barang landa ra lajompa . ¯Dine´e ¯ba nahu ede¯du taho raso , ¯bara nami rakaukai ¯ba Ruma Hatalla . Ro ndai Ruma Hatalla ma´edana ¯ba one nami karonggamu haba ede kai ada-ada Al Masih .
47003001	Sa¯bua ake natada ¯bune-¯buneta nami maroi weki ndai wali ? Atao loa nda¯di nami maparaluku sura ¯di roikai ¯diru´u nggomi¯doho atao ra¯di nggomi¯doho , ¯bune raparalu ¯ba dou-dou makalai ?
47003002	Ndai nggomi¯dohoku sura roikai ¯ba nami , ratunti ¯dei ade nami ro loa ¯di ¯bade ro ¯dimaloa baca ¯ba sanikina dou .
47003003	Ndai sia¯doho naloa eda ¯ba one nggomi¯doho ede¯du sura ratunti ¯ba Al Masih , ranggaduna kai ta nami . Sura ede ratunti laina kai dawa , pala kai Roh Allah ma mori , lai rauna ¯di wawo lei , pala ¯di ade manusia .
47003004	Nami nggahi ndedekaimu ¯bara imbi nami ¯di Ruma Hatalla kai ncai Al Masih .
47003005	Nami wati ntaumu alasa au-au ¯dimakatada ¯ba one nami masanggo kalampa rawi ake , pala Ruma Hatalla ma mbei tenggo ra wale ede ¯di nami .
47003006	Siara ma ndawi nami sanggo ¯dimanda¯di ada ru´u sa¯bua rasake ma ¯bou ; rasake ma wi´i weki ¯di Roh Allah , laina ¯di hukum ratunti . ¯Bara ratunti ede nawa´aku ¯di madekai , pala Roh Allah ede nambeiku mori .
47003007	Aipu wakatu rasake ma wa´a ¯di madekai ede randawi ro pa´a ¯di wadu , taroa Ruma Hatalla nakalea sambura ¯di pahu la Musa . Taroa-Na nawancuku ¯dese ra ntasana , nda¯dina bangsa Israel wati sanggona ntanda pahu la Musa , konena taroa ¯di pahu ede wa´ura tampu´u mbora wakatu ede . Nggara randawi rasake ma wa´a madekai ede ¯di kasaha kai ¯dese ra ntasa ma ndede na´e ,
47003008	tantu randawi rasake rambei ¯ba Roh Allah , ¯di kasaha mancewi ¯dese ra ntasa wali .
47003009	Nggara rasake ma hukum manusia ede ndede ¯dese ra ntasana , tantu nancewi ¯dese ra ntasa wali rasake ma kaloana manusia taho mbali la¯bo Ruma Hatalla .
47003010	Loa ¯di nggahi ¯ba one au ma ntoina ¯dese ra ntasa , wa´ura wati ¯dese ra ntasa walina ¯bara ipi ¯dese ra ntasana ma ake .
47003011	Nggara au-au ma wa´u taha samporo , ndede ¯dese ra ntasana , tantu au-au ma ederahi¯di ncewi ¯dese ra ntasa wali .
47003012	¯Bara nami mantau kane´e ¯bune ede , nda¯di nami disakaimu nuntu ra nggahi ¯bune ede .
47003013	Nami wati ¯bune la Musa ma ¯bonto pahuna kai to¯du loaku¯du bangsa Israel wati edana taroa Ruma mawunga ne´e made ro mbora ¯di pahuna .
47003014	Fiki rakananu sia¯doho wa´ura pula . Ro sampe ainaina ake rau fiki ra kananu sia¯doho mbuipu pula kai to¯du ¯di wakatu sia¯doho bacana buku-buku ma¯boha rasake ma ntoi ede . To¯du ede cuma loa ¯dihengga , nggara dou nasa¯buasi la¯bo Al Masih .
47003015	Ake rau , nabacasi ¯ba sia¯doho buku-buku la Musa , to¯du ede mbuipu ¯bontona fiki rakananu sia¯doho
47003016	Pala nggara sa¯bua-¯bua dou mai satandona Ruma , to¯du ede rau ¯di hengga ra¯di pahu dou ede .
47003017	Ruma ranggahi ta ake ede¯du Roh . Ro ta¯be warakai Roh Ruma , ta ede rau wara horikai weki .
47003018	Ake sara´a pahu ndaita wati ra¯bonto ¯ba to¯du , ro ndaita makatadana ¯dese ra ntasana Ruma Isa . Ro ¯bara ndedena ndai ¯di rungka ncau , nda¯di ¯bune Sia ; nanaha ntoi ndaita nanaha nda¯di ¯dese ra ntasa . ¯Dese ra ntasana ede ra¯di Roh , ro Roh ede ede¯du Ruma .
47004001	Nami karawikaimu rawi ake ¯bara ncera ra mbura ade Ruma Hatalla . ¯Bara ndedena nami wati kompo kananumu .
47004002	Nami wati kanimu cara-cara ma rindi ¯di majakai Nami wati ne´emu karawi kai kuku keko atao rungkamu nggahi ra eli Ruma Hatalla . Nami karawi weamu ru´u Ruma Hatalla kai ade ma raso ¯bune rakane´e-Na . ¯Bara ndedena , ne´e ¯ba nami sara´a dou manilai nami kai taho ¯dei ade mpidana .
47004003	Nggara Haba Mataho rangoa ra kahaba ¯ba nami ede mbui ngge´epu ¯di daloa ka´ao , nda¯di dou-dou mawunga lao ¯dimalelimpa ma wati loa ka´ao .
47004004	Berhala mada¯bae ma kuasakai dunia ake ma¯bonto fiki ra kananu dou-dou ma wati imbi ede . Siara ma tapa-tapana sia¯doho loaku¯du sia¯doho wati edana taroa ra¯di Haba Mataho ede ma¯boha na´e ra ntoruna Al Masih , ede¯du gambarana Ruma Hatalla .
47004005	Haba rakarongga ¯ba nami ede laina haba ma¯boha ndai nami . Haba ede ede¯du haba ma¯boha Isa Al Masih ; ¯bara Sia ede¯du Ruma ; ro mada¯doho ede¯du ada¯dohomu ¯bara Sia .
47004006	Ruma Hatalla ma nggahi , " Pa¯buapu ra¯di ¯dei marindi wontu taroa , " Ruma Hatalla ede rau ma kawontuna taroa ede ¯dei ade ndaita , loaku¯du fiki ra kananu ndaita nda¯di taroa ¯di loakai ka´ao ¯dese ra ntasa Ruma Hatalla ma kalea ¯di pahu Al Masih .
47004007	Pala ntau ra wara ade maraso ma ntika ede nami wa´amu ¯di weki ndaimu ma wati wara co´i ake randawi kai dana . Ade ndedekaina tadara ¯ba one na´e ra ntoruna kuasa ede wara ¯di Ruma Hatalla ro laina ¯di nami .
47004008	Nami radei ra¯di sara´a kalompo , pala nami wati rakali hapi . Nami mbora akamu , pala wati sampe kompo kananumu .
47004009	Mboto ma musu nami , pala nami wati parana ngge´e ndai kese . Ro kone ntuwu nami ra¯boe sampe mabu , pala nami wati mademu .
47004010	Nami ntuwu iumu madena Ruma Isa , ¯di sarumbu nami , loaku¯du mori rau-Na natada ¯di sarumbu nami .
47004011	Santoi mori nami , nami ntuwu kadahu ¯ba made ¯bara Ruma Isa , loaku¯du ade ndedekaina mori ra woko Al Masih rau loa ¯dikatada ¯di sarumbu nami ma loa made .
47004012	Ake aona ¯ba one ¯dei sarumbu nami made mawunga kapodana ade kalampana kuasana , pala nami neo ademu ¯ba one mori ra woko ma wunga kapoda ade ¯dei sarumbumu .
47004013	¯Di ade Alkitab wara rarenta ake , " Nahu imbi , ¯bara ndedena nahu nggahiku . " Kai kapoda ade imbi ¯bune ede rau , nami nggahimu ¯bara nami imbimu .
47004014	Nami ma´imbi poda ¯ba one Ruma Hatalla ma wa´ura kamori mbali Ruma Isa , ¯dimakamori mbali nami rau la¯bo Ruma Isa , ro nawa´aku nggomi¯doho ro nami aka tando-Na .
47004015	Sara´ana ede ede¯du ¯diru´u pentikai nggomi¯doho . ¯Bara nanaha mboto dou ma´iu meci ra ca´u ¯ba Ruma Hatalla , nanaha mboto rau do´a syuku rakarongga ¯di Ruma Hatalla ; ade ndedekaina Ruma Hatalla ¯dika¯dese ra kantasa .
47004016	¯Bara ndedena nami wati kompo kananumu . Konena nami sacara sarumbu kasa wa´ura naha iha , pala kai ade mpida nami rakanda¯di ¯bou ¯di sanikina ainaina .
47004017	Ro susa ma wati ipi ake , ¯di iu ¯ba nami ru´u samporo , ¯di mambei hasi ru´u nami sa¯bua mataho ra ntika ma´ipi poda ro ma ederahi¯di . Taho ra ntika ede ncewi na´e poda nggara ntewi kaisi susa ra ncoki ede .
47004018	¯Bara nami wati tio ka¯baemu lampa rawi ma tada , malaisi ma wati tada . Ma tada nawa´u taha samporompa , pala ma wati tada ede ederahi¯di ngge´empa santoi-ntoina .
47005001	¯Bara ndai ta¯badeku nggara uma -- ede¯du sarumbu -- rangge´ekai ¯ba ndai ¯di dunia ake ¯dibongka , Ruma Hatalla nasadiaku ru´u ndaita sa¯bua uma ¯di saroga , randawi ¯ba ndai Ruma Hatalla ro ma taha santoi-ntoina .
47005002	¯Di ade uma ma wakatu ake , ndai tawetaku ¯bara ndai ne´e poda ade ngge´e ¯di ade uma ndaita ma ¯di saroga ede .
47005003	Uma edeku sarumbu ndaita ma ¯bou .
47005004	Santoi ngge´e ndaita ade uma ma ra¯di dunia ake , ndai tawetaku ¯bara tani ru´u ¯ba ndai . Laina ¯bara ndai ne´e hori weki ¯di sarumbu ndai ma ra¯di dunia ake , pala ¯bara ndai ne´e kani sarumbu ma ra¯di saroga ede , loaku¯du sarumbu ndai ma loa made ake ¯di kuasakai ¯ba ma mori .
47005005	Ma sadia wea ndai ru´u ede ede¯du ndai Ruma Hatalla , ro Sia mbeina Roh-Na ¯diru´u nenti ¯ba ndaita .
47005006	¯Bara ndedena ade nami ma´iu ncauku tenggona . Nami ma ¯badeku ¯ba one santoi nami mbuipu ngge´emu ¯dei sarumbu nami ake , nami ¯do´o ra¯di uma ¯di ngge´ekai ¯ba nami la¯bo Ruma .
47005007	¯Bara nami morimu kai dasa imbimu ¯di Al Masih , laina kai dasa au ¯di loa eda ,
47005008	¯bara ndedena nami lembo ade . Nami ncewi ca´upu hori weki ra¯di sarumbu nami ake , loaku¯du loa ngge´e sama la¯bo Ruma .
47005009	¯Bara ndedena nami ma´usaha poda-poda ¯di kasanakai ade-Na , nataho wakatu nami mbuipu wara ¯di uma nami ta ake , atao rau ta aka .
47005010	¯Bara pasti ndai sara´a ¯di wa´a satando aka pengadila Al Masih , ro cua-cua ¯dimaraka ufa mancihi ncao la¯bo rarawina ¯di dunia ake -- rawi mataho atao rawi maiha .
47005011	Nami ma¯badeku au aona dahu ¯di Ruma ; ¯bara ndedena nami usaha ¯di ka´imbi kai dou ma¯boha weki nami . Ruma Hatalla napataku nami sa¯dei-¯deina , ro ne´e ¯ba nahu nggomi¯doho rau patamu nami ¯dei ade raumu .
47005012	Kai ake nami wati rahomu loaku¯du nggomi¯doho roimu weki nami . Nami cuma mbei sa¯bua alasana ma taho ru´umu ¯di kabanggakaimu ¯di nami , loaku¯du ¯bade ¯ba nggomi¯doho ¯buneku nggomi¯doho pa¯buamu cambe ¯di dou-dou ma kapenti pahu dou ro laina ta¯be´ana .
47005013	Nggara nami poda wa´ura tada ringu , ede ede¯du ru´u ¯di kapentikai Ruma Hatalla . Ro nggara nami natada wati ringu , ede ru´u pentikai nggomi¯doho .
47005014	Meci ra ca´u Al Masih ma kuasakai nami ; ro nami makawara weki ¯ba one nggara sa¯bua dou wa´ura made ru´u samenana dou , nda¯di ede aona ¯ba one samenana dou wa´ura made .
47005015	Al Masih made ¯diru´u sara´a dou , loaku¯du dou-dou ma mori , wati¯du mori ¯diru´u weki ndaina , malaisi ¯diru´u Al Masih ma wa´ura made ro kamori mbali ¯ba ¯di kapentikai sia¯doho .
47005016	¯Bara ndedena , nami wati wali¯du nilaimu dou kai taka manusia . Nami parana romo nilaimu Al Masih ta manusia kaina , pala ake wati¯du .
47005017	Dou ma wa´ura sa¯bua la¯bo Al Masih , nda¯di manusia ¯bou poda . Ma ntoi wati¯du wara walina -- sara´ana wa´ura nda¯di ¯bou .
47005018	Sara´ana ede rakarawi ¯ba Ruma Hatalla . Kai ncai Al Masih Ruma Hatalla ndawina dame ndaita la¯bo Ruma Hatalla , edempara imbikaina ndaita taki ra puta ede ru´u damekai dou makalai la¯bo Ruma Hatalla .
47005019	Nami mangoa ra kahaba ¯ba one kai ncai Al Masih , Ruma Hatalla ndawina dame manusia la¯bo weki ndai-Na . Ruma Hatalla karawina ede kai wati rekena ncara ra kancaru rakarawi ¯ba manusia ¯di weki ndai-Na . Ro nami wa´ura kau ¯ba Ruma Hatalla ¯dimangoa ra kahaba haba ede .
47005020	Nda¯di nami ede¯du dou-dou ranggadu ¯ba Al Masih . Kai ncai nami ndai Ruma Hatalla karonggana ranggahi-Na . Kai ngara Al Masih , nami maraho poda-poda , tarimapu rambei ¯ba Ruma Hatalla ma kaloana nggomi¯doho taho mbali la¯bo Sia .
47005021	Al Masih wati wara dosana , pala Ruma Hatalla ndawina Sia matanggu dosa ndaita , loaku¯du ndaita nda¯di ncihi ra raso ¯di tando Ruma Hatalla ¯di ade Al Masih .
47006001	¯Bara nami karawi sama-sama la¯bo Ruma Hatalla , nda¯di nami maraho poda , aina kasia-sia ¯ba nggomi¯doho tahona ade Ruma Hatalla ede .
47006002	Ade Alkitab , nggahi Ruma Hatalla , " ¯Di wakatu rakane´ekai , Nahu wa´ura ringaku nggomi , ro ¯di ainaina salamakai , Nahu wa´ura bantuku nggomi . " Kawara katahopu , wakatu akeku rakane´ekai ede . Wakatu akeku ainaina ¯di salamakai !
47006003	Nami wati ne´emu rakarawi ¯ba nami ¯di kancara wea . ¯Bara ndedena nami ma´usaha wati mbei alasa kone ¯di sa¯bua dou rau ¯dimakarawi lampa rawi ede .
47006004	Pala ndake , ade sara´a lampa rawi , nami matei katadaku ¯ba one nami ede¯du ada-ada Ruma Hatalla . ¯Bara , samenana pahu manggonggi wa´ura iu ¯ba nami kai saba :
47006005	nami rakancoki , rabui , ro rakalembi ¯ba dou ; nami karawi kapodamu , ntuwu wati maru ro ntuwu rau dantaumu ¯di ade ngaha ra nono .
47006006	Kai karawimu marela , maloa timba ra lemba , saba ro taho ade nami matei katadana ¯ba one nami ede¯du ada Ruma Hatalla . Ro kai wi´i weki ¯di bantu ¯ba Roh Allah , ro kai meci ra ca´u ma nira ade ,
47006007	ro kai ngoa ra kahaba haba ma ramai ta Ruma Hatalla ro kai kuasa Ruma Hatalla , nami matei katadaku ¯ba one nami ake ede¯du ada-ada Ruma Hatalla . Nami manentiku ¯dirakane´e Ruma Hatalla kai ¯daha nami ¯di deikai atao ¯di sandakakai weki .
47006008	Nami ¯di horoma , pala ¯di katuna ra ka¯bawa rau , ¯di roi , ro ¯di fitina rau . Kone rombo nami , nami wi´ikai ¯ba dou cowa .
47006009	Nami wi´ikai ¯ba dou wati mbouna , pala nami pata sara´a ¯ba dou . Kacaina nami made , pala nami mbuipu mori . Kone nami rakancoki , nami wati mademu .
47006010	Konena ade nami ¯di kasusa wea , pala nami ngge´empa ¯dihi ade ncau . Nami tada ncoki mori , pala nami wa´ura ndawimu mboto dou nda¯di ntau ra wara . ¯Di´edamu nami wati ntaumu au-au , pala sapodakaina nami mantau sara´a mena .
47006011	Cina ra angi rameci ra ca´u ¯ba nahu ¯di Korintus ! Nami wa´ura nggahi ntirimu ¯di nggomi¯doho . Sara´a isi ade nami wa´ura ngoa ¯ba nami .
47006012	Nami wati ¯bontomu ade ¯diru´u nggomi¯doho , nggomi¯dohompa ma ¯bonto ade ¯diru´u ¯ba nami .
47006013	Ake , co´opu nahu manuntu ra nggahi ¯bune santika ¯di ana-ana ndai nahu . Hengga raupu ademu ¯diru´u nami .
47006014	Aina ne´emu rewo la¯bo dou-dou ma wati imbi ¯di Ruma Isa ; ede wati ncihi ncaona . ¯Buneku loana mataho campo la¯bo ma´iha ! Wati lu´u ¯ba aka taroa campo la¯bo marindi .
47006015	Wati lu´u ¯ba aka Al Masih ako angi la¯bo Ibilis . Auku samana dou ela Al Masih la¯bo dou malaina ela Al Masih .
47006016	Auku campona Bait Allah la¯bo uma berhala ? Ndai ake Bait Allah , ede¯du Ruma Hatalla ma mori . Ndai Ruma Hatalla manggahi , " Nahu ¯dimangge´e ¯di woha sia¯doho , ro mori sama la¯bo sia¯doho . Nahu ¯dimanda¯di Ruma Hatalla sia¯doho , ro sia¯doho ¯dimanda¯di ela-Ku .
47006017	¯Bara ndedena , tu´u wi´ipu dou-dou ma wati pata Ruma Hatalla ede , ro kalaipu wekimu ra¯di sia¯doho . Ai to´ina campomu la¯bo ma najis , nda¯di Nahu ¯di matarima nggomi .
47006018	Nahu ¯dimanda¯di Amamu , ro nggomi ¯dimanda¯di ana-ana Nahu , ndedeku nggahi Ruma Ma Wancu na´e Kuasa . "
47007001	Cina ra angi meciku ! Sara´a rasake ede ¯diru´u ndaita . ¯Bara ndedena pa¯buaku ndai karaso weki ra¯di samenana ma kasampu nawa rasarumbu ndaita . Pa¯buaku ndai dahuta ¯di Ruma Hatalla , loaku¯du ndai morimpa ¯diru´u Sia kai sampuruna .
47007002	Weha aopu nami ¯dei ademu . Nami wati ncaramu kone ¯di sa¯bua dou rau , ro watipu parana warana dou rakarugi ¯ba nami . Nami watipu parana weha laba ra¯di cou-cou rau .
47007003	Nggahi ndedekai nahu , laina ¯di kancarakaiku nggomi¯doho . ¯Bara , ¯bune rawa´u nggahi ¯ba nahu ntoina , nami wancuku meci ra ca´u nggomi¯doho , ro ndaita ede¯du lenga sama mori sama made .
47007004	Nahu ka´imbi poda ¯di nggomi¯doho . Malahan nahu wancuku bangga podaku ¯di nggomi¯doho ! Konena mboto susa ra ncoki iu ¯ba nami , ade nahu wancuku sanana ¯bara nggomi¯doho . Nahu wancuku neo adeku !
47007005	Aipu nami rongga ¯di Makedonia rau , nami wati kone loamu sanawa . ¯Disara´a kalompo , nami rakamu ncoki : ra¯di kalompo makalai cence ncihi , ¯dei ade ndai ta´iuku dahu .
47007006	Pala syukura , Ruma Hatalla nakana´e ncauku ade dou ma kompo kananu , Sia mbeina samanga ma¯bou ¯di nami kai mai la Titus .
47007007	Sanakai ade nami lai mpoana ¯bara wa´ura mai la Titus , pala ¯bara sia rau ngoana ¯buneku neo ade sia ¯bara nggomi¯doho . Sia ngoana ¯di nami ¯ba one nggomi¯doho wancuku ne´e poda ademu eda angi la¯bo nahu ; ¯bara nggomi¯doho sinci ade ¯di ruku ra rawimu ntoina ro ake relamu horu nahu . Lampa rawi ede maka´ipi neo ade nahu wali .
47007008	Konena sura nahu makancoki wea ademu , nahu wati sinci adeku tunti sura ede . Poda wakatu eda ¯ba nahu ¯ba one sura nahu ede makanda¯dina ncoki ade nggomi¯doho -- konena samporo ncoki ademu ede -- nahu wara rauja sinci adeku .
47007009	Pala nahu neo adeku ake -- laina ¯bara ncoki ade nggomi¯doho , malaisi ¯bara ncoki ademu ede marungkana ruku ra rawimu . Poda ncoki ademu ede sa¯bua lampana la¯bo kane´e Ruma Hatalla . Nda¯di nami wati karugimu nggomi¯doho .
47007010	¯Bara ncoki ade ¯bune ede nambeiku rungka ade ma kamaikaina salama . Ro dou wati ¯dimasinci ade kai lampa rawi ede . Pala ndakeku , ncoki ade sa¯buampa ncaina la¯bo kane´e manusia nambeiku made .
47007011	Tio ka¯baepu ¯ba nggomi¯doho auku hasina ¯di nggomi¯doho ¯ba ncoki ade ma sa¯buampa ncaina la¯bo kane´e Ruma Hatalla ! Hasina ede¯du nggomi¯doho poda-poda usahamu ¯diru´u kanoakai mako¯bu ! Nggomi¯doho nda¯di daca´u ¯di dosa , nggomi¯doho dahu , nggomi¯doho lingi ade , nggomi¯doho nda¯di samanga , nggomi¯doho rela hukumna ma ncara ! Ade samenana masa´ala ake nggomi¯doho wa´ura katadamu ¯ba one nggomi¯doho wati ncaramu .
47007012	Nda¯di , kone wa´ura tunti ¯ba nahu sura ede , nahu tuntiku laina ¯bara dou ma ncara ede . Lai rauna ¯bara dou ma susa ra ncoki ¯bara ncara ra kancaru ede . Nahu tuntiku sura ede loaku¯du ¯di tando Ruma Hatalla , nggomi¯doho iu weki ¯ba ndai kesemu na´ipiku na´ena ra´edamu ¯diru´u ¯ba nami .
47007013	¯Bara ndedena neo ade nami . Ari mai ¯ba neo ade , nami ncewi wali neo ademu ¯bara edamu neo ade la Titus ; neo adena ¯ba nggomi¯doho sara´ana .
47007014	Poda nahu wa´ura kabangga-banggaku nggomi¯doho ¯di sia . Syukura , nggomi¯doho wati kamajamu nahu . Samenana rawa´u nggahi ¯ba nami ¯di nggomi¯doho napodaku . Ndede wali au rakabangga-bangga ¯ba nami ma¯boha nggomi¯doho ¯di la Titus nancihi rau .
47007015	Ake sia nanaha meci ra ca´una nggomi¯doho , ¯bara sia kawarana ¯buneku nggomi¯doho ¯batumu ngoa ra tei ¯ba sia ro ¯buneku nggomi¯doho tarimamu sia kai horoma ro to´a .
47007016	Nahu wancuku neo adeku , ¯bara nggomi¯doho loa ¯di imbikai ade samenana lampa rawi .
47008001	Cina ra angi , ne´e ¯ba nami nggomi¯doho ¯bade rau ma¯boha ¯buneku tahona Ruma Hatalla ¯di ela Ruma ¯di Makedonia .
47008002	Sia¯doho wa´ura uji kai susa ra ncoki ma tani . Pala ade susa ra ncoki ede , sia¯doho neo adena ro wancuku ncera ra mbura adena mbeina bantu ¯diru´u bantukai dou makalai , kone sia¯doho ncoki poda morina .
47008003	Loa kapasati ¯ba nahu ¯ba one sia¯doho mbeina sa¯bera wa´u sia¯doho , konede ncewi . Wati wara marakauna .
47008004	Sia¯doho raho poda-poda ¯di nami nggara loasi sia¯doho ¯batu bantu mbei piti ¯diru´u ela Ruma Hatalla ¯di Yudea .
47008005	Sia¯doho mbeina ma´ipi ncewi ¯dirakane´e ¯ba nami . Saramba-rambana sia¯doho ¯donggo wekina ¯di Ruma , sawa´u ¯ba ede ¯di nami rau , ncihi ncao ¯bune rakane´e ¯ba Ruma Hatalla .
47008006	¯Bara ndedena nami makau poda la Titus -- ma tampu´una usaha ake -- loaku¯du sia matuwuna rawi ma taho ake ¯di ade weki nggomi¯doho rau .
47008007	Nggomi¯doho mangau ade samenana lampa rawi : Nggomi¯doho mangau ade lampa rawi imbimu , ade katadakaimu nggahi ra eli , ade lampa rawi loa ra tingi , ade samenana pahu usaha , ro ade meci ra ca´umu ¯di nami . ¯Bara ndedena , tahora nggomi¯doho rau mangau ¯di ade usaha ma taho ake .
47008008	Nahu wati kauku ede kai sa¯bua parenta . Pala kai tei katada ¯buneku cahana dou bantuna lenga ra iwana , nahu rau kane´e ¯bade hampa ¯be meci ra ca´umu .
47008009	¯Bara nggomi¯doho ma¯bade podaku ¯ba one ndaita wancuku meci ra ca´u ¯ba Isa Al Masih , Ruma ndaita . Sia ntau ra wara , pala Sia ndawina weki-Na nda¯di ncoki mori ¯diru´u kapentikai nggomi¯doho , loaku¯du kai ncoki mori-Na ede , nggomi¯doho nda¯di ntau ra wara .
47008010	Nggahi ¯ba nahu , ¯di hi¯di ndaina nggomi¯doho kanggorimu au rawa´u tampu´u ¯ba nggomi¯doho mba´ana ma´ulu . ¯Bara nggomi¯doho ma sarambana makananu ro tampu´umu usaha ake .
47008011	Ake pa¯bua rocipu nggomi¯doho matuwuna karawi ¯bera wa´ukaimu . Pa¯buapu nggomi¯doho kapoda ade ¯di makanggori usaha ede , ¯bune nggomi¯doho ntoi rauna kapoda ade maniana .
47008012	Nggara nggomi¯doho rela mbei , nda¯di Ruma Hatalla natarimaku rambeimu ede kai dasa au ma wara ¯di ndaimu , laina kai dasa au madawara ¯di nggomi¯doho .
47008013	Nahu sama sakali wati wara niaku ¯dimahori dou makalai ra¯di su´u ra tundu , ro kataniku nggomi¯doho . Pala ¯bara nggomi¯doho wakatu ake ade ka´ada´an ncihi mena , nda¯di patura nggomi¯doho ¯di makancihi dawara sia¯doho . Pea nggara nggomi¯doho dawaramu , ro sia¯doho ade ka´ada´an ncihi mena , nda¯di sia¯doho ¯dimabantuna nggomi¯doho . Ade ndedekaina ¯dua-¯duana sama-sama ¯di karawi wea .
47008014	
47008015	Ade Alkitab ratunti , " Dou ma mboto raka arujiki , wati ncewina ro dou ma sato´i arujiki wati dancihi . "
47008016	Wancuku syukumu nami ¯di Ruma Hatalla ¯bara Sia wa´ura kanda¯dina la Titus ¯bune caha nami ¯dimabantu nggomi¯doho !
47008017	¯Bara la Titus laina rela mpoana mbei raraho ¯ba nami , pala sia rau nawancuku cahana bantu nggomi¯doho sampe kai ne´e ndaina sia lao ¯di nggomi¯doho .
47008018	Ro sia nami nggadu raumu cinata ma wancuku ¯di horoma ¯di samenana ela Ruma ¯bara karawina ngoa ra kahaba Haba Mataho ra¯di Ruma Hatalla .
47008019	Ari mai ¯ba ede , dou ede wa´ura ka¯dale rau ro katantu ¯ba ela-ela Ruma ¯dimalenga nami ade lampa ra laokai nami . ¯Bara nami ¯dimalao lampa ¯dimakaronggana rasumbanga ede , loaku¯du ka¯dese ra kantasakai Ruma ro loaku¯du eda ¯ba nggomi¯doho ¯ba one nami rela bantu .
47008020	Nami majaga kapodaku loaku¯du aina wara dou ma kancara nami ade lampa rawi karonggakaimu rambei ma na´e ake .
47008021	Nami ne´e karawi rombo laina ¯di tando Ruma mpoa , pala ¯di tando manusia rau .
47008022	Sama-sama la¯bo la Titus ro cina ta ede , nami nggadu raumu sa¯bua cina walita ma kalai . Wa´ura uji ¯ba nami sia pila-pila kali ro poda sia naca´u bantu . Ro ake , sia na´ipiku ne´ena bantu nggomi¯doho ¯bara sia nantau ne´e ma na´e ¯di nggomi¯doho .
47008023	Ma¯boha la Titus , sia ede¯du lenga nahu ma karawi la¯bo nahu ¯dimabantu nggomi¯doho . Ro ma¯boha cinata ¯duana ede , ma lao sama la¯bo sia , sia¯doho ede¯du dou-dou ranggadu ¯ba ela-ela Ruma ro manda¯di banggakai ¯ba Al Masih .
47008024	Raho ¯ba nami nggomi¯doho katadapu meci ra ca´umu ¯di sia¯doho , loaku¯du sara´a ela Ruma ¯bade ¯ba one nggomi¯doho mameci ra ca´u sia¯doho ro ¯ba one au rakabangga-bangga kai ¯ba nami ma¯boha nggomi¯doho ede¯du poda .
47009001	Sapodakaina wati¯du paralu walina nahu tunti ¯diru´u nggomi¯doho ma¯boha rabantukai ma wunga nggadu ¯diru´u ela Ruma Hatalla ¯di Yudea .
47009002	Nahu ¯bade nggomi¯doho maca´u bantu , ro nahu wa´ura kabangga-banggaku nggomi¯doho ¯di dou-dou ¯di Makedonia . Nggahi nahu ¯di sia¯doho , ¯ba one tampu´u mba´ana ma ulu cina ra angi ¯di Akhaya wa´ura sadia ¯dimambei sumbanga . Ro kapoda ade nggomi¯doho wa´ura nanaha kapoda ade sarunde dou ¯di weki sia¯doho .
47009003	Ake nahu manggadu la Titus ro cinata ¯duana ede ¯di nggomi¯doho loaku¯du au rakabangga-bangga ¯ba nami ma¯boha nggomi¯doho aina nggahi mpoa . Nda¯di , nggomi¯doho pa¯buapu wa´ura sadia , ¯bara nggahi nahu ¯di sia¯doho ¯ba one nggomi¯doho wa´ura sadia ru´u ede .
47009004	Nahu dahu adeku kombisi wara dou-dou Makedonia ma ¯batu sama-sama la¯bo nahu peade ¯di wakatu mai nahu ¯di nggomi¯doho . Ro nggara rakasi ¯ba sia¯doho ¯ba one nggomi¯doho watipu sadiamu , nawancuku majamu nami peade , ¯bara wa´ura nggahi ¯ba one nami ma´imbi poda ¯di nggomi¯doho ! Ro ndai nggomi¯doho rau ¯dimamaja rau .
47009005	¯Bara ndedena iu ¯ba nahu naparaluku nggadu ulu sia¯doho ede ¯di nggomi¯doho ¯dima´uru sumbanga rasake ¯ba nggomi¯doho ede . Karawikai ¯ba nahu ede loaku¯du maisi nahu peade , rambei ¯ba nggomi¯doho ede wa´ura sadia . Ade ndedekaina , natada ¯ba one rambeimu ede rambei kai sana ade , ro laina kai pakasa .
47009006	Kawarapu ! Dou ma pari ¯dei sato´i-sato´i ¯dimaweha hasi sato´i rau . Pala dou ma pari ¯dei mamboto ¯di maweha hasi ma mboto rau .
47009007	Sanikina dou pa¯buaku mbeina ¯bera rela ¯ba adena . Aina sia mbeina kai mbali mbua ade atao kai pakasa , ¯bara Ruma Hatalla nameci ra ca´uku dou ma mbei kai sana ade .
47009008	Ruma Hatalla makuasa mbei bareka maremba poda ¯diru´u nggomi¯doho , loaku¯du nggomi¯doho mantau ncau au raparalu ¯ba nggomi¯doho ; nggomi¯doho ¯di mancewi ru´u karawi mataho ro amal .
47009009	Ade Alkitab ratunti ¯bune ake ma¯boha Ruma Hatalla , " Sia nabage-bageku ¯diru´u ¯ba dou mancoki mori ; Taho ade-Na ma´ederahi¯di santoi-ntoina . "
47009010	Ruma Hatalla ma sadia wea ¯dei ¯diru´u dou mapari ro ngaha ra nono ¯diru´u ndaita . Sia rau ¯dimasadia weana ro nakambotoku au rapari ¯ba nggomi¯doho , loaku¯du hasi ncera ra mbura ademu naha mboto rau .
47009011	Ade ndedekaina nggomi¯doho ¯dimancihi ade samenana lampa rawi nda¯di nggomi¯doho maloa mbei ncau kai ncera ra mbura ademu . Ro rambeimu racengga-cengga ¯ba nami , nakanda¯diku mboto dou marenta tarima kasi ¯di Ruma Hatalla .
47009012	¯Bara rawi mataho rakarawi ¯ba nggomi¯doho ake laina kancihina au ramakura ¯di ela Ruma Hatalla mpoa , pala ¯dimakanda¯di rau mboto dou matarima kasi ¯di Ruma Hatalla .
47009013	Ro ra¯di taho ade rakatada ¯ba nggomi¯doho ede , mboto dou ela Al Masih ¯di Yudea ¯dimaroi ra wadina Ruma Hatalla ¯bara sia¯doho edana to´amu ¯di Haba Mataho ma¯boha Al Masih ra ¯batu ¯ba nggomi¯doho ede . Sia¯doho rau roi ra wadina Ruma Hatalla , ¯bara nggomi¯doho wancuku ncera ra mbura ademu ¯di macengga-cengga ¯di sia¯doho ro ¯diru´u samenana dou makalai au ma wara ¯di ndaimu .
47009014	Nda¯di sia¯doho ¯dimado´a wea nggomi¯doho kai iu meci angi ¯bara Ruma Hatalla wancuku taho adena ¯di nggomi¯doho .
47009015	Pa¯buaku ndaita syukura ¯di Ruma Hatalla ¯di au rambei-Na ma wancu heba poda ede .
47010001	Ake nahu , la Paulus , wara ne´eku nggahi ¯di nggomi¯doho . Nahu ake , ranggahi dou , mapu nggahi ra eli nggara kancao tandosi la¯bo nggomi¯doho , pala disa nggara ¯do´osi . ¯Bara mapu nggahi ra eli ro taho ade Al Masih ,
47010002	nahu karaho poda-podaku aina ndawi nahu pakasaku ¯di nggomi¯doho nggara maisi nahu peade . ¯Bara nahu wa´ura niaku ¯dimakapoda rawi ¯di dou-dou ma nggahi ¯ba one nami karawi kai kane´e dunia kai .
47010003	Nami poda romo mbuipu morimu ¯di ade dunia , pala nami wati usaha kapodamu ade kai dasa ne´e dunia .
47010004	¯Daha ra ¯dano rakani ¯ba nami ¯di ade usaha kapoda ade nami laina ¯daha dunia ake , pala ¯daha ra ¯dano Ruma Hatalla ma ntau kuasa . Kai ¯daha ra ¯dano ede nami kalelimu matapana ; tulekai ¯ba nami cence ncihi
47010005	ro ncorakaimu bente sombo ratu´u ¯dimadaca´u ro loa ra tingi ma¯boha Ruma Hatalla . Taha ¯ba nami fiki ra kananu dou-dou ro ndawimu sia¯doho oko ro dahu ¯di Al Masih .
47010006	Ro nggara nggomi¯doho wa´ura to´a poda , nami sadia ¯dimahukum sara´a dou ma wati to´a .
47010007	Pa¯buapu nggomi¯doho kawara weki ¯di ka´ada´an sapodakaina . Nggara sa¯bua-¯bua dou imbi poda ¯ba one sia ntau Al Masih , pa¯buaku sia kawarana ¯di weki ndaina ro kawara weki ¯ba one nami rau ntau Al Masih ¯bune sia .
47010008	Nahu wati majaku nggara nahu ncewi mboto kabangga-bangga kuasa rawa´u mbei ¯ba Ruma ¯di nami , ¯bara kuasa ede rambei ¯di katu´ukai nggomi¯doho , laina ¯di ¯dumbakai .
47010009	Nahu wati ne´eku nggomi¯doho iumu ¯ba one nahu makadahu nggomi¯doho kai sura-sura nahu .
47010010	Nggahi dou , " Sura-sura la Paulus ede na´ipiku ngahana ro nawibawa , pala nggara ndai sia wara ¯di woha ndai , wekina mapu ro nggahi ra elina wati ntau ao au-au ! "
47010011	Dou ma ¯bune ede pa¯buaku kawarana weki ¯ba one nggara nami wara ¯di woha nggomi¯doho , karawi nami ncihi poda ¯bune au ratunti ¯ba nami ade sura-sura nami .
47010012	Tantu nami wati disamu ntewi kai atao wi´i weki nami sama ¯bune la¯bo dou-dou ma wi´i wekina ese . Nawancuku sampulana sia¯doho ! Sia¯doho ndawina taka ndaina ro kaco´i weki ndaina kai taka ede .
47010013	Nami wati ndedena . Nggara nami makabangga-bangga weki , nami wati kalalomu hampa . Nami ngge´e ¯di ade hampa-hampa dana ra rasa karawi kai rawa´u katantu ¯ba Ruma Hatalla ru´u nami . Ro nggomi¯doho lu´u ¯di ade dana ra rasa ede .
47010014	Nda¯di , wakatu mai lamba ¯ba nami nggomi¯doho ro wa´a Haba Mataho ma¯boha Al Masih ru´u nggomi¯doho , nami sapoda-podakaina wati losamu ra¯di kahampa dana ra rasa karawikai nami .
47010015	Nami wati roimu weki ¯di karawi dou makalai ma wara ari mai ¯ba rakahampa rakatantukai ¯ba Ruma Hatalla ru´u nami . Ndede wali nami ngge´empa ade kahampa rakatantu kai ¯ba Ruma Hatalla ru´u nami ro mane´e to´i nggomi¯doho naha imbi ¯di Al Masih , loaku¯du karawi ¯ba nami rawi ma ncewi na´e ¯di woha nggomi¯doho .
47010016	Ade ndedekaina nami maloa ngoa kahaba rau Haba Mataho ede ¯di dana ra rasa makalai kai wati pa¯bua kana´e-na´e weki ¯di rakarawi rawa´u karawi ¯di dana ra rasa karawikai ¯ba dou makalai .
47010017	Ade Alkitab ratunti , " Dou ma ne´e kabangga-banggakai au-au , pa¯buaku kabangga-bangga ¯di au rawa´u karawi ¯ba Ruma . "
47010018	¯Bara dou raroi ede¯du dou ¯diroi ¯ba Ruma , laina dou ma roi weki ndaina .
47011001	Kau to´ipu nahu ruku ra rawi sampula sato´i . Loa kandede kan ?
47011002	Nahu lingi adeku ¯di nggomi¯doho , ¯bune ndai Ruma Hatalla malingi ade rau ¯di nggomi¯doho . Nggomi¯doho ¯bune dou siwe sampela ma mbuipu raso rawa´u sake ¯ba nahu ¯dikanika la¯bo sa¯bua rahi , ede¯du Al Masih .
47011003	Pala nahu dahu adeku fiki ra kananumu ¯boha ¯ba goda ¯dimawati to´a wali ¯di Al Masih , sama ¯bune la Hawa ntoina hina ¯ba goda rau ¯bara tipu ¯ba sawa .
47011004	¯Bara nggomi¯doho sanampa ade tarimamu dou ma mai ¯di nggomi¯doho ro matei ma¯boha Isa ma kalai -- laina Ruma Isa rakapata ¯ba nami ¯di nggomi¯doho . Ro nggomi¯doho rau mane´e tarima ao roh ro Haba Mataho " ma wati sama la¯bo Roh Allah ro Haba Mataho rawa´u tarima ¯ba nggomi¯doho ra¯di nami .
47011005	Nahu wati iu podaku ncewi awa ra¯di " rasu-rasu " ma wancu heba ede !
47011006	Kombisi nahu wati ipi loaku nuntu ra nggahi , pala ma¯boha loa ra tingi , nahu laina dou masampula . Ede wa´ura bukuti ¯ba nami ¯di nggomi¯doho ade samenana lampa rawi .
47011007	¯Di wakatu ngoa ra kahaba ¯ba nahu Haba Mataho ra¯di Ruma Hatalla ¯di nggomi¯doho , nahu wati rahoku ¯di nggomi¯doho ¯di macola wea nahu kone sato´i rau , ro ade ndedekaina nahu ka¯bawaku weki . Karawikai ¯ba nahu ede ¯di ka¯desekaiku nggomi¯doho . Sa¯bua ede ncara nahu ¯di nggomi¯doho ?
47011008	¯Di wakatu karawi wea ¯ba nahu nggomi¯doho , nahu cola wea ¯ba ela-ela Ruma makalai . Loa ¯di nggahi nahu makarugina ela-ela Ruma ede loaku¯du bantuku nggomi¯doho .
47011009	Nggara ¯di wakatu ede nahu wara madancihiku , nahu watipu parana kasusa kone sa¯bua dou rau ra¯di nggomi¯doho . Sara´a ¯di paralu ¯ba nahu sadia wea ¯ba cina ra angi ma mai ra¯di Makedonia . Nahu masandaka kataho-taho loaku¯du nahu wati kasusaku nggomi¯doho ade samenana lampa rawi , ro nahu sandaka ncauku loaku¯du ede ngge´empa ndendena .
47011010	Banggakai nahu ake wati loa ¯di fura ta¯be-¯be rau ¯di sara´a dana ra rasa Akhaya , ¯bara rangoa ra tei ¯ba Al Masih ma ncihi wara ¯di nahu .
47011011	¯Ba¯bau nggahi ndedekai nahu ? Sa¯bua ¯bara nahu wati meci ra ca´uku nggomi¯doho ? Ruma Hatalla na¯bade nahu mameci ra ca´u nggomi¯doho !
47011012	Au rakarawi ¯ba nahu ake ¯di karawi ncau ¯ba nahu loaku¯du " rasu-rasu " ma kalai ede wati ntau alasana ¯di kana´e-na´ekai weki ro nggahi ¯ba one sia¯doho karawi ¯bune nami .
47011013	Dou-dou ¯bune ede ede¯du rasu-rasu palasu . Sia¯doho ede¯du dou-dou makarawi tipu dou mawa´a pahu kai rasu-rasu Al Masih .
47011014	Wati mborakai aka sia¯doho karawi kandedena , ¯bara ndai Ibilis wa´ana pahu kai mala´eka taroa !
47011015	Nda¯di wati ¯di mborakai aka rau nggara dou-dou makarawi wea Ibilis wa´ana pahu kai dou-dou ma karawi wea kane´e ¯ba Ruma Hatalla . Cumpukaina sia¯doho rau ¯dimatarima cepekaina ma ncihi ncao la¯bo samenana karawi sia¯doho .
47011016	Nahu manggahi mboda sakali wali : Aina sampe wara ma wi´ikai nahu sampula . Pala nggara nggomi¯doho wi´ikaimu nahu ndede , kau to´ipu nahu ma sampula ake kabangga rau weki sato´i .
47011017	Ta awa ake nahu ¯dimapehena ¯di banggakai nahu , pala laina Ruma ma kau nahu nggahi ede . Ade lampa rawi ake nahu poda-poda nuntuku ¯bune dou masampula .
47011018	Mboto romo dou ma kabangga-bangga lampa rawi-lampa rawi dunia , nda¯di nahu kane´e kabangga-bangga weki rau .
47011019	Nggomi¯doho kai sana ade saba ¯di dou ma sampula , ¯bara nggomi¯doho iumu weki ipi loa !
47011020	Nggomi¯doho maco´ompa nggara dou maka´adana nggomi¯doho , atao makaro kampoi ro maweha laba ¯di nggomi¯doho , atao ma´iu weki ncewi ese ra¯di nggomi¯doho ro nadisa topa nggomi¯doho .
47011021	Nahu maja mangaku ¯ba one nami wancuku mapu ¯dimakarawi ¯bune ede . Pala au ma dou makalai disana banggakai , nahu disa rau ! ( Nahu kanuntu ¯bune dou masampula . )
47011022	Sa¯bua dou Ibrani sia¯doho ? Nahu rau dou Ibrani . Nadou Israel sia¯doho ? Nahu rau dou Israel . Londo ra mai la Ibrahim sia¯doho ? Nahu rau ndede !
47011023	Dou-dou makarawi wea Al Masihsi sia¯doho ? ¯Diringasi ¯bune nahu wa´ura mbora aka , pala nahu ake dou makarawi wea ma ncewi taho ntewi kaisi la¯bo sia¯doho sara´ana ! Nahu karawi ncewi kapoda ade , nahu ncewi ntuwu rakalu´u ade uma bui , nahu ncewi mboto rakancoki ro ntuwu ne´era made .
47011024	Wa´ura lima kali nahu kancoki ¯ba dou Yahudi ra¯boe kai cambo tolumpuru ciwi kali .
47011025	Tolu kali nahu racambo ¯ba dou-dou Roma ; parana nahu rau rato¯ba kai wadu . Tolu kali nahu iuku mimi kapa ¯di moti , ro sakali nahu karenteku ¯di moti salama ¯dua mpuru upa jam ntoina .
47011026	Ntuwu poda nahu ade lampa ra laoku hina ¯ba bahaya : bahaya mbere , bahaya parampo , bahaya ra¯di dou Yahudi ro ra¯di dou laina Yahudi , bahaya ade kota , bahaya ari mai ¯ba kota , bahaya ¯di moti ro bahaya-bahaya ra¯di dou-dou ma katada wekina kai cina ra angi ela Al Masih , sapodakaina laina .
47011027	Nahu kambohoku howi kampokaku peke ro karawi satenga made ; ntuwu wati maruku , wati ngaha , wati nono , ntuwu darereku ade ka´ada´ana hi¯do , kai iu ¯busi ¯bara kura kani ra lombo ro wati ntauku hi¯di ngge´ekai .
47011028	Ari mai ¯ba sara´ana ede , sanikina ainaina nahu darura ade rauku ¯di ka´ada´ana sara´a ela Ruma .
47011029	Nawarasi ma rome nahu rauku ¯batu iu rome . Nawarasi ma mabu ¯di ade dosa , nalelo ade nahu .
47011030	Nggara nahu pa¯bua banggakai au-au , nda¯di nahu bangga ¯di lampa rawi ade lampa rawi ma katadana mapu ra rome nahu .
47011031	Ruma Hatalla , Ama ¯ba Ruma Isa na¯bade ¯ba one nahu wati cowaku . ¯Dese ra ntasa ngara-Na santoi-ntoina .
47011032	Wakatu nahu waraku ¯di Damsyik , gubernu ma kuasa ¯di hi¯di ede raparenta ¯ba Sangaji Aretas , kauna tentara jaga ncai lawa kota ede ¯dimawa´u nahu .
47011033	Pala kai sa¯bua garanji nahu ra´oro ca´awa tasa¯bua karombo ¯di ¯dindi kota . Ndedeku nahu horikaiku weki ra¯di rima gubernu ede .
47012001	Io romo wati wara ncewina ¯di kabangga-banggakai weki , pala nahu kane´e rau kabangga weki kai lampa rawi ratei ¯ba Ruma ¯di nahu ade wahyu atao raka eda rakatada ¯ba Ruma .
47012002	Nahu pataku sa¯bua dou ela Al Masih sampuru upa mba´a ma uluna rahanta ¯di hi¯di ma ese poda ¯di saroga . ( Nahu wati ¯badeku sa¯bua sarumbuna poda-poda rahanta atao ede cuma sa¯bua ra´eda rakatada ¯ba Ruma -- Ruma Hatalla mpoampa ma ¯badena . )
47012003	Nahu manggahi mboda sakali wali ; Nahu ka¯bade ¯ba one dou ake rahanta kalu´u ¯di Firdaus . ( Nahu watija ¯badeku sa¯bua sarumbuna poda-poda rahanta atao ede cuma ra´eda rakatada ¯ba Ruma mpoampa -- Ruma Hatalla mpoampa ma ¯badena . ) Ta aka dou ede ringana lampa rawi-lampa rawi ma wati loa ¯di nuntu ¯ba manusia ro wati rakau manusia ¯dimapehena .
47012004	
47012005	Ma¯boha dou edeku ¯di ne´e kabangga-bangga ¯ba nahu , laina ma¯boha weki ndai nahu . Ma¯boha weki nahu , cuma lampa rawi-lampa rawi ma tei mapu ra rome nahu edempa , ¯di ne´e kabangga-bangga ¯ba nahu .
47012006	Pai ne´esi ¯ba nahu rau kabangga-bangga au-au , nahu wati ne´eku nda¯di dou ¯biko ¯bako manggahi kabangga-bangga weki cowa ; nahu ¯di manggahi ma poda . Pala nahu kapi´i ade , loaku¯du wati wara dou ma kacai nahu ncewi ¯di au rawa´u eda ¯ba sia rakarawi ¯ba nahu atao rawa´u ringa ¯ba sia nggahi nahu .
47012007	Pala loaku¯du nahu aina ipi sombo ¯bara ra´eda rakarongga ¯ba Ruma ma heba poda ede , nahu rambeina supu ¯di sarumbuku ma nda¯di ncai Ibilis . Supu ede rambeina ¯dima¯boe nahu loaku¯du nahu wati nda¯di sombo .
47012008	Tolu kali nahu do´a ¯di Ruma loaku¯du supu ede mborana ra¯di nahu .
47012009	Pala cambe ¯ba Ruma , " Anugera rambei ¯ba Nahu ¯di nggomi wa´ura ncihi ¯diru´umu ; ¯bara kuasa-Ku nawancuku tenggona nggara nggomi ede ade ka´ada´ana mapu ra rome . " ¯Bara ndedena nahu ncewi neo adeku bangga kai mapu ra romeku , ¯bara romesi nahu , nda¯di ¯di wakatu edera iu ¯ba nahu Al Masih masandaka nahu kai tenggo ra wale-Na .
47012010	Nda¯di nahu neo adeku kai mapu ra romeku , nahu neo adeku nggara ¯bara Al Masih nahu ¯di fitina , nahu iuku susa , ¯di fou-fou ro nahu iuku ncoki ra susa . ¯Bara nggara nahu rome , nda¯di ¯di wakatu edeku tenggo nahu .
47012011	Poda nahu ruku ra rawiku ¯bune dou masampula -- pala nggomi¯doho marandawi nahu nda¯di ndede . Sapodakaina nggomi¯dohoku ma pa¯bua roi nahu . ¯Bara kone nahu wati ntauna one au-au , nahu wati ¯dimakoa ¯di " rasu-rasu " ma heba poda ede !
47012012	¯Bisa ra guna-¯bisa ra guna ro lampa rawi maheba poda ro karawi-karawi ma na´e-na´e wa´ura katadana kai saba ¯di nggomi¯doho ¯dimabukutina ¯ba one nahu sa¯bua dou rasu .
47012013	¯Dei lampa rawi auku nggomi¯doho kura ra´uru wea , ntewi kaisi la¯bo ela Ruma ma kalai ? Selasi ¯dei lampa rawi akempa : ¯ba one nahu wati kasusaku nggomi¯doho ¯dima´ongko nahu . Kangapu weapu nahu ¯di ncara ede !
47012014	Ake wa´ura katolu kalikaina nahu sadia ¯dimamai lamba nggomi¯doho . Ro nahu wati ne´eku kasusa nggomi¯doho , ¯bara ¯di ne´e ¯ba nahu laina au rantau nggomi¯doho , malaisi wekimu . ¯Bara laina ana ma pa¯bua ngupa ngaha ru´u dou matuana , pala dou matuaku mapa¯bua ngupa ngaha ¯diru´u anana .
47012015	¯Bara ndedena , kai sana ade nahu rela koroba samenana au-au ¯diru´umu , konena weki ndai nahu rau . Nggara nahu ndede meci ra ca´uku nggomi¯doho , sa¯bua patu nggomi¯doho kura meci ra ca´umu nahu ?
47012016	Nggomi¯doho satuju ¯ba one nahu wati paranaku kasusa nggomi¯doho . Pala wara ma nggahi ¯ba one nahu ake kuku keko ; ¯ba one nahu maraka laba ra¯di nggomi¯doho ¯bara kuku keko nahu .
47012017	¯Buneku loana ! Sa¯bua kai ncai dou-dou ranggadu ¯ba nahu ¯di nggomi¯doho ede nahu karoku kanaha ¯di nggomi¯doho ?
47012018	Nahu wa´ura kauku la Titus lao lamba nggomi¯doho , ro kau ¯ba nahu cinata ela Al Masih makalai ede lao la¯bo sia . Sa¯bua la Titus wehana kanaha ¯di nggomi¯doho ? Pala nami ¯dua karawikai sa¯buampa ne´e masama ro kalampa kai cara-cara ma sama !
47012019	Loa nda¯di nggomi¯doho kacaimu nami sandake ra´ai ake wunga usahamu ¯di horukai weki ¯di nggomi¯doho ? Ncara na´e nggomi¯doho ! Ruma Hatalla na¯bade ¯ba one samenana ranggahi nami ede ede¯du ¯batu rane´e Al Masih . Ro samenana rakarawi ¯ba nami ede¯du ¯dimatu´u mori ra woko ademu maraso .
47012020	Nahu dahu adeku ¯ba one ¯di wakatu mai lamba ¯ba nahu nggomi¯doho peade , nahu rakaku nggomi¯doho wati ¯bune au rakane´e ¯ba nahu , ro nggomi¯doho rakamu nahu wati ¯bune au rakane´e ¯ba nggomi¯doho . Ai to´ina peade wara ma ncao , hiana , mbani , makapenti ru´u ndaina , mafitina , sa¯du´u angi , sombo ro kakaco .
47012021	Nahu kadahu nggara-nggara wakatu mai nahu peade Ruma Hatalla naka¯bawaku nahu ¯di tando nggomi¯doho ro nahu ¯dimanangi ¯bara mboto ade weki nggomi¯doho makarawi dosa ntoina , wati rungkana ro wati denggana karawi ruku ra rawi-ruku ra rawi sia¯doho ma sampu ra nggele , sampu ro wati ncihi ncaona .
47013001	Ake ede¯du makatolu kalikaina nahu mai lambaku nggomi¯doho . Ade Alkitab ratunti , " Sanikina parakara pa¯buaku wara ¯dua atao tolu dou sakasi ¯dimambei sakasi , ede ampona saha parakara ede . "
47013002	Dou-dou ¯di wakatu ntoina wa´ura karawina dosa ro sara´a dou makalaina , wa´ura ngoa ra kawara ulu ¯ba nahu aipu mai lambaku nggomi¯doho ka¯dua kalikaina . Ake , wunga ¯do´o nahu la¯bo nggomi¯doho , nahu mangoa rakawara mbali ¯ba one nggara mai walisi nahu , wati kone sa¯bua dou ade weki sia¯doho ¯dimahori weki ra¯di hukuma .
47013003	Nda¯di nggomi¯doho ¯dimaraka sara´a bukuti rane´e ¯ba nggomi¯doho ¯ba one Al Masih poda-poda nuntuna kai ncai nahu . Nggara rojosi ¯ba Al Masih ¯di nggomi¯doho , sia wati rojona kai mapu , ndede wali Sia nateiku kuasa-Na ¯di woha nggomi¯doho .
47013004	Poda wunga wakatu Sia ¯disalib , Sia mapu , pala ake Sia mori ¯bara Kuasa Ruma Hatalla . Nami rau mapu ade mori nami masa¯bua la¯bo Al Masih , pala nggara ncao ntandosi la¯bo nggomi¯doho , nami rau tenggo la¯bo Al Masih ¯bara kuasa Ruma Hatalla .
47013005	Uji tiopu ¯ba nggomi¯doho weki ndaimu sa¯bua nggomi¯doho poda-poda mori kai dasa imbi ¯di Al Masih ! Pasti nggomi¯doho ma iu weki ¯ba one Ruma Isa Al Masih wara ¯dei nggomi¯doho ! -- Lai walina nggara nggomi¯doho wati imbi podamu .
47013006	Ne´e ¯ba nahu nggomi¯doho iupu weki ¯ba one nami laina dou ma wati taha uji .
47013007	Nami mado´a ¯di Ruma Hatalla raho to´impa Sia ngawana bantu nggomi¯doho ¯bai¯ba dakarawimu mancara . Laina ¯di turu teikai ¯ba one nami ake poda loamu kalampa taki ra puta , pala loaku¯du nggomi¯doho kalampamu au rakane´e ¯ba Ruma Hatalla -- co´opu tadana nami mawati wara hasi karawi , wati ¯bunena !
47013008	¯Bara nami wati loamu karawi au-au ma wati ncihi ncao kai ma poda ncihi , nami pa¯bua ¯batu ma ncihi .
47013009	Nami neo ademu nggara nami mapu ro nggomi¯doho matenggo . Nami mado´a rau loaku¯du nggomi¯doho nda¯di sampuruna .
47013010	¯Bara ndedena nahu tuntiku sura ake ¯di wakatu nahu watipu wara ¯di woha nggomi¯doho . Ade ndedekaina , maisi nahu peade , wati¯du rojo ka´ipi ¯ba nahu ¯di nggomi¯doho kai kani kuasa ra mbei ¯ba Ruma ¯di nahu . Kuasa ede rambei ¯di katu´ukai nggomi¯doho , laina ¯dimakalelina .
47013011	Cumpukaina , cina ra angi , pa¯buapu nggomi¯doho neo ade , ro usahapu nda¯di sampuruna . Tarima aopu samenana ngoa ra tei kataho ¯ba nahu . Pa¯buapu nggomi¯doho sa¯bua ade ro mori taho la¯bo lenga . Ruma Hatalla Mawancu meci ra ca´u ro makataho ede ¯dimasama la¯bona nggomi¯doho .
47013012	Cua salam meci angi kai sama-sama ela Al Masih . Samenana ela Ruma Hatalla nggaduna salama ¯di nggomi¯doho .
47013013	
47013014	Anugera Ruma Isa Al Masih ro meci ra ca´u Ruma Hatalla ro Roh Allah ma¯dende ra wa´a nggomi¯doho sara´ana !
48001001	Cina ra angi ela Ruma ¯di dana ra rasa Galatia , Nahu , Paulus , ro sara´a cina ra angita ela Al Masih ma wara sama la¯bo nahu , mapamao raho-raho to´impa Ruma Hatalla Ama ndaita ro Ruma Isa Al Masih mbeina bareka ro taho ra ntai ¯di nggomi¯doho . Nahu nda¯diku rasu laina kai ncai manusia atao ¯bara ra hanta ¯ba manusia , malaisi ¯ba Ruma Isa Al Masih ro Ruma Hatalla Ama ndaita ma wa´ura kamori mbali Sia ra¯di madena .
48001002	
48001003	
48001004	To´a ¯di rakane´e ¯ba Ruma Hatalla Ama ndaita . Al Masih ¯donggona weki-Na nda¯di koroba ru´u dosa-dosa ndaita , loaku¯du ndai ¯dikasalama ra¯di jamana ma da¯bae ake .
48001005	¯Dese ra ntasa Ruma Hatalla santoi-ntoina ! Amin .
48001006	Nahu mbora akaku ma¯boha nggomi¯doho ! Nggomi¯doho ou ¯ba Ruma Hatalla ¯bara anugera Al Masih , pala ake nggomi¯doho ndede rocina sakontumu Ruma Hatalla ro ¯batumu " haba taho " ma kalai ntewi kaisi Haba Mataho ma ramai ta Ruma Hatalla .
48001007	Sapodakaina wati wara " haba mataho ma kalaina " . Cuma wara dou-dou ma ngoa ra kahaba ¯di nggomi¯doho " haba mataho " ma¯boha Al Masih rarungka-rungka ¯ba sia¯doho nda¯dina kakacoku nggomi¯doho .
48001008	Dou ma ngoa ra kahaba " haba mataho " ma kalai ari mai ¯ba Haba Mataho rawa´u ngoa ¯ba nami , co´opu sia ¯dihukum ¯ba Ruma Hatalla -- konena dou ede ndai nami atao mala´eka ra¯di saroga !
48001009	Wa´ura nggahi ulu ¯ba nami , ake nahu manggahi sakali wali : Dou ma ngoa ra kahaba ¯di nggomi¯doho " haba mataho " ma kalai ari mai ¯ba Haba Mataho rawa´u tarima ao ¯ba nggomi¯doho ra¯di nami , dou ede pa¯buaku ¯dihukum ¯ba Ruma Hatalla !
48001010	Sa¯bua kai ede tadana nahu ¯bune-¯buneta ne´e ¯dimangaku ¯ba manusia ? Wati ! Nahu ne´eku mangakumpa ¯ba Ruma Hatalla . Sa¯bua nahu wunga usahaku weha ade manusia loaku¯du sanakai ¯ba dou ? Nggara nahu mbuipusi ndede , nahu laina ada Al Masih .
48001011	Cina ra angi pa¯bua ¯di ¯bademu ¯ba one Haba Mataho ra ngoa ra kahaba ¯ba nahu ede wati ramaina ta manusia .
48001012	Nahu wati ratarimaku haba ede ¯di manusia ro wati kone sa¯bua dou maratei ¯di nahu . Ndai Ruma Isa Al Masih ma ranggahina isi Haba Mataho ede ¯di nahu .
48001013	Tantu nggomi¯doho wa´ura ringamu ma¯boha mori ra woko nahu ntoina kai sa¯bua dou ma agama Yahudi . Nggomi¯doho ma¯badeku ¯bune ¯beku da¯baena nahu karawiku ¯di ela Ruma Hatalla ro ¯buneku tokuna nahu usahaku ¯dimaka´elina .
48001014	¯Dei lampa rawi kalampaku agama Yahudi , nahu nancewiku ¯di ade weki dou Yahudi mamboto ma sama pangka la¯bo nahu . Nahu wancuku kapoda ade ¯dei lampa rawi-lampa rawi ma¯boha rawi ranginakai ¯di wa´i ra waro nami .
48001015	Pala ¯bara taho ade Ruma Hatalla , Sia ka¯dalena nahu sawatipu nahu ranggana ro ouna nahu ¯dimakarawi wea Sia .
48001016	Ruma Hatalla katadana Ana-Na ¯di nahu loaku¯du Haba Mataho ma¯boha Ana-Na loa ngoa ra kahaba ¯ba nahu ¯di dou-dou laina Yahudi . Aipu wakatu ede nahu wati laoku kone ¯di sa¯bua dou ¯di rahokaiku ¯dimangoa ra tei kataho nahu .
48001017	Nahu wati lao rauku ¯di dou-dou ¯di Yerusalem marawa´u ulu nda¯di rasu ntewi kaisi nahu . Pala nahu laoku ¯di dana Arab , edempara rata´ede laombali wali aka Damsyik .
48001018	Tolu mba´a sawa´u ¯ba ede , nahu laoku ¯di Yerusalem ¯di patakai angi la¯bo la Petrus . Nahu ngge´e la¯bo sia sampuru lima naimpa ntoina .
48001019	Nahu wati eda angiku la¯bo rasu-rasu ma kalai , selasi la Yakub , ari Ruma .
48001020	Au ratunti ¯ba nahu ake ncihi . Ruma Hatalla na¯badeku ¯ba one nahu wati cowaku !
48001021	Sawa´u ¯ba ede nahu laoku aka dana ra rasa Siria ro Kilikia .
48001022	Sampe wakatu ede ela-ela Al Masih ¯di Yudea mbuipu wati patana nahu kai ncao ntando .
48001023	Sia¯doho raringanampa nggahi dou , " Dou ma ntoina ma rakancoki nami , ake nangoa ra kahabaku imbi ma ntoina ¯di ne´ena kambora . "
48001024	Nda¯di sia¯doho roi ra wadina Ruma Hatalla ¯bara nahu .
48002001	Sampuru upa mba´a sawa´u ¯ba ede , nahu lao mbaliku aka Yerusalem la¯bo la Barnabas , ro wa´a la Titus rau .
48002002	Nahu laoku ¯di Yerusalem ¯bara Ruma Hatalla wa´ura katadana ¯di nahu ¯ba one nahu pa¯buaku lao . Ro edakai angi rakalai wa´u la¯bo dou-dou mana´ekai ta aka , ngoa ka¯bae ¯ba nahu Haba Mataho rangoa ra kahaba ¯ba nahu ¯di dou¯doho malaina Yahudi . ¯Bara nahu wati ne´eku usaha nahu ntoina ro ma ake , lao ncaumpa .
48002003	La Titus , ma la¯bona nahu , ede¯du dou Yunani , pala sia wati ¯di pakasa ¯dima¯batu atora suna ,
48002004	konena wara dou¯doho ma pa¯bua lampa rawi ede . Sia¯doho ede¯du dou-dou ma lu´u cili ¯di ade golonga ndaita ro wa´a pahu kai cinata . Sia¯doho lu´u kai midi-midi ¯di palitikaina horikai weki mapoda ma wara ¯di ndaita ¯bara ndai sa¯bua la¯bo Ruma Isa Al Masih . Sia¯doho nane´e kambali ndaita ¯di ka´ada´an ma sarambakaina kai ada ,
48002005	pala nami wati okomu ¯di sia¯doho kone sato´i , ¯bara nami mane´e sandaka loaku¯du Haba Mataho ede ngge´empa asalina ¯di ru´u ¯ba nggomi¯doho .
48002006	Konena ndede , wati wara lampa rawi-lampa rawi ma¯bou ¯diraho pa¯bua ¯di nahu ¯ba dou-dou rawi´ikai dou mana´ekaina -- ru´u nahu wati wara laina nggara sia¯doho loa atao wati , ¯bara Ruma Hatalla wati tiona pahu .
48002007	Pala , dou¯doho rawi´ikai dou mana´e ede namangaku ¯ba one Ruma Hatalla wa´ura mbeina taki ra puta ¯di nahu ¯dimangoa ra kahaba Haba Mataho ¯di dou malaina Yahudi , sama ¯bune Sia wa´ura mbeina taki ra puta ¯di la Petrus ¯dimangoa ra kahaba Haba Mataho ede ¯di dou Yahudi .
48002008	¯Bara Ruma Hatalla ma mbei ¯di la Petrus tenggo ra wa´u ¯dimanda¯di rasu dou Yahudi , mbei rauna ¯di nahu tenggo ra wa´u ¯dimanda¯di rasu dou malaina Yahudi .
48002009	La Yakub , la Petrus , ro la Yahya , ma tada nda¯di mana´ekai ela Ruma , namangaku ¯ba one Ruma Hatalla nawa´ura mbei ¯di nahu taki ra puta rakalai ake . Nda¯di sia¯doho japatangana la¯bo la Barnabas ro nahu kai tanda soba angikai . Edempara sia¯doho ro nami ngawa ¯ba one nami ¯dimakarawi ¯di woha bangsa-bangsa ma laina Yahudi , ro sia¯doho ¯di woha dou Yahudi .
48002010	Sa¯buampa raho ¯ba sia¯doho ede¯du loaku¯du nami ntanda ro eda dou mancoki mori . Ro nahu sana adeku karawi lampa rawi ede .
48002011	Wakatu la Petrus maina ¯di Antiokhia , nahu rojo kantiriku sia ¯bara ruku ra rawina mancara .
48002012	Tampu´u-mpu´una sia doho ngaha samana la¯bo cina ra angi ma laina Yahudi . Pala sawa´u ¯ba rongga dou¯doho ranggadu ¯ba la Yakub , sia ka¯do´ona weki ra¯di cina ra angi malaina Yahudi ro wati¯du ngawa walina ngaha sama la¯bo sia¯doho , ¯bara nadahu ¯di dou¯doho ma ne´e suna sara´a dou .
48002013	Cina ra angi Yahudi ma kalai rau ¯batu ruku ra rawi coro-coro ¯bune la Petrus , nda¯di la Barnabas rau ¯boha ¯ba pangaru ruku ra rawi ¯bune sia¯doho .
48002014	Ndede eda ¯ba nahu ruku ra rawi sia¯doho wati ncihi ncaona la¯bo lampa rawi mancihi Haba Mataho ede , nggahi nahu ¯di la Petrus ¯di tando sara´a dou ma wara ta ede , " Nggara nggomi kai dou Yahudi wa´ura mori ¯bune dou laina Yahudi , ¯ba¯bauku ake nggomi ne´ekaimu pakasa dou-dou makalai mori ¯bune dou Yahudi ? "
48002015	Poda ¯batu rangganakai , nami ede¯du dou Yahudi ro laina " dou laina Yahudi ma dosa . "
48002016	Konena ndede nami ma¯bade ¯ba one dou taho mbali la¯bo Ruma Hatalla ¯bara imbina ¯di Ruma Isa Al Masih , ro laina ¯bara kalampana hukum Taurat . Ndai nami rau imbi ¯di Ruma Isa Al Masih mpa , loaku¯du nami taho mbali la¯bo Ruma Hatalla kai ncai imbi nami ede , laina ¯bara nami kalampamu hukum Taurat . ¯Bara kai kalampa hukum Taurat wati kone sa¯bua dou rau maloa taho mbali la¯bo Ruma Hatalla .
48002017	Nami usahamu taho mbali la¯bo Ruma Hatalla kai ncai mori sa¯bua la¯bo Al Masih . Pala nggara sawa´ura karawi ¯bune ede , palasi nami mbuipu " dou-dou madosa " rau ¯bune dou¯doho laina Yahudi , sa¯bua ake aona ¯bara Al Masih ma kanda¯dina nami dosa ? Tantu wati !
48002018	Nggara tampu´u tu´u mbalisi ¯ba nahu hukum Taurat rawa´u ¯dumba ¯ba nahu , nda¯di nahu teiku ¯ba one nahu wa´ura nda¯di dou masapa hukum .
48002019	Pala nahu wa´ura made ¯di hukum Taurat -- rahade ¯ba ndai hukum ede -- loaku¯du nahu loa mori ru´u Ruma Hatalla . Nahu wa´ura salib la¯bo Al Masih .
48002020	Ake laina nahu wali ma mori , pala Al Masih ma mori ¯dei weki nahu . Mori ake ra´iu ¯ba nahu ede¯du mori ¯ba imbi ¯di Ana Ruma Hatalla ma meci ra ca´u nahu ro ma wa´ura koroba weki-Na ru´u nahu .
48002021	Nahu wati wi´ikaiku mo¯dana anugera rambei ¯ba Ruma Hatalla . Misamparakai salamakai loa ¯di rakakai to´a ¯di hukum Taurat , nda¯di madena Al Masih wati wara onena .
48003001	Cina ra angi dou-dou Galatia ! Nggomi¯doho nawancuku sampulamu ! Cou mawa´ura pangaruna nggomi¯doho ? Madena Al Masih ¯di salib wa´ura ngoa ka¯bae poda ¯ba nahu kai taho poda ¯di nggomi¯doho !
48003002	Ngoapu ¯di nahu sa¯bua lampa rawi ake : Sa¯bua nggomi¯doho wa´ura tarima aomu Roh Allah ¯bara kalampamu hukum Taurat , atao ¯bara nggomi¯doho ringamu Haba Mataho ra¯di Ruma Hatalla ro imbi ¯di Al Masih ?
48003003	¯Ba¯bauku nggomi¯doho ipikaimu sampula ! Nggomi¯doho wa´ura tampu´umu mori ma¯bou kai Roh Allah , sa¯bua ake nggomi¯doho ma ne´e raka sampuruna kai tenggo ra wale ndaimu ?
48003004	Sa¯bua nabata sara´a rawa´u iu ¯ba nggomi¯doho ede ? Kaisi batana !
48003005	Ruma Hatalla mbeina Roh-Na ¯di nggomi¯doho ro kawarana ¯bisa ra guna-¯bisa ra guna ¯di woha nggomi¯doho . Sa¯bua Ruma Hatalla karawina ede ¯bara nggomi¯doho kalampamu hukum Taurat atao ¯bara nggomi¯doho ringamu Haba Mataho ede ro imbi ¯di Al Masih ?
48003006	Ede sama ¯bune ratunti ade Alkitab ma¯boha Ibrahim ¯bune ake , " Ibrahim , imbi ¯di Ruma Hatalla , ro ¯bara imbina ede sia tarima ¯ba Ruma Hatalla kai dou ma ncihi ro raso ¯ditando Ruma Hatalla . "
48003007	Nda¯di pa¯bua nggomi¯doho kawaramu weki ¯ba one dou ma poda-poda londo ra mai la Ibrahim ede¯du dou-dou ma imbi ¯di Ruma Hatalla .
48003008	Alkitab wa´ura eda uluna ¯ba one Ruma Hatalla naloaku kanda¯di dou-dou laina Yahudi taho mbali la¯bo Ruma Hatalla , nggara sia¯doho imbina ¯di Sia . Haba Mataho ede rangoa ulu ¯di la Ibrahim ¯dei sake ake , " Kai ncai nggomi , Ruma Hatalla nambeiku bareka ¯di sara´a ela manusia ¯di wawo dunia . "
48003009	Ibrahim na´imbiku , nda¯di sia ¯di mbei bareka . Ndede rau sara´a dou ma imbi , ¯dimbei bareka sama-sama la¯bo Ibrahim .
48003010	Dou-dou ma wi´i weki ¯di hukum Taurat , sara´ana mori awa mai ¯ba ¯ba´a ¯ba Ruma . ¯Bara ade Alkitab ratunti , " Dou ma wati to´a kalampa samenana ratunti ade Buku Hukum Taurat ¯di ¯ba´a ¯ba Ruma Hatalla ! "
48003011	Wati wara kone sa¯bua dou rau rakancihi ¯ditando Ruma Hatalla ¯bara kalampana hukum Taurat . Lampa rawi ede wa´ura katada ¯dei Alkitab , " Cuma dou ma imbi ¯di Ruma Hatalla mpoampa nda¯dina hubunga la¯bo Ruma Hatalla nda¯di taho mbali , ¯dimamori ! "
48003012	Pala hukum Taurat wati ¯di dasa imbi . Ade Alkitab ratunti ¯ba one dou ma kalampa hukum Taurat , ¯dimamori ¯bara hukum ede .
48003013	Pala Al Masih hori kalosana ndaita ra¯di ¯ba´a ¯ba hukum Taurat . Sia karawina ede kai co´ona weki-Na hina ¯ba ¯ba´a ¯bara ndaita . ¯Bara ade Alkitab ratunti , " Dou ma made ratero ¯di ri´i haju na¯ba´a ¯ba Ruma . "
48003014	Al Masih karawi ndedekaina loaku¯du bareka rasake ¯ba Ruma Hatalla ¯di la Ibrahim ¯di mbei rau ¯di dou-dou laina Yahudi . Ade ndedekaina ndai rauta ma imbi ¯di Ruma Hatalla , loa tarima Roh rasake ¯ba Ruma Hatalla ede .
48003015	Cina ra angi ! Tahora nahu makani conto ra´iuku sanai-nai . Nggara dou nandawisi sa¯bua sake ro sake ede wa´ura kasaha , nda¯di wati kone sa¯bua dou rau maloa kabata rasake ede , atao masala´i au-au ¯di rasake ede .
48003016	Sake Ruma Hatalla randawi ¯ba Ruma Hatalla ¯di ru´u la Ibrahim ro ¯di ru´u dou londo ra mai la Ibrahim . Ade Alkitab wati wara ratunti " ro ¯di ru´u dou-dou londo ra mai la Ibrahim " , ma aona mboto dou . Maratunti ta ede ede¯du " ro ¯di ru´u dou londo ra maimu " , aona sa¯bua doumpa , ede¯du Al Masih .
48003017	¯Dine´e nggahi ¯ba nahu ta ake ede¯du ake : sake Ruma Hatalla wa´ura ndawi ro kasaha ulu wa´u . Hukum Taurat rambei upa ratu tolu mpuru mba´a sawa´u ¯ba ede wati loana kambora rakasaha ede ro kambora sake Ruma Hatalla ede .
48003018	¯Bara nggara rambei ¯ba Ruma Hatalla nawi´i weki ¯di hukum Taurat , nda¯di ede lai walina rambei rasakekai . Justru taho ¯bara Ruma Hatalla wa´ura sakena ¯di la Ibrahim , nda¯di Ruma Hatalla mbeikaina ede ¯di sia .
48003019	Nggara ndedesi , ¯di au mbeikai hukum Taurat ? Cambena ede¯du ¯ba one hukum ede rasala´i ru´u katada kai rasapa ¯ba manusia . Hukum Taurat ede ¯di kani cuma sampe maina sa¯bua dou londo ra mai la Ibrahim , rapehe ade sake Ruma Hatalla ¯di la Ibrahim . Hukum Taurat ede karongga ¯ba mala´eka-mala´eka kai kanina sa¯bua manusia .
48003020	Pa¯bua wara ¯dua ¯bae , ede ampona paralu kani sa¯bua dou makalai . Pala Ruma Hatalla wati paraluna dou makalai ¯bara ndai Sia makarawina .
48003021	Sa¯bua ede aona ¯ba one hukum Taurat wati ncihi ncaona la¯bo rasake Ruma Hatalla ? Tantu wati ! ¯Bara nggara hukum Taurat rambei ¯dimambei mori ¯di manusia , nda¯di manusia naloa taho mbali la¯bo Ruma Hatalla kai ncai hukum Taurat .
48003022	Pala ade Alkitab ratunti ¯ba one samenana ela manusia wara ¯di ade kuasakai ¯ba dosa . ¯Bara ndedena , rambei rasake kai dasa imbi ¯di Ruma Isa Al Masih ¯di mbei ¯di sia¯doho ma imbi .
48003023	Sawatipu ¯ba raka wakatuna ¯di imbikai ¯di Al Masih , ndai ¯di sandaka poda ¯ba hukum Taurat ; ndai ¯bune rakuru sampe katadakai imbi ede .
48003024	Ade ndedekaina , hukum Taurat manda¯di sandaka ndaita sampe mai Al Masih ¯dimandawi ndai taho mbali la¯bo Ruma Hatalla ¯bara ndaita imbi ¯di Al Masih .
48003025	Ake , ¯bara wa´ura wakatuna manusia loa imbi ¯di Al Masih , nda¯di ndaita wati wali¯du ¯di jaga ¯ba hukum Taurat .
48003026	¯Bara nggomi¯doho imbimu ¯di Isa Al Masih , nda¯di nggomi¯doho sa¯bua la¯bo Sia ; ro ¯bara ndedena nggomi¯doho nda¯di ana-ana Ruma Hatalla .
48003027	Nggomi¯doho sara´ana wa´ura kasa¯bua kai ngara Al Masih , nda¯di nggomi¯doho wa´ura tarimamu ¯di weki ndai nggomi¯doho tabe´a-tabe´a ndai Al Masih .
48003028	Ade lampa rawi ake wati¯du wara wali laina dou Yahudi ro dou malaina Yahudi , ada ro dou mahoru weki , mone ro siwe . Nggomi¯doho sara´ana sa¯bua ¯bara Isa Al Masih .
48003029	Nggara nggomi¯doho ntau Al Masih , nda¯di nggomi¯doho ede¯du londo ra mai Ibrahim . Ro nggomi¯doho ¯dimatarima au rasake ¯ba Ruma Hatalla .
48004001	Pala paralu nahu makapodana : salama dou makapasaka ntau ra wara mbuipu to´ina , wara dou ma jaga sia ro ma´uru au ra¯dimapentina sampe sia raka umuna rakatantukai ¯ba amana . Sia ¯di kaukai karawi sama ¯bune sa¯bua dou ada , kone sapodakaina sia mantau ¯di samenana ntau ra wara ede .
48004002	
48004003	Ndede rau la¯bo ndaita : Salama ndai watipu na´e , ndai ka´ada ¯ba roh-roh ma kuasakai dunia ake .
48004004	Pala ¯di wakatu ma ncihi ncao , Ruma Hatalla nggaduna Ana-Na ¯di dunia . Ana-Na ede ranggana ¯ba sa¯bua dou siwe ro mori ¯di ade kuasakai ¯ba hukum Taurat .
48004005	Ade ndedekaina Sia hori kalosana dou-dou ma mori ¯di ade kuasakai ¯ba hukum Taurat ; loaku¯du ndai rau loa nda¯di ana-ana Ruma Hatalla .
48004006	¯Bara nggomi¯doho ede¯du ana-ana Ruma Hatalla , Ruma Hatalla kauna Roh Ana-Na lu´u ta ¯dei ade nggomi¯doho ro ade nahu , ede¯du Roh ma renta , " Ama , io Amaku . "
48004007	Nda¯di , nggomi¯doho lai walina ada , malaisi ana . Ro ¯bara nggomi¯doho Ana Ruma Hatalla , nda¯di Ruma Hatalla ¯dimambei ¯di nggomi samenana au-au rasadia-Na ¯di ru´u ana¯doho-Na .
48004008	Ntoina nggomi¯doho wati patamu Ruma Hatalla , ¯ba ndedena nggomi¯doho raka´ada ¯ba kuasa-kuasa rawi´ikai ruma , pala sapodakaina laina Ruma Hatalla .
48004009	Pala ake nggomi¯doho mapataku Ruma Hatalla , atao mancihi poda wali , Ruma Hatalla napataku nggomi¯doho . ¯Ba¯bauku nggomi¯doho ne´emu mbali wali ¯di roh-roh dunia ake , ma mapu ro mancoki mori ? ¯Ba¯bauku nggomi¯doho ne´e kaimu ka´ada wali ¯ba roh-roh ede ?
48004010	Nggomi¯doho makandihaku ainain-ainain rakatantukai , wura-wura rakatantukai , ro mba´a-mba´ana rakatantukai .
48004011	Nahu dahu adeku , ai-aina maki rahompa nahu ru´u nggomi¯doho lao ncaumpa .
48004012	Cina ra angi ! Nahu maraho poda loaku¯du nggomi¯doho nda¯di ¯bune nahu . ¯Bara nahu rau wa´ura nda¯di ¯bune nggomi¯doho . Nggomi¯doho wati wara karawimu ma ncara ¯di nahu .
48004013	Nggomi¯doho tantu mbuipu kawaramu au marakanda¯dina nahu aipu sarambana ngoa ra kahaba Haba Mataho ede ¯di nggomi¯doho . Nda¯dikaina ede¯du ¯bara nahu ma¯bu supu .
48004014	¯Di wakatu ede nggomi¯doho wati iumu ni´i ¯di nahu , konena ka´ada´ana sarumbu nahu ede¯du coba´a ma na´e ¯di ru´umu . Nggomi¯doho matarimaku nahu ¯bune tarima aomu mala´eka Ruma Hatalla atao ¯bune tarima aomu ndai Ruma Isa Al Masih .
48004015	Nggomi¯doho neo poda ademu ¯di wakatu ede . Pala ake , ta¯bera neo poda ademu ede ? Nahu ka¯bade ¯bara wakatu ede nggomi¯doho marela cingga isi mada ndaimu ¯dimbeikaimu ¯di nahu , nggara ede loasi ¯di karawi .
48004016	Sa¯bua nggomi¯doho ake wa´ura wi´ikaimu nahu kai musumu , ¯bara nahu katadaku ma ncihi ¯di nggomi¯doho ?
48004017	Dou¯doho ma kalai ede kai kapoda ade ngupana nggomi¯doho , pala nia sia¯doho wati tahona . Sia¯doho cuma ne´ena kakompo ndapo angi nggomi¯doho la¯bo nami , loaku¯du nggomi¯doho ¯batumu sia¯doho kai kapoda ade .
48004018	Nataho romo ¯di kapoda kai ade ¯dei lampa rawi ma taho , sura ndede ncauna ro aina cuma nggara wara nahu sama-sama la¯bo nggomi¯doho .
48004019	Ana-ana rameciku ! Nahu wakatu ake susa ra ncoki wali ¯bara nggomi¯doho . Nahu susa ra ncokiku ¯bune ina masusa ra ncoki wunga wakatu ngganana ana . Nahu ¯dimasusa ra ncoki ncau , nggara tabe´a Al Masih watipu nconggena ¯di wekimu !
48004020	Nahu ne´e poda adeku wara ¯di woha nggomi¯doho ake , loaku¯du nahu rakaku nuntu ¯di nggomi¯doho kai eli ma kalai , ¯bara nahu wati¯du ¯bade ne´e karawi au wali la¯bo nggomi¯doho !
48004021	Cina ra angi ma ne´e mori ¯di ade kuasakai hukum hukum Taurat , kade´epu nggahi nahu ! Nahu ¯dimangoa ¯di nggomi¯doho auku ma sapodakaina ratunti ade Kitab Hukum Musa .
48004022	Ta ede ratunti ¯ba one la Ibrahim ntau ¯dua ana : Ina ¯ba anana ma sa¯bua ede¯du adana , ro ina ¯ba anana ma sa¯bua wali ede¯du dou maradeka .
48004023	Ana ¯ba dou siwe ma nda¯di adana ede rawarakaina biasa ¯bara kane´e manusia . Pala ana ¯ba dou siwe ma maradeka , rawarakaina ¯bara rasake ¯ba Ruma Hatalla .
48004024	Ake loa ¯di kani kai conto ra ibara . Dou siwe ¯duana ede ede¯du ibarata ¯dua rasakekai : ma sa¯buana mamai ra¯di Doro Sinai -- ede¯du la Hajar ; ana¯dohona ranggana kai ada .
48004025	Nda¯di , Hajar ede¯du Doro Sinai , ¯di dana Arab . Sia ma nda¯di tanda kota Yerusalem ro sara´a ela ra douna ma wakatu ake mawa´ura nda¯di ada .
48004026	Pala Yerusalem ma ¯di saroga ede ede¯du Yerusalem maradeka , ro siaku ina ndaita .
48004027	¯Bara ade Alkitab ratunti , " Ka¯dihira ademu oe dou siwe mbonggi , ma watipu parana nggana ! Ka¯dihi ro kaneora ademu oe nggomi ma watipu parana iu pili nggana ! ¯Bara dou siwe rawi´i ¯ba rahina ¯dimaraka ncewi mboto ana ntewi kaisi la¯bo dou siwe ma mori la¯bo rahina . "
48004028	Cina ra angi ! Ndai nggomi¯doho ede¯du ana-ana Ruma Hatalla ranggana ¯bara rasake Ruma Hatalla ; nggomi¯doho sama ¯bune Ishak .
48004029	Aipu wakatu ede ana ranggana ¯batu kane´e manusia , kancoki hadena ana ranggana ¯bara rakane´e Roh Allah . Ndede rau ake .
48004030	Pala auku ratunti ade Alkitab ? Ta ede ratunti ndake : " ¯Baka kalosapu ada siwe ede la¯bo anana , ¯bara ana ra¯di ada siwe ede wati ¯dimanda¯di dou makapasaka ntau ra wara sama-sama la¯bo ana ra¯di dou siwe maradeka ede . "
48004031	Nda¯di , cina ra angi , ndaita ake laina ana-ana ra¯di ada siwe ; ndai ede¯du ana-ana ra¯di dou siwe mahori weki .
48005001	Ndaita ake wa´ura hori weki , ¯bara Al Masih wa´ura horina ndaita ! ¯Bara ndedena nenti kaciapu rahorikai wekimu , ro aina ngawa ¯di ka´ada wali .
48005002	Kawarapu , nggara nggomi¯doho rahomu ¯disuna , ede aona Al Masih wati wara onena ¯di ru´u ¯ba nggomi¯doho . Ma nggahi ake ede¯du ndai nahu , Paulus .
48005003	Sakali wali ngoa ra kawara ¯ba nahu ¯di dou ma raho ¯di suna , ¯bara sia pa¯buaku kalampana sara´a hukum Taurat !
48005004	Nggara nggomi¯doho usahamu taho mbali la¯bo Ruma Hatalla kai hukum Taurat , ede aona hubungamu la¯bo Al Masih wa´ura kompo . Ade ndedekaina nggomi¯doho mori ari mai ¯ba rahama Ruma Hatalla .
48005005	Pala ru´u nami , raho ¯ba nami ¯ba one kai bantu ¯ba Roh Allah ro kai dasa imbi nami ¯di Al Masih , Ruma Hatalla ma kaloana nami taho la¯bo Sia .
48005006	¯Bara nggara ndaita wa´ura sa¯bua la¯bo Ruma Isa Al Masih , ¯batu atao wati ¯batu atora suna wati wara ¯bunena . Ma penti ede¯du imbi ¯di Al Masih , ro ede natada ¯dei ade meci ra ca´u ¯ba ndaita ¯di dou makalai .
48005007	Ntoina nggomi¯doho ma´usaha kapoda ade kai taho ! Ake ¯ba¯bauku nggomi¯doho wati to´a walimu ¯di kane´e Ruma Hatalla ? Cou mawa´ura siwi nggomi¯doho ?
48005008	Pasti ma karawi ede laina Ruma Hatalla ma wa´ura ou nggomi¯doho !
48005009	" ¯Buha ma sato´i ¯dimakateka sara´a mu¯bu rancambu , " nggahi dou .
48005010	Konena ndede nahu mbuipu imbiku ¯ba one nggomi¯doho wati ¯dima¯batu kananu makalai , ¯bara ndaita wa´ura sa¯bua la¯bo Al Masih . Ro nahu ka´imbi ¯ba one cou-cou rau ma kakaco kananumu , ¯di hukum ¯ba Ruma Hatalla .
48005011	Ma¯boha nahu , cina ra angi , ¯ba¯bauku nahu ¯di musu ncau nggara nahu mbuipu ngoa ra kahabaku ¯ba one atora suna ede naparaluku ? Nggara podasi ngoa ra kahaba kandede ¯ba nahu , nda¯di ngoa ra kahaba ¯ba nahu ma¯boha salib Al Masih wati kamaina masa´ala .
48005012	Ncewi tahopu dou-dou ma kakaco kananumu ede losa lalo ra¯di ela Ruma !
48005013	Nggomi¯doho wa´ura ou ¯dimanda¯di dou ma hori weki . Pala aina horikai wekimu ede ¯di karawi ncau-ncaukaimu au rane´e karawi ¯ba nggomi¯doho . Pala ndakeku , nggomi¯doho pa¯buapu cua meci ra ca´u angi ro cua karawi wea .
48005014	Sara´a hukum Taurat wa´ura ¯diki ¯dei parenta ma sa¯bua ake , " Pa¯buapu nggomi¯doho meci ra ca´umu ¯di sasamamu manusia ¯bune nggomi¯doho meci ra ca´umu weki ndaimu . "
48005015	Pala nggara nggomi¯doho cua musu angi , jaga , pea nggomi¯doho ¯dimasama-sama leli .
48005016	Ne´e ¯ba nahu ndake : Co´opu Roh Allah ma¯dende ra wa´a nggomi¯doho nda¯dina nggomi¯doho wati mori ¯batu rakane´e tabe´a manusia .
48005017	¯Bara ne´e manusia wati ncihi ncaona la¯bo ne´e Roh Allah , ro ne´e Roh Allah wati ncihi ncaona la¯bo ne´e manusia . ¯Dua mbua ede cua sakontu angi , nda¯dina nggomi¯doho wati loamu karawi au rakane´e ¯ba nggomi¯doho .
48005018	Pala nggara Roh Allah mana´ekai nggomi¯doho , nda¯di nggomi¯doho wati kuasakai ¯ba hukum Taurat .
48005019	Ne´e tabe´a manusia tada ¯dei karawi-karawi ma sampu ra nggele , sampu , ro wati patuna ;
48005020	ade nembana berhala ro ilimu ma iha , ade musukai angi , ncao , wu´u , roci mbani , ro kapenti weki ndai , ncengga ra mbi´a ro kalompo-kalompo ,
48005021	ro hiana ade , kamawu weki , ndiha-ndiha ro makalai wali . ¯Disamenana ede nahu mangoa ra kawara nggomi¯doho ake ¯bune rangoa ra kawara ¯ba nahu nggomi¯doho ntoi rauna , ¯bara dou-dou ma karawi lampa rawi ¯bune ede wati ¯dimanda¯di anggota ela Karaja´an Allah .
48005022	Pala hasi Roh Allah ede¯du : meci ra ca´u , ¯dihi ade , taho ra ntai , saba , taho ade , kasi ade , patu ra to´a ,
48005023	mapu nggahi ra eli , ro taha ade . Wati wara hukum Taurat ma kanta lampa rawi-lampa rawi ¯bune ede .
48005024	Dou-dou ma wa´ura nda¯di ntau Ruma Isa Al Masih , dou-dou ede wa´ura hadena tabe´a manusiana la¯bo samenana nawasu ro ne´ena .
48005025	Roh Allah wa´ura mbeina ¯di ndaita mori ma ¯bou : ¯Bara ndedena Sia rau pa¯buaku kuasakaina mori ndaita .
48005026	Ndai wati loata nda¯di sombo , ro cua kapili ade angi , ro hiana adena ¯di sa¯bua la¯bo sa¯bua dou .
48006001	Cina ra angi ! Nggara sa¯bua-sa¯bua dou raraka karawina dosa , pa¯buapu nggomi¯doho ma mori ¯batu Roh Allah , ¯danda ra wa´amu dou ede mbali ¯di ncai ma ncihi . Pala nggomi¯doho pa¯buapu karawi ede kai nggahi ra eli ma ntika , ro sandakapu aina sampe ndai nggomi¯doho hina ¯ba goda rau .
48006002	Pa¯buapu nggomi¯doho cua bantupu angi ade sanggomu ncoki dou , loaku¯du ade ndedekaina nggomi¯doho to´a ¯di parenta Al Masih .
48006003	Nggara sa¯bua-¯bua dou kacaina wekina mapenti , sapodakaina wati , dou ede nakacowaku weki ndaina .
48006004	Sanikina dou pa¯bua paresa ¯ba ndaina sa¯bua ruku ra rawina taho atao wati . Nggara natahosi , sia loa iu weki banggakai rawi ede . Pala sia edera ntewi kai au rakarawi ¯ba dou makalai .
48006005	¯Bara cua-cua dou pa¯bua lembana su´u ra tundu ndaina .
48006006	Dou ma tarima ngoa ra tei Al Masih , pa¯buaku cenggana la¯bo guruna sara´a ma taho ma wara ¯di sia .
48006007	Aina ¯bohakai ¯ba tipu . Ruma Hatalla wati loa ¯di kampa´a-mpa´akai ! Au ranggu¯da , edeku ¯di weha hasina .
48006008	Nggara dou nggu¯dana ¯batu tabe´a manusia kaina , sia ¯dimapoke madekai ra¯di tabe´ana ede . Pala sia nanggu¯dasi ¯batu ra¯dende ra wa´a ¯ba Roh Allah , sia ¯dimapoke mori masapodakaina ro ma´ederahi¯di ro santoi-ntoina ra¯di Roh Allah .
48006009	¯Bara ndedena , aina ndai nda¯di to´i ade karawi lampa rawi ma taho ; ¯bara nggara ndai wati denggata karawi lampa rawi-lampa rawi ede sakali wakatu ¯dipokekai ¯ba ndaita hasina .
48006010	Nda¯di , salama wara ncaina ru´u ndaita , pa¯buaku ndai karawita mataho ¯di samenana dou , mapenti poda ¯di cina ra angi ndaita ma sa¯bua imbi .
48006011	Tio ka¯baepu wela akena ratunti ¯ba ndai nahu kai huru ma na´e-na´e .
48006012	Dou-dou ma ne´e ka´ese weki kai lampa rawi matada , sia¯dohora ma usaha pakasa nggomi¯doho ¯batu atora suna . Pala sia¯doho karawikaina cuma ede loaku¯du sia¯doho wati kancoki ¯ba dou Yahudi ¯bara salib Al Masih .
48006013	Dou-dou ma ¯batu atora suna rau wati kalampana hukum Taurat . Pala ne´e ¯ba sia¯doho , nggomi¯doho ¯di suna , loaku¯du sia¯doho roina ¯ba one nggomi¯doho to´akaimu ¯di atora ede .
48006014	Pala nahu wati ne´e podaku kabangga ¯di au-au rau , selasi Ruma ndaita Isa Al Masih ma wa´ura made ¯di salib . ¯Bara ede Sia wa´ura made ¯disalib , nda¯di dunia wati¯du wara aona au-au ru´u ¯ba nahu . Ro ¯di ru´u dunia ake , nahu rau ¯bune-¯buneta wa´ura made .
48006015	Rasuna atao wati rasuna , ede wati pentina . Ma penti ede¯du nda¯di manusia ¯bou .
48006016	Ru´u dou-dou ma mori kai nggahi ndedena , ro ndede rau ru´u sara´a ela Ruma Hatalla , nahu mapamao ¯di Ruma Hatalla ¯dimambei taho ra ntai ro rahama-Na .
48006017	Sawa´u ¯ba ede , aina kone sa¯bua dou rau makasusa nahu wali , ¯bara ¯di sarumbu nahu wara bukuti-bukutina ¯ba one nahu anamori Ruma Isa .
48006018	Raho-raho to´impa Ruma ndaita Isa Al Masih mbeina bareka ncau ¯di cina ra angi . Amin .
49001001	Ela Ruma Hatalla ¯di Efesus , ma to´a ¯di Ruma Isa Al Masih !
49001002	Nahu , Paulus , rasu Ruma Isa Al Masih kai kane´e ¯ba Ruma Hatalla , maraho loa to´impa Ruma Hatalla Ama ndaita ro Ruma Isa Al Masih mbeina bareka ro taho ra ntai ¯di nggomi¯doho .
49001003	¯Dese ra ntasara Ruma Hatalla , Ama Ruma ndaita Isa Al Masih ! Sia mbeina bareka ndaita kai samenana bareka maraso ¯di ade saroga , ¯bara ndaita sa¯bua la¯bo Al Masih .
49001004	Sawatipu ¯ba kanda¯di dunia ake , Ruma Hatalla wa´ura ka¯dalena ndaita kai ncai Al Masih kai ne´ena loaku¯du ndaita nda¯di ntau-Na rakalaina ro wati wara ma´iha ¯ditando-Na . ¯Bara meci ra ca´u ¯ba Ruma Hatalla ,
49001005	nda¯di Sia wa´ura katantu ulu wa´una ¯ba one kai ncai Ruma Al Masih , Sia ¯dimahantana ndaita nda¯di ana-ana ndai-Na . Ro poda edeku ¯di ne´e-Na karawi .
49001006	¯Dese ra ntasara Ruma Hatalla ma na´e ra ntoru , ¯bara kai ncai ana-Na ra´ipi meci , Sia nawancuku meci ra ca´una ndaita .
49001007	Ndedeku rembana taho ade-Na ¯di ndaita , nda¯dina ndai ¯di cola kai ncai mboho ra´a Al Masih , ndai hori ¯ba Ruma Hatalla , ede aona Sia wa´ura kangampu weana ndai ra¯di dosa-dosa ndaita .
49001008	Sia karawikaina ede ¯bara Sia nawancuku meci ra ca´una ndaita , ro meci ra ca´una ede mbei-Na ¯diru´u ndai kai ¯bini ¯ba loa timba ra lemba ro loa ka´ao .
49001009	¯Batu kane´e ndai-Na , Ruma Hatalla ngoana ¯di ndaita rahasia rania-Na ; Sia wa´ura nggahina ¯ba one nia-Na ede ¯dikanggori kai ncai Al Masih .
49001010	Nia ede ede¯du loaku¯du samenana au-au , nataho ¯di saroga ro ¯di dunia , nda¯di sa¯bua la¯bo Al Masih mana´ekaina . Ro lampa rawi ede ¯dikanggori ¯ba Ruma Hatalla nggara wa´usi raka wakatuna .
49001011	Ruma Hatalla karawina samenana au-au kai ne´e-Na ro au ranggahi ndai-Na . Ratampu´u aipu sarambana Sia wa´ura ka¯dalena ndaita ¯bara ne´e ¯ba Sia loaku¯du ndaita nda¯di ela-Na ¯bara sa¯bua la¯bo Al Masih .
49001012	Co´opu ndaita , ma saramba-rambakaina mane´e ¯di Al Masih , maroi ra wadi Ruma Hatalla ¯bara na´e ra ntoru-Na !
49001013	Nggomi¯doho rau wa´ura nda¯di ela Ruma Hatalla wakatu ringa ¯ba nggomi¯doho ranggahi ¯ba Ruma Hatalla , ede¯du Haba Mataho ma mbei salama ¯di ru´umu . Nggomi¯doho ma´imbiku ¯di Ruma Isa Al Masih , ¯bara ndedena Ruma Hatalla mbeina tanda ntau-Na ¯di nggomi¯doho , ede¯du Roh-Na rasake-Na .
49001014	Roh edeku ¯di nenti ¯ba one ndaita ¯dimatarima au rawa´u sake ¯ba Ruma Hatalla ¯di ela-Na . Ake maka´imbi kapodana ndai ¯ba one Ruma Hatalla ¯dimahori kalosa ela-Na . ¯Dese ra ntasara Ruma Hatalla ¯bara na´e ra ntoru-Na !
49001015	¯Bara ndedena , ra´aipu tampu´u ringa ¯ba nahu ¯ba one nggomi¯doho imbi ¯di Ruma Isa , ro nggomi¯doho meci ra ca´umu sara´a ela Ruma Hatalla ,
49001016	nahu wati kompo-kompona rentaku tarima kasi ¯di Ruma Hatalla ma¯boha nggomi¯doho . Pehe ncau ¯ba nahu ngaramu ¯di wakatu nahu do´aku .
49001017	Nahu rahoku loaku¯du Ruma Hatalla Ruma ¯ba Isa Al Masih Ruma ndaita , Ama ma ¯dese ra ntasa , mbeina Roh-Na ¯di nggomi¯doho . Roh ede ¯dimakanda¯dina nggomi¯doho loa timba ra lemba , ro ¯dimakatadana Ruma Hatalla ¯di nggomi¯doho nda¯dina nggomi¯doho patamu Sia .
49001018	Raho ¯ba nahu loaku¯du Ruma Hatalla henggana fiki ra kananumu loaku¯du nda¯di taroa ; loaku¯du nggomi¯doho loamu ka´ao au raloa pamao ¯ba nggomi¯doho ra¯di Ruma Hatalla ma ou nggomi¯doho . Ro loaku¯du nggomi¯doho ¯bademu ¯buneku rembana bareka-bareka ma ntika rasadia ¯ba Ruma Hatalla ¯di ru´u ela-Na ;
49001019	ro wancuku hebana Ruma Hatalla karawina kai ¯bini ¯ba kuasa ¯dei ndaita ma imbi . Kuasa Ruma Hatalla ede sama ¯bune kuasa maheba poda
49001020	rakani-Na wakatu kamori mbalina Al Masih ra¯di madena la¯bo mbeina ¯di Sia hi¯di mawancu ese sama-sama la¯bo Ruma Hatalla ¯di saroga .
49001021	¯Bora Al Masih ¯do´o ncewi esena ntewi kaisi la¯bo ¯bora samenana pamarenta sara´a mantau kuasa , sara´a dou mana´ekai , sara´a ruma-ruma ro cou-cou rau nawa´u mbei hi¯di dohokai ma´ese ; nataho ma mori ¯di jamana ake ro ma mori ¯di jamana ma kento .
49001022	Ruma Hatalla kakoa sara´ana ¯dei ade kuasa Al Masih , ro mbeina Al Masih ru´u ela-Na ¯dimana´ekai ra¯di samenana .
49001023	Ela-Na ede¯du sarumbu Al Masih , kampuruna ¯ba Sia ma kampuruna samenana ta¯be-¯be rau .
49002001	Ntoina nggomi¯doho made sacara maraso ¯bara nggomi¯doho madosa ro sapamu parenta Ruma Hatalla .
49002002	Aipu wakatu ede nggomi¯doho ¯batumu rabiasakai ¯ba dunia ake ; aona nggomi¯doho to´a ¯dimakuasakai langi , ede¯du roh ma ake makuasakai ade dou-dou ma wati to´a ¯di Ruma Hatalla .
49002003	Ntoina sara´a ndaita sama rau ¯bune sia¯doho ; ndaita mori ¯batu tabe´a manusia ndaita ro takarawi au ma kasana wea sarumbu ro fiki ra kananu ndaita . Aipu wakatu ede ndaita ede¯du dou-dou ma¯boha mbanikai ¯ba Ruma Hatalla rau , sama ¯bune dou-dou makalai .
49002004	Pala nawancuku na´ena rahama Ruma Hatalla ! Sia nawancuku meci ra ca´una ndaita ,
49002005	nda¯dina ¯di wakatu ndaita mbuipu made sacara ade maraso ¯bara rasapa ¯ba ndaita , Sia kamori mbalina ndaita sama-sama la¯bo Al Masih . Nda¯di , ¯bara taho ade Ruma Hatalla , nggomi¯doho ¯dikasalama ¯ba Sia .
49002006	¯Bara ndaita sa¯bua la¯bo Ruma Isa Al Masih , Ruma Hatalla kamori mbalina ndaita sama-sama la¯bo Sia , loaku¯du ndai doho sama-sama rau la¯bo Sia ¯di ade saroga .
49002007	Ruma Hatalla karawikaina ede loaku¯du ¯di jamana makento , manusia naloaku eda ipi meci ra ca´u Ruma Hatalla . Meci ra ca´u ede katada ¯ba Ruma Hatalla kai ncai taho ade-Na ¯di ndaita kai ade Ruma Isa Al Masih .
49002008	¯Bara hadia rambei ¯ba Ruma Hatalla nggomi¯doho rakasalama ¯ba imbimu , ede laina hasi usahamu , pala rambei ¯ba Ruma Hatalla , ede laina hasi rakarawimu loaku¯du ¯ba¯baina wara dou ma kasombo weki .
49002009	
49002010	Ndaita ede¯du rakanda¯di ¯ba Ruma Hatalla , ro ra kanda¯di kai ncai Ruma Isa Al Masih ¯dikarawikai lampa rawi ma taho rasadia ¯ba Ruma Hatalla sawatipu ¯ba ede . Sia ne´ena loaku¯du ndai mori ta ¯dei adena .
49002011	Cina ra angi ma laina dou Yahudi ! Kawarapu ka´ada´amu aipu wakatu ntoina : Nggomi¯doho ¯dipehekai " dou wati rasuna " , ¯ba dou Yahudi mamangaku weki rasuna ( aona ma wa´ura rakatanda randawi ¯ba manusia ¯di sarumbu sia¯doho . )
49002012	Aipu wakatu ede nggomi¯doho wati sa¯buamu la¯bo Al Masih , nggomi¯doho ede¯du dou lai rasa ma wati lu´u ¯di ela raka¯dale ¯ba Ruma Hatalla . Nggomi¯doho wati lu´u ¯dei sake ra¯diki ¯ba Ruma Hatalla la¯bo ela-Na . Nggomi¯doho morimu ¯dei dunia ake kai wati wara ne´e ro kai wati wara Ruma Hatalla .
49002013	Pala ake , ¯bara nggomi¯doho wa´ura sa¯bua la¯bo Ruma Isa Al Masih , nggomi¯doho ma ntoina ¯do´o , wa´ura ka¯deni kai mboho ra´a Al Masih .
49002014	¯Bara ndai Al Masih ede¯du makadamena ndaita . Sia kasa¯buana dou-dou Yahudi ro dou-dou malaina Yahudi nda¯di sa¯bua bangsa . ¯Dindi makahampa ade weki sia¯doho , ede¯du musu angi , wa´ura kaleli ¯ba Al Masih kai korobana sarumbu ndai-Na .
49002015	Hukum Taurat la¯bo parenta-parenta ro atora-atorana wa´ura kambora ¯ba Al Masih loaku¯du ¯dua mbua bangsa ede nda¯di sa¯bua bangsa manusia ¯bou , ma sa¯bua la¯bo Sia . Kai cara edeku Al Masih kanda¯dina tahokai angi .
49002016	¯Ba made-Na ¯di salib , Al Masih kasa¯buana ¯dua mbua bangsa ede , ro kadamena sia¯doho la¯bo Ruma Hatalla , nda¯dina mborara musu angi ede .
49002017	¯Bara ndedena mai Al Masih ¯dimangoa ra kahaba Haba Mataho ma¯boha damekai ede ¯di nggomi¯doho ; nataho ¯di nggomi¯doho dou laina Yahudi ma ntoina ¯do´o ra¯di Ruma Hatalla , nataho ¯di dou Yahudi ma ¯deni la¯bo Ruma Hatalla .
49002018	Kai ncai Al Masih , ndai sara´a -- nataho dou Yahudi ro dou laina Yahudi -- ¯ba Roh Allah ma sa¯bua , loa mai ¯deni ¯di Ama .
49002019	¯Bara ndedena , nggomi¯doho wati¯du lu´u ¯dei dou lai rasa atao dou ari lua . Nggomi¯doho ake ede¯du sama-sama dou ela Ruma Hatalla . Nggomi¯doho ede¯du anggota-anggota kaluarga Ruma Hatalla .
49002020	Nggomi¯doho rau ratu´u ese wawo dasa ratoho ¯ba rasu-rasu ro nabi-nabi , la¯bo Ruma Isa Al Masih manda¯di wadu ma penti poda .
49002021	Siaku ma kasadunduna sara´a ratu´u ede nda¯di Bait Allah rakalai ru´u Ruma .
49002022	¯Bara mori sa¯bua la¯bo Al Masih , nggomi¯doho rau wunga ¯di katu´u sama-sama la¯bo dou-dou makalai nda¯di sa¯bua Uma ru´u Ruma Hatalla ; ta ede Ruma Hatalla ngge´e la¯bo Roh-Na .
49003001	¯Bara ndedena nahu , Paulus , rabui ¯bara Ruma Isa Al Masih ¯di ru´u makapentikai nggomi¯doho ma laina Yahudi .
49003002	Tantu nggomi¯doho mawa´ura ringa ¯ba one Ruma Hatalla , ¯bara taho ade-Na , wa´ura mbeina ¯di nahu , taki ra puta ake ru´u pentikai nggomi¯doho .
49003003	Ruma Hatalla ngoana rahasia nia-Na ro ngoana ¯di nahu . ( Ma¯boha lampa rawi ake wa´ura tunti kaporo ¯ba nahu ta ese ,
49003004	ro nggara bacasi ¯ba nggomi¯doho , nggomi¯doho ¯dimaloa ka´ao rahasia ma¯boha Al Masih ¯bune loa ka´ao ¯ba nahu . )
49003005	Ntoina rahasia ede watipu parana ngoana ¯di manusia , pala ake Roh Allah wa´ura katadana ¯di rasu-rasu ro nabi-nabi-Na .
49003006	Rahasia ede , ede¯du ake : Kai ncai Haba Mataho ede , dou laina Yahudi ¯batu iu bareka-bareka Ruma Hatalla ma ntoina ¯di sadia wea ru´u dou Yahudi mpoampa . Dou-dou malaina Yahudi wa´ura nda¯di anggota sarumbu ma sama , ro ¯batu tarima ao au rasake ¯ba Ruma Hatalla kai ncai Ruma Isa Al Masih .
49003007	Ruma Hatalla mbeina ¯di nahu bareka -- ede¯du taki ra puta -- ¯dimangoa ra kahaba Haba Mataho ede . Nahu tarimaku bareka ede , kai ncai kuasa Ruma Hatalla ma karawi ¯dei sarumbu nahu .
49003008	¯Di ade weki samenana ela Ruma Hatalla , nahura ma cumpukai darere mori . Pala Ruma Hatalla mbeina ¯di nahu bareka ake : taki ra puta ¯dimangoa ra kahaba ¯di dou-dou malaina Yahudi Haba Mataho ma¯boha ntau ra wara Al Masih ma wati wara cumpuna ;
49003009	ro rau loaku¯du kai nahu sara´a dou ¯bade ¯buneku Ruma Hatalla , Makanda¯di dunia la¯bo isina ake , karawina nia-Na ma aipu ntoi poda wa´una ¯dirahasia kai ¯di dunia .
49003010	Makasu Ruma Hatalla ede¯du , loaku¯du ake , kai ncai ela-Na , samenana ma nenti kuasa ese woha ai na¯bade timba ra lemba Ruma Hatalla ade samenana pahuna .
49003011	Ruma Hatalla karawina ede ncihi ncao la¯bo nia-Na ma ederahi¯di , rakarawi-Na kai ncai Isa Al Masih Ruma ndaita .
49003012	Kai imbi ¯di Al Masih ro ¯bara sa¯bua la¯bo Sia , ndai ¯di mbei wakatu ¯di¯denikai ¯di Ruma Hatalla kai ¯bini ¯ba imbi ade .
49003013	¯Bara ndedena , ¯di raho ¯ba nahu ede¯du ; aina darura ma¯boha au rancoki iu ¯ba nahu ¯bara nggomi¯doho , ¯bara samenana ede , ede¯du ¯di tahokai nggomi¯doho .
49003014	¯Bara ndedena , nahu doho sujuku ¯di tando Ama .
49003015	Ra¯di Siara sanikina iwa ra weki ¯di saroga ro ¯di dunia tarimana tabe´a-Na ma lai ndaina .
49003016	Nahu do´aku raho to´impa Ruma Hatalla ma wancu ¯dese ra ntasa kaloana ru´u katenggokai ade mpidamu kai Roh-Na .
49003017	Raho to´impa ¯bara nggomi¯doho imbi ¯di Al Masih , Al Masih ngge´e ¯dei ademu , ro morimu kai dasa ro ¯di kuasakai ¯ba meci angi .
49003018	Nahu do´aku raho-raho to´impa sama-sama la¯bo sara´a ela Ruma Hatalla , nggomi¯doho iu podamu , ¯ba wancu pajana ro naruna , ro ¯desena ro ¯deina meci ra ca´u ¯ba Al Masih ,
49003019	ma kai aka manusia wati ¯di loa ka´ao sa¯dei-¯deina . Raho-raho to´impa nggomi¯doho patamu meci ra ca´u ¯ba Al Masih ede , nda¯dina nggomi¯doho ¯binikai ¯ba tabe´a-tabe´a Ruma Hatalla ma mpuruna .
49003020	Kai kuasa Ruma Hatalla ma caha karawi ¯dei sarumbu ndaita , Ruma Hatalla naloa karawi ¯do´oku ncewi mbotona ntewi kaisi au raloa raho ¯ba ndaita atao kananu ¯ba ndaita .
49003021	Pa¯buaku Ruma Hatalla ¯dika¯dese ra kantasa ¯ba londo ra mai ¯di ade ela-Na , kai ncai Ruma Isa Al Masih . ¯Dese ra ntasara Ruma Hatalla santoi-ntoina ! Amin .
49004001	¯Bara ndedena nahu -- sa¯bua dou rabui , rabui ¯bara karawi ru´u Ruma -- maraho poda-poda ¯di nggomi¯doho : moripu mancihi ncao la¯bo morimu kai dou rawa´u ou ¯ba Ruma Hatalla .
49004002	Pa¯buapu nggomi¯doho ka´awa weki ncau , mapu ra ntika nggahi ra eli ro saba . Katadapu meci ra ca´umu kai bantu angi sa¯bua la¯bo sa¯bua dou .
49004003	Usahapu kai kapoda ade ru´u mori kai dame loaku¯du kasa¯bua weki randawi ¯ba Roh Allah ngge´empa tahona .
49004004	Wara sa¯buampa sarumbu , ro sa¯bua Roh . Ndede rau nggomi¯doho ra´ou ru´u sa¯bua kane´e ma sama .
49004005	Wara sa¯buampa Ruma , sa¯bua imbi , sa¯bua kandeu karaso ,
49004006	ro sa¯bua Ruma Hatalla ma nda¯di Ama samenana dou . Siaku Ruma sa¯bini ¯ba dunia , ma karawi kai samenana , ro nakuasa ¯di ade samenana .
49004007	Ndai cua-cua tarima au rambei ¯bune au rambei ¯ba Al Masih .
49004008	Ade Alkitab ratunti , " Wakatu Sia ne´ena ¯di hi¯di ma ¯dese poda , Sia wa´ana mboto dou rataha ; ro Sia mbeina au-au rambei ¯di ru´u ¯ba manusia . "
49004009	Nggara nggahisi " Sia ne´e " ede aona Sia saramba-rambana wa´ura londo sampe awa hi¯di ma awa poda ¯di dana ake .
49004010	Ro Sia ma wa´ura londo ede , Sia raura ma ne´e sampe ¯di hi¯di ma ¯do´o ncewi ¯dese ra¯di sara´a langi nda¯dina sara´a dunia la¯bo isina kanggini ¯ba maikai-Na .
49004011	Siara ma " mbei au rambeina ¯di manusia " ; sarundena hanta-Na nda¯di rasu , ma kalai nda¯di nabi , ma kalai wali nda¯di dou mangoa ra kahaba Haba Mataho ede , ro ma kalai rau rahanta-Na nda¯di guru-guru ro dou masandaka ela Ruma .
49004012	Ake karawikai-Na loaku¯du ela Ruma Hatalla ¯di mbei tenggo ra wale loaku¯du karawi weana Ruma ro tu´una sarumbu Al Masih .
49004013	Ade ndedekaina , sara´a ndaita nda¯di sa¯bua ¯ba imbi ma sama ro loa ka´ao ma sama ma¯boha Ana Ruma Hatalla . Ro ndaita nda¯di dou-dou ma wa´ura loa ka´ao ma naha-naha ntoi naha sala´i sampuruna ¯bune Al Masih .
49004014	Nda¯di ndaita wati¯du nda¯di ¯dambe-¯dambe to´i wali ma ragu-ragu ro ca¯di ca´ele ¯ba mboto pahu ngoa ra tei ra¯di dou-dou ma da¯bae aka . Sia¯doho kasantudana dou kai kukukeko sia¯doho .
49004015	Wati ! Pala ndaita pa¯bua katada lampa rawi ma ncihi kai ade ma¯binikai ¯ba meci ra ca´u , nda¯dina ¯dei samenana lampa rawi , ndaita naha ntoi naha nda¯di mpuruna ¯bune Al Masih , ma nda¯di mana´ekai ndaita .
49004016	¯Di ade parenta-Na , sara´a anggota sarumbu ede ntika sadunduna , ro cua ndapo angina ¯ba cua-cua puruna . Ro nggara niki anggota ede karawi ¯bune pa¯bua ¯di karawina , nda¯di sara´a sarumbu ede ¯dimanaha na´e ro tenggo kai ncai meci ra ca´u .
49004017	¯Bara ndedena kai ngara Ruma , akeku ¯di nggahi ¯ba nahu la¯bo kapodaku : ai walina mori ¯bune dou-dou ma wati pata Ruma Hatalla , ro makananu ma lai-lai .
49004018	Fiki ra kananu sia¯doho wa´ura rindi . Sia¯doho wati patana mori ra woko rambei ¯ba Ruma Hatalla , ¯bara sia¯doho wati poda ntauna loa ra tingi au-au ma¯boha Ruma Hatalla . Ndedekai sia¯doho , ¯bara tera tutana .
49004019	Sia¯doho wati¯du ntauna maja wali , nda¯dina sia¯doho ¯batuna sara´ana nawasu , ro mori nggele saca´u adena .
49004020	Pala Ruma Isa Al Masih rapata ¯ba nggomi¯doho laina ¯bune ede !
49004021	Nggomi¯doho wa´ura ringamu ma¯boha Sia ! Ro kai anamori¯doho-Na , nggomi¯doho wa´ura tei rau ma¯boha tabe´a Ruma Hatalla ma wara ¯di Sia !
49004022	¯Bara ndedena wi´i pakipu manusia mantoi la¯bo cara mori ra woko mantoi ma wunga ka´iha ¯ba kane´e-ne´ena ma kasantudana .
49004023	Pa¯buapu ade rafiki kananumu ¯di ka¯bou sara´a .
49004024	Pa¯buapu nggomi¯doho morimu kai manusia ¯bou rakanda¯di ¯batu rakane´e Ruma Hatalla ; ede¯du kai tabe´a ma ncihi , rombo la¯bo raso .
49004025	¯Bara ndedena samenana cina ra angi , ai walina cowa . Karawipu marombo sa¯bua ¯di sa¯bua dou , ¯bara ndai sara´a ede¯du sama-sama anggota sarumbu Al Masih .
49004026	Nggara mbanisi nggomi¯doho , aina co´omu mbanimu ede , kanda¯dina nggomi¯doho dosa . Aina mbanimu sanaru ainaina ,
49004027	loaku¯du Ibilis wati rakana ncai .
49004028	Dou ma ngina mpanga , pa¯buaku denggana mpanga . Pala sia pa¯buaku karawina loaku¯du rakana ngaha ra nono kai marombo la¯bo naloa bantu dou ma dawara .
49004029	Nggara nggomi¯doho manuntusi , aina kanimu nggahi ra eli ma sampu . Kanimpa nggahi ra eli ma kataho ro mambei bantu ¯di dou makalai . Nggahi ra eli ¯bune ede ¯dimakamaina tahokai ¯di dou-dou ma ringana .
49004030	Aina kancokimu ade Roh Allah . Nggomi¯doho wa´ura katanda kai Roh , manda¯di ntau Ruma Hatalla . Roh ede rau manda¯di ¯di nenti ¯ba one Ainaina ¯di Hori kalosakai ¯dimamai ru´umu .
49004031	Kamborapu samenana iu pili ade , wi´i ¯di ade rarawi dou , la¯bo mbani . Aina kanggica-kanggica wali ro i´a ra kama´i . Ai walina wara iu daca´u atao iu ade makalai ¯bune ede .
49004032	Pala , pa¯buapu nggomi¯doho taho ademu ro kasi ade angi sa¯bua ¯di sa¯bua dou , ro cua kangampu angi sama ¯bune Ruma Hatalla rau makangampu wea nggomi¯doho kai ncai Al Masih .
49005001	Nggomi¯doho ede¯du ana-ana Ruma Hatalla ¯di meci ra ca´u-Na , ¯bara ndedena nggomi¯doho pa¯buapu usaha ¯batu rawi Ruma Hatalla .
49005002	Morimu pa¯buapu kapoda kai ade ¯ba meci ra ca´u , ¯bune Al Masih rau mameci ra ca´u ndaita . Sia korobana sarumbu-Na ru´u ndaita , ede¯du sa¯bua ¯donggo ra mbei ma mengi ro makasana wea ade Ruma Hatalla .
49005003	Nggomi¯doho ede¯du ela Ruma Hatalla . ¯Bara ndedena , karawi-karawi ma nggele ro ma wati patu , atao na´e ade , wati patuna warana ¯di woha nggomi¯doho . Aina sampe warakai dou makalai mantau alasa ¯dimanggahi ¯ba one nggomi¯doho karawimu lampa rawi ¯bune ede .
49005004	Wati patu rauna nggomi¯doho kalosamu nggahi ra eli ma sampu , ma nggele , ro ma wati patuna . Pala nggomi¯doho pa¯buapu renta syuku ¯di Ruma Hatalla .
49005005	Tio ka¯bae podapu : dou ma karawi manggele , atao mawati taho , atao na´e ade ( rawi ¯bune ede samampa ¯bune dou manemba berhala ) , dou ede wati loana nda¯di anggota ela Karaja´an Al Masih ro Ruma Hatalla .
49005006	Aina nggomi¯doho ¯bohakai ¯ba tipu ¯ba nuntu ra nggahi ma lao ncau . ¯Bara lampa rawi ake ma kamaikaina mbani Ruma Hatalla ¯di dou-dou ma wati to´a ¯di Sia .
49005007	Nda¯di , aina hubunga angimu la¯bo dou-dou ¯bune ede .
49005008	Ndai nggomi¯doho ntoina wara ¯di ade marindi ncaki . Ake nggomi¯doho mawa´ura nda¯di ela Ruma , nda¯di nggomi¯doho wa´ura wara ¯di ade taroakaina . ¯Bara ndedena nggomi¯doho pa¯buapu mori ¯di ade taroakaina .
49005009	¯Bara ra¯di taroa edeku wontukai samenana rawi ma taho , ma´adi ro mapoda ¯di ntanda ¯ba Ruma Hatalla .
49005010	Usahapu pata au ma kasana wea ade Ruma .
49005011	Aina karawimu rawi-rawi ma wati wara one rakarawi ¯ba dou-dou ma mori ¯dei marindi ncaki . Pala , pa¯buapu nggomi¯doho rojomu dou-dou makarawi lampa rawi-lampa rawi ¯bune ede . (
49005012	¯Bara lampa rawi-lampa rawi rakarawi ¯ba sia¯doho kai cili-cili ede , ¯di nuntu ra nggahi rau wa´ura ¯di majakai . )
49005013	Samenana ¯di nggahi ¯di ade taroa , ¯dimatada poda .
49005014	¯Bara samenana ma loa ¯di eda poda , ede¯du taroa . ¯Bara ndedena ¯di nggahi , " Tu´ura , oe nggomi ma maru , ro mori mbalira ra¯di mademu ! Al Masih ¯dimakataroana nggomi . "
49005015	¯Bara ndedena , tio ka¯bae katahopu , cara morimu . Aina mori ¯bune dou-dou masampula ; moripu ¯bune dou-dou maloa timba ra lemba .
49005016	Kani kataho podapu sanikina wakatu ma wara ¯di nggomi¯doho , ¯bara wakatu ake , ede¯du wakatu ma da¯bae .
49005017	Aina sampula , pala tio ka¯baepu au rakane´e ¯ba Ruma .
49005018	Aina nggomi¯doho mawu ¯ba anggo , ¯bara ndedena naka´ihaku nggomi¯doho . Pala , pa¯buapu nggomi¯doho kuasakai ¯ba Roh Allah .
49005019	Kanipu nggahi ra eli ra¯di zabur , rawa roi ra wadi , ro rawa roi ra wadi Ruma , ¯dei nuntu ra nggahimu . Pa¯buapu nggomi¯doho kai ¯dihi ade rawamu roi ra wadi ru´u Ruma .
49005020	Renta ncau-ncaupu syuku ¯di Ruma Hatalla Ama ndaita kai ngara Isa Al Masih Ruma ndaita ma¯boha au-au rau .
49005021	¯Di lia ra horoma kai Al Masih , pa¯buapu nggomi¯doho ¯batu nggahi angi sa¯bua la¯bo sa¯bua dou .
49005022	Wei , ¯batupu nggahi rahimu , ¯bune ¯di Ruma .
49005023	¯Bara rahi ede¯du mana´ekai ¯di weina , sama ¯bune Al Masih rau manda¯di mana´ekai ¯di ela-Na ro ndai Sia rau Sangaji Mambei salama ru´u ela-Na ma nda¯di sarumbu-Na .
49005024	Sama ¯bune ela rau-Na ma¯batu nggahi Al Masih , ndede rauku ade samenana lampa rawi wei pa¯buapu ¯batu nggahi rahi .
49005025	Rahi , meci ra ca´upu weimu , sama ¯bune Al Masih mameci ra ca´u ela-Na ro korobana sarumbu-Na ru´u ela-Na ede .
49005026	Al Masih karawina ede loaku¯du Sia karasona ela ede kai ngoa ra tei-Na ro kai oi ncai ndeu karaso , loaku¯du peade Sia loa ¯donggona ¯di Ruma Hatalla .
49005027	Ade ndedekaina Al Masih ndawina ela-Na , ki¯di kai na´e ra ntoruna ro raso ¯ditando-Na , wati kone wara ma´iha atao mawati wara ma´iha au-au .
49005028	Ndede rau rahi pa¯buaku meci ra ca´u weina ¯bune sia meci ra ca´una sarumbu ndaina . Dou mameci ra ca´u weina ede aona sia meci ra ca´u sarumbu ndaina . (
49005029	Wati parana warana dou ma daca´u sarumbu ndaina . Pala , sia naka¯bua katahoku ro nasandakaku ¯bune Al Masih rau maka¯bua kataho ela-Na .
49005030	Ndai ta¯badeku ede , ¯bara ndaita ede¯du anggota sarumbu Al Masih . )
49005031	Ade Alkitab ratunti , " ¯Bara ndedena dou mone ¯dimatu´u wi´i ina ra amana ¯di sa¯buakaina la¯bo weina , ro ¯duana ede ¯dimanda¯di sa¯bua . "
49005032	Ayat ede nantau aona ma ¯dei . Aona nggahi nahu ede¯du ¯dapo angi Al Masih ro ela-Na .
49005033	Pala ayat ede wara ndapo angi rauna la¯bo nggomi¯doho : Pa¯buaku sanikina rahi meci ra ca´u weina ¯bune sia meci ra ca´una weki ndaina , ro pa¯buaku sanikina wei usaha ru´u lia ra horomakaina rahina .
49006001	Ana¯doho ! Ma ¯batu Al Masih , to´apu ¯di dou matuamu ¯bara edeku ma patu ¯di karawi .
49006002	" Lia ra horomapu ama ra inamu " edeku parenta sarambana ra¯di Ruma Hatalla kai sake ,
49006003	ede¯du : Loaku¯du nggomi¯doho taho ra ntika ro ¯dende umumu ¯di dunia . "
49006004	Cina ra angi ma nda¯di ama ! Aina kamaikaimu mbani ¯di ade anamu , sampe sia¯doho nda¯di mbani . Pala kana´epu sia¯doho kai atora-atora ro ngoa ra tei ra¯di Ruma .
49006005	Cina ra angi ma nda¯di ada ! ¯Batupu parenta rumamu ma ¯di dunia ake . Karawipu ede kai iu horoma ro to´a ro kai kapoda ade ¯bune-¯buneta nggomi¯doho karawimu ru´u ndai Al Masih .
49006006	Aina karawi kandedemu ¯ba wunga tonggu ¯ba doumpa nggomi¯doho , ¯ba ¯di rakakaimu roi ¯ba manusiampa . Pala pa¯buapu nggomi¯doho karawimu kai ada Al Masih ma wunga ¯batu kane´e Ruma Hatalla kai sapoda-podana ade .
49006007	Rawi rakarawi ¯ba nggomi¯doho kai ada ede , pa¯buapu nggomi¯doho karawimu kai ¯dihi ade , ¯bune-¯buneta Rumara rakarawi wea ¯ba nggomi¯doho , ro laina manusia .
49006008	Kawarapu ¯ba one sanikina dou , nataho ada , ro dou mahori weki , ¯dimatarima cepekai ¯ba Ruma ¯di lampa rawi ma taho rakarawina .
49006009	Cina ra angi ma nda¯di ruma ! Pa¯buapu nggomi¯doho ruku ra rawimu ¯bune ede rau ¯di ada-adamu . Ai walina kadahu-dahumu . Kawarapu ¯ba one nggomi¯doho ro ada-adamu ede , sama-sama ntau sa¯bua ruma ede¯du Ruma ma ¯di saroga . Sia wati ntanda kalaina .
49006010	Cumpukaina , pa¯buapu nggomi¯doho nda¯di tenggo kai tenggo ra wale raraka ¯ba nggomi¯doho ra¯di kuasa Ruma , ¯bara nggomi¯doho sa¯buamu la¯bo Sia .
49006011	Kanipu samenana ¯daha ra ¯dano lewakai rambei ¯ba Ruma Hatalla ¯di nggomi¯doho , loaku¯du nggomi¯doho wa´umu taha ao cara-cara tipu ¯ba Ibilis mamboto aka ma da¯bae .
49006012	¯Bara ndaita lewa laina ao manusia , malaisi ao tenggo ra wale sara´a seta-seta ma kuasakai jamana ma da¯bae ake . Ndaita ao tenggo ra wale roh-roh mada¯bae ma kuasakai ese woha ai .
49006013	¯Bara ndedena , ake , kanipu samenana ¯daha ra ¯dano lewakai Ruma Hatalla , loaku¯du ¯di ainaina ma da¯bae nggomi¯doho mawa´uku ao ¯di ade deikai ¯ba musu . Ro loaku¯du sawa´u ¯ba nggomi¯doho lewamu sampe cumpukaina , nggomi¯doho mbuipu kante´emu .
49006014	Pa¯buapu nggomi¯doho sadia ncau . Kanipu ngoa ra tei mapoda ra¯di Ruma Hatalla , ¯dimanda¯di salepemu , ro taho poda ademu ¯dimanda¯di ¯baju ¯besimu .
49006015	Pa¯buapu rela ademu ¯dimangoa ra kahaba Haba Mataho ma wa´a taho ra ntai manda¯di sapatumu .
49006016	Sanikina wakatu kanipu imbimu ¯di Ruma manda¯di ¯daha matula ao ; kai imbimu ede nggomi¯doho maloa kamade ao sara´a ana fana afi ra¯di Ibilis .
49006017	Wehapu ¯di salamakaimu kai songko waja , ro nggahi ra eli Ruma Hatalla ¯dimanda¯di peda ra¯di Roh Allah .
49006018	Karawipu samenana ede do´a salaho ¯di rahokaimu bantu ¯di Ruma Hatalla . ¯Di sanikina wakatu , do´apu ¯bune Roh Allah ma¯danda nggomi¯doho . Pa¯buapu nggomi¯doho sadia ncau ro aina koa . Do´a ncaupu ru´u samenana ela Ruma Hatalla .
49006019	Ro do´apu ru´u nahu rau , loaku¯du ¯di wakatu nuntu nahu , Ruma Hatalla nambeiku ¯di nahu nggahi ra eli ma ncihi . Ro loaku¯du nahu kai disa ngoaku rahasia Haba Mataho ede .
49006020	¯Bara Haba Mataho edeku , nahu nda¯dikaiku sa¯bua dou ranggadu , ro ake wara ¯di ade uma bui . Do´apu loaku¯du nahu disaku nuntu ma¯boha Haba Mataho ede , ¯bune santika nahu pa¯buaku nuntu .
49006021	Tikhikus , cina ndaita ro dou makarawi wea ma to´a ¯dei karawi Ruma , ¯dimangoa ¯di nggomi¯doho samenana ma¯boha nahu , loaku¯du nggomi¯doho ma¯badeku ka´ada´an nahu ro karawi nahu .
49006022	¯Bara ndedena , nggadukai ¯ba nahu sia ¯di nggomi¯doho ¯dimangoa ka´ada´ana nami ¯di sara´a nggomi¯doho , loaku¯du neo ademu .
49006023	Raho-raho to´impa Ruma Hatalla Ama ndaita , ro Ruma Isa Al Masih kaloana sara´a ela-Na ¯dimasa¯bua ro cua-cua meci ra ca´u ro ngge´empa imbi ¯di Al Masih .
49006024	Raho-raho to´impa Ruma Hatalla mbeina bareka nggomi¯doho sara´a ma meci ra ca´u Ruma ndaita Isa Al Masih kai meci ra ca´u ma daloa made .
50001001	Cina ra angi ela Ruma Hatalla sara´ana ma ngge´e ¯di Filipi , ro ma wa´ura sa¯bua la¯bo Ruma Isa Al Masih . Cina ra angi rau mana´ekaina ro mabantu ela Ruma ! Nahu , Paulus , sama-sama la¯bo la Timotius , ada-ada Ruma Isa Al Masih ,
50001002	mapamao raho-raho to´impa Ruma Hatalla Ama ndaita ro Ruma Isa Al Masih mbeina bareka ro taho ra ntai ¯di nggomi¯doho .
50001003	Sanikina nahu kawaraku nggomi¯doho , nahu rentaku tarima kasi ¯di Ruma Hatalla .
50001004	Ro sanikina nahu do´a weaku nggomi¯doho sara´ana , nahu do´a kai sana adeku .
50001005	Nahu rentaku tarima kasi ¯di Ruma Hatalla , ¯bara ratampu´u ainaina sarambakaina sampe ake , nggomi¯doho wa´ura bantumu nahu kai ngoa ra kahabamu Haba Mataho ma ramai ta Ruma Hatalla .
50001006	Ndai Ruma Hatalla ma tampu´una karawi ma taho ede ¯di nggomi¯doho , ro nahu ka´imbi poda Sia ¯dimatuwuna karawi ede sampe nggorina wakatu Ainaina mai mbalina Ruma Isa Al Masih .
50001007	Poda ncihi ncao nahu wara iuku ¯bune ede ¯di nggomi¯doho , ¯bara sara´a nggomi¯doho ¯deni ncau ¯di ade nahu . ¯Bara nggomi¯doho ¯batu tarima ao sama-sama la¯bo nahu , bareka rambei ¯ba Ruma Hatalla ¯di nahu ; nataho ake wunga nahu ade uma bui nataho rau wakatu nahu waraku ari lua ¯dimabela ro ma nenti kacia Haba Mataho ede .
50001008	Ruma Hatalla na¯badeku ¯ba one nahu poda-poda lingi adeku ¯di nggomi¯doho kai iu meci angi poda ra¯di ndai Ruma Isa Al Masih .
50001009	Akeku do´a nahu ¯diru´u ¯ba nggomi¯doho : raho-raho to´impa nggomi¯doho naha meci ra ca´umu Ruma Hatalla ro sasama ndaimu ro nanaha mboto loa ra tingimu ma ncihi ro loamu timba ra lemba .
50001010	Ade ndedekaina nggomi¯doho ma loaku ¯bade ka¯dale au ramataho poda , ro morimu ¯dimaraso ra¯di ma´iha atao ¯ba¯bu ra lo´o kai au-au rau wakatu ainaina Al Masih mai mbalina .
50001011	Morimu ¯dimaremba kai ruku ra rawi ma taho poda ma cuma loa ¯di mbei ¯ba ndai Ruma Isa Al Masih mpoampa ; nda¯di Ruma Hatalla ¯dika¯dese ra kantasa ro ¯diroi ra wadi .
50001012	Ne´e ¯ba nahu nggomi¯doho ¯bademu , ¯ba one lampa rawi-lampa rawi ma wa´ura nda¯di ¯di nahu , ede taho makanda¯dina ncewi mboto dou maringa ro ma imbi ¯di Haba Mataho ede .
50001013	Nda¯dina sara´a dou ma jaga asi ro dou-dou ma kalai ¯di kota ake na¯badeku buikai nahu ¯bara karawi wea ¯ba nahu ¯di ru´u Al Masih .
50001014	Ro bui kai nahu wa´ura kanda¯dina mboto dou-dou ela Al Masih ¯di kota ake nda¯di ncewi imbi wali ¯di Ruma , nda¯dina sia¯doho nanaha disa ngoa ra kahaba rangoa wi´i ¯ba Ruma Hatalla kai wati dahu-dahuna .
50001015	Wara romo pila-pila dou ¯di ade weki sia¯doho mangoa ra kahaba ma¯boha Al Masih ¯bara hiana adena ro nane´eku cence ncihi , pala ma kalaina ma ngoa ra kahaba ma¯boha Al Masih ¯bara wara ne´ena ma raso .
50001016	Dou-dou ake karawina ¯bara sia¯doho meci ra ca´una Ruma Hatalla ro nahu , ¯bara sia¯doho na¯badeku ¯ba one Ruma Hatalla makauna nahu ¯dimaturu teina ¯ba one Haba Mataho ede napodaku .
50001017	Pala dou makalai ngoa ra kahabana ma¯boha Al Masih kai makasu ma wati taho ; sia¯doho ngoa ra kahabana ¯di pentikai ndaina . Kai ede ne´e ¯ba sia¯doho loaku¯du nahu ipi ncokiku ade uma bui .
50001018	Pala wati ¯bunena ! ¯Bara kone ¯bune¯be wali rau nataho ede rakarawi kai ne´e ma raso ro kai ne´e ma ncara , ngge´empa Al Masih ¯dingoa ra kahaba rau ; nda¯di nahu neo adeku . Ro nahu ngge´empa iu ndedeku ,
50001019	¯bara nahu ¯badeku kai do´amu ro kai bantu ¯ba Roh Isa Al Masih , nahu ¯di hori kalosa .
50001020	¯Dine´e poda ¯ba nahu ro rahoku ede¯du loaku¯du ai to´ina nahu dantau hasi ¯dei taki ra putakai nahu . Pala ne´e ¯ba nahu loaku¯du sanikina wakatu , mapenti poda ake , loa katada disaku , nda¯dina kai samenana sarumbu ra nawa nahu -- nataho nahu moriku atao madeku -- Al Masih ¯dika¯dese ra kantasa .
50001021	¯Bara ru´u ¯ba nahu , ¯dine´e ¯ba moriku ¯diru´u Al Masih mpa ! Ro made ede aona laba .
50001022	Pala nggara kai mori ¯di dunia ake , nahu loa karawi ¯dikarawi ma ncewi ntau one , nda¯di nahu wati ¯badeku ma ¯beku ¯di pa¯bua ka¯dale ¯ba nahu .
50001023	Nahu rahinti ra¯di ¯dua ¯bae . Nahu wancuku ne´e podaku tu´u wi´i dunia ake ¯di lao ngge´e la¯bo Al Masih , ¯bara edeku ma wancu taho ;
50001024	pala , ¯di ru´u pentikai nggomi¯doho , ede¯du nancewi tahopu nggara nahu ngge´empa midiku ¯di dunia .
50001025	Nahu imbi poda ¯di lampa rawi ede . ¯Bara ndedena nahu ka¯bade nahu ¯dimangge´empa midi la¯bo nggomi¯doho sara´ana , loaku¯du bantu nggomi¯doho ¯dimanda¯di naha tenggo ro naha sana ¯dei imbi ¯di Ruma .
50001026	¯Bara ndedena , nggara mbalisi nahu peade ¯di nggomi¯doho , nggomi¯doho ma wa´ura sa¯bua la¯bo Ruma Isa Al Masih ¯dimantau ncewi mboto wali alasana ¯di iukaimu bangga ¯di weki nahu .
50001027	Ma penti ake ede¯du ¯ba one nggomi¯doho mori ncihi ncao la¯bo au rakane´e poda ¯ba Haba Mataho ma¯boha Al Masih ede . Ade ndedekaina , kombisi nahu loa eda angi la¯bo nggomi¯doho atao wati , nahu ¯dimaringa ¯ba one nggomi¯doho tenggo kasa¯bua weki ro usaha kapoda ade sama-sama ¯di ru´u sa¯buampa nia ro sa¯buampa ¯di ne´e ; ede¯du ¯di imbi mapoda ma ncihi ncao la¯bo Haba Mataho ra¯di Ruma Hatalla ede .
50001028	Pa¯buapu nggomi¯doho disa ncau ; aina dahu ¯di dou-dou ma´aomu . Ade ndedekaina nggomi¯doho mateiku ¯ba one sia¯doho pasti ¯dimakoa , ro nggomi¯doho ¯dimangolu , ¯bara ndai Ruma Hatalla mambeina ngolu ¯di nggomi¯doho .
50001029	¯Bara Ruma Hatalla nawa´ura mbei bareka ¯di nggomi¯doho laina ¯di imbi mpoakai ¯di Al Masih , pala ¯dimasusa ra ncoki rau ¯di ru´u Al Masih .
50001030	Ake nggomi¯doho rau ¯batumu nahu ¯dei karawi ma sama ; ede¯du rawa´u parana eda ¯ba nggomi¯doho ntoina nahu makarawi kapoda ade , ro sampe ake nahu mbuipu kapodaku ade , ¯bune rawa´u ringa ¯ba nggomi¯doho ake .
50002001	Nggomi¯doho tenggo , ¯bara nggomi¯doho sa¯buamu la¯bo Al Masih . Ro nggomi¯doho neo ademu ¯bara Al Masih mameci ra ca´umu ! Nggomi¯doho ¯danda ra wa´a ¯ba Roh Allah , ro nggomi¯doho cua meci angi rau ro ntau kasi ade sa¯bua la¯bo sa¯bua dou .
50002002	Cobapu nggomi¯doho poda-poda kasanamu ade nahu kai lampa rawi-lampa rawi ake : Mori kasa¯buapu ademu kai meci ra ca´umu ma sama , kai kananu ma sama ro kane´e ma sama .
50002003	Aina karawimu au-au ¯bara rarundu ¯ba mapenti ndai kese , atao ¯di kasombokai weki . Pala ndakeku pa¯buapu cua-cua nggomi¯doho kai ka´awa weki wi´ikai dou makalai ncewi taho ntewi kaisi ¯di weki ndai .
50002004	Tio ka¯baepu au mapenti ¯di ru´u ¯ba dou makalai ; aina ma penti ¯di ru´u ¯ba ndai mpoa .
50002005	Pa¯buapu nggomi¯doho fiki ra kananumu ¯bune Ruma Isa Al Masih :
50002006	¯Didasana Sia sama la¯bo Ruma Hatalla , pala Sia wati wi´ikaina weki ¯ba one ka´ada´a-Na ma sama la¯bo Ruma ede pa¯bua ¯di nenti kacia-Na .
50002007	Pala , Sia hori sara´ana edempara nda¯di sama ¯bune sa¯bua dou ada . Sia nda¯di ¯bune manusia , ro tada morina ¯bune manusia .
50002008	Sia ka´awana weki , ro mori kai to´a ¯di Ruma Hatalla sampe madena -- ede¯du made ¯disalib .
50002009	¯Bara ndedena , Ruma Hatalla hanta ka¯dese-¯dese podana Sia , ro mbeina ¯di Sia kuasa ma ncewi na´e ntewi kaisi samenana kuasa ma kalai .
50002010	Nda¯di ¯di lia ra horomakai Ruma Isa , sara´a mahluk ¯di saroga , ro ma ¯di dunia , ro ma awa mai ¯ba dana , ¯dimanemba Sia .
50002011	Sia¯doho sara´ana ¯dimamangaku ¯ba one Al Masih ede¯du Ruma ma ¯dese ra ntasa ; ade ndedekaina , Ruma Hatalla , Ama ndaita ma wara ¯di Saroga ¯di ka¯dese ra kantasa .
50002012	¯Bara ndedena , cina ra angi meciku , ¯bune santika nggomi¯doho to´a ncaumu ¯di nahu , ¯di wakatu nahu waraku ¯di woha nggomi¯doho , nda¯di nancewi wali ake ¯di wakatu cua ¯do´o , pa¯buapu nggomi¯doho ngge´empa to´amu ¯di nahu . Nggomi¯doho wa´ura kasalama ¯ba Ruma Hatalla , nda¯di usaha ncaumpa loaku¯du taho ra ntaimu nda¯di taho poda . Karawipu lampa rawi ede kai horoma ro to´akai ¯di Ruma Hatalla ,
50002013	¯bara ndai Ruma Hatalla ma karawi ¯dei wekimu ¯dimakanda¯dina nggomi¯doho rela ro sanggo kasana wea ade Ruma Hatalla .
50002014	Karawipu samenana au-au kai wati bada re¯de atao cence ncihi .
50002015	Ade ndedekaina nggomi¯doho maturu teiku ¯ba one nggomi¯doho ede¯du ana-ana Ruma Hatalla ma wati wara mancara , ma mori kai raso ade ro ncihi ¯di woha dou mada¯bae ro madosa . Ro ¯di wakatu nggomi¯doho karonggamu ¯di sia¯doho haba ma mbei mori , pa¯buapu nggomi¯doho nda¯dimu ru´u sia¯doho ¯bune taroa ma kalea makataroa dunia . Nggara nggomi¯doho morimu ¯bune ede , peade wara alasana ru´u ¯ba nahu ¯di iukaiku bangga ma¯boha nggomi¯doho ¯di wakatu Ruma Isa Al Masih mai mbalina . Ede bukutina , ¯ba one karawi nahu wati lao ncauna , ro usaha nahu wara hasina .
50002016	
50002017	Kombisi nahu ¯di hade ro ra´aku nda¯di ¯bune koroba ralua ¯di wawo au ra¯donggo ra mbei ¯ba nggomi¯doho ¯di Ruma Hatalla ¯di katandakai ¯ba one nggomi¯doho imbimu ¯di Sia . Nggara podasi ede pa¯buaku ndedena , nahu syuku ¯di lampa rawi ede , ro ¯batu neo ade la¯bo nggomi¯doho .
50002018	Ndede rau nggomi¯doho pa¯buapu iu sana ro ¯batu neo ade la¯bo nahu .
50002019	Nahu ka´imbi ¯ba one kai bantu ¯ba Ruma Isa , nahu loa laloku nggadu la Timotius ¯di nggomi¯doho , loaku¯du nahu loa neo adeku ¯bara haba ma¯boha nggomi¯doho .
50002020	La Timotius mpoampa dou ma sa¯bua fiki ra kananu la¯bo nahu , ro poda-poda makananu wea taho ra ntikamu .
50002021	Sara´a ma kalai na´urumpa au mapenti weki ndai mpoana , laina mapenti ¯di ru´u Ruma Isa Al Masih .
50002022	Ndai nggomi¯doho wa´ura edamu bukutina ¯ba one la Timotius wara onena . Sia nawa´ura karawi kapoda ade la¯bo nahu , ¯di ngoa ra kahabakai Haba Mataho ra¯di Ruma Hatalla . Nami ¯dua ¯bune ana la¯bo amampa .
50002023	¯Bara ndedena , roci sawa´u ¯ba nahu ¯badeku ¯buneku parakara nahu cumpukaina peade , nahu ¯dimanggadu sia ¯di nggomi¯doho .
50002024	Nahu ka´imbi ¯ba one kai bantu ¯ba Ruma , ndai nahu rau wati ntoi walina ¯dimamai lamba nggomi¯doho rau .
50002025	Ma¯boha cina ndaita la Epafroditus ranggadu ¯ba nggomi¯doho , ¯dimabantu nahu , iu ¯ba nahu naparaluku kau sia lao mbali ¯di nggomi¯doho . Sia nawa´ura ingana nahu ¯dei karawi la¯bo kapodakai ade nahu .
50002026	Sia lingi poda adena ¯di nggomi¯doho sara´ana , ro sia darura adena ¯bara nggomi¯doho wa´ura rakamu haba ¯ba one sia masupu .
50002027	Poda romo sia supuna ¯di sato´i damadekaina . Pala Ruma Hatalla kasi adena ¯di sia ; ro laina ¯di sia mpoa , pala ¯di nahu rau , loaku¯du nahu aina ipi ncoki ade wali .
50002028	¯Bara ndedena , nanaha na´e ne´e nahu rau ¯dimakau sia lao mbali ¯di nggomi¯doho , loaku¯du nggomi¯doho neo ade walimu nggara nggomi¯doho eda angi la¯bomu sia , ro ade nahu rau nda¯di sana .
50002029	Nda¯di , tarima aopu sia kai sana ademu kai sa¯bua dou cinata ma sama imbi . Kaco´ipu samenana dou ma ¯bune sia .
50002030	¯Diru´u pentikai karawi Al Masih , sia ¯di sato´i damadekaina ; sia nate´eku nawana ¯ba ¯di bantukaina nahu kai ngara nggomi¯doho .
50003001	Cumpukaina , cina ra angiku , pa¯buapu nggomi¯doho neo ademu ¯bara nggomi¯doho wa´ura sa¯bua la¯bo Ruma . Nahu wati iuku tani ¯dimatunti mboda au rawa´u tunti ¯ba nahu ¯di nggomi¯doho sawatipu ¯ba ake ; ¯bara lampa rawi ede taho ¯di salamakaimu .
50003002	Aina kabare ¯di dou-dou ma karawi lampa rawi-lampa rawi ma da¯bae , dou-dou ma patu ¯di pehekai ' lako ´ . Sia¯doho napakasaku loaku¯du dou-dou ¯di suna .
50003003	Sapodakaina ndaira dou-dou ma wa´ura tarima suna masapodakaina , laina sia¯doho . Ndaita nemba Ruma Hatalla kai ¯dende ¯ba Roh ndai Ruma Hatalla , ro ndaita syukura ¯ba one ndaita mori sa¯bua la¯bo Ruma Isa Al Masih . Ndaita wati wi´ita weki ¯di upacara-upacara ma tada .
50003004	Sapodakaina nahu loampa wi´i weki ¯di upacara-upacara ede . ¯Bara nggara wara sa¯bua-¯bua dou ma iu sia ntau alasa ¯di wi´ikaina weki ¯di upacara-upacara tabe´a ma tada , nahu ncewi wali .
50003005	Nahu rasuna wakatu umuku waru nai . Nahu rawarakaiku kai dou Israel , ra¯di londo ra mai Benyamin ; nahu dou Ibrani asali . ¯Dei lampa rawi to´akai ¯di hukum Taurat , nahu ede¯du anggota golonga Farisi .
50003006	Nahu nawancuku kapoda ade nda¯di nahu kancokiku ela Ruma . Nggara ¯di tiosi ¯di hukum Taurat , nahu sa¯bua dou mataho ma wati wara ma´ihana .
50003007	Pala ¯bara Al Masih , nda¯di sara´a ma ntoina wi´ikai ¯ba nahu kai sa¯bua ma kamaikaina laba , ake nanda¯di sa¯bua ma ¯di rugikai .
50003008	Laina lampa rawi-lampa rawi ede mpoa ; pala sara´a lampa rawi-lampa rawi wi´ikai ¯ba nahu ma kamaikaina rugi mpoampa . Kantau ¯ba nahu wakatu ake ede¯du nancewi taho co´i : ede¯du pata Isa Al Masih , Rumaku . ¯Bara Al Masih , nda¯di nahu wa´ura horiku samenana . Wi´ikai ¯ba nahu sara´ana ede kai masaki mpoampa , loaku¯du nahu loa raka Al Masih ,
50003009	ro poda-poda sa¯buaku la¯bo Sia . Nahu wati wi´i waliku weki salamakai nahu ¯di ruku ra rawi mataho atao to´a ¯di hukum Allah , malaisi ¯di imbi ¯bara Al Masih ma kasalamana nahu , ¯bara Ruma Hatalla ma kancihi ede¯du karasona ndai ¯di tando ¯dese ra ntasa-Na kai dasa imbi ndaita , ede¯du wi´i weki ¯di Ruma Isa Al Masih mpoampa .
50003010	Sa¯buampa menana ¯dine´e ¯ba nahu ede¯du loaku¯du nahu pataku Al Masih , ro kai iu kuasa ma kamori Sia ra¯di madena . Nahu kane´e ¯batu susa ra ncoki la¯bo Sia ro nda¯di sama ¯bune Sia ade lampa rawi madekai-Na .
50003011	Ro pamao ¯ba nahu ¯ba one ndai nahu ¯di kamori mbali ra¯di madekaiku .
50003012	Nahu wati nggahiku ¯ba one nahu wa´ura raka rakane´eku , atao wa´ura nda¯di sampuruna . Pala nahu usaha ncaumpa fou hadia rasadia ¯ba Ruma Isa Al Masih . Ru´u edeku Sia wa´ura wehana nahu ro kanda¯dina nahu ntau-Na .
50003013	Tantuna , cina ra angi , nahu sapodakaina wati iuku ¯ba one nahu wa´ura rakaku hadia rafou ede . Pala wara sa¯bua lampa rawi rakarawi ¯ba nahu , ede¯du nefa ¯ba nahu au ramawara ¯dikontu nahu , ro usaha kapodaku rakakai au ramawara ¯di tando .
50003014	¯Bara ndedena , nahu rai ncau-ncauku lao aka kane´e cumpukaina ¯di rakakaiku ngolu , ede¯du mori ¯di saroga ; ru´u edeku Ruma Hatalla oukaina ndaita kai ncai Ruma Isa Al Masih .
50003015	Ndaita sara´a ma wa´ura tua kananu kai ade maraso , pa¯buaku ruku ra rawi ¯bune ede . Pala nggara ¯di ade wekimu wara ma tau eli makalai , nda¯di Ruma Hatalla ¯dimangoa ka¯bae ¯di nggomi¯doho .
50003016	Pala lampa rawi ake pa¯buapu tio ka¯bae : ndai pa¯bua ngge´empa mori ¯batu atora rawa´u ¯batu ¯ba ndaita sampe ake .
50003017	Cina ra angi sara´ana ! ¯Batupu ruku ra rawi nahu . Nami wa´ura mbeimu conto ma taho , ¯bara ndedena , tio ka¯bae poda-podapu dou-dou ma ¯batu raconto ¯ba nami ede .
50003018	Nahu wa´ura ntuwu ngoaku ¯di nggomi¯doho , ro ake ngoa mboda wali ¯ba nahu kai nangi , ¯ba one wara mboto dou ma morina maka´iha aona madekai Al Masih ¯di salib .
50003019	Mori dou-dou ¯bune ede ¯dimanggori kai leli , ¯bara ruma sia¯doho ede¯du kane´e sarumbu ndai sia¯doho . Lampa rawi-lampa rawi ma kamaja , justru edeku ¯di banggakai ¯ba sia¯doho ; ¯bara sia¯doho nakananumpa lampa rawi ma ncihi ncao la¯bo dunia akempa .
50003020	Pala ndaita ede¯du anggoata saroga . Rata´ede rauna Sangaji Mambei salama ndaita . Ruma Isa Al Masih , ¯dimamai . Sia rangena-ngena ¯ba ndai kai kapoda ade .
50003021	Sarumbu ndai ma mapu ro ma loa leli ake , ¯di rungka ¯ba Al Masih nda¯di ¯bune sarumbu ndai-Na ma ¯dese ra ntasa . Sia loakaina karawi ede , ¯bara Sia mantauna kuasa ¯dimakakoa samenana au-au .
50004001	¯Bara ndedena , cina ra angi meciku , ndedeku nggomi¯doho pa¯buapu mori kai poda-poda imbi ¯di Ruma . Nahu lingi adeku ¯di nggomi¯doho ! Nggomi¯dohoku ¯di banggakai nahu ma ka¯dihi wea ade nahu .
50004002	Ama ncawaku la Euodia ro ama ncawaku la Sintike ! Nahu maraho poda-poda loaku¯du ama ncawa¯doho sa¯bua ade kai dou-dou ma sama imbi .
50004003	¯Diru´u lenga nahu ma to´a , raho ¯ba nahu rau loaku¯du nggomi bantumu dou siwe ¯duana ede . Sia¯doho nawa´ura karawi kapodana ade la¯bo nahu ¯dimangoa ra kahaba Haba Mataho ra¯di Ruma Hatalla ; sama ¯bune Klemen , ro sara´a dou makalaina ma karawi sama-sama la¯bo nahu . Ngara-ngara sia¯doho wara ade Buku Dou ma Mori .
50004004	Raho-raho to´impa nggomi¯doho ka¯dihi ncaumu ade , ¯bara nggomi¯doho wa´ura mori sa¯bua la¯bo Ruma . Sakali wali nahu ma nggahi : ka¯dihira ademu !
50004005	Pa¯buapu sara´a dou loana eda ruku ra rawimu ma taho ade . ¯Bara wati ntoi walina Ruma namaira .
50004006	Aina darurakai ma¯boha au-au . ¯Dei sara´a lampa rawi , do´apu ro rahopu ¯di Ruma Hatalla . Au ra¯diparalu ¯ba nggomi¯doho , ngoa ncaupu ede ¯di Ruma Hatalla kai rentapu tarima kasi .
50004007	Nda¯di taho ra ntai ra¯di Ruma Hatalla , ma wati ¯di loa ka´ao ¯ba manusia , ¯dimasandaka ade ro kananumu ma wa´ura sa¯bua la¯bo Ruma Isa Al Masih .
50004008	Cumpukaina , cina ra angi , kangginipu fiki ra kananumu kai lampa rawi mawara one , ma patu ¯di roi , ede¯du lampa rawi-lampa rawi ma ncihi , ma adi , asali , ntika , ro ma taho .
50004009	Kalampapu au ratana´o ¯ba nggomi¯doho ro ratarima ¯ba nggomi¯doho ra¯di nahu ; nataho ¯di nggahi ra eli atao ra¯di ruku ra rawi nahu . Ruma Hatalla fu´una ¯ba taho ra ntai , ¯dima¯dende ra wa´a nggomi¯doho .
50004010	¯Dei mori nahu ma sa¯bua la¯bo Ruma , nahu iuku wancuku taho ra ntikana , ¯bara wa´ura sandede ntoina , ake nggomi¯doho maloa walira kananu wea ru´u nahu . Aona nggahi nahu ede laina ¯ba one nggomi¯doho wa´ura nefamu nahu ; poda nggomi¯doho tio ka¯baemu nahu , pala nggomi¯doho wati rakamu ncai ¯di katadakaimu .
50004011	Ngoa kai ¯ba nahu ake laina ¯bara nahu dawaraku , ¯bara nahu wa´ura tana´oku ncihimpa kai au ramawara .
50004012	Nahu wa´ura iuku mori kai dawara , ro mori kai maremba rau . Nahu wa´ura ¯badeku rahasiana ¯di ngge´e aokaiku ka´ada´ana ma ¯bune ¯be wali ; nataho ka´ada´ana mboto mawara ro ka´ada´ana ncoki mori , nataho ka´ada´ana ntau ra wara ro ka´ada´ana dawara .
50004013	Kai kuasa rambei ¯ba Al Masih ¯di nahu , nahu kantau tenggo ra wale ¯di ngge´e aokaiku samenana ka´ada´ana .
50004014	Pala nggomi¯doho wa´ura bantumu nahu , ¯di ade susa ra ncokikai nahu ; ro au rakarawi ¯ba nggomi¯doho ede poda tahona .
50004015	Cina ra angiku dou Filipi ! Ndai nggomi¯doho ma¯bade podaku ¯ba one wakatu tu´u wi´i ¯ba nahu Makedonia ntoina , aipu wakatu Haba Mataho ede ngoa ra kahaba ¯ba nahu masarambakaina , nggomi¯doho mpoampa ela Ruma ma bantu nahu ; nggomi¯doho mpoampa ma iu rugi ro laba sama-sama la¯bo nahu .
50004016	Wakatu nahu ¯di Tesalonika ro mane´e ¯di bantu , wa´ura ncewi ra¯di sakali nggomi¯doho nggadumu bantukaimu nahu .
50004017	Ede laina aona nahu ne´e mpoaku tarima au rambei ¯ba nggomi¯doho . ¯Dine´e ¯ba nahu ede¯du nahu loaku eda hasi ma sala´i laba nggomi¯doho .
50004018	Nahu wa´ura tarima sara´aku -- nda¯dina nancewi ¯di paralu ¯ba nahu ! Sara´a rambei ¯ba nggomi¯doho ranggadumu ¯di ru´u nahu , wa´ura tarima ¯ba nahu ra¯di la Epafroditus . Ake nahu kantau sara´a au raparalu ¯ba nahu . Rambei-mbei ¯ba nggomi¯doho ede ede¯du ¯bune ngolo mengi ra¯di koroba ra¯donggo ra mbei ¯di Ruma Hatalla , ro ¯di tarima ¯ba Ruma Hatalla kai sana ade .
50004019	Ruma Hatalla ranemba ¯ba nahu , ma rembakai ¯ba ntau ra wara ¯dei Ruma Isa Al Masih , ¯dimaka¯bini sara´a au ra¯di paralu ¯ba nggomi¯doho .
50004020	¯Dese ra ntasara Ruma Hatalla Ama ndaita santoi-ntoina ! Amin .
50004021	Karonggapu salam nahu ¯di sara´a ela Ruma Hatalla , makasa¯bua weki la¯bo Ruma Isa Al Masih . Ro tarima raupu salam ra¯di cina ra angi ma wara sama-sama la¯bo nahu ta ake .
50004022	Sara´a ela Ruma Hatalla ¯di kota ake , mapenti poda sia¯doho ma ra¯di asi Kaisar , manggadu salam ¯di ru´u nggomi¯doho .
50004023	Raho-raho to´impa Ruma Isa Al Masih mbeina bareka nggomi¯doho sara´ana .
51001001	Cina ra angi ela Ruma Hatalla ¯di Kolose ma to´a kasa¯bua weki la¯bo Al Masih ! Kai rasu Ruma Isa Al Masih -- kai rahanta ¯ba Ruma Hatalla -- nahu , Paulus , sama-sama la¯bo cina ndaita la Timotius , mapamao raho-raho to´impa Ruma Hatalla Ama ndaita mbeina bareka ro taho ra ntai ¯di ru´u nggomi¯doho .
51001002	
51001003	Nami wa´ura ringamu ¯ba one nggomi¯doho ma´imbi ¯di Ruma Isa Al Masih ro nggomi¯doho meci ra ca´umu samenana ela Ruma Hatalla . ¯Bara ndedena , ¯di wakatu nami do´a weamu ¯di ru´u nggomi¯doho , nami marenta ncau tarima kasi ¯di Ruma Hatalla , Ama Ruma ndaita Isa Al Masih .
51001004	
51001005	Nggomi¯doho ma´imbiku ro nggomi¯doho mameci ra ca´uku , ¯bara nggomi¯doho mane´e ¯di au rasadia ¯di saroga ¯ba Ruma Hatalla ¯di ru´u nggomi¯doho . Nggomi¯doho wa´ura ringamu ma¯boha lampa rawi ede , aipu Haba Mataho ma ncihi rakarongga ¯di nggomi¯doho .
51001006	Haba ra¯di Ruma Hatalla ede , mbou ¯di sara´a dunia , la¯bo mori dou ¯di mbei bareka ncau ¯ba haba ede , sama ¯bune morimu rambei bareka ratampu´u aipu nggomi¯doho ringamu ma¯boha rahama Ruma Hatalla ro poda-poda kalu´u ra´iumu ¯dei ademu .
51001007	Lampa rawi ede ¯dikarongga ¯di nggomi¯doho ¯ba la Epafras , lenga rameci ra ca´u ¯ba nami . Sia ede¯du dou makarawi wea Al Masih ma caha karawi ¯di ru´u pentikai ndaita .
51001008	Ra¯di siana nami ringakaimu ¯ba one kai kuasa ra¯di Roh Allah nggomi¯doho loa cua meci ra ca´u angi .
51001009	¯Bara ndedena , nami do´a wea ncau ru´u nggomi¯doho , ratampu´u nami ringamu ma¯boha nggomi¯doho . Pamao ¯ba nami ¯di Ruma Hatalla loaku¯du Roh Allah mbeina ¯di nggomi¯doho loa timba ra lemba ro ka´ao nda¯dina nggomi¯doho ¯bademu kai sampuruna au rakane´e ¯ba Ruma Hatalla .
51001010	Ade ndedekaina nggomi¯doho loa mori ¯batu kane´e Ruma Hatalla , ro makasana wea ncau ade-Na , nda¯dina ¯dei samenana au-au nggomi¯doho loa mbei hasi lampa rawi-lampa rawi ma taho . Ro loa ra ¯bade nggomi¯doho ma¯boha Ruma Hatalla rau ¯dimasala´i wali .
51001011	Raho-raho to´impa kai kuasa ra¯di Ruma Hatalla ma ¯dese ra ntasa , nggomi¯doho ¯di katenggo nda¯dina nggomi¯doho masanggo ncoki ra susa samenana au-au kai saba ro sana ade ,
51001012	ro kai renta tarima kasi ¯di Ama . ¯Bara Ama edeku makanda¯dina nggomi¯doho loa tarima au rasadia ¯ba Ruma Hatalla ru´u ela-Na ¯di ade Dunia ¯Bou Ruma Hatalla ma taroa .
51001013	Sia wa´ura hori kalosana ndaita ra¯di kuasa Ibilis , la¯bo wi´i pesona ndai ade Karaja´an Ana-Na rameci ra ca´u-Na .
51001014	¯Ba Ana-Na ede ndai ¯di hori kalosana ; ede aona dosa-dosa ndaita wa´ura kangampu weana .
51001015	Al Masih ede¯du gamba ma tada ra¯di weki Ruma Hatalla , ma daloa ¯di eda ; Al Masih ede¯du Ana ma sarambana , mancewi penti ra¯di samenana rakanda¯di .
51001016	¯Bara kai ncai Siara Ruma Hatalla kanda¯dina samenana au-au ¯di saroga ro ¯di wawo dunia , samenana au-au ma tada ro ma wati tada , lu´u rau sara´a roh ma kuasa ro ma parenta . Samenana dunia la¯bo isina ake rakanda¯di kai ncai Al Masih ro ¯di ru´u Al Masih .
51001017	Sawatipu ¯ba warana samenana au-au , Al Masih wa´ura ulu wara . Ro ¯bara Sia rau nda¯di samenana au-au warana ¯di cua-cua hi¯dina .
51001018	Siara mana´ekaina ra¯di sarumbuna , ede¯du ela Ruma , ¯ba Siaku fu´una mori ra woko ela Ruma ede . Siaku ana ma sarambana , ma saramba-rambakaina rakamori mbali ra¯di madena , loaku¯du ndai Sia mpa ma nda¯di mapenti poda ra¯di samenana au-au .
51001019	Ndai Ruma Hatalla ma kane´e loaku¯du samenana au-au ma wara ¯di weki Ruma Hatalla , wara mena rau ¯di weki Ana-Na .
51001020	Ro kai ncai Ana-Na ede rau Ruma Hatalla nggahi cumpukaina ¯di mandawi samenana au-au dame la¯bo Sia -- nataho samenana au-au ma wara ¯di dunia ro ¯di saroga . Ruma Hatalla karawina ede kai ncai mboho ra´a Ana-Na ¯di haju salib .
51001021	Ntoina nggomi¯doho ¯do´o ra¯di Ruma Hatalla . Nggomi¯doho madaca´u-Na ¯bara ruku ra rawi ro fiki ra kananumu mada¯bae .
51001022	Pala ake , kai made Ana-Na , Ruma Hatalla ndawina hubunga nggomi¯doho la¯bo Sia nda¯di taho mbali . Kai cara ede nggomi¯doho loa ¯diwa´a satando Ruma Hatalla ade ka´ada´ana ma raso , asali la¯bo wati wara ncarana .
51001023	Pala tantu nggomi¯doho pa¯bua ngge´empa to´a imbi la¯bo ki¯di kante´e ¯di imbikaimu . Ai to´ina nggomi¯doho horimu ne´emu rawa´u mbei ¯di nggomi¯doho aipu nggomi¯doho tarimamu Haba Mataho ra¯di Ruma Hatalla . Haba ede wa´ura ngoa ra kahaba ¯di sanikina dou ¯di sara´a dunia . Ro ru´u ede rau nahu , Paulus , wa´ura nda¯di dou makarawi ¯di ru´u Ruma .
51001024	Ake nahu neo adeku ncoki ra susa ¯di ru´u pentikai nggomi¯doho . ¯Bara kai ncoki ra susa sarumbu nahu , nahu makancihina au ma mbuipu ¯di pa¯bua iu ncoki ¯ba Al Masih ¯di ru´u ela-Na , ede¯du sarumbu-Na .
51001025	Ruma Hatalla makauna nahu manda¯di dou makarawi wea ela-Na , ¯di ru´u pentikaimu . Nahu pa¯buaku karongga haba ra¯di Ruma Hatalla , sara´ana ;
51001026	ede¯du haba ma salama ratu-ratu mba´a ma uluna rarahasia ¯ba Ruma Hatalla ¯di samenana dou , pala ake ¯di katada ¯di ela-Na .
51001027	¯Di´ela-Na ede , Ruma Hatalla nane´e katada ¯bune ¯be tahona ro ¯dese ra ntasana rahasia-Na ede ¯di ru´u sara´a ela manusia . Rahasia ede ede¯du : Al Masih wara ¯dei wekimu , ma aona nggomi¯doho ¯dima¯batu iu na´e ra ntoruna Ruma Hatalla .
51001028	Al Masih edeku rangoa ra kahaba ¯ba nami ¯di sanikina dou . Nami mangoa ra kawara ro ngoa ra tei sia¯doho sara´ana kai samenana timba ra lemba . Ne´e ¯ba nami ede¯du loakaina sanikina dou loa ¯di wa´a ¯di Ruma Hatalla , kai dou matua fiki ra kananu ade lampa rawi-lampa rawi maraso , ¯bara wa´ura sa¯bua la¯bo Al Masih .
51001029	¯Dirakakai lampa rawi ede nahu karawi kapodaku ade . Nahu usaha kapodaku kai sara´a tenggo rambei ¯ba Al Masih ¯di nahu ro ma karawi ¯dei weki nahu kai ¯bini ¯ba kuasa .
51002001	Ne´e ¯ba nahu nggomi¯doho ¯bademu ¯buneku hebana nahu usaha kapodaku ade ru´umu ro ¯di ru´u sia¯doho ¯di Laodikia ro sara´a dou-dou ma wati pata nahu sacara weki .
51002002	Sara´ana ake karawikai ¯ba nahu loaku¯du ade sia¯doho nda¯di tenggo ro sia¯doho cua meci ra ca´u angi nda¯dina sia¯doho rapu nda¯di sa¯bua weki . Ade ndedekaina sia¯doho poda-poda loa ka´ao ro imbi poda ro pata rahasia Ruma Hatalla , ede¯du ndai Al Masih .
51002003	Al Masih ma rahenggana samenana timba ra lemba ro loa ra tingi Ruma Hatalla ma ili weki ntoina .
51002004	Nahu ngoakaiku ake loaku¯du nggomi¯doho aina tipu ¯ba cou-cou rau , ma maci asa ¯di nggomi¯doho .
51002005	Konena nahu ¯do´o la¯bo nggomi¯doho , wi´ikaipu nahu wara ¯di woha nggomi¯doho . Ro nahu neo adeku edaku nggomi¯doho sa¯bua ade ro tenggo imbimu ¯di Al Masih .
51002006	Cina ra angi wa´ura tarimamu Isa Al Masih kai Ruma kaina . ¯Bara ndedena pa¯buapu nggomi¯doho mori sa¯bua la¯bo Sia ,
51002007	ro tenggo ra walemu ramaina ra¯di Sia . Pa¯buapu nggomi¯doho tu´umu morimu ¯di Al Masih kai dasana . Pa¯buapu nggomi¯doho naha imbi ¯di Al Masih , ¯batu ¯bune au rawa´u teikai ¯di nggomi¯doho . Ro pa¯buapu ademu kapoda-poda kai renta tarima kasi .
51002008	Pa¯buapu nggomi¯doho aina kabare , aina sampe warakaina ma godana nggomi¯doho kai ngoa ra tei ra¯di manusia ma wati wara onena , malaisi nakasantudampa . Nggahi ra eli ede laina ra¯di Al Masih , malaisi ranggahi manusiampa ro ra¯di roh-roh makuasakai dunia .
51002009	¯Bara samenana tabe´a Ruma Hatalla nangge´e ¯di Al Masih , ede¯du ¯di ade ka´ada´an manusia kai-Na .
51002010	Ro ¯bara mori sa¯bua la¯bo Al Masih , nggomi¯doho rau ¯di mbei mori masapodakaina . ¯Bara Al Masih ede¯du mana´ekaina ¯di sanikina roh ma ntau kuasa ro ma parenta .
51002011	¯Bara kasa¯bua weki la¯bo Al Masih , nggomi¯doho wa´ura suna , laina suna rakarawi ¯ba manusia , malaisi kai suna , rakarawi ¯ba Al Masih , marahori kalosa nggomi¯doho ra¯di kuasa tabe´a ma dosa .
51002012	¯Bara aipu wakatu nggomi¯doho kasa¯bua la¯bo Al Masih , nggomi¯doho ra´umbu sama-sama la¯bo Al Masih ; ro kai kandeu karaso ede rau , nggomi¯doho ¯batu kamori mbali sama-sama la¯bo Al Masih ¯bara nggomi¯doho imbimu ¯di kuasa Ruma Hatalla ma wa´ura kamori mbali Al Masih ra¯di madena .
51002013	Ntoina , nggomi¯doho wa´ura made sacara ade maraso ¯bara nggomi¯doho madosa , ro ¯bara nggomi¯doho watira suna kai sarumbu . Pala ake Ruma Hatalla kamori mbalina nggomi¯doho sama-sama la¯bo Al Masih . Ruma Hatalla wa´ura kangampu wea samenana dosa ndaita ,
51002014	ro furana sura nconggo ¯di ndaita , ma kadahuna ndaita kai sara-sara ma tani . Kai salibna sura ede ¯di haju salib , Ruma Hatalla kamborana sara´a lo´o ra ¯ba¯bu ¯di ru´u ndaita .
51002015	¯Di salib ede Al Masih kanda¯dina samenana roh-roh ma parenta ro makuasa nda¯di wati¯du wa´u walina . Sia¯doho kanda¯dikai ¯di ntanda ¯ba dou mamboto ¯di wakatu Al Masih mawa´ana sia¯doho kai dou rataha ade pawe ngolukai-Na .
51002016	¯Bara ndedena aina co´omu dou kancarana nggomi¯doho ma¯boha ngaha atao nono , ro ma¯boha ainaina-ainaina aruraja agama , atao kandiha-ndiha wura ¯bou , atao ma¯boha ainaina Sabat .
51002017	Samenana ede cuma ninumpa ra¯di lampa rawi ¯dimamai , pala matada ra¯di lampa rawi ede ede¯du Al Masih !
51002018	Aina nggomi¯doho co´omu wekimu ¯di karugi ¯ba dou ma coro-coro ka´awa weki ro ma nemba mala´eka-mala´eka . Dou ede nasombo kai fiki ra kananuna ma ¯batu dunia ro nakabanggaku weki ra´eda madana rakarongga ¯ba Ruma malai ndaina ,
51002019	nda¯dina wati¯du nenti walina ¯di Al Masih ma nda¯di mana´ekaina . ¯Di ade parentakai ¯ba Al Masih , sara´a sarumbu rajaga kataho la¯bo rakasa¯bua ¯ba puru-puruna , ro woko ¯batu kane´e Ruma Hatalla .
51002020	Nggomi¯doho wa´ura made sama-sama la¯bo Al Masih , ro wa´ura hori kalosa wea ra¯di roh-roh ma kuasakai isi dunia ake . ¯Ba¯bauku nggomi¯doho morikaimu ¯bune dou ma mbuipu kuasakai ¯ba dunia ake ? ¯Ba¯bauku nggomi¯doho ¯batukaimu ¯di atora-atora ¯bune ake .
51002021	" Aina ¯damamu ake " , " Aina ta¯baimu ede " , " Aina tudumu ake " ?
51002022	Samenana atora ede ede¯du ma¯boha lampa rawi ma ndede ¯di kani wati¯du wara one walina . Ede cuma atora-atora ro ngoa ra tei randawi ¯ba manusia .
51002023	Poda romo lampa rawi ede naloa timba ra lemba , kai parentana loaku¯du dou manemba mala´eka , ka´awa weki la¯bo kancoki weki ; pala samenana ede wati wara onena ¯dimatapana nawasu manusia .
51003001	Nggomi¯doho wa´ura kamori mbali sama-sama la¯bo Al Masih . ¯Bara ndedena nggomi¯doho pa¯buapu usahamu ¯di rakakaimu lampa rawi ma ¯di saroga , ta¯be Al Masih maparenta sama-sama la¯bo Ruma Hatalla .
51003002	Kananupu ¯di lampa rawi ma ta ede , aina ¯di lampa rawi ma ¯di dunia .
51003003	¯Bara nggomi¯doho wa´ura made , ro morimu macili weki la¯bo Al Masih ¯di ade Ruma Hatalla .
51003004	Fu´u morimu ma sapodakaina ede¯du Al Masih ro natadasi Sia peade nggomi¯doho rau ¯dimawontu sama-sama la¯bo Sia ade na´e ra ntorukai-Na .
51003005	¯Bara ndedena , kamadepu ne´e dunia ma hako ncau wekimu , ¯bune masampu ra nggele , lampa rawi mawati patuna , hawa nawasu , ne´e ma da¯bae , ro na´e ade ( ¯bara na´e ade ede¯du samampa la¯bo nemba berhala . )
51003006	Lampa rawi ¯bune edeku ma kamaina mbani ¯ba Ruma Hatalla ¯di dou-dou ma wati to´akaina .
51003007	Ntoina ndai nggomi¯doho rau ma¯batu ne´e-ne´e ede , aipu wakatu nggomi¯doho kuasakai ¯ba ne´e dunia .
51003008	Pala ake pa¯buapu nggomi¯doho pakimu lampa rawi ma iha ra¯di wekimu : ai walina mbani , atao mbani kapodamu ade atao kaco´o ademu ¯di dou makalai . Ai to´ina kalosa ¯ba asamu nggahi ra eli i´a ra ¯ba´amu atao nggahi ra eli ma sampu .
51003009	Aina cowamu ¯di sa¯bua la¯bo sa¯bua dou , ¯bara mori ma ntoi ro samenana tabe´ana wa´ura hori ¯ba nggomi¯doho .
51003010	Nggomi¯doho ake wa´ura mbei mori ma ¯bou . Nggomi¯doho ede¯du manusia ¯bou , ma wunga ¯di ka¯bou ncau-ncau ¯ba Marakandaimu , ede¯du Ruma Hatalla , ¯batu pahu ndai-Na . Aona ede¯du loaku¯du nggomi¯doho patamu Ruma Hatalla kai sampuruna .
51003011	Cumpukaina ¯bara ede mborara samenana malai-lai ade weki dou Yahudi ro malaina Yahudi , dou rasuna ro ma watira suna , wati¯du wara wali laina dou lai rasa ro dou mawatipu maju , ada ro dou mardeka , ¯bara Al Masih ede¯du sara´a-ra´ana ro Sia kasa¯buana weki la¯bo sia¯doho sara´ana !
51003012	Nggomi¯doho ede¯du ela Ruma Hatalla . Ruma Hatalla nameci ra ca´uku nggomi¯doho ro ka¯dalena nggomi¯doho ¯dimanda¯di ntau ndai-Na rakalaina . ¯Bara ndedena nggomi¯doho pa¯buaku katadamu kasi ade , taho ade , awa weki , ntika nggahi ra eli , ro taha ade ¯di susa ra ncoki
51003013	Nggomi¯doho pa¯buapu saba ¯di sa¯bua la¯bo sa¯bua dou , ro cua kangampu angi nggara warasi ma wi´i ade ¯dimakalaina . Ruma kai sana adena kangampu weana nggomi¯doho , nda¯di nggomi¯doho pa¯buapu ngawamu kangampu angi sa¯bua la¯bo sa¯bua dou .
51003014	Ro ma penti poda , ede¯du : Nggomi¯doho pa¯buapu meci kali cempepu angimu ¯bara meci ra ca´u angi edeku makasa¯buana cina ra angi sara´ana ¯di nda¯dikaina sampuruna .
51003015	Pa¯buapu nggahimu macumpu kai rakatantu ¯ba dame rambei ¯ba Al Masih ¯dei ademu . ¯Bara Ruma Hatalla ouna nggomi¯doho ¯dimanda¯di anggota sa¯bua sarumbu , loaku¯du nggomi¯doho morimu ¯dei dame ra¯di Al Masih ede . Pa¯buapu nggomi¯doho tarima kasimu .
51003016	Pa¯buapu ngoa ra tei ¯ba Al Masih ma ¯binikai ¯ba bareka lu´una ¯dei ademu . Pa¯buapu nggomi¯doho tei kali cempemu angi la¯bo cua mbei ngoa ra tei kataho kai saloa timba ra lembamu . Rawapu zabur ro roi ra wadi ro rawa-rawa maraso ; rawapu ¯di ru´u Ruma Hatalla kai iumu syuku ¯dei ademu .
51003017	Samenana au rakarawi ¯ba nggomi¯doho atao ranggahimu , pa¯buapu ede karawimu ro nggahimu kai ngara Ruma Isa . Syukupu ¯di Ruma Hatalla Ama ndaita au rakarawi ¯ba Ruma Isa ru´umu .
51003018	Cina ra angi ma nda¯di wei ! To´apu ¯di rahimu , ¯bara ndedeku sapodakaina ruku ra rawimu kai ela Al Masih .
51003019	Cina ra angi ma nda¯di rahi ! Meci ra ca´upu weimu . Aina tokumu ¯di sia¯doho .
51003020	Ana-ana ! Ede¯du ¯di pa¯bua karawi ¯ba nggomi¯doho kai ela Al Masih kai ¯dimato´a ncau ¯di ama ra ina , ¯bara edeku ¯di makasana wea ade Ruma Hatalla .
51003021	Cina ra angi ma nda¯di ama ! Aina kapilimu ade ana¯dohomu nda¯dina sia¯doho kompo kananuna .
51003022	Cina ra angi ma nda¯di ada ! ¯Dei samenana lampa rawi nggomi¯doho pa¯buapu to´akaimu ¯di dou manda¯di rumamu ma ¯di dunia ake . Aina to´amu ¯di sia¯doho cuma wakatu jaga ¯ba sia¯doho mpoa , ¯bara nggomi¯doho ne´emu ¯di roi . To´akaipu ¯di sia¯doho kai ade ma nira , ¯bara nggomi¯doho horomamu Ruma .
51003023	Karawi au-au rambei ¯di nggomi¯doho , pa¯buapu nggomi¯doho karawimu kai kapoda ade , ¯bune-¯buneta Ruma rakarawi wea ¯ba nggomi¯doho , ro laina manusia mpoa .
51003024	Kawarapu ¯ba one nggomi¯doho ¯dimatarima ufa ra¯di Ruma . Au rasadia ¯ba Ruma ¯di ru´u ela-Na , edeku ma ¯di mbeina ¯di nggomi¯doho . ¯Bara ruma ma sapodakaina ¯di karawi wea masapodakaina mawunga karawi wea ¯ba nggomi¯doho ede¯du ndai Al Masih .
51003025	Ro cou-cou wali ma ncara karawi , ¯dimatangguna ncara ede ; ¯bara Ruma wati ntandana dou .
51004001	Cina ra angi manda¯di ruma ! Pa¯buapu nggomi¯doho wa´a wekimu mataho ¯di ada¯dohomu kai mancihi ro adi . Kawarapu ¯ba one nggomi¯doho rau mantau sa¯bua ruma ¯di saroga
51004002	Pa¯buapu nggomi¯doho do´a kai caha poda ro sadia ncau , ro renta salahopu syuku ¯di Ruma Hatalla .
51004003	Do´a raupu ¯di ru´u nami loaku¯du Ruma Hatalla mbeina ¯di nami wakatu ma taho ¯di ngoa ra kahaba kai haba ma¯boha rahasia Al Masih . ¯Bara lampa rawi edeku nahu wakatu ake warakaiku ¯di ade uma bui .
51004004	Do´apu loaku¯du nahu loa ngoa ka¯bae rahasia ede ka¯bae-¯bae poda ¯buneku sapodakaina .
51004005	¯Di ade hubunga nggomi¯doho la¯bo dou-dou ma wati imbi , pa¯buapu nggomi¯doho mori kai loa timba ra lemba ro kanipu sanikina wakatu kai taho poda .
51004006	Pa¯buapu lampa rawi-lampa rawi ranggahi ¯ba nggomi¯doho nakasanaku ro nantika ncau . Pa¯buapu ¯bade ¯ba nggomi¯doho ¯buneku sapodakaina nggomi¯doho cambemu au-au raso¯di ¯ba dou .
51004007	Tikhikus , cina ndaita ma taho ade , ¯dimangoa nggomi¯doho samenana au-au ma¯boha nahu . Sia nacaha karawi sama-sama la¯bo nami ru´u Ruma .
51004008	Nahu nggaduku sia ¯di nggomi¯doho kai alasa loaku¯du nggomi¯doho ¯bademu ka´ada´ana nami ro nggomi¯doho neo ademu .
51004009	Onesimus ¯dimalao sama-sama la¯bo la Tikhikus ; sia sa¯bua dou ra¯di kalompo nggomi¯doho . Sia dou ma to´a ro nami mameci ra ca´uku sia . Sia ro la Tikhikus ¯dimangoana ¯di nggomi¯doho samenana ma nda¯di ¯di hi¯di nahu ake .
51004010	La Aristarkhus , ma wara ade uma bui sama-sama la¯bo nahu , nggaduna salam ru´u nggomi¯doho . Ndede rau la Markus , cina campo ompu la Barnabas . ( Nggomi¯doho wa´ura nggadu kai haba ¯dimaweha ao sia namaisi sia ¯di nggomi¯doho . )
51004011	Salam rau ra¯di Yesus ma ngara rau la Yustus . Ra¯di dou-dou Yahudi ma wa´ura imbi ¯di Ruma Isa , sia¯doho toluna akempa ma karawi sama-sama la¯bo nahu ¯dimakalampa karawi ra¯di Ruma Hatalla . Sia¯doho poda-poda wancuku bantuna nahu .
51004012	Salam ra¯di la Epafras , sia rau ra¯di kalompo nggomi¯doho . Sia ada Ruma Isa Al Masih , ma do´a poda ncau ru´u nggomi¯doho . Sia raho poda-podana ¯di Ruma Hatalla loaku¯du imbi podamu nda¯di tenggo ro nggomi¯doho poda-poda tua kananumu , loaku¯du nggomi¯doho kai sampuruna to´akaimu ¯di kane´e Ruma Hatalla .
51004013	Nahu wa´ura eda madaku ¯ba one sia wa´ura karawi kapodana ade ¯di ru´u nggomi¯doho ro ¯di ru´u dou-dou ma ¯di Laodikia la¯bo Hierapolis .
51004014	Dokter Lukas , ¯di meci ra ca´u ¯ba ndaita , ro la Demas nggaduna salam ¯di nggomi¯doho .
51004015	Karonggapu salam nami ¯di cina ra angi ela Al Masih ¯di Laodikia ; ro la Nimfa , ro ¯di ela Ruma ma sambea ¯di umana .
51004016	Sawa´u ¯ba sura ake ¯di baca ¯di nggomi¯doho , usahapu loaku¯du ede ¯di baca rau ¯di ela Ruma ma ¯di Laodikia . Ndede rau ndai nggomi¯doho pa¯buapu baca sura ma ¯di nggadu ra¯di Laodikia ¯di nggomi¯doho .
51004017	Ro ngoapu la Arkhipus , " Kanggoripu taki ra puta rambei ¯di nggomi¯doho ¯di karawi weakaimu Ruma . "
51004018	Salam ra¯di nahu , Paulus . Ndai nahu ma ratuntina salam ake . Aina nefa ¯ba one nahu mbuipu ¯di ade uma bui ! Raho-raho to´impa Ruma mbeina bareka ¯di nggomi¯doho .
52001001	Cina ra angi ela Ruma ¯di Tesalonika , ma nda¯di ela Ruma Hatalla Ama ndaita ro Ruma Isa Al Masih : Nami , ede¯du Paulus , Silas , ro la Timotius mapamao raho-raho to´impa Ruma Hatalla mbeina bareka ro taho ra ntai ¯di nggomi¯doho .
52001002	Nami syuku ncaumu ¯di Ruma Hatalla ¯bara nggomi¯doho sara´ana . ¯Disanikina do´a nami ¯di Ruma Hatalla ro Ama ndaita , nami makawara ncauku nggomi¯doho . Nami mado´a ncauku ¯di ru´u ¯ba nggomi¯doho . Nami kawaramu ¯bune nggomi¯doho katadamu ¯di ade ruku ra rawimu ¯ba one nggomi¯doho imbimu ¯di Al Masih , ¯buneku nggomi¯doho meci ra ca´umu dou makalai nda¯dina karawi weamu ru´u sia¯doho , ro ¯buneku nggomi¯doho ne´e podakai ¯ba ademu ¯di Ruma ndai Isa Al Masih .
52001003	
52001004	Nami ma¯badeku , cina ra angi , ¯ba one Ruma Hatalla mameci ra ca´u nggomi¯doho ro mawa´ura ka¯dale nggomi¯doho nda¯di ntau-Na rakalai ndai .
52001005	¯Bara nami karonggamu Haba Mataho ¯di nggomi¯doho laina kai nggahi ra eli mpoa , pala kai kuasa rau la¯bo kai Roh Allah . Ro nami ma´imbi podaku ¯dilampa rawi mancihi ra¯di Haba Mataho ede . Nggomi¯doho ma¯badeku ¯buneku nami morimu ¯di paralukai ¯ba nggomi¯doho wakatu nami waramu ¯diwoha nggomi¯doho .
52001006	Nggomi¯doho ¯batumu conto ruku ra rawi nami ro conto Ruma . Konena nggomi¯doho nawancuku ncoki iumu , nggomi¯doho tarima aomu kai neo ademu haba rangoa ¯ba nami ¯di nggomi¯doho . Neo ademu ede rambei ¯ba Roh Allah .
52001007	Kai ndedena nggomi¯doho manda¯di conto ¯di ru´u ¯ba samenana dou ela Al Masih ma ¯di Makedonia ro Akhaya .
52001008	¯Bara ratampu´u ¯di nggomi¯doho , haba ma¯boha Ruma wa´ura mbou sampe aka Makedonia ro Akhaya . Ro laina ede mpoa ; bahkan haba ma¯boha ra¯bunena nggomi¯doho imbimu ¯di Ruma Hatalla wa´ura rongga ta¯be-¯be , nda¯dina nami wati paralu walina nggahi au-au .
52001009	Samenana dou manuntu ma¯boha ra¯bunena nggomi¯doho tarima aomu nami aipu nami ntoina maimu ¯di nggomi¯doho . Sia¯doho nuntu ra nggahina ma¯boha ra¯bunena nggomi¯doho tu´u wi´imu berhala-berhala ro maimu ¯di sa¯buampa Ruma Hatalla ma mori ¯dimanda¯di ada Sia .
52001010	Sia¯doho nuntu ra nggahi rauna ma¯boha ra¯bunena nggomi¯doho mane´e poda maina Ana Ruma Hatalla ra¯di saroga , ede¯du Ruma Isa , ma wa´ura kamori mbali ¯ba Ruma Hatalla ra¯di madena . Ruma Isa edeku makasalamana ndai ra¯di mbani Ruma Hatalla ma ¯dimamai kento .
52002001	Cina ra angi ! Ndai nggomi¯doho ma¯badeku ¯ba one maikai nami ¯di nggomi¯doho wati lao ncauna .
52002002	Nggomi¯doho ma¯badeku ¯ba one sawatipu mai nami ¯di nggomi¯doho ¯di Tesalonika , nami wa´ura kancoki ro ka¯bawa ra katuna ¯ba dou ¯di Filipi . Pala konena mboto dou ma ao nami , Ruma Hatalla ndai wa´ura mbeina nami disa ¯di ngoa ra kahabakaimu ¯di nggomi¯doho Haba Mataho ma ramai ta Sia .
52002003	Rarece ¯ba nami ¯di nggomi¯doho laina sa¯bua mancara ; lai rauna kai nia mawati raso atao ¯di ne´emu tipu .
52002004	Wati ! Nami wati nuntu ra nggahimu ¯di kasanamu ade dou , malaisi ¯di kasanamu ade Ruma Hatalla , ma ujina ade nami . ¯Bara nami rawi´ikai patu ¯ba Ruma Hatalla ¯dimangoa ra kahaba Haba Mataho ede .
52002005	Ndai nggomi¯doho ma¯badeku ¯ba one watipu parana nami makantika nggahi ra eli atao makeko nggomi¯doho ¯di cilikaimu nia mana´e ade . Ruma Hatalla masakasina !
52002006	Nami wati ne´e raumu ngupa ncai ¯di rakakaimu roi ¯ba dou -- nataho ra¯di nggomi¯doho ro ra¯di dou makalai . Sapodakaina kai rasu Al Masih , nami maloa raumpa raho pakasa au-au ra¯di nggomi¯doho .
52002007	Pala nami karawi kai mapu ra tika nggahi ra eli wakatu waramu ¯di woha nggomi¯doho , ¯bune sa¯bua ina maka¯bua kataho ana¯dohona .
52002008	¯Bara meci ra ca´u nami , nami mangawa mbei ¯di ru´u ¯ba nggomi¯doho lai mpoana Haba Mataho ma ra¯di Ruma Hatalla ede , pala mori nami rau . ¯Bara nami mawancuku meci ra ca´umu nggomi¯doho !
52002009	Tantu nggomi¯doho mbuipu kawaramu ¯bune usaha kapoda ¯ba nami . Aimarai aimanga¯di nami karawimu ¯ba¯baina nami wati kasusamu kone sa¯bua dou rau ¯di weki nggomi¯doho aipu wakatu nami ngoa ra kahabamu Haba Mataho ra¯di Ruma Hatalla ede ¯di nggomi¯doho .
52002010	Nami morimu kai maraso , ncihi ro wati wara ma´ihamu ¯di nggomi¯doho ma wa´ura imbi ¯di Al Masih . Nggomi¯dohoku sakasi-sakasi nami , ndede rauja Ruma Hatalla .
52002011	Nggomi¯doho ma¯badeku ¯ba one rakarawi ¯ba nami ¯di cua-cua nggomi¯doho ¯bune karawi ama ¯di ana¯dohona .
52002012	Nami mangoa ra tei kataho nggomi¯doho , nami marundu nggomi¯doho ro nami makau pakasa nggomi¯doho loaku¯du nggomi¯doho morimu kai mataho poda nda¯dina kasanamu ade Ruma Hatalla . ¯Bara Ruma Hatalla wa´ura ouna nggomi¯doho ¯dimanda¯di ela Karaja´an Allah ro ¯dima´iu ¯dese ra ntasa-Na .
52002013	Wara wali sa¯bua lampa rawi makalaina ma kanda¯dina nami renta tarima kasi ncau ¯di Ruma Hatalla . Lampa rawi ede ede¯du , ¯ba one wakatu nami karonggamu haba ra¯di Ruma Hatalla ¯di nggomi¯doho , nggomi¯doho maringaku ro tarimamu haba ede laina kai haba ra¯di manusia , pala kai haba ma poda-poda ra¯di Ruma Hatalla . Siaku ma wunga karawi ¯di ade weki nggomi¯doho ma imbi ¯di Al Masih .
52002014	Cina ra angi , lampa rawi ra´iu ¯ba nggomi¯doho wa´ura iu rau ¯ba ela-ela Ruma Hatalla ¯di Yudea ma nda¯di ntau Ruma Isa Al Masih . Nggomi¯doho ma´iu susa ra ncoki ra¯di bangsa ndaimu , sama ¯bune ra´iu ¯ba ela-ela Ruma Hatalla ¯di Yudea ede ra¯di dou-dou Yahudi .
52002015	Dou-dou ede ma rade Ruma Isa ro nabi-nabi , ro marakancokina nami . Sia¯doho musu kampoina dou , ro Ruma Hatalla wati ca´u podana ¯di sia¯doho .
52002016	Bahkan sia¯doho matapa-tapana nami ¯di kahabakaimu ¯di bangsa-bangsa malaina Yahudi haba ma loana kasalama bangsa-bangsa ede . Kai ndedena dou-dou Yahudi ede nanaha sala´i ncauku dosa-dosa sia¯doho sampe ncihi orena . Ro ake sia¯doho cumpukaina hina mbani ¯ba Ruma Hatalla !
52002017	Pala cina ra angi , ra´aipu nami ngalamu samporo wakatu la¯bo nggomi¯doho -- ncengga ¯di mada pala wati ¯di ade -- nami nanaha lingi ademu ¯di nggomi¯doho ro mane´e usaha poda-poda ¯di ne´ekai eda angi wali la¯bo nggomi¯doho !
52002018	Nami mania lao lamba nggomi¯doho ; ro nahu , wa´ura cobaku sakali ¯dua kali , pala Ibilis matapana nami .
52002019	Poda nggomi¯dohoku ¯di ne´e ro neokai ade nami . ¯Bara pea nggara namaisi Ruma Isa , ro ndai ¯dimasatando-Na , nda¯di nggomi¯dohoku ¯dimanda¯di banggakai ¯ba nami !
52002020	Poda nggomi¯dohoku ¯di banggakai ¯ba nami ro ¯dihikai ade nami !
52003001	Cumpukaina lingi ade nami wati wa´u ¯di tapa wali . ¯Bara ndedena kananu ¯ba nami natahopu wi´i pakimu nami kese ¯di Atena ,
52003002	wunga nami nggadumu cina ndai la Timotius . Sia makarawi wea Ruma Hatalla ma karawi sama la¯bo nami ¯dimangoa ra kahaba Haba Mataho ma¯boha Al Masih . Nami nggadumu la Timotius ¯di nggomi¯doho loaku¯du sia ¯dimakatenggona nggomi¯doho ro ¯dimarundu nggomi¯doho ¯di ncewi imbi wali ¯di Al Masih .
52003003	Kai ndedena wati kone sa¯bua dou ¯di ade weki nggomi¯doho ma suru ¯bara susa ra ncoki-susa ra ncoki ndai ake . Ndai nggomi¯doho ma¯badeku ¯ba one susa ra ncoki-susa ra ncoki ede lu´u ¯dei ade nia Ruma Hatalla ¯di ru´u ¯ba ndaita .
52003004	Wakatu nami mbuipu sama la¯bo nggomi¯doho , nami wa´ura ngoa ulumu ¯di nggomi¯doho ¯ba one ndai ¯dimasusa ra ncoki . Ro ncihi ede poda-poda wa´ura nda¯dina ; ndai nggomi¯doho ma¯badeku .
52003005	¯Bara ndedena nahu nggaduku la Timotius , ¯bara nahu kane´e poda ¯bade ¯buneku majuna nggomi¯doho ¯di ade lampa rawi imbi ¯di Al Masih . Nahu dahu adeku Ibilis nawa´uku godana nggomi¯doho nda¯dina sara´a ramaki nami nda¯di lao ncau .
52003006	Ake la Timotius wa´ura dula mbali ro wa´ura karonggana ¯di nami haba ¯di neokai ade ma¯boha ¯buneku nggomi¯doho imbimu ¯di Al Masih ro cua-cua meci ra ca´u angi . Sia ngoana ¯di nami ¯ba one nggomi¯doho maca´u wi´i ncau lampa rawi ma taho ma¯boha nami ¯di ademu . Ro nggomi¯doho mane´e eda angi la¯bo nami , sama ¯bune nami rau mane´e eda angi la¯bo nggomi¯doho .
52003007	¯Bara ndedena , cina ra angi , ¯di ade samenana susa ra ncoki , nami neo ademu ¯ba haba ma¯boha nggomi¯doho . Imbimu ¯di Al Masih makana´ena ade nami ,
52003008	nda¯dina ake nami ma´iuku poda-poda mori , sura nggomi¯doho ngge´empa ki¯di katente´emu , kasa¯bua weki la¯bo Ruma .
52003009	Nana´e podaku tarima kasi nami ¯di Ruma Hatalla ¯di samenana neo ade ra´iu ¯ba nami ¯di tando-Na ¯bara nggomi¯doho .
52003010	Aimarai aimanga¯di nami rahomu ¯di Sia kai kapoda ade , loaku¯du nami rakamu eda angi lalo la¯bo nggomi¯doho ¯di kancihikaimu au ra¯diparalu ¯ba nggomi¯doho ¯di imbikaimu ¯di Al Masih ¯bune sapodakaina .
52003011	Raho-raho to´impa Ruma Hatalla Ama ndaita , ro Ruma ndaita Isa Al Masih makapirina ncai ¯di ru´u ¯ba nami ¯di ne´ekaimu eda angi la¯bo nggomi¯doho !
52003012	Raho-raho to´impa Ruma makanda¯dina nggomi¯doho nanaha meci ra ca´u sa¯bua la¯bo makalaina ro nanaha meci ra ca´u sara´ana dou , nda¯dina meci ra ca´umu ede nanaha-naha mboto , sama ¯bune meci ra ca´u nami ¯di nggomi¯doho .
52003013	Kai ndedena Ruma ¯dimakatenggona ademu , nda¯dina nggomi¯doho raso ro wati wara ma´ihamu ¯ditando Ruma Hatalla Ama ndaita , wakatu Isa Ruma ndai mai samana la¯bo sara´ana dou ma nda¯di ntau-Na .
52004001	Cumpukaina cina ra angi , nami wa´ura mbeimu conto rawi mataho ¯di nggomi¯doho ma¯boha ¯buneku nggomi¯doho pa¯buapu mori kasanamu Ruma Hatalla . Poda nggomi¯doho wa´ura morimu ¯bune ede . Pala ake kai kuasa Ruma Isa , nami maraho poda-poda ¯di nggomi¯doho ro mapakasamu loaku¯du nggomi¯doho ma´usaha wali ¯di ade lampa rawi ede !
52004002	¯Bara nggomi¯doho wa´ura ¯bademu ngoa ra tei-ngoa ra tei ma wa´ura mbei ¯ba nami ¯di nggomi¯doho kai kuasa Ruma Isa .
52004003	Akeku rakane´e ¯ba Ruma Hatalla : Loaku¯du nggomi¯doho morimu ¯di ru´u ¯ba Sia mpoampa , raso , ka¯do´opu samenana ruku ra rawi ma sampu ra nggele .
52004004	Sanikina dou mone ¯di weki nggomi¯doho pa¯buaku ¯badena ¯buneku mori sama la¯bo weina kai cara kasana Ruma Hatalla ro manusia .
52004005	Aina mori ¯batumu rakane´e hawa nawasu ¯di weimu , ¯bune rakarawi ¯ba dou-dou ma wati pata Ruma Hatalla .
52004006	¯Di ade lampa rawi ¯bune ede , ai to´ina kone sa¯bua dou rau makarawi mancara ¯di cina ra angina , atao tipuna . Ntoina nami wa´ura ngoa ra kawara kapodamu ¯di nggomi¯doho , ¯ba one Ruma ¯dimahukumna dou-dou ma karawi lampa rawi-lampa rawi mancara ¯bune ede .
52004007	Ruma Hatalla ouna ndaita , laina loaku¯du ndai mori sampu ra nggele , malaisi loaku¯du ndai mori kai cara ma kasana wea Ruma Hatalla .
52004008	Dou ma tula ngoa ra tei ake , laina tulana manusia , malaisi natulaku Ruma Hatalla ma mbei Roh-Na ma raso ¯di nggomi¯doho .
52004009	Wati¯du paralu walina nami matunti sura ¯di nggomi¯doho ma¯boha ¯buneku nggomi¯doho pa¯buamu meci ra ca´umu cina ra angi ma sama-sama imbimu . Ndai nggomi¯doho wa´ura katei ¯ba Ruma Hatalla ¯di cua-cua mecikaimu angi .
52004010	Ro lampa rawi ake wa´ura katada ¯ba nggomi¯doho ¯di samenana cina ra angi masama-sama imbimu ¯di sara´a dana ra rasa Makedonia . Pala cina ra angi , nami ma raho poda-poda , loaku¯du morimu nda¯di ncewi taho wali .
52004011	Usahapu mori kai sana ro aina lu´umu ¯dimasa´ala dou makalai . Pa¯buapu nggomi¯doho karawi ngupa ngaha ndaimu , ¯bune rakaukai ¯ba nami ntoina ¯di nggomi¯doho .
52004012	Nggomi¯doho mamorisi ¯bune ede , nggomi¯doho wati wi´ikai morimu ¯di cou-cou rau , ro dou-dou ma wati imbi ¯di Al Masih , ¯dimalia ra horomana nggomi¯doho .
52004013	Cina ra angi , ne´e ¯ba nami loaku¯du nggomi¯doho ¯bademu ma sapodakaina ma¯boha dou-dou ma wa´ura made ; loaku¯du nggomi¯doho aina ncoki ademu ¯bune dou-dou makalai ma wati ntau imbi ¯di mori mamai kento .
52004014	Ndai ta´imbiku ¯ba one Ruma Isa wa´ura made ro mori mbali . ¯Bara ndedena ndai ta´imbi rauku ¯ba one Ruma Hatalla ¯dimakamori mbali sara´ana dou ma imbi ¯di Ruma Isa ro mawa´ura made , loaku¯du sia¯doho mori samana la¯bo Sia .
52004015	Ma¯boha lampa rawi ede , akeku rangoa ra tei ¯ba Ruma ¯di ne´e karongga ¯ba nami ¯di nggomi¯doho : Wakatu mai Ruma Isa , ndai ma mbuipu mori wati ¯dima´ulu ¯di dou-dou ma wa´ura made ulu .
52004016	Peade mala´eka ma¯dese ra ntasa ¯dimanggahi kana´e la¯bo tarompe Ruma Hatalla ¯di ka´eli tanda sadiakaina . Edempara ndai Ruma Isa ¯dimalondo ra¯di saroga , ro dou-dou ela Al Masih ma wa´ura made ¯di kamori mbali ulu .
52004017	Sawa´u ¯ba ede , ndai ma mbuipu mori ¯di wakatu ede ¯di hanta sama-sama la¯bo sia¯doho ¯dei ade apu ¯di edakai angi la¯bo Ruma ese woha ai . Edempara ndai ¯dimangge´e la¯bo Ruma santoi-ntoina .
52004018	¯Bara ndedena , pa¯buapu nggomi¯doho cua-cua katenggo kali cempe ade angi kai kanimu nggahi ra eli ake .
52005001	Cina ra angi , wati paraluna nami matunti ¯di nggomi¯doho ¯bune aiku wakatuna ma pasti lampa rawi ede ¯di nda¯dikaina .
52005002	¯Bara ndai nggomi¯doho ma¯bade podaku ¯ba one Ainaina maikai Ruma ede ¯dimamai ¯bune dou mamai mpanga ¯di aimanga¯di .
52005003	Nanggahisi ¯ba dou , " Sara´ana wati wara ngango ro taho-tahompa , " nda¯di wakatu edeku we¯di lalompa sia¯doho ¯dima¯boha ¯ba iha leli , ro wati kone sa¯bua dou ¯dimasalama . Lampa rawi ede ¯dimanda¯di sadeka , ¯bune iu pili nggana ma¯boa dou siwe ma ne´e nggana .
52005004	Pala nggomi¯doho laina dou ma mori ¯di ade rindikaina , nda¯dina ainaina ede nakawe¯diku nggomi¯doho ¯bune mai dou mampanga .
52005005	Nggomi¯doho sara´ana ede¯du dou ma mori ¯di ade taroakaina ; nggomi¯doho lu´u ¯di ade golonga aimarai ma taroa . Ndai laina dou ma mori ¯di ade rindikaina , atao ma lu´u ¯di ade golonga aimanga¯di ma rindi .
52005006	¯Bara ndedena ndai wati loata maru-maru mpoa ¯bune dou makalai . Ndai pa¯buaku jaga-jaga ro fiki ra kananu ndai pa¯buaku taroana .
52005007	¯Di aimanga¯di dou namaru , ro ¯di aimanga¯di rau dou nanda¯di mawu .
52005008	Pala ndai ake dou-dou ma lu´ukai ¯di ade golonga aimarai ma taroa ; ¯bara ndedena fiki ra kananu ndai pa¯buaku taroana . Ndai pa¯buaku imbi ncau ¯di Ruma ro meci ra ca´u dou-dou makalai la¯bo imbi poda ¯ba one Ruma Hatalla ¯dimakasalama ndaita . Edeku ¯daha ¯dimahoruna ndai ¯di ade lewa ra laka ¯di aokai la¯bo marindina .
52005009	Ruma Hatalla ka¯dalena ndai laina ¯di hukumna , pala ¯di kasalamana kai ncai Ruma ndai Isa Al Masih .
52005010	Sia madena ¯di ru´u ¯ba ndaita loaku¯du wakatu mai kai Sia peade -- nataho ndai mbuipu mori , ro nataho ndai wa´ura made -- ndai taloaku mori sama la¯bo Sia .
52005011	¯Bara ndedena , pa¯buapu nggomi¯doho rundu kali cempe angi ro cua-cua katenggo angi , sama ¯bune ma wunga karawi ¯ba nggomi¯doho ake .
52005012	Cina ra angi , nami maraho poda-podamu loaku¯du nggomi¯doho kaco´imu ¯di dou-dou ma karawi ¯di woha nggomi¯doho ; ede¯du sia¯doho rawa´u ka¯dale ¯ba Ruma ¯dimana´ekaina ro ¯dimangoa ra tei kataho nggomi¯doho .
52005013	Karawipu ¯di sia¯doho kai lia ra horoma podapu la¯bo kai meci ra ca´u ¯bara kawaramu au rakarawi ¯ba sia¯doho . Mori ncaupu kai mataho .
52005014	Nami maraho rau , cina ra angi , rojo katahopu dou ma wati ngawa karawi ; kaupu kalembo ade ¯di dou ma dahu ; bantupu dou ma paralu ¯di bantu ro sabakaipu ¯di sara´ana dou .
52005015	Jagapu loaku¯du aina wara ma cepe rawi ma´iha kai rawi ma´iha wali . Usaha ncaupu ¯di karawikaimu mataho , sa¯bua ¯disa¯bua dou ro ¯di samenana dou .
52005016	Pa¯buapu nggomi¯doho neo ade ncau ,
52005017	ro do´a ntuwupu .
52005018	¯Di ade sara´a ka´ada´ana pa¯buapu nggomi¯doho syuku , ¯bara edeku ¯di ne´e ¯ba Ruma Hatalla ra¯di nggomi¯doho kai dou ma mori sa¯bua la¯bo Ruma Isa Al Masih .
52005019	Aina tapamu Roh Allah .
52005020	Aina wi´ikaimu mo¯dana haba-haba rambei ¯ba Roh Allah .
52005021	Samenana au-au pa¯buaku ¯di uji , ro ma taho pa¯buaku ¯di ¯batu .
52005022	Ka¯do´o la¯bopu samenana lampa rawi mada¯bae .
52005023	Raho-raho to´impa ndai Ruma Hatalla ma mbeina ndai taho ra ntai , kanda¯dina nggomi¯doho dou-dou ma poda-poda mori ¯di ru´u Ruma Hatalla mpoampa . Raho-raho to´impa Ruma Hatalla majaga weki ndaimu sara´ana , nataho roh , nawa ro sarumbumu , nda¯dina wati wara ma´iha ¯di wakatu Ruma ndaita Isa Al Masih mai mbalina .
52005024	Ruma Hatalla , ma wa´ura ou nggomi¯doho , ¯dimakarawina lampa rawi ede ¯bara Sia nato´a .
52005025	Do´a weapu ¯di ru´u ¯ba nami , cina ra angi !
52005026	Cua mbeipu salam kai meci poda angimu kai sa´e ra ari ela Al Masih .
52005027	Kai kuasa Ruma , nahu maraho poda-podamu loaku¯du nggomi¯doho bacamu sura ake ¯di sara´ana cina ra angi ma sama-sama imbi .
52005028	Raho-raho to´impa Ruma ndaita Isa Al Masih mambei anugera ¯di nggomi¯doho .
53001001	Cina ra angi ela Ruma ¯di Tesalonika , ma nda¯di ela Ruma Hatalla Ama ndaita ro Ruma Isa Al Masih ! Nami , ede¯du Paulus , Silas ro la Timotius
53001002	mapamao raho-raho to´impa Ruma Hatalla Ama ndaita ro Ruma Isa Al Masih mambei bareka ro taho ra ntai ¯di nggomi¯doho .
53001003	Cina ra angi , nami mapa¯bua ncauku renta tarima kasi ¯di Ruma Hatalla ¯bara nggomi¯doho . Ro patu romo nami karawimu ¯bune ede , ¯bara nggomi¯doho manaha imbi ¯di Al Masih , ro nggomi¯doho manaha meci ra ca´u ¯di sa¯bua dou la¯bo sa¯bua dou .
53001004	¯Bara ndedena ¯ba¯bau nami nuntukaimu ma¯boha nggomi¯doho sanikina nami lao lambamu ela-ela Ruma Hatalla . Kai bangga nami ngoamu ¯buneku nggomi¯doho nge´empa imbi podamu ¯di Al Masih ¯di ade rakancoki ro susa ra ncoki ra´iu ¯ba nggomi¯doho .
53001005	Ro ta´akera tadakaina na´adiku hukuma ¯ba Ruma Hatalla : Nggomi¯doho wa´ura susa ra ncokimu ¯bara Karaja´an Allah , ro ¯bara ndedena nggomi¯doho ¯di wi´ikai patuna ¯dimalu´u ta¯deina .
53001006	Sia ¯dimakarawina au rama´adi , ro ¯dimacola cepena susa ra ncoki ¯di dou ma kanda¯dina nggomi¯doho susa ra ncoki .
53001007	Ro ¯diru´u ¯ba nggomi¯doho ma wunga susa ra ncoki ake -- ndede rauja ¯diru´u ¯ba nami -- Ruma Hatalla ¯dimahori samenana susa ra ncokimu wakatu ainaina londokai Ruma Isa ra¯di saroga ro katadana weki-Na la¯bo mala´eka-mala´eka-Na ma wancu tenggo
53001008	ro kai afi ma kalea ngganga . Sia londona ¯dimahukumna dou-dou ma wati kade´e nggahi Ruma Hatalla ro ma wati ngawa mori mancihi ncao la¯bo Haba Mataho ma¯boha Ruma Isa Ruma ndaita .
53001009	Dou-dou ede ¯dimatarima hukuma iha leli santoi-ntoina , ¯di paki kalosa ra¯di ade ngge´ekai Ruma ro ra¯di kuasa-Na ma ¯dese ra ntasa ;
53001010	samenana ede ¯dimanda¯di wakatu ainaina maikai Sia peade ¯di ka¯dese ra kantasakai ¯ba ela-Na ro ¯di lia ra horoma ¯ba samenana dou ma imbi . Nggomi¯doho rau ¯dimawara ¯di weki ela Ruma Hatalla ede , ¯bara nggomi¯doho wa´ura imbimu ¯di haba rakarongga ¯ba nami ¯di nggomi¯doho .
53001011	¯Bara ndedena nami mado´a ncau ¯diru´u ¯ba nggomi¯doho . Nami do´a weamu loaku¯du Ruma Hatalla ma kanda¯dina nggomi¯doho patu ¯dimamori ¯batu rakane´e ¯ba Sia ; ¯bara ndedena Sia ouna nggomi¯doho . Raho-raho to´impa Ruma Hatalla , kai kuasa-Na , makancihina rakane´emu ¯di karawi kai mataho , ro ¯dimakasampuruna samenana karawi rakarawi ¯ba nggomi¯doho ¯bara imbimu ¯di Al Masih .
53001012	Kai ndedena Ruma ndai Isa ¯dika¯dese ra kantasa ¯ba nggomi¯doho , ro nggomi¯doho rau ¯dika¯dese ra kantasa ¯ba Ruma Isa ¯bara anugera Ruma Hatalla ndai ro Ruma Isa Al Masih .
53002001	Ma¯boha maikai Ruma ndai Ruma Isa Al Masih , ro ma¯boha ¯di ka¯borokaina ndai ¯dimangge´e sama la¯bo Sia , akeku ¯di raho poda-poda ¯ba nahu ¯di nggomi¯doho :
53002002	Aina roci dahu atao darura ade ¯bara warana haba ¯ba wa´ura raka ainaina mai mbalikai Ruma Isa . Kombisi haba ede ramaina tasa¯bua nggahi rakarongga ¯ba Ruma , atao ra¯di sa¯bua ngoa ra tei ; atao loa nda¯di wara ma nggahi ¯ba one nami parana tunti ma¯bune ede ¯di ade sa¯bua sura nami mawara .
53002003	¯Bune ¯be rau , aina co´omu dou matipu nggomi¯doho . ¯Bara sawatipu ¯ba wontuna Ainaina ede , pa¯buaku nda¯di uluna lampa rawi ake : Mboto dou ¯dimamurta , marungka imbi ¯di Al Masih ; ro Manusia Mada¯bae rawa´u katantu ¯dimalu´u ade anaraka , ¯dimakatada weki .
53002004	Kai kasombo weki sia ¯dima´ao ro ka´esena weki ¯di samenana ranemba ¯ba manusia , atao sara´ana berhala rawi´ikai Ruma Hatalla ¯ba manusia . Bahkan sia ¯dimanaha doho ta ¯dei Bait Allah ro ngoana ¯di dou-dou ¯ba one siaku ede¯du Ruma Hatalla .
53002005	Kawarapu ¯ba one nahu wa´ura ngoaku samenana ede aipu wakatu nahu mbuipu la¯bo nggomi¯doho .
53002006	Ro nggomi¯doho ma¯badeku au ma wunga ake mambuipu tapa nda¯dina samenana ede . Peasi wakatu rawa´u katantu ¯ba Ruma Hatalla , Manusia Mada¯bae ede ¯dimawontu .
53002007	Tenggo ra wale ma karawina lampa rawi mada¯bae ede wa´ura tampu´una karawi kai cara rahasia , pala mbuipu ¯di tapa-tapa . Peasi nggara maratapana ede wa´ura kambora ,
53002008	ede ampona tada Manusia Mada¯bae ede . Nda¯di namaisi Ruma Isa , Sia ¯dimahade Manusia Mada¯bae ede kai nawa maralosa ¯di asa-Na , ro kalelina kai ¯dese ra ntasa maikai-Na .
53002009	Manusia Mada¯bae ede ¯dimawontu kai kuasa ma na´e ma ramai ta Ibilis . Sia ¯dimandawi mboto pahuna lampa rawi ma¯bisa ra guna ro lampa rawi maheba poda ma ¯binikai ¯ba kuku keko .
53002010	Sia ¯dimakani samenana kuku keko ma da¯bae ¯di kasantudana dou-dou ¯dima´iha leli . Sia¯doho ¯dima´iha leli ¯bara tula aona ro wati ca´una haba ma poda ma ramai ta Ruma Hatalla ma loana kasalama sia¯doho .
53002011	¯Bara ndedena Ruma Hatalla kamaina ¯di sia¯doho sa¯bua kuasa ma kasantuda , nda¯dina sia¯doho imbi ¯di au ma wati podana .
53002012	Nda¯dikaina , sara´ana dou ma ca´u ¯di dosa ro ma wati imbina ¯dimapoda ede , ¯di hukum .
53002013	Cina ra angi rameci ra ca´u ¯ba Ruma ! Pa¯buaku nami renta tarima kasi ncau ¯di Ruma Hatalla ma¯boha nggomi¯doho , ¯bara ra´aipu saramba wa´una Ruma Hatalla ka¯dalena nggomi¯doho ¯di kasalama . Lampa rawi ede nda¯dina ¯ba au rakarawi ¯ba Roh Allah ¯di nggomi¯doho ¯dikanda¯dikaina nggomi¯doho ela Ruma Hatalla ma raso ro ¯bara nggomi¯doho imbimu ¯di haba ma poda ra¯di Ruma Hatalla .
53002014	Ru´u edeku Ruma Hatalla ouna nggomi¯doho kai Haba Mataho rangoa ra kahaba ¯ba nami ¯di nggomi¯doho . Ruma Hatalla ouna nggomi¯doho , ¯bara Sia ne´ena loaku¯du nggomi¯doho iumu ¯dese ra ntasa Ruma ndai Ruma Isa Al Masih .
53002015	¯Bara ndedena , cina ra angi , ki¯di katenggopu wekimu ro nenti ntuwupu ¯di au rangoa ra tei-ngoa ra tei ma wa´ura mbei ¯ba nami ¯di nggomi¯doho , nataho kai ngoa asa ro kai sura .
53002016	Raho-raho to´impa Ruma ndaita ndai Isa Al Masih , ro Ruma Hatalla Ama ndaita marere ro makatenggona ademu , loaku¯du nggomi¯doho loa karawi ro ngoa ra kahabamu au ma taho . ¯Bara Ruma Hatalla mameci ra ca´u ndaita , ro ¯ba taho ade-Na , Sia kanda¯dina ndai ngge´empa lembo ade , ro ne´emu ma taho .
53002017	
53003001	Cumpukaina , cina ra angi , do´a weapu ¯diru´u ¯ba nami . Do´apu loaku¯du haba ma ramai ta Ruma loa mbou rero ntuwukai roci ro tarima kai taho , sama ¯bune ma wa´ura nda¯di ¯di nggomi¯doho ntoina .
53003002	Do´a raupu loaku¯du Ruma Hatalla kasalamana nami ra¯di dou-dou ma da¯bae . ¯Bara wati sara´ana dou ma imbina haba ma ramai ta Ruma ede .
53003003	Pala Ruma nato´a . Sia ¯dimakatenggo nggomi¯doho ro ¯di masandaka nggomi¯doho ra¯di Ibilis .
53003004	Ro nami ma´imbi poda ¯di Ruma ma¯boha nggomi¯doho , ¯ba one nggomi¯doho wunga karawimu ro ¯dimakarawi ntuwu au rakaukai ¯ba nami ¯di nggomi¯doho .
53003005	Raho-raho to´impa Ruma ma¯dendena nggomi¯doho ¯di ncewi loakaimu ka´ao ¯ba one Ruma Hatalla mameci ra ca´u nggomi¯doho la¯bo Al Masih mambei lembo ade ¯di nggomi¯doho .
53003006	Cina ra angi , kai kuasa Ruma Isa Al Masih , nami maparenta loaku¯du nggomi¯doho ka¯do´omu weki la¯bo sara´ana cina ra angimu , ma mori ka¯daju weki , ro ma wati ¯batu ngoa ra tei-ngoa ra tei rambei ¯ba nami ¯di sia¯doho .
53003007	Ndai nggomi¯doho ma¯badeku ¯ba one nggomi¯doho pa¯buapu ¯batumu conto nami . Nami wati ka¯dajumu weki aipu nami waramu ¯di woha nggomi¯doho .
53003008	Nami wati ngahamu ngaha ra nono dou kai wati colamu . Pala aimarai aimanga¯di nami karawi kapodamu ade loaku¯du nami wati kasusamu cou-cou rau ¯di ade weki nggomi¯doho .
53003009	Nami karawimu ede laina ¯bara nami wati ntaumu hak ¯di kau pakasa loaku¯du nggomi¯doho bantumu nami , pala ¯bara nami mane´e nda¯di conto mataho ¯diru´u ¯ba nggomi¯doho .
53003010	Aipu wakatu nami mbuipu wara ¯diwoha nggomi¯doho , nami mambeimu atora ake , " Dou ma wati ngawa karawi , wati loana ngaha . "
53003011	Nami nggahi ndedekaimu ¯bara ringa ¯ba nami wara dou-dou ¯di weki nggomi¯doho ma mori ka¯daju weki . Sia¯doho wati karawina au-au , selasi repo kalu´u weki ¯di lampa rawi dou makalai .
53003012	Kai kuasa Ruma Isa Al Masih nami makau ¯di dou-dou ede ro mangoa kapodana , loaku¯du sia¯doho karawina kai sana ade ro ngupa ngaha ra nono ¯di ru´u ¯ba ndai sia¯doho .
53003013	Pala nggomi¯doho aina mawu ade karawimu mataho .
53003014	Kombisi peade wara dou ma wati ngawa ¯batu au ranggahi ¯ba nami ¯dei ade sura ake . Aina kabare ¯di dou ¯bune ede ro aina rewo la¯bomu sia loaku¯du sia majana .
53003015	Pala aina karawimu ¯di sia kai musu ; cuma ngoa ra tei katahopu sia kai sa´e ra ari .
53003016	Ruma ede¯du fu´u ramaikai taho ra ntaikai ndai . Raho-raho to´impa Sia mbei ncauna ¯di nggomi¯doho taho ra ntai ¯di ade samenana lampa rawi . Raho-raho to´impa Ruma mala¯bona nggomi¯doho sara´ana .
53003017	Salam ra¯di nahu , Paulus . Ndai nahu maratuntina ake . Akeku tandana ratau ¯ba nahu ¯di samenana sura nahu .
53003018	Raho-raho to´impa Ruma ndaita Isa Al Masih mambei bareka ¯di nggomi¯doho sara´ana .
54001001	Timotius , anaku ma sapodakaina ¯di ade Ruma ! Sura ake ra¯di nahu , Paulus , rasu Ruma Isa Al Masih kai parenta Ruma Hatalla , Makasalama ndaita kai parenta Ruma Isa Al Masih , rapamao ¯ba ndaita . Raho-raho to´impa Ruma Hatalla Ama ndaita la¯bo Isa Al Masih Ruma ndaita mbeina bareka , rahama ro taho ra ntai ¯di nggomi .
54001002	
54001003	Ne´e ¯ba nahu loaku¯du nggomi ngge´empa midimu ¯di Efesus ¯bunera wa´u nggahi poda ¯ba nahu ¯di nggomi aipu wakatu lao nahu aka Makedonia . ¯Bara , ¯di Efesus wara pila-pila dou ma ngoa ra kahaba ngoa ra tei ma ncara , ro nggomi pa¯buapu kadenggamu sia¯doho .
54001004	Nggahipu ¯di sia¯doho loaku¯du ai walina kede´emu mpama-mpama ro carita-carita londo ra mai ma wati dengga-denggana . Samenana ede ¯dimakamaikai ngango ra ngorampa , ro wati kamajuna nia Ruma Hatalla ma cuma loa ¯di patakai ncai imbi ¯di Sia .
54001005	Aona ngoa ra tei ¯ba nahu ede ede¯du loakaina dou ntauna ade ma nira ro ade mpida ma raso , ro poda-poda imbi ¯di Ruma , ro ade ndedekaina sia¯doho loa meci ra ca´u sasama manusia .
54001006	Wara sarunde dou ma wa´ura wati mori ¯bune ede wali , ro santuda ade cence ncihi ma wati wara onenana .
54001007	Sia¯doho nane´e nda¯di guru-guru agama , sapodakaina ndai sia¯doho wati loana ka´ao nggahi ra eli rakani ¯ba ndai¯dohona atao lampa rawi-lampa rawi rarenta ¯ba sia¯doho kai imbi poda .
54001008	Ndaita ¯badeku ¯ba one hukum agama ede¯du taho , nggara kalampa katahosi .
54001009	Tantu pa¯buaku ¯di kawara ¯ba one hukum randawi laina ¯di ru´u dou mataho , malaisi ¯di ru´u ¯ba dou-dou masapa hukum , sanikina dou mada¯bae , ¯di ru´u ¯ba dou makarawi dosa , dou mawati ntau agama , dou ma ¯batu tabe´a dunia , ¯di dou ma hade ama atao inana , dou-dou mahade dou ,
54001010	¯di ru´u ¯ba dou-dou masampu ra nggele , mane´e angi sama monena , mampanga dou , macowa ; sakasi-sakasi cowa , ro cou-cou rau mandawi lampa rawi ma wati ncihi ncao la¯bo ngoa ra tei ma ncihi .
54001011	Ngoa ra tei ede wara ¯di ade Haba Mataho ma ngoa ra kahabana wa´ura imbikai ¯di nahu , ede¯du Haba Mataho ma ramai ta Ruma Hatalla ma ¯dese ra ntasa ro mapatu ¯di roi ra wadi .
54001012	Nahu marenta tarima kasi ¯di Isa Al Masih Ruma ndaita . Sia nawa´ura mbei tenggo ra wale ¯di nahu ru´u karawi weaku Sia , ro Sia nawi´ikaiku nahu loa ru´u taki ra puta ede ,
54001013	kone ntoina nahu kafitinaku ro kancokiku ro katuna ra ka¯bawaku Sia . Pala Ruma Hatalla kasi adena ¯di nahu , ¯bara aipu wakatu ede nahu watipu imbiku , nda¯di nahu wati ¯badeku au ¯di karawi ¯ba nahu .
54001014	Ro nahu mbeina maremba kai rahama Ruma ndaita . Mbei ¯ba Sia nahu tenggo ra wa´u ¯di imbikai ¯di Sia rameci ra ca´u ¯di sasama manusia . Tenggo rawa´u ede mbeina ¯di ndai sara´ana ma wa´ura sa¯bua la¯bo Ruma Isa Al Masih .
54001015	Ncihi poda nggahi ra eli ake -- ¯bara ndedena patu ¯di tarima ro ¯di imbi podakai -- : " Ruma Isa Al Masih maina ¯di dunia ake ¯dimakasalama dou madosa . " Ro nahuku dou madosa ma ipi da¯bae .
54001016	Pala ¯bara justru ndedena Ruma Hatalla meci ra ca´ukaina nahu , loaku¯du Ruma Isa Al Masih katadana sara´a saba-Na ¯di nahu , dou ma ipi dosa ake . Ro ake nda¯di sa¯bua conto ¯di ru´u sara´a dou mapea ede ¯dima´imbi ¯di Sia ro raka mori ma´ederahi¯di santoi-ntoina .
54001017	Ruma Hatalla , Sangaji sara´a jamana , patu ¯di lia ra horoma ro ¯di roi ra wadi ncau-ncau , ¯ba one Siaku ma´ederahi¯di , ma wati tada ro ma kese weki ! Amin .
54001018	Timotius , anaku ! Taki ra puta ake imbikai ¯ba nahu ¯di nggomi , kawaraku ranggahi Ruma Hatalla rakarongga ¯ba nabi-nabi ade ela Ruma ma¯boha ndai nggomi . Pa¯buapu rangoa ede nda¯di osu ru´umu ade usaha kapodakaimu ma taho .
54001019	Usaha kapodapu ademu kai nentimu imbi ma poda ro kai ade mpida ma raso . Wara dou-dou ma wati kanda¯di au ¯di eli ade mpidana , nda¯dina lelira imbi podakai sia¯doho .
54001020	¯Di ade wekina ede¯du la Himeneus ro la Aleksander . ¯Dua dou ede wa´ura hukum ¯ba nahu kai ¯donggoku ¯di Ibilis , loaku¯du sia¯doho tana´o dengga i´a ra ¯ba´a Ruma Hatalla .
54002001	Saramba-rambana , nahu maraho poda-poda loaku¯du au raraho , sambea , ro do´a safa´a ro renta tarima kasi ¯di karongga ¯di Ruma Hatalla ru´u sara´ana dou ;
54002002	ru´u sangaji-sangaji ro ¯di ru´u sara´a dou ma nenti kuasa . Rahopu loaku¯du ndai loa mori taho ro sana ¯di ru´u Ruma Hatalla kai ruku ra rawi ma patu .
54002003	Edeku ma taho ro makasana wea ade Ruma Hatalla , Ma Kasalama ndaita .
54002004	Ne´e ¯ba Sia loaku¯du sara´a dou ¯di kasalama ro ¯badena ma ncihi .
54002005	¯Bara , cuma wara sa¯buampa Ruma Hatalla , ro cuma sa¯buampa mambohakaina ¯di Ruma Hatalla la¯bo manusia , ede¯du Ruma Isa Al Masih .
54002006	Sia sa¯bua manusia ma wa´ura ¯donggo weki-Na ru´u hori kalosakai sara´a dou ra¯di dosa-dosa sia¯doho . Kai ede Ruma Hatalla turu teina ¯di wakatu ma ncihi ncao , ¯ba one ne´e ¯ba Sia loaku¯du sara´a dou ¯di kasalama .
54002007	Ro ¯bara ndedena nahu kauna lao ¯di dou-dou malaina Yahudi ¯dimangoa ra kahaba ¯di sia¯doho haba ma¯boha imbikai ma ncihi . Ranggahi ¯ba nahu ake ede¯du ncihi , nahu wati cowaku .
54002008	Ne´e ¯ba nahu loaku¯du ta¯be-¯be wali dou-dou mone do´ana kai ade ma raso , kai wati wara mbani atao cence ncihi .
54002009	Pa¯buaku dou-dou siwe kantikana wekina kai kambohampa ro kanina kani ra lombo ma sopa . Aina ndawimu honggo ma lai-lai atao kondo , jima ro sinci masa atao mutiara , atao kani ra lombo ma nggali-nggali .
54002010	Pala , dou siwe pa¯buaku kantikana wekina kai ruku ra rawi-ruku ra rawi ma taho ¯bune ma patu ¯di ru´u ¯ba dou siwe ma sambea ra do´a ¯di Ruma Hatalla .
54002011	Dou siwe pa¯buaku tana´ona kai kamidi weki ro to´a .
54002012	Nahu wati kancihiku dou siwe matei atao maparenta dou mone ; sia¯doho pa¯buaku midina .
54002013	¯Bara ma saramba-ramba rakanda¯di ede¯du la Adam ro sawa´u ¯ba ede ampo la Hawa .
54002014	Ro laina la Adam , malaisi dou siweku ra¯boha ¯ba tipu , nda¯dina sapana parenta Ruma Hatalla .
54002015	Konena ndede , dou siwe ¯dimasalama kai ngganana ana , sura sia kai ka´awana weki nge´empa imbi ¯di Al Masih ro ngge´empa meci ra ca´una dou makalai ro mori ¯di ru´u ¯ba Ruma Hatalla mpoampa .
54003001	Nancihi poda nggahi ra eli ake , " Dou ma ne´e nda¯di dou mana´ekai ela Ruma , nane´e sa¯bua karawi ma ipi ntau co´i . "
54003002	Sa¯bua dou mana´e ela Ruma pa¯buaku dou ma dawara ncara , sa¯buampa weina , ¯bade pi´i ade , loa timba ra lemba , ro to´a wakatu ; sia naca´u tarima dou ¯di umana , ro naloa tei dou ;
54003003	aina dou ma ca´u mawu , atao ma ca´u ncao . Pala , sia pa¯buaku ntika nggahi ra elina ro naca´u ¯dimataho . Sia wati loana na´e ade ¯di piti .
54003004	Sia pa¯buaku ¯badena ato kataho uma ra salajana , ro ngoa ra tei ana¯dohona ¯dimato´a ro lia ra horoma ¯di ndaina .
54003005	¯Bara nggara dou wati loana ato uma ra salaja ndaina , ¯buneku sia loana ato ela Ruma Hatalla ?
54003006	Sa¯bua dou mana´ekai ela Ruma wati loana dou ma ¯boumpa lu´una nda¯di ela Al Masih , ¯bara peade sia nasombo edempara ¯boha ¯ba sumpa ¯bune Ibilis ntoina .
54003007	Sia pa¯buaku dou ma taho ngara ade ela ra dou ; ¯bara nggara watisi ndedena , nda¯di sia nakatuna ra ka¯bawaku ¯ba dou , nda¯dina , nama¯bu ade kuasa Ibilis .
54003008	Dou mabantu ela Ruma pa¯buaku dou ma taho ro nira adena ; wati na´e adena ¯di piti ro wati ca´una nono ipi mboto anggo .
54003009	Sia¯doho pa¯buaku nenti kaciana kai ade mpida ma raso ¯di ngoa ra tei Kristen ma wa´ura katada ¯ba Ruma Hatalla .
54003010	Pa¯buaku sia¯doho ¯di uji wa´u , nggara podasi sia¯doho wati wara ihana , ede ampona loa sia¯doho bantu ¯di ade ela Ruma .
54003011	Wei sia¯doho pa¯bua rauku dou ma taho , laina dou ma ca´u wa´a asa . Sia¯doho pa¯buaku ¯badena pi´i ade ro rombo ade samenana lampa rawi .
54003012	Dou mabantu ela Ruma pa¯buaku ntauna sa¯buampa weina . Sia pa¯buaku ¯badena ato ana¯dohona ro atao kataho uma ra salajana .
54003013	Dou-dou ma bantu kai taho ¯di ade ela Ruma , ¯di lia ra horoma ro nanaha disa nuntu ra nggahi ma¯boha imbi mapoda sia¯doho ¯di Al Masih .
54003014	Ne´e ¯ba nahu wati ntoi walina nahu ¯dimamai lamba nggomi . Konena ndede , nahu ngge´empa tuntiku sura ake ¯di ru´u nggomi ,
54003015	loaku¯du nggara ngerisi nahu , nggomi wa´ura ¯bade ¯buneku ndaita pa¯bua mori kai iwa ra weki Ruma Hatalla , ede¯du ela Ruma Hatalla ma mori . Ela Ruma akeku ma nda¯di ri´i makampende ro karongga ro mabantu ngoa ra tei ma ncihi ra¯di Ruma Hatalla .
54003016	Wati wara kone sa¯bua dou maloana kawati , ndede pahu na´ena rahasia agama ndaita : Sia katadana weki kai pahu manusia , ro kancihi ¯ba Roh Allah , ro eda ¯ba mala´eka-mala´eka . Habana ¯di ngoa ra kahaba ¯di woha bangsa-bangsa , ro Sia ¯di imbi ¯di sara´a dunia ro ¯di hanta lao aka saroga .
54004001	Roh Allah kai kapoda-poda nggahina ¯ba one wakatu-wakatu ma mai kento , sarunde dou ¯dimamurta , wati mangakuna Al Masih . Sia¯doho nato´aku ¯di roh-roh ma kasantudana ro na¯batuku ngoa ra tei ¯ba roh Ibilis ,
54004002	rakaronggakai ¯di dou-dou maca´u coro-coro ma cowa . Ade mpida dou-dou ede wa´ura rindi .
54004003	Sia¯doho nateiku dou ¯bai¯ba danika ro ¯bai¯ba dangahana ngaha ra nono rakatantu ¯ba sia¯doho . Sapodakaina ngaha ra nono ede rakanda¯di ¯ba Ruma Hatalla ¯di ngaha kai renta tarima kasi ¯di Sia ¯ba dou-dou ma wa´ura imbi ¯di Al Masih ro mawa´ura pata ngoa ra tei ma ncihi ra¯di Ruma Hatalla .
54004004	Samenana rakanda¯di ¯ba Ruma Hatalla ede taho , ro wati wara kone sa¯bua rau ¯di wi´ikai haram nggara wa´usi tarima kai renta tarima kasi ¯di Ruma Hatalla .
54004005	¯Bara bareka ra¯di Ruma Hatalla ro do´a mandawi ngaha ra nono ede nda¯di halal .
54004006	Nggara mateisi ¯ba nggomi samenana ede ¯di cina ra angi masa¯bua imbi , nggomi ¯dimanda¯di dou makarawi wea Ruma Isa Al Masih ma karawi kai taho . Ro nggomi ¯di mapupu ncauku ademu kai nggahi ra eli Ruma Hatalla ra´imbikai ¯ba ndaita , ro kai ngoa ra tei-ngoa ra tei ma ncihi rawa´u ¯batu ¯ba nggomi salama ake .
54004007	Ka¯do´o la¯bopu wekimu carita-carita mawati poda ma wati wara onena . Pa¯buapu nggomi latimu wekimu ru´u mori ra woko ma sambea ra do´a .
54004008	Lati sarumbu kasa sato´impa onena , pala lati ade mpida maraso wara onena ade samenana lampa rawi , ¯bara wara sake ru´u mori ¯di wakatu ake ro wakatu ma mai kento .
54004009	Lampa rawi ede ncihi ro patu ¯di terima ro ¯di imbi podakai .
54004010	¯Bara ndedena ndaita usaha kapoda ade ro karawi kapoda ade , ¯bara ndaita ne´e poda ¯di Ruma Hatalla ma mori ; Siaku Makasalama samenana dou , mapenti poda dou-dou ma imbi .
54004011	Teipu sara´ana ede ro kaupu dou-dou ¯batu .
54004012	Aina co´omu kone sa¯bua dou mawi´ikai nggomi awa ¯bara nggomi mbuipu to´imu . Pala , nggomi pa¯buapu nda¯di conto ¯di ru´u ¯ba dou-dou ma´imbi ade nuntu ra nggahimu la¯bo ruku ra rawimu , ade cara meci ra ca´umu ¯di sasama ro imbi ¯di Ruma Isa Al Masih , ro kai morimu ma raso .
54004013	Wunga ede , sampe maikai nahu peade , nggomi pa¯buapu rundu ro kapodamu ade baca weamu Alkitab ¯di ru´u ¯ba dou-dou ro ngoa ra tei katahopu sia¯doho .
54004014	Nggomi aina nefa kani bareka ra¯di Roh Allah rambei ¯di nggomi aipu wakatu dou-dou mana´ekai ela Ruma tohona rima sia¯doho ese wawo tutamu , ro nabi-nabi karonggana nggahi ra eli Ruma Hatalla ma¯boha ndai nggomi .
54004015	Karawipu sara´ana ede kai kapoda ade loaku¯du maju nggomi eda ¯ba samenana dou .
54004016	Jagapu wekimu ro jaga raupu rangoa ra teimu . Pa¯buapu nggomi to´a kai karawi sara´ana ede , ¯bara ade ndedekaina nggomi ¯dimakasalama nataho weki ndaimu ro dou-dou ma ringana nggahi nggomi .
54005001	Aina ipi mbanikai ¯ba nggomi dou ma umu ese mai ¯ba nggomi malaisi recepu sia kade´e nggahi ra eli nggomi ¯bune-¯buneta santika sia amamu . Wi´ikaipu dou-dou mambuipu to´i umuna ¯bune cinamu ,
54005002	ro dou-dou siwe tua ¯bune inamu . Dou-dou siwe sampela pa¯buapu nggomi wi´ikaimu ¯bune arimu , kai ruku ra rawi ma raso .
54005003	Lia ra horomapu dou-dou siwe mbaru mboha ma poda-poda mori ndai kesena .
54005004	Pala nggara sa¯bua dou siwe mbaru mboha mantau ana ro wa´i¯dohona , sia¯doho edeku ma saramba-ramba pa¯bua ¯di ngoa ka¯bae ¯ba one sia pa¯buaku tio ro ka¯buana iwa ra weki sia¯doho , ro cola wea ade dou matua ro ina wa´i sia¯doho . ¯Bara lampa rawi edeku makasana wea ade Ruma Hatalla .
54005005	Dou siwe mbaru mboha ma poda-poda kese wekina , ro wati ntauna cou-cou ¯dimaloa tio ra ka¯buana , cuma wi´i weki ¯di Ruma Hatalla mpoampa . Aimarai aimanga¯di sia do´a ncau ¯di Ruma Hatalla ¯di rahokaina bantu-Na .
54005006	Pala dou siwe mbaru mboha ma ca´u mori sana weki , wa´ura made konena sia mbuipu morina .
54005007	Karonggapu ngoa ra tei ake ¯di sia¯doho , loaku¯du sia¯doho mori kai wati wara ihana .
54005008	Pala nggara warasi dou ma wati tio ro ka¯bua iwa ra wekina , au walipu iwa ra weki ndaina , dou ede nakabataku imbikaina ; sia nancewi iha ntewi kaisi dou ma wati imbi .
54005009	Cuma dou-dou siwe mbaru mboha ma ncihi ncao la¯bo sarat-sarat ake maloa ¯di kalu´u ade dafta dou-dou siwe mambaru mboha : umuna wati loana kura inimpuru mba´a , ntoina cuma sakalimpa nikana ,
54005010	nambou kai dou siwe ma karawi lampa rawi-lampa rawi ma taho , ¯bune misakai : wa´ura kana´ena ana¯dohona kai taho , nasana tarima dou-dou marongga ¯di umana , nakarawi ka¯buaku dou-dou ma´imbi , nabantuku dou-dou ma susa , ro nakarawi kapodaku ade samenana karawi ma taho .
54005011	Aina kalu´umu ¯dei dafta ede dou-dou siwe mbaru mboha ma mbuipu to´i umuna . ¯Bara nggara namaisi adena mawancu tenggo , sia¯doho nane´e nika wali , ro nawi´i pakiku Al Masih .
54005012	Nda¯di sia¯doho nancara ¯bara rungkana sake rambei ¯di Sia .
54005013	Ndede wali sia¯doho napaki-pakiku wakatu kai losa lu´una uma dou . Ro ma ipi iha wali , ede¯du ¯ba one sia¯doho natana´o fitina ngara dou makalai ro kalu´u weki ¯di urusana dou ro nanuntuku lampa rawi-lampa rawi ma wati patu ¯di nuntu .
54005014	¯Bara ndedena ne´e ¯ba nahu dou-dou siwe mbaru mboha mambuipu to´i umu nika wali , raka ana ro uru uma ra salajana , loaku¯du musu-musu ndaita wati rakana ncai ¯di ka´iha-ihakaina ngara ndaita .
54005015	¯Bara wara dou-dou siwe mbaru mboha ma wa´ura santuda ¯batu Ibilis .
54005016	Pala nggara sa¯bua dou siwe ela Al Masih nantau anggota iwa ra weki ma wa´ura mbaru mboha , sia pa¯buaku bantuna dou-dou siwe mbaru mboha ede ; aina co´omu ela Ruma ma tangguna sia¯doho . Ade ndedekaina ela Ruma naloa bantu dou-dou mbaru mboha ma wati ntau poda iwa ra wekina .
54005017	Dou mana´ekai ela Ruma ma kalampa taki ra putana kai taho , patu ¯di kaco´i ¯dua kali lipa , mapenti poda sia¯doho ma caha hotoba ro ngoa ra tei .
54005018	¯Bara ade Alkitab ratunti , " Capi ma wunga tonda-tonda gando ¯di kahorokai isi gando ra¯di wurina , aina rantemu asana " , ro , " Dou ma karawi , nantau hak ¯dimatarima ufana " .
54005019	Aina tarima aomu lo´o ra ¯ba¯bu ¯di sa¯bua dou mana´ekai ela Ruma , selasi katenggo ¯ba ¯dua dou sakasi atao ncewi .
54005020	Dou ma karawi dosa , pa¯buapu ¯di rojo ¯di tando samenana ela Ruma , loaku¯du dahu ma kalaina .
54005021	¯Di tando Ruma Hatalla , Ruma Isa Al Masih , ro mala´eka-mala´eka raka¯dale , raho poda ¯ba nahu loaku¯du nggomi ¯batumu ngoa ra tei-ngoa ra tei ake kai dawara kacaimu ¯di cou-cou , ro wati horumu cou-cou .
54005022	Aina ipi roci toho rimamu ¯di sa¯bua-¯bua dou ¯di kasaha kai rahanta nda¯di dou makarawi ru´u Ruma . Nggara dou makalai madosa , aina ¯batumu karawi ade dosa ede . Sandakapu wekimu loaku¯du ngge´empa rasona .
54005023	Ai walina nono oi mpoa ; nono raupu anggo sato´i ¯dimabantu makalelo ngaha ra nono ¯dei lokomu , ¯bara nggomi ntuwu supumu .
54005024	Dosa sarunde dou , sawatipu ¯ba paresa ncihi ra carana , nawa´ura tada poda . Pala dosa dou makalai ampo ¯di ¯bade sawa´u ¯ba paresa ncihi ra ncarana .
54005025	Ndede rau karawi mataho ¯di eda lalo . Ro kone ma wati mo¯da ¯di eda , wati loana cili weki ncau .
54006001	Dou-dou ela Al Masih ma nda¯di ada , pa¯buaku wi´ikaina ¯ba one ruma sia¯doho patu ¯di lia ra horoma , loaku¯du dou wati loana nuntu ka´ihana ngara Ruma Hatalla atao ngoa ra tei ndaita .
54006002	Ada-ada ma rumana dou ela Al Masih , wati loana kamo¯da rumana ede ¯bara sia¯doho sama-sama dou ela Al Masih . Pala sia¯doho pa¯buaku karawi weana ru´u rumana ede kai ncewi taho wali , ¯bara rumara karawi weana kai taho ede ede¯du sama-sama dou ma´imbi ma ¯dimeci ra ca´u . Samenana ake pa¯buapu tei ¯ba nggomi ro ngoa ra tei katahopu .
54006003	Cou-cou mangoa ra tei ma kalai ari mai ¯ba ede ro wati ca´una kai ngoa ra tei ma ncihi ra¯di Ruma ndaita Isa Al Masih , ro kai ngoa ra tei agama ndaita ,
54006004	ede¯du dou ma sombo ro wati ¯badena au-au ! Ihana ede¯du naca´u cence ncihi ro ncao ma¯boha istila-istila nda¯di nakamaiku hiana ade , ncengga ra mbi´a , fitina , wu´u ade ma wati taho ,
54006005	ro ngango ra ngora ma wati cumpu-cumpuna . Lampa fiki ra kananu dou-dou ede wa´ura mpula ro wati¯du ncihina . Kacai ¯ba sia¯doho loa nda¯di ntau ra wara ra¯di agama .
54006006	Poda agama nambeiku laba ma na´e , nggara nancihisi adena kai au rantauna .
54006007	¯Bara wati wara au-au rawa´a ¯ba ndaita ¯di ade dunia ake , ro wati wara rau au-au ¯di loa wa´a kalosa ¯ba ndaita !
54006008	Nda¯di , warasi ngaha ra nono ro kani ra lombo , ede wa´ura ncihi .
54006009	Pala dou ma ne´e nda¯di ntau ra wara , nahinaku ¯ba goda ro nahinaku ¯ba mboto pahu ¯di ne´e ma sampula ro ma ka´ihana . Kane´e-kane´e ede nakanda¯diku dou leli ro iha .
54006010	¯Bara ra¯di ne´e ¯di piti , wontu mboto pahu ma ¯di ihakai . Wara sarunde dou ma fou piti nda¯dina wati¯du ¯batu walina ngoa ra tei Kristen , edempara sia¯doho ¯boha ¯ba mboto susa ra ncoki ma kaleli ade sia¯doho .
54006011	Pala nggomi ede¯du ntau Ruma Hatalla , nda¯di nggomi pa¯buapu ka¯do´o la¯bo wekimu samenana ede . Usahapu nda¯di dou ma ncihi ¯di mada Ruma Hatalla , ma karawi ¯di ru´u Ruma Hatalla , imbi ¯di Al Masih , meci ra ca´u ¯di sasama ndaimu , lembo ade ¯dei susa ra ncoki , ro wa´a weki kai ntika .
54006012	Usaha kapodapu ru´u mori kai dou ela Al Masih loaku¯du nggomi rakamu hadia mori masapodakaina ro ma´ederahi¯di . ¯Bara ru´u ede¯du Ruma Hatalla oukaina nggomi aipu wakatu nggomi mangakumu ¯di tando dou mamboto ¯ba one nggomi ma´imbi ¯di Al Masih .
54006013	Ro ake , ¯di tando Ruma Hatalla ma mbei nawa ¯di samenana , ro ¯di tando Ruma Isa Al Masih ma mbei sakasi ma ncihi ¯di Pontius Pilatus , nahu rahoku ake ¯di nggomi :
54006014	To´apu ¯di samenana parenta ede kai raso ro kai wati wara ma´iha sampe ¯di ai naina mai mbali Ruma ndaita Isa Al Masih .
54006015	Maikai-Na ¯di kantantu ¯di wakatu ma ncihi poda ¯ba ndai Ruma Hatalla . Sia kese-kesempa mantau kuasa ; Sia ¯dese ra ntasa , Sangaji ¯ba samenana sangaji , ro Ruma ¯ba samenana ruma .
54006016	Sia mpoampa ma wati loa kuasakai ¯ba made ; Sia mori ¯di ade taroa ma wati loa ¯di ¯deni la¯bo ¯ba cou-cou wali . Wati wara kone sa¯bua manusia rau ma parana eda-Na , atao maloana ede Sia . Ru´u Siara horoma ro kuasa ru´u santoi-ntoina ! Amin .
54006017	¯Di ru´u ¯ba dou-dou mantau ra wara ¯di dunia ake , pa¯buapu nggomi rahomu loaku¯du sia¯doho aina sombo ro aina ne´emu ¯di barang-barang ma wati ederahi¯di -- ¯bune lampa rawi ntau ra wara . Sia¯doho pa¯buaku pamaona ¯di Ruma Hatalla ma mbei samenana au-au ¯di ndaita kai remba loaku¯du iu ¯ba ndaita .
54006018	Rahopu ¯di sia¯doho ¯di tei katadakaina mataho , ¯di karawi kambotokaina lampa rawi-lampa rawi ma taho , ncera ra mbura ade ro naca´u mbei .
54006019	Ade ndedekaina sia¯doho naka¯boroku ntau ra wara ¯dimanda¯di fu´u ma taho ¯di ru´u wakatu ma kento . Ro kai ede sia¯doho ¯dimaraka mori ma´ederahi¯di , ede¯du mori ma taho poda .
54006020	Au rawa´u imbikai ¯di nggomi , jaga katahopu ede , Timotius ! Ka¯do´opu la¯bo wekimu nuntu ra nggahi ma dawara one la¯bo cence ncihi ma¯boha lampa rawi-lampa rawi kai kaliru ¯dipehekai " Loa ra tingi " .
54006021	¯Bara wara dou-dou ma nggahi ¯ba one sia¯doho nantau loa ra tingi ede , nda¯dina sapaku ra¯di ngoa ra tei-ngoa ra tei Kristen ra´imbikai ¯ba sia¯doho ntoina . Raho-raho to´impa Ruma mbeina bareka cina ra angi .
55001001	Timotius , ana meciku ! Nahu , Paulus , tuntiku sura ake ¯di ru´u nggomi , ro mapamao raho-raho to´impa Ruma Hatalla Ama ndaita ro Ruma ndaita Isa Al Masih mbeina bareka , rahama ro taho ra ntai ¯diru´umu . Kai kane´e Ruma Hatalla , nahu rahanta nda¯di rasu Ruma Isa Al Masih ro ranggadu ¯dimangoa ra kahaba ma¯boha mori rasake ¯ba Ruma Hatalla . Mori ede tarima ¯ba ndai ¯bara sa¯bua la¯bo Ruma Isa Al Masih .
55001002	
55001003	Nahu marenta syuku ¯di Ruma Hatalla rakarawi wea ¯ba nahu kai ade mpidaku ma raso ¯bune rakarawi ¯ba wa´i ra waro nahu ntoina . Nahu marenta tarima kasi ncau ¯di Ruma Hatalla sanikina kawara ¯ba nahu nggomi ade do´a , nataho ai ma rai ro aimanga¯di .
55001004	Nahu kawaraku ¯di ncoki ademu . ¯Bara ndedena nahu wancuku ne´e podaku eda angi la¯bo nggomi loaku¯du nahu nda¯di poda-poda neo adeku .
55001005	Nahu kawaraku ¯di imbimu ma poda-poda ¯di Al Masih , sama ¯bune imbi poda ina wa´imu Lois ro inamu Eunike . Ro nahu ka´imbi poda nggomi rau ma´imbi ¯bune ede .
55001006	¯Bara ndedena nahu ngoa ra kawaraku nggomi ¯dimakapana anugera rambei ¯ba Ruma Hatalla ¯diru´u nggomi aipu wakatu toho ¯ba nahu rima nahu ese wawo nggomi .
55001007	¯Bara Roh rambei ¯ba Ruma Hatalla ru´u ndaita , laina Roh ¯dimakanda¯di ndai dahu . Pala Roh Allah ede nakanda¯diku ndai tenggo , ¯bini ¯ba meci ra ca´u ro loa pi´i ade .
55001008	¯Bara ndedena aina maja mbeimu sakasi ma¯boha Ruma ndaita , ro aina maja raumu ma¯boha nahu , rabui ¯bara Sia . Pala ndakeku , pa¯buapu nggomi kai tenggo ra wale ra¯di Ruma Hatalla , ¯batu susa ra ncoki ¯diru´u Haba Mataho ede .
55001009	Ruma Hatalla kasalamana ndaita ro ouna ndaita loaku¯du nda¯di ela ndai-Na . Sia karawikaina ede laina kai dasa au rawa´u karawi ¯ba ndaita , malaisi kai dasa nia ndai-Na ro anugera-Na . Sia mbeina ndaita anugera-Na kai ncai Ruma Isa Al Masih . Sawatipu ¯ba kanda¯di dunia ake .
55001010	Ro ake , Ruma Hatalla tei katadana rahama-Na ede ¯di ndaita kai maina Sangaji makasalama ndaita Ruma Isa Al Masih . Ruma Isa kakoana kuasa made ro wa´ana mori ma ederahi¯di kai Haba Mataho ede .
55001011	¯Dingoa ra kahabakai Haba Mataho edeku Ruma Hatalla hantakaina nahu nda¯di rasu ro guru .
55001012	¯Bara ndedena nahu iukaiku susa ra ncoki sara´ana ake , pala nahu ngge´empa imbi podaku , ¯bara nahu ka¯bade poda cou imbikai ¯ba nahu . Nahu ka´imbi poda ¯ba one au rawa´u imbi podakai ¯ba Sia ¯di nahu . Sia nasanggo rauku jaga weana sampe ¯di Ainaina Kiama .
55001013	¯Batu kapodapu ngoa ra tei mancihi rawa´u mbei ¯ba nahu ¯di nggomi . Ro pa¯buapu nggomi ngge´empa nentimu ¯di imbi ro meci ra ca´u ma wa´ura nda¯di ntau ndaita ¯bara sa¯buata la¯bo Ruma Isa Al Masih .
55001014	Kai bantu ma ramai ta Roh Allah ma mori ¯dei ndaita , pa¯buapu nggomi jaga katahomu lampa rawi-lampa rawi mantau co´i rawa´u imbikai ¯di nggomi .
55001015	Nggomi ma¯badeku ¯ba one sara´a dou ¯di dana ra rasa Asia nawa´ura tu´u wi´ina nahu , lu´u rau la Figelus ro la Hermogenes .
55001016	Pala iwa ra weki Onesiforus wa´ura pila-pila kali ka¯dihina ade nahu . Raho-raho to´impa Ruma ngawana katada kasi adena ¯di sia¯doho . Konena nahu ade uma bui , Onesiforus wati majana ¯ba ¯di ka´ada´ana nahu ede .
55001017	Ndede rongga ¯di Roma , sia usahana ngupa ncau nahu sampe sia eda angina la¯bo nahu .
55001018	Ro nggomi ma¯badeku ¯ba one ¯di Efesus sia wancuku mboto bantuna nahu . Raho-raho to´impa Ruma katadana kasi ade ¯di sia wakatu ainaina Ruma paresana ncihi ra ncara samenana ela manusia .
55002001	Timotius , anaku ! Pa¯buapu nggomi nda¯di tenggo ¯ba rahama rambei ¯diru´u ndaita , ¯bara ndaita sa¯bua la¯bo Isa Al Masih .
55002002	Ngoa ra tei ma ulu wa´ura ringamu ra¯di nahu ¯di tando dou mamboto , pa¯buapu nggomi imbikaipu ¯di dou-dou ma loa ¯di imbikai ro ma loa tei dou makalai .
55002003	Nggomi pa¯buapu ¯batu susa ra ncoki kai tentara Ruma Isa Al Masih ma to´a .
55002004	Sa¯bua dou tentara ma wunga kalampa taki ra puta , wati ¯dimakangu´e-nga´e wekina kai urusa-urusa ndaina , ¯bara sia nane´e kasana wea ade mana´ekaina .
55002005	Sa¯bua dou ma taki ola raga wati ¯dimanda¯di juara ¯di ade tajikai , nggara sia watisi to´akaina atora-atora .
55002006	Dou makanggihi ma wa´ura karawi kapoda ade , siaku ma saramba-rambakaina ¯dimantau hak raka hasi nggu¯da ra conggena .
55002007	Kananu ka¯baepu au ranggahi ¯ba nahu ede , ¯bara Ruma ¯dimambei nggomi tenggo ¯di loakaimu ka´ao samenana .
55002008	Kawarapu ake : Haba Mataho rakarongga ¯ba nahu ede ede¯du haba ma¯boha Ruma Isa Al Masih , londo ra mai la Daud ; Siaku Al Masih ma wa´ura mori mbali ra¯di madena .
55002009	¯Bara ngoa ra kahaba Haba Mataho edeku , nahu susa ra ncoki ; mala sampe ¯di ndante ¯bune dou mada¯bae . Pala nggahi ra eli Ruma Hatalla wati loa ¯di ndante .
55002010	¯Bara ndedena lembokai ade nahu matanggu sara´ana ede ¯ba ¯di pentikai dou-dou rawa´u ka¯dale ¯ba Ruma Hatalla , loaku¯du sia¯doho rau rakana salama rambei kai ncai Ruma Isa Al Masih , ro kai ¯dese ra ntasa ma ederahi¯di .
55002011	Ncihi poda nggahi ra eli ake , " Nggara ndai wa´usi made sama la¯bo Sia , ndai ¯dimamori sama rau la¯bo Sia .
55002012	Nggara ndaita ngge´empa lembo ade , ndai ¯dimaparenta rau sama-sama la¯bo Sia . Nggara ndaita wati mangaku la¯bo Sia , Sia rau ¯dimawati mangaku la¯bo ndaita .
55002013	Nggara ndaita wati to´a , Sia ngge´empa to´ana , ¯bara Sia wati loana dancihi ncao la¯bo weki ndai-Na . "
55002014	Pa¯buapu nggomi ngoa rakawaramu dou-dou ma¯boha samenana ake . ¯Ditando Ruma Hatalla , ngoa ra tei katahopu sia¯doho loaku¯du aina cence ncihi ma¯boha istila-istila . Ede wati wara onena , mala nakakacoku dou-dou ma ringana .
55002015	Pa¯buapu nggomi usaha kapodamu ade loaku¯du kancihi ¯ba Ruma Hatalla kai dou ma patu karawi ru´u-Na . Usahapu ¯bai¯ba nggomi wati majamu ma¯boha karawimu , malaisi matei kai ncihi ngoa ra tei-ngoa ra tei mancihi ra¯di Ruma Hatalla .
55002016	Ka¯do´o la¯bopu wekimu nuntu ra nggahi-nuntu ra nggahi ma wati wara onenana ro ma katuna ra ka¯bawa Ruma Hatalla . Nuntu ra nggahi-nuntu ra nggahi ¯bune ede cuma ¯dimandawi dou-dou naha-naha da¯bae .
55002017	Ngoa ra tei dou-dou ede nandama ¯bune supu tema ma heba . ¯Di ade weki sia¯doho lu´u rau la Himeneus ro la Filetus .
55002018	Sia¯doho nawa´ura losa ra¯di ade ngoa ra tei ma ncihi , ro nakakacoku imbikai sarunde dou . Nggahi sia¯doho ¯ba one mori mbali ra¯di made wa´ura nda¯di .
55002019	Pala dasa matenggo randawi ¯ba Ruma Hatalla wati wa´u ¯di ka¯do . Ta ese wawona ratunti ake , " Ruma napataku dou-dou ntau-Na , " ro " Dou ma nggahi ¯ba one sia ntau Ruma , dou ede pa¯buaku denggana karawi ma ncara " .
55002020	¯Di ade uma ma na´e wara mboto pahu tau ra tu´i . Wara randawi kai salaka atao masa , pala wara rau randawi kai haju atao dana . Wara ma ¯dikani ru´u paralukai mapenti poda , ro wara rau ma kani ru´u paralu ranginakai .
55002021	Dou ma karaso wekina ra¯di samenana ma da¯bae , dou ede ¯di kani paralukai ma penti poda . Sia nda¯di ntau rakalai ro wara onena ru´u rumana . Sia ¯di sadia ru´u ¯di kanikai sanikina karawi ma taho .
55002022	Ka¯do´opu la¯bo wekimu ¯dihikai ade-¯dihikai ade dou sampela . Usahapu mori ¯batu kane´e Ruma Hatalla , to´akai ¯di ngoa ra tei-Na ro meci ra ca´u ¯di sasamamu manusia , ro ma ntau sana ro taho ade . Moripu ¯bune ede sama-sama la¯bo sia¯doho ma nggahi raho bantu ¯di Ruma kai ade ma raso .
55002023	Aina ¯batumu ade cence ncihi dou-dou ma sampula ma wati ¯bade au-au . Nggomi ma ¯badeku ¯ba one samenana ede cuma ¯dimakawontu cence ncihimpa .
55002024	Dou ma karawi ru´u Ruma wati patuna ¯dimancao ; sia pa¯buaku kambera ¯di samenana dou , ro maloa tei dou kai taho ro saba .
55002025	Sia pa¯buaku kai ntika nggahi ra eli tei dou-dou ma ca´u ao dou ; raho-raho to´impa Ruma Hatalla mbeina ncai ru´u dou-dou ede ¯di tobakaina ra¯di dosa-dosa sia¯doho ro napata ngoa ra tei ma ncihi .
55002026	Ade ndedekaina sia¯doho nda¯di kawara mbali wekina , ro nahori weki ra¯di kurukai ¯ba Ibilis marawa´u taha sia¯doho ro ma pakasa sia¯doho ¯batu wea kane´ena .
55003001	Kawarapu ake : ¯di ainaina-ainaina cumpukaina ¯dimawara mboto susa ra ncoki .
55003002	Manusia ¯dimakapenti weki ndai kesena , natabe´a na´e ade ¯di piti , sombo ro naca´u nuntu ra nggahi malao ncau . Sia¯doho naca´u katuna ra ka¯bawa dou , kangango dou matuana , wati ¯badena renta tarima kasi , ro nadaca´u lampa rawi-lampa rawi ade ma raso .
55003003	Sia¯doho wati meci ra ca´una ¯di sasamana , wati ngawana kangampu wea , sia¯doho naca´u nuntu ka´iha ngara dou makalai , naca´u kama¯bu dou makalai , sia¯doho natoku ro naparange , ro wati ca´una mataho .
55003004	Sia¯doho naca´u kama¯bu dou makalai , na´angku ro wati kananu ka¯dondona . Sia¯doho nancewi ca´upu ¯di ka¯dihi ade dunia ntewi kaisi ¯batuna parenta Ruma Hatalla .
55003005	Konena kai sacara tada , sia¯doho to´a kalampana rakaukai ¯ba hukum agama , pala natulaku fu´u ¯ba ndai agama ede . Ka¯do´opu la¯bo wekimu dou-dou ¯bune ede .
55003006	Wara ¯di ade weki sia¯doho ma wa´ura lu´u ¯di uma-uma , edempara loana weha ade dou-dou siwe ma daloa au-au ma ntau mboto poda dosa ro rakuasakai ¯ba mboto pahu kane´e .
55003007	Dou-dou siwe ede naraho ncau-ncau ¯di tei , pala wati parana loana pata ngoa ra tei ma ncihi ra¯di Ruma Hatalla .
55003008	¯Bunesi la Yanes ro la Yambres aona la Musa ntoina , ndede rauku dou-dou ede aona ngoa ra tei ra¯di Ruma Hatalla . Fiki ra kananu sia¯doho wa´ura iha , ro imbi ma poda sia¯doho nawa´ura tumpu .
55003009	Pala sia¯doho wati ¯dimaraka au-au , ¯bara sampula sia¯doho ¯di ¯bade ¯ba samenana dou , ¯bune ra´iu ¯ba la Yanes ro Yambres rau .
55003010	Pala nggomi wa´ura ¯batumu ngoa ra tei-ngoa ra tei ¯ba nahu , ruku ra rawi nahu , ro ¯di ne´e kai ¯ba mori nahu . Nggomi wa´ura eda ¯ba ndaimu ¯buneku nahu poda-poda imbiku ¯di Ruma Isa Al Masih ro meci ra ca´uku ¯di sasama manusia . Nggomi rau ma ¯badeku sabakai ro lembo ade nahu .
55003011	Nggomi wa´ura edamu nahu rakancoki ¯ba dou ro nahu susa ra ncoki . Nggomi ma¯bade sara´a ma nda¯di ¯di nahu ¯di Antiokhia , ¯di Ikonium , ro ¯di Listra ; ro nggomi ma¯bade sara´a susa ra´iu ¯ba nahu ! Pala Ruma makasalama nahu ra¯di samenana ede .
55003012	Poda samenana dou ma ne´e mori do´a ra sambea ro mori sa¯bua la¯bo Ruma Isa Al Masih ¯di kancoki ,
55003013	dou-dou ma da¯bae ro dou-dou makukukeko ¯dimanaha-naha da¯bae . Sia¯doho nakekoku dou ma kalai sapodakaina ndai sia¯doho rau ¯boha ¯ba tipu rau .
55003014	Pala ma¯boha nggomi , Timotius , pa¯buapu nggomi ngge´empa nentimu ¯di ngoa ra tei-ngoa ra tei ma ncihi rawa´u tei ¯di nggomi ro ra´imbi podakai ¯ba nggomi ; ¯bara nggomi ma ¯badeku cou guru-gurumu .
55003015	Nggomi pa¯buapu kawaramu ¯ba one ratampu´u aipu to´imu nggomi wa´ura patamu Alkitab . Alkitab ede naloa mbei nggomi ¯di loakai ka´ao ¯di rakakaimu salama kai ncai imbi ¯di Ruma Isa Al Masih .
55003016	Sara´a ratunti ade Alkitab , rarongga ¯ba Ruma Hatalla ro nawara onena ru´u teikai ma ncihi , ¯di rojokai ro ¯di kancihikai ma ncara , ro ¯di teikai manusia loaku¯du mori ¯batu kane´e Ruma Hatalla .
55003017	Kai Alkitab ede dou makarawi wea ru´u Ruma Hatalla loa ¯di kancihi kai mpuruna ru´u samenana karawi ma taho .
55004001	Ruma Isa Al Masih ¯dimamai wali ¯di dunia ake ¯dimaparesa ncihi ra ncara dou-dou ma mori ro ma made ; ro Sia ¯dimamai ¯dimaparenta kai Sangaji kaina . ¯Bara ndedena raho poda-poda ¯ba nahu ¯di nggomi ¯ditando Ruma Hatalla ro Ruma Isa Al Masih :
55004002	Pa¯buapu nggomi ngoa ra kahaba haba ra¯di Ruma Hatalla ede , ro kau poda-podapu loaku¯du dou kade´ena , sa¯bua sia¯doho nane´e atao wati . Pa¯buapu nggomi ka´imbi podamu dou , turu teimu ma ncara , ro kaupu kapoda ade ¯di sia¯doho . Teipu dou kai saba poda .
55004003	¯Bara ¯dimaraka wakatuna dou wati¯du ne´e walina tarima ngoa ra tei ma ncihi . Pala , sia¯doho na¯batumpa ne´e ndaina , ro naka¯boroku mboto guru ru´u ¯di teikai lampa rawi-lampa rawi ma caru ¯di ringa ¯ba fiko sia¯doho .
55004004	Sia¯doho ¯dimapula fiko ¯di ngoa ra tei , pala natoroku fikona ¯di carita-carita mpama .
55004005	Konena ndede , nggomi pa¯buapu kuasakaimu wekimu ade ka´ada´ana ¯bune ¯be wali . Kalembo ade ¯dei susa ra ncoki , karawipu taki ra putamu kai dou mangoa ra kahaba Haba Mataho ede ro kalampapu kai taho poda ¯di pa¯bua karawi ¯ba nggomi kai dou ma karawi wea ru´u Ruma Hatalla .
55004006	Ma¯boha weki nahu , wa´ura raka wakatuna nahu ¯dimamade kai koroba ru´u Ruma Hatalla . Samporo wali nahu ¯dimatu´u wi´i dunia ake .
55004007	Nahu wa´ura ¯batuku paralomba kai taho poda , ro wa´ura raka gari cumpukaina . Nahu ngge´empa to´aku ¯di Al Masih sampe cumpukaina .
55004008	Ro ake hadia ngolukai mangena nahu . ¯Di Ainaina Kiama , Ruma , dou ma paresa ncihi ra ncara ma adi ede ¯dima¯donggo mbei hadia ede ¯di nahu , ¯bara nahu mori tahoku la¯bo Ruma Hatalla . Ro laina nahu mpoa ¯dimatarima hadia ede , pala sara´a dou rau ma ne´e poda ma ngena maina Ruma .
55004009	Usahapu mai roci poda ¯di nahu ,
55004010	¯bara la Demas wa´ura tu´u wi´ina nahu ¯bara meci ra ca´una dunia ake . Sia wa´ura lao aka Tesalonika , la Kreskes wa´ura lao aka Galatia , ro la Titus lao aka Dalmatia .
55004011	La Lukas mpoampa ma midi la¯bo nahu . Weha aopu la Markus ro wa´apu sia sama-sama la¯bo nggomi , ¯bara sia naloa bantu ade karawi nahu .
55004012	Nahu wa´ura kauku la Tikhikus lao aka Efesus .
55004013	Nggara maisi nggomi , wa´apu ¯baju ura rawi´i ¯ba nahu ¯di Troas aka uma la Karpus . Wa´a raupu buku-buku nahu , ma penti poda buku-buku randawi kai lu¯ba huri .
55004014	La Aleksander , mataki nde¯de romba ede nawa´ura karawi lampa rawi-lampa rawi ma da¯bae poda ¯di nahu . Ruma ¯dimacepena ¯di sia ¯bune rawina .
55004015	Ndai nggomi pa¯buapu jaga-jaga ¯di sia , ¯bara sia nawancuku daca´u podana haba rangoa ra kahaba ¯ba ndaita .
55004016	Aipu wakatu saramba podana nahu rahoku horukai weki nahu , wati wara kone sa¯bua dou mala¯bona nahu ; sara´a natu´u wi´iku nahu . Raho-raho to´impa Ruma Hatalla wati kancarana sia¯doho ade lampa rawi ake !
55004017	Pala Ruma mala¯bo nahu . Sia mbeina tenggo ra wale nda¯di nahu sanggoku ngoa ra kahaba sara´a Haba Mataho ede , loaku¯du ringa ¯ba sara´a dou laina Yahudi . Ro nahu hori weki ¯di bahaya made .
55004018	Poda Ruma ¯dimahori kalosa nahu ra¯di sanikina usaha ma da¯bae ¯di ru´u nahu . Sia ¯dimawa´a nahu kai salama ¯di ade Karaja´an-Na ¯di saroga . Pa¯buaku Sia ¯di ka¯dese ra kantasa santoi-ntoina ! Amin .
55004019	Salam nahu ¯di ru´u ¯ba la Priskila ro la Akwila ro ¯di iwa ra weki Onesiforus .
55004020	La Erastus ngge´e ¯di Korintus , ro la Trofimus wa´ura tu´u wi´i ¯ba nahu ade ka´ada´ana supu ¯di Miletus .
55004021	Usaha poda-podapu mai kaimu sawatipu ¯ba oru ¯busi . La Ebulus , la Pudes , la Linus , ro la Klaudia nggaduna salam ¯di nggomi ; ndede rau samenana cinata masa¯bua imbi makalai rau .
55004022	Raho-raho to´impa Ruma dampina nggomi . Raho-raho to´impa Ruma mbeina bareka nggomi¯doho !
56001001	Anaku Titus ! Nahu , la Paulus matunti sura ake kai ada Ruma Hatalla ro rasu Isa Al Masih . Nahu raka¯dale ro rakau lao ¯dimabantuna dou-dou raka¯dale ¯ba Ruma Hatalla loaku¯du manda¯di tenggo ¯di ade imbikai sia¯doho . Nahu rau pa¯buaku ¯dende ra wa´ana sia¯doho loaku¯du patana ngoa ra tei ma poda ratei ¯ba agama ndaita .
56001002	Ngoa ra tei ede kai dasa rane´eta ¯ba one ndaita ¯dimatarima mori masapodakaina ro ma´ederahi¯di . Ruma Hatalla wa´ura sakena mori ede sawatipu ¯ba saramba jamana -- ro Ruma Hatalla wati ¯dimanuntu cowa .
56001003	¯Di wakatu ma ncihi ncao , Ruma Hatalla ¯dimakatadana rasakena ede ¯di ade rangoa-Na . Rangoana ede wa´ura imbikaina ¯di nahu , ro nahu mangoa ra kahabana kai rakaukai ¯ba Ruma Hatalla makasalamana ndaita .
56001004	Titus , nggomi ede¯du poda-poda ana nahu , ¯bara nggomi ro nahu sama-sama wa´ura imbi ¯di Al Masih . Ne´e poda ¯ba nahu raho-raho to´impa Ruma Hatalla Ama ndaita ro Ruma Isa Al Masih Sangaji Mambei salama ndai , mambei bareka ro taho ra ntai ¯di nggomi .
56001005	Nahu tu´u wi´iku nggomi ¯di Kreta loaku¯du nggomi kanggori katahomu lampa rawi-lampa rawi ma mbuipu paralu ¯di´ato . Ro loaku¯du nggomi hanta raumu dou-dou ¯dimana´ekaina ela Ruma ¯di sanikina kota . Ro kawarapu ¯di ngoa ra tei-ngoa ra tei ¯ba nahu ake :
56001006	Sa¯bua dou mana´ekai ela Ruma pa¯buaku dou ma wati wara ma´ihana ; sia pa¯buaku ntauna wei sa¯buampa , ana-anana pa¯buaku wa´ura imbi ¯di Al Masih ro laina ¯di¯bade ¯ba dou kai ana mataki rewo ro ma wati wa´u ¯di ngoa ra tei .
56001007	Dou mana´ekai ela Ruma ede¯du dou ma uru wea karawi Ruma Hatalla , sia wati loana wara ma´iha . Sia wati loana sombo atao ca´u mbani , atao maca´u nono ¯di mawukai , atao maca´u ncao , atao mana´e ade ¯di piti .
56001008	Sia pa¯buaku ca´una tarima dou ¯di´umana , ca´u ¯di lampa rawi-lampa rawi ma taho , mawa´u pi´i ade , rombo ra ntiri , raso ro mori ra wokona mataho .
56001009	Sia pa¯buaku nenti kaciana ¯di ngoa ra tei ma loa ¯di´imbi , ¯bune rawa´u ngoa ra tei ¯di sia . Kai ndedena sia nawa´uku ngoa ra tei kataho dou kai dasa ngoa ra tei mapoda , ro katadana rawi ncara dou-dou ma aona .
56001010	¯Bara mboto dou ma ca´u baronta , mapenti poda dou-dou ma akana ma´agama Yahudi ; sia¯doho tipuna dou makalai kai nuntu la¯bo nggahi cowa sia¯doho .
56001011	Dou-dou ma¯bune ede pa¯buaku ¯dikapu wea asana , ¯bara sia¯doho kakacona mboto kaluarga kai ngoa ra tei-ngoa ra tei ma dancihi ncao . Sia¯doho karawikaina ede ¯bara ne´ena ngupa laba ma wati ncihi ncaompa .
56001012	Parana sa¯bua nabi ndai sia¯doho , ma ra¯di Kreta rau , manggahi , " Dou-dou Kreta naca´u nuntu cowa , ro ¯bune binata manggange ma na´e ngaha ro ¯daju . "
56001013	Au ranggahi ¯ba nabi ede napodaku . ¯Bara ndedena nggomi pa¯buapu rojo kapoda ¯di sia¯doho ; loaku¯du sia¯doho ngge´empa nentina ¯di ngoa ra tei ma poda
56001014	ro wati walira nentina ¯di mpama-mpama Yahudi atao atora-atora randawi ¯ba dou-dou ma tula ¯di ngoa ra tei ma poda ede .
56001015	Samenana mawara ede¯du raso ¯diru´u ¯ba dou-dou ma raso . Pala ¯diru´u ¯ba dou-dou ma ntau kananu masampu ro ma wati ntau imbi , wati kone wara au-au ma raso , ¯bara kananu ro ade mpida sia¯doho wa´ura sampu !
56001016	Nggahi sia¯doho ¯ba one sia¯doho napataku Ruma Hatalla , sapodakaina ruku ra rawi sia¯doho makawatina . Sia¯doho ¯di ni´ikai ade , ro sia¯doho wati ngawana to´a ; sia¯doho ede¯du dou-dou ma wati wa´u karawi au-au ma taho .
56002001	Pala nggomi , Titus , pa¯buapu nggomi ngoa ra teimu lampa rawi ma ncihi ncao .
56002002	Ngoa ra tei katahopu dou-dou mone ma tua , loaku¯du sia¯doho wa´una pi´i ade , loa timba ra lemba ro mori kai dou ma patu ¯di lia ra horoma . Sia¯doho pa¯bua rauku nentina ¯di ngoa ra tei ma poda ma ramai ta Ruma Hatalla , meci la¯bo ca´u kai sampuruna ro susa ra ncoki kai lembo adena .
56002003	Ndede walija pa¯buapu nggomi ngoa ra tei kataho dou-dou siwe ma tua loaku¯du ruku ra rawi sia¯doho ncihi ncao la¯bo au ma patu ¯diru´u ¯ba dou ma mori ¯diru´u Ruma Hatalla mpoampa . Sia¯doho wati loana kafitina dou makalai , ro wati loana tagia weki kai nono ma ¯dimawukai . Sia¯doho pa¯buaku ngoa ra teina lampa rawi ma taho ,
56002004	loaku¯du kai ede sia¯doho loana ngoa ra tei ¯diru´u ¯ba dou-dou siwe mambuipu to´i umuna ¯di meci ra ca´ukaina rahi ro ana¯dohona ,
56002005	manda¯di loa timba ra lemba , mori maraso , ro manda¯di ina ¯di uma ra salajana ma taho ma oko ¯di rahina . Ade ndedekaina wati wara dou ma loana nuntu ka´iha haba ma ramai ta Ruma Hatalla .
56002006	Ndede rauku , ngoa ra tei katahopu dou-dou mambuipu to´i umuna loaku¯du sia¯doho manda¯di timba ra lemba .
56002007	¯Di ade samenana lampa rawi , pa¯buapu nggomi¯doho nda¯di conto mataho ruku ra rawi ma taho . Nggara nggomi mateisi dou , nggomi pa¯buapu nuntu ra nggahi mantiri ra marombo la¯bo kapodapu ademu .
56002008	Kanipu nggahi ra eli ma timba ra lemba , ma wati loa ¯didaca´u ¯ba dou , loaku¯du musu-musumu nda¯di maja ¯bara wati wara lampa rawi ma´iha ¯di mo¯da nggahikai ¯ba sia¯doho ma¯boha ndai .
56002009	Ada-ada pa¯buaku oko ¯di rumana , ro kasana wea adena ¯di ade samenana lampa rawi . Sia¯doho wati loana dangawa au rakaukai ¯ba rumana ,
56002010	atao mpangana . Pa¯buaku sia¯doho katadana ¯ba one sia¯doho nantau tabe´a mataho ro to´a , loaku¯du kai tabe´a sia¯doho ede naroiku ¯ba dou ngoa ra tei ma¯boha Ruma Hatalla , Mambei salama ndai .
56002011	¯Bara Ruma Hatalla wa´ura katadana anugera-Na ¯di kasalamana samenana ela manusia .
56002012	Rahama Ruma Hatalla ede nangoa ra teiku ndaita loaku¯du wati walira mori mawati ncihi ncao la¯bo rakane´e ¯ba Ruma Hatalla ro wati ¯batu rakane´e ¯ba dunia . Ndaita rangoa ra tei ¯di morikai ade dunia ake kai ¯badeta pi´i ade , nira ade , ro to´a ¯di Ruma Hatalla .
56002013	Ake ndaita wunga ngena Ainaina rapamao ¯ba ndaita ede ; ¯di Ainaina ede dunia ¯dima´eda ¯dese ra ntasa Ruma Isa Al Masih , ede¯du Ruma Hatalla Mawancu Na´e ro Sangaji Mambei salama ndaita .
56002014	Sia wa´ura korobana weki ndai-Na ¯di ru´u ¯ba ndaita ¯di horikaina ndai ra¯di samenana ma´iha , ro kanda¯dina ndai sa¯bua ela ma wa´ura hori weki ra¯di dosa ro mawa´ura nda¯di ntau Sia mpoa , ro ma caha karawi mataho .
56002015	Teipu samenana ede , ro ngoa ra tei katahopu ro rojopu dou-dou maringa nggomi¯doho kai wibawa . Aina co´omu kone sa¯bua dou mawi´ikai nggomi awa .
56003001	Ngoa ra kawarapu anggota ela-ela Rumamu loaku¯du sia¯doho okona ¯di dou-dou mana´ekaina ro dou makuasakaina negara , ro to´a ro ngawana karawi sanikina lampa rawi ma taho .
56003002	Nggahipu ¯di sia¯doho loaku¯du aina kafitinamu dou makalai atao cence ncihi la¯bo cou-cou rau , malaisi kantika nuntu ra nggahi . Pa¯buaku sia¯doho mapu nggahi ra eli ¯di samenana dou .
56003003	¯Bara ntoina ndaita sampula rau , santuda ro wati to´ata . Ndai ka´ada ¯ba mboto pahu nawasu ra¯di ne´eta ; ndaita mori kai nia ma´iha ro hiana ade , ro cua-cua daca´u angi .
56003004	Pala Ruma Hatalla , Makasalama ndaita katadana meci ra ca´u ro taho ade-Na ¯di ndaita .
56003005	Sia kasalamana ndaita , laina ¯bara ndai mawa´ura karawita au-au ma taho , malaisi ¯bara rahama-Na . Sia kasalamana ndaita kai ncai Roh Allah , ma mbeina ndai rawara kai ma ¯bou ro mori kai ncai karasona ndaita .
56003006	Ruma Hatalla luana Roh-Na ¯di ndai kai ncai Ruma Isa Al Masih , Sangaji mambei salama ndaita ,
56003007	loaku¯du kai anugera Ruma Isa , ndaita ¯dikancihi la¯bo Ruma Hatalla ro ndaita maraka mori masapodakaina ro ma´ederahi¯di rakane´e ¯ba ndaita .
56003008	Nggahi ra eli ake nancihi podaku . Ne´e ¯ba nahu ¯di nggomi tei kapoda-podapu lampa rawi ake , loaku¯du dou-dou ma imbi ¯di Ruma Hatalla poda-poda usahana ¯di karawikaina lampa rawi ma taho ro mawara one ¯diru´u ¯ba sara´ana dou .
56003009	Ka¯do´o la¯bopu wekimu cence ncihi ma wati wara onena , carita-carita londo ra mai , cence ncihi ro ncao ra tu¯ba ma¯boha hukum Taurat . Samenana ede wati wara onena ro wati wara ¯di rakamu .
56003010	Dou ma kanda¯dina mbi´a ra ncengga ¯di ade ela Ruma , pa¯buapu rojo ¯ba nggomi sakali ro ¯dua kali ; sawa´u ¯ba ede ai walina rewo samamu la¯bo sia .
56003011	Nggomi ma¯badeku ¯ba one dou ¯bune ede na´ipiku da¯baena ro dosa-dosana mabukutina ¯ba one sia nancaraku .
56003012	Sawa´u ¯ba nggadu roci ¯ba nahu la Artemas atao Tikhikus ¯di nggomi , usaha karoci podapu ¯dimai rakakaimu nahu ¯di Nikopolis , ¯bara nahu mane´e ngge´e ta aka santoi oru ¯busi ai .
56003013	Usaha kapodapu ¯di bantukaimu la Zena , maloa hukum ede , ro la Apolos , loaku¯du sia¯doho loa lao ro wati wara makura au-auna .
56003014	Dou-dou ndai pa¯buaku tana´ona karawi lampa rawi ma taho loaku¯du kancihina au-au ma ipi ¯di paralukaina ; ai to´ina sia¯doho mori mawati wara onena .
56003015	Sara´ana cina ra angi ma wara sama la¯bo nahu , manggadu salam ¯di nggomi . Karongga to´ipu salam nami ¯di lenga ra iwa ndai ma sama-sama imbita . Raho-raho to´impa Ruma mambei bareka ¯di nggomi¯doho sara´ana .
57001001	Cinaku Filemon , soba ro masama-sama karawi la¯bo nami ! Nahu , Paulus , dou rabui ¯bara Ruma Isa Al Masih , masama-sama la¯bo cina ndaita la Timotius , matunti sura ake ¯diru´u ¯ba nggomi
57001002	ro ¯diru´u ¯ba ela Ruma ma ka¯boro weki ¯di umamu ; ¯di ru´u rau ¯ba amancawa ndaita , la Apfia ro lenga sama-sama karawi la¯bo ndaita , la Arkhipus .
57001003	Do´a ¯ba nami raho-raho to´impa Ruma Hatalla Ama ndaita ro Ruma Isa Al Masih mbeina bareka ro taho ra ntai ¯diru´u ¯ba nggomi .
57001004	Sanikina do´a nahu , nahu peheku ngara nggomi ro rentaku tarima kasi ¯di Ruma Hatalla .
57001005	¯Bara ringa ¯ba nahu ¯ba one nggomi poda-poda imbimu ¯di Ruma Isa ro meci ra ca´umu ¯di sara´ana ela Ruma Hatalla .
57001006	Nahu mado´ana raho-raho to´impa hubunga cina ra angi ndai kai sa´e ra ari kai dou-dou ma´imbi ¯di mawara hasi ma ncewi na´e ¯di samenana bareka ma wara ¯di ndai ¯bara sa¯buata la¯bo Al Masih .
57001007	Cina Filemon , meci ra ca´umu ¯di sara´ana ela Ruma Hatalla , kaneomu ade nahu ro kaumu kapoda ade nahu ! Sara´ana ela Ruma Hatalla wa´ura neo adena ¯bara nggomi .
57001008	¯Bara ndedena , kai sa¯bua dou cina ma sama-sama imbi , nahu kaloaku kau nggomi ¯di makarawi au ¯di pa¯bua karawi ¯ba nggomi .
57001009	Pala ¯bara nahu mameci ra ca´u nggomi , nahu cuma rahoku . Nahu ake dou matua ro ake wunga taha ¯ba dou ade uma bui ¯bara Ruma Isa Al Masih .
57001010	Nahu , Paulus , maraho sa¯buampa ¯di nggomi ma¯boha la Onesimus , ana nahu ade Al Masih . ¯Bara ade uma bui ake nahu wa´ura nda¯di ama sia maraso .
57001011	Ntoina sia wati wara onena ¯diru´u ¯ba nggomi , pala ake sia wara onena , laina ¯diru´u ¯ba nggomi mpoa , pala ¯diru´u ¯ba nahu rau .
57001012	Ake dou ma mecira ca´u ¯ba nahu ede nahu manggadu mbalina ¯di nggomi .
57001013	Sapodakaina nahu kane´e taha sia ¯di mala¯bona nahu kai macepe nggomi , loaku¯du sia bantuna nahu , santoi nahu waraku ¯di ade uma bui ake ¯bara rakahabaku Haba Mataho ma ramai ta Ruma Hatalla .
57001014	Pala nahu wati ne´eku karawi au-au nggara watipusi kaukai ¯ba nggomi . Nahu kancewi ca´upu nggomi karawimu kai rela ade ndaimu ; nahu wati ne´eku pakasa nggomi .
57001015	Kombisi la Onesimus ngalakaina la¯bo nggomi ¯diru´u samporompa loaku¯du nggomi raka mbalimu sia ¯diru´u santoi-ntoina .
57001016	Ake sia laina sa¯bua dou ada ¯diru´u ¯ba nggomi mpoa ; sia ncewi ari mai ¯ba ede . Sia ede¯du sama-sama dou ela Al Masih ma rameci ¯ba nahu . Sia wara one podana ¯diru´u ¯ba nahu , au walipu ¯diru´u ¯ba nggomi ! Tantu sia wara one podana nataho kai ada ro kai sa¯bua cina ¯di ade Ruma !
57001017	¯Bara ndedena , nggomi mawi´ikai nahu lengamu masama-sama ela Al Masih , tarima mbalipu la Onesimus sama ¯bune nggomi tarimamu nahu .
57001018	Nggara nawarasi ncara sia atao nconggona ¯di nggomi , co´opu sara´ana ede nahu ¯dimatangguna .
57001019	Taho ndai nahu ¯dimatuntina ta ake : Nahu , Paulus , ¯di macola kanggori sara´ana . ( Tantu wati paraluna nahu ngoa ra kawaraku ¯ba one ndai nggomi mantau nconggo ¯di nahu , ede¯du mori ra wokomu ma ¯bou kai ela Al Masih . )
57001020	¯Bara ndedena , kai ngara Ruma coba bantu to´ipu nahu , kaneopu ade nahu kai cinamu ade Al Masih .
57001021	Nahu tuntiku sura ake ¯bara imbi podaku ¯ba one nggomi ¯dimakarawina au raraho ¯ba nahu . Nahu mala ¯badeku nggomi ¯dimakarawina ese mai ¯ba ede .
57001022	¯Diwakatu ede , sadia wea to´ipu ¯bili ru´u nahu ¯di umamu , ¯bara pamao ¯ba nahu Ruma Hatalla ringana do´a nggomi¯doho sara´ana ro mawa´a mbalina nahu ¯di nggomi¯doho .
57001023	Epafras , ma wara sama-sama la¯bo nahu ¯di ade uma bui ¯ba one Ruma Isa Al Masih , nggaduna salam ¯diru´u ¯ba nggomi .
57001024	Tarima raupu salam lenga¯dohoku masama-sama karawi la¯bo nahu : Markus , Aristarkhus , Demas ro la Lukas .
57001025	Raho-raho to´impa Ruma Isa Al Masih mbeina bareka ¯diru´u ¯ba nggomi¯doho .
58001001	Aipu jamana ma´ulu ntuwu poda Ruma Hatalla manuntu ra nggahi ¯di wa´i ra waro ndaita ¯di nabi-nabi kai kanina mboto pahu carana .
58001002	Pala ¯di jamana cumpukaina ake Sia nuntu ra nggahina ¯di ndaita kai ncai Ana-Na . Kai ncai Ana-Na akera Ruma Hatalla kanda¯dina dunia la¯bo isina . Ro Ruma Hatalla wa´ura katantuna ¯ba one Ana-Na ake rau ma ntau hak kantau samenana .
58001003	Siara ma kalosa taroa ¯dese ra ntasa Ruma Hatalla ma taroa poda ; Siara gamba ma tada ra¯di weki ndai Ruma Hatalla . Sia rau ma jaga ra sandaka taho ntumana dunia la¯bo isina ake kai nggahi-Na ma wancu ntau kuasa . Sawa´u ¯ba Sia kaloana manusia ¯dihori kalosa ra¯di dosa-dosa sia¯doho , Sia mantau parenta ¯di saroga sama-sama la¯bo Ruma Hatalla , Makuasa ma ese poda .
58001004	Ana ede maraka hi¯di ma ¯do´o ncewi ¯dese ntewi kaisi mala´eka , ro ngara rambei ¯ba Ruma Hatalla ¯diru´u Sia na¯do´o ncewi horoma ntewi kaisi ngara rambei ¯diru´u mala´eka .
58001005	Wati paranana Ruma Hatalla manggahi ¯bune ake kone ¯di sa¯bua mala´eka rau , " Nggomira Ana-Ku ; ¯di ainaina ake Nahu manda¯di Ama-Mu . " Wati parana rauna Ruma Hatalla manggahi ¯bune ake ma¯boha mala´eka ma ¯be-¯be wali rau , " Nahu ¯dimanda¯di Ama-Na , ro sia ¯dimanda¯di Ana-Ku . "
58001006	Pala ¯di wakatu Ruma Hatalla nggaduna Ana-Na ma sasa´e mai ¯di dunia ake , Ruma Hatalla manggahi ndake , " Samenana mala´eka Ruma Hatalla pa¯buaku nembana Ana ede . "
58001007	Ma¯boha mala´eka-mala´eka , Ruma Hatalla manggahi ndake , " Ruma Hatalla mandawi mala´eka-mala´eka-Na nda¯di angi , ro dou-dou makarawi wea-Na nda¯di kalea afi . "
58001008	Pala ¯di Ana ede , Ruma Hatalla manggahi , " Hi¯di dohokai-Mu , io Ruma Hatalla , ¯dima´ederahi¯di santoi-ntoina ! Tiki Karaja´an Ita ede¯du tiki mataho ra ncihi .
58001009	Nggomi maca´u ¯dima´adi , ro wati ca´umu ¯dimadancihi ncao ; ¯bara ndedena Ruma Hatalla , Ruma Hatalla-Mu , maka¯dalena Nggomi ro mambei ¯diru´u-Mu hi¯di mataho ma kamaikaina neo ade , mancewi ntewi kaisi ¯di lenga¯doho-Mu . "
58001010	Ruma Hatalla manggahi rau , " Nggomi , Ruma , ai sarambakaina kanda¯di-Mu dunia , ro ndai Nggomi ndawimu langi .
58001011	Samenana ede ¯dimambora , ro ¯dimanda¯di mpasa ¯bune kani ra lombo ; pala Nggomi wati dimarungka weki .
58001012	Dunia la¯bo isina ake ¯dilipi ¯ba Nggomi ¯bune ¯baju , ro ¯di cepe ¯ba Nggomi kai ma kalaina . Pala Nggomi wati parana ¯dimarungka weki , ro mori-Mu wati ¯dimacumpu . "
58001013	Ruma Hatalla wati paranana nggahi ndake kone ¯di sa¯bua mala´eka rau , " Dohopu ¯di sa¯bae wana-Ku , sampe musu-musu-Mu ¯dika´oko ¯ba Nahu ¯diru´u-Mu . "
58001014	Nggara ndedesi , mala´eka-mala´eka ede auku sapodakaina ? Sia¯doho ede¯du roh-roh ma karawi ru´u Ruma Hatalla , ro rakakai ¯ba Ruma Hatalla ¯dimabantu dou-dou ¯dimatarima salamakaina .
58002001	¯Bara ndedena ndaita pa¯buaku ncewi kapoda ade nenti ¯di ngoa ra tei-ngoa ra tei rawa´u ringa ¯ba ndaita , loaku¯du ndaita aina wi´i paki ¯di imbi podakai ndaita .
58002002	Nggahi-nggahi rakarongga ¯ba mala´eka-mala´eka ¯di wa´i ra waro ndaita palasi ncihi , ro dou ma wati ¯batu atao mawati to´akai natarima hukuma ma ncihi ncao .
58002003	Au walipu kai salamakai ma ncewi heba ¯di ade rangoa wi´i ede ! Nggara watisi tio rantanda ¯ba ndaita ¯di salamakai ede , tantu ndai wati ¯dimahori weki ra¯di hukuma . ¯Bara ndai Ruma Hatallara masaramba-rambana ngoa ra kahaba salamakai ede , ro dou masaramba-ramba maringana nawa´ura bukutina ncihina ¯di ndaita .
58002004	Ari mai ¯ba ede , Ruma Hatalla ¯batu katenggo ranggahi ¯ba dou-dou ede kai kawarana samenana pahu ¯bisa ra guna ro lampa rawi-lampa rawi maheba poda ro bage-bage rambei-mbei ra¯di Roh Allah ¯batu kane´e ndai-Na .
58002005	Mala´eka-mala´eka wati rakana kuasa ra¯di Ruma Hatalla ¯dimaparenta dunia ¯bou ¯dimamai kento , ede¯du dunia ma wunga nuntu ¯ba ndai ake .
58002006	Pala ndake , wara ¯di sarundena ¯di ade Alkitab ratunti ndake , " Manusia ede ausi , io Ruma Hatalla , nda¯dina ne´e kawarakai ¯ba Ita ? Manusia cuma manusiampa , pala Ita matio ra masandakaku !
58002007	Ru´u wakatu masamporo Ita kanda¯dimu sia sato´i ncewi awa ntewi kaisi mala´eka . Ita mbeimu ¯di sia hi¯di ma ¯dese ra ntasa ro mancewi taho ,
58002008	ro kanda¯dita sia makuasakai ¯di samenana . " Nggara nggahisi ¯ba one Ruma Hatalla makanda¯di manusia " makuasakai ¯di samenana " , ede aona ¯ba one wati wara kone sa¯bua rau ma dakuasakai ¯ba manusia . Konena ndede , ndaita wati edata ake manusia makuasakai ¯di samenana .
58002009	Pala ndaita wa´ura edata Ruma Isa makuasa ! Sia rakanda¯di sato´i awa mai ¯ba mala´eka ru´u wakatu samporo to´i , loaku¯du kai tahona ade Ruma Hatalla Sia loa made ¯diru´u sara´a ela manusia . Ndaita eda Sia ake rambei hi¯di dohokai ma ¯dese ra ntasa ro mataho poda ¯bara Sia wa´ura susa ra ncoki sampe madena .
58002010	Poda romo wa´ura ncihi poda Ruma Hatalla -- marakanda¯di samenana au-au ru´u rane´e ndai-Na -- makanda¯dina Ruma Isa mambei salama ma mpuruna kai ncai susa ra ncokina . Kai ndede Ruma Hatalla naloa rece mboto dou ru´u ¯batu ¯dika¯dese ra kantasa sama-sama la¯bo Ruma Isa . ¯Bara Siara mahengga wea ncai ru´u sia¯doho ¯di loakai kasalama wea .
58002011	Ruma Isa karasona manusia ra¯di dosa-dosa sia¯doho ; ro Sia marakarasona , ro sia¯doho rakaraso ede , sama-sama ntau sa¯bua Ama . ¯Bara ndedena Ruma Isa wati majana mangaku sia¯doho ede kai sa´e ra ari-Na .
58002012	Ruma Isa manggahi ¯di Ruma Hatalla , " Mada ¯dimangoa ra kahabana ¯di sa´e ra ari-Ku ma¯boha Ita . Mada ¯dimaroi ra wadi Ita ¯di ade edakai angi sia¯doho . "
58002013	Ruma Isa manggahi rau , " Nahu ¯dimawi´i imbi-Ku ¯di Ruma Hatalla . " Ro nggahi Sia rau , " Akera Nahu , masama-sama la¯bo ana-ana rawa´u mbei ¯ba Ruma Hatalla ¯diru´u-Ku . "
58002014	¯Bara dou-dou rapehe ¯ba Sia ana ede , ede¯du mahluk manusia ma loa made , nda¯di ndai Ruma Isa nda¯di sama la¯bo sia¯doho ro mori ¯dei ka´ada´ana manusia . Karawi ndedekai Sia , loaku¯du kai made-Na Sia naloa kaleli Ibilis ma kuasakai made .
58002015	Kai cara ede Sia hori kalosana dou-dou ma sa´umu morina raka´ada ¯bara nadahu ¯di made .
58002016	Tadara ¯ba one laina mala´eka rabantu-Na , malaisi londo ra mai la Ibrahim .
58002017	Ake aona ¯ba one Sia pa¯bua nda¯di sama la¯bo sa´e ra ari-Na ade samenana lampa rawi . Ro ade ndedekaina Sia loa nda¯di mana´ekai Imam-Imam ma to´a ro mantau kasi ade . Kai korobana ede Sia kanggorina mbani Ruma Hatalla ¯ba one dosa sara´a bangsa .
58002018	Ro ¯bara ndai Sia parana susa ra ncoki ro racoba , Sia naloa bantu dou-dou ra¯boha ¯ba coba´ana , ¯bara ndai Sia parana racoba ro susa ra ncokina .
58003001	Cina ra angi masama ela Al Masih rawa´u ou rau ¯ba Ruma Hatalla ! Coba kananu kataho-tahopu ma¯boha Ruma Isa ake ! Ruma Hatalla nggadu kalaina Sia ¯dimanda¯di mana´ekai Imam-Imam ade agama ra´imbikai ¯ba ndaita .
58003002	Sia to´a ¯di Ruma Hatalla marawa´u hanta Sia ¯dimakarawi ede , ¯bune la Musa rau ntoina to´a kalampana taki ra putana ¯di Bait Allah .
58003003	Pala Ruma Isa patu ¯dimaraka lia ra horoma kai ma ncewi na´e ntewi kaisi la Musa . ¯Bara dou ma tu´u uma pa¯buaku rakana lia rahoroma kai ncewi na´e ntewi kaisi ndai uma ede .
58003004	Poda sanikina uma wara dou ma tu´una , pala ma tu´u samenana au-au ede¯du ndai Ruma Hatalla .
58003005	La Musa to´a kai dou makarawi ¯di ade Bait Allah ro makarongga lampa rawi-lampa rawi ma ¯di ngoa ¯ba Ruma Hatalla ¯di wakatu ma mai kento .
58003006	Pala Al Masih to´a kai Ana ma ntau su´u ra tundu ¯di Bait Allah . Ro ndaita akeku Bait Allah , nggara ndaita ngge´empa kapoda ade ro ngge´empa imbi poda ¯dimaraka au rakane´e ¯ba ndaita .
58003007	¯Bara ndedena , ¯bune ranggahi Roh Allah , " Nggara ¯di ainaina ake nggomi¯doho ringamu eli Ruma Hatalla ,
58003008	nggomi¯doho aina kateramu tuta , ¯bune wa´i ra waromu , wakatu sia¯doho barontana ¯di Ruma Hatalla , ro ujina Ruma Hatalla ¯di so sarae .
58003009	´ Ta aka wa´i ra waromu cobana Nahu , ro ujina Nahu , ' nggahi Ruma Hatalla ' sapodakaina sia¯doho wa´ura edana karawi-Ku upa mpuru mba´a ntoina . ´
58003010	¯Bara ndedena Nahu mbani-Ku ¯di sia¯doho ro nggahi Nahu , ' Sia¯doho wati to´a ncauna , ro wati ngawana to´akai parenta-parenta-Ku . ´
58003011	Nahu mbani-Ku ro kasumpa , ' Sia¯doho wati ¯dimalu´u ¯di dana ra rasa ede ¯di rakakaina sanawa sama la¯bo Nahu . ' "
58003012	Cina ra angi , jaga-jagapu aina sampe warakaina kone sa¯bua dou rau ¯di ade wekimu sa¯bua dou ma ndede da¯bae adena ro mawati ntau imbi mapoda , nda¯dina sia wari weki ro ka¯do´ona weki ¯di Ruma Hatalla ma mori !
58003013	Nda¯di , loaku¯du wati wara kone sa¯bua dou ra¯di wekimu ma tipu ¯ba dosa nda¯dina aoku Ruma Hatalla , pa¯buapu nggomi¯doho ngoa ra tei kataho kali cempe angi sanikina ainaina salama ndaita mbuipu mori ade jamana rapehekai " Ainaina Ake " ade Alkitab .
58003014	Ndaita sara´ana ede¯du lenga masama karawi kapoda ade la¯bo Al Masih , sura ndaita sampe cumpukaina nenti kacia imbi ma poda rakantau ¯ba ndaita aipu saramba wa´una .
58003015	Ake ratunti ade Alkitab , " Nggara ¯di ainaina ake nggomi ringamu eli Ruma Hatalla , nggomi aina kateramu tuta , ¯bune wa´i ra waromu , aipu sia¯doho barontana ¯di Ruma Hatalla . "
58003016	Cousi dou-dou ma ringa eli Ruma Hatalla edempara barontana ¯di Ruma Hatalla ? Ede¯du sara´a dou rawa´akai ¯ba la Musa losa ra¯di Mesir .
58003017	Ro ¯di cousi Ruma Hatalla mbanikaina upa mpuru mba´a ntoina ? ¯Di sia¯doho ma dosa , ma made ¯di so sarae .
58003018	Wakatu Ruma Hatalla sumpa ndakena , " Sia¯doho wati ¯dimalu´u ¯dei dana ra rasa ede ¯di loakaina sanawa la¯bo-Ku " -- cou rauku ramakasu ¯ba Ruma Hatalla ? Makasuna ede¯du dou-dou ma baronta ¯di Ruma Hatalla .
58003019	Ake ndaita loara ka´ao ¯ba one sia¯doho wati loana lu´u , ¯bara sia¯doho wati imbina ¯di Ruma Hatalla .
58004001	Rasake ¯ba Ruma Hatalla nangge´empa , ro ndaita ¯di mbei sanawakai rasake-Na . Nda¯di , pa¯buaku ndai sandaka loaku¯du aina wara kone sa¯bua dou rau ¯di ade weki nggomi¯doho mawati iumu sanawa rasakekai ede .
58004002	¯Bara Haba Mataho ede wa´ura ngoa ra kahabana ¯di ndaita sama ¯bune ¯di sia¯doho . Pala ¯diru´u sia¯doho , haba ede wati wara onena . ¯Bara wakatu sia¯doho ringana , sia¯doho wati imbina .
58004003	Pala ndaita ma imbi matarima sanawa rasake ¯ba Ruma Hatalla ede . Ede ncihi ncao la¯bo au ranggahi ¯ba Ruma Hatalla , ndake , " Nahu mbaniku ro kasumpa , ' Sia¯doho wati ¯dimalu´u ¯di rakakaina sanawa la¯bo Nahu . ' " Nggahi ndedekai Ruma Hatalla kone karawi-Na wa´ura nggori ra´aipu Sia kanda¯dina dunia ake .
58004004	¯Bara ma¯boha ainaina kapidukaina , wara ratunti ade Alkitab ndake , " ¯Di ainaina kapidukaina Ruma Hatalla sanawana ra¯di samenana karawi-Na . "
58004005	Ma¯boha lampa rawi ede ratunti ndake wali , " Sia¯doho wati ¯dimalu´u ¯di dana ra rasa ede ¯di rakakaina sanawa sama la¯bo Nahu . "
58004006	Nda¯di sia¯doho ma saramba-ramba ringa haba ma¯boha Haba Mataho ede , wati tarimana sanawakai ede ¯bara sia¯doho wati imbina . Nggara ndedesi wa´ura tada poda ¯ba one wara dou-dou makalai ma loana tarima sanawakai ede .
58004007	¯Bara Ruma Hatalla wa´ura katantuna sa¯bua ainaina ma kalai wali , rapehekai " Ainaina Ake " . Wa´ura ntoi poda sawa´u ¯ba ede Ruma Hatalla manuntu ma¯boha lampa rawi ede kai ncai la Daud , ade ayat raweha akana ede , " Nggara ¯di ainaina ake nggomi ringamu eli Ruma Hatalla , nggomi aina kateramu tuta . "
58004008	Nggara paisi la Yosua wa´ura mbeina dou-dou ede sanawakai rasake ¯ba Ruma Hatalla , nda¯di Ruma Hatalla wati ¯dimanuntu wali ma¯boha sa¯bua ainaina ma kalai .
58004009	Nda¯di , ¯diru´u ela Ruma Hatalla mbuipu wara sake ¯di sanawakai ¯bune Ruma Hatalla masanawa ¯di ainaina kapidukaina ede .
58004010	¯Bara dou ma tarima sanawakai rasake ¯ba Ruma Hatalla ¯di ndaina ede , ¯dimasanawa rau ra¯di samenana karawina , sama ¯bune Ruma Hatalla .
58004011	¯Bara ndedena , maira ndaita usaha poda-podaku ¯dimatarima sanawakai rasake ¯ba Ruma Hatalla ede . Aina sampe kone sa¯bua dou rau ra¯di ndaita mawati raka ¯bune sia¯doho ma´uluna , ¯bara wati imbina ¯di Ruma Hatalla .
58004012	Nggahi ra eli Ruma Hatalla ede¯du nggahi ra eli ma mori ro tenggo ; ncewi ngaha ra¯di peda mantau woi ¯bali ¯bae . Nggahi ra eli ede nacakiku sampe hampa nawa ro roh ; sampe hampa hela puru-puru ro peke sambadi , nda¯dina ¯di ¯badekai sa¯dei-¯deina fiki ra kananu ro nia ade manusia .
58004013	Wati wara kone sa¯bua mahluk rau ma cili weki ra¯di ntanda ¯ba Ruma Hatalla . Samenana au-au ronda ro nahengga weki ¯di tando-Na . Ro ndaita pa¯buaku mbeita rasu´u ra tunduta ¯di Sia .
58004014	¯Bara ndedena ndaita pa¯bua nenti kacia ¯di ramangaku imbi ma poda ¯ba ndaita . ¯Bara ndaita ntau mana´ekai Imam-imam ma na´e , ma wa´ura lu´u sampe ¯ditando Ruma Hatalla -- Siara Ruma Isa Ana Ruma Hatalla .
58004015	Mana´ekai Imam-Imam ndaita ede laina imam ma wati loa iu wea makura ¯di ndaita . Pala , Sia wa´ura hina ¯ba coba ade samenana lampa rawi , sama ¯bune ndaita ; cuma Sia wati karawina dosa !
58004016	¯Bara ndedena , maira ndaita lao ¯deni ¯dihi¯di dohokai ra¯di anugera Ruma Hatalla ma parenta kai taho ade . Ruma Hatalla ¯dimakasi ade ¯di ndaita ro nambeiku bareka ¯di ndaita loaku¯du ndaita raka bantu mancihi ncao pea wakatuna .
58005001	Sanikina dou mana´ekai imam-imam raka¯dale ¯di ade weki ela Ruma , ro rahanta ¯dimakarawi wea ru´u Ruma Hatalla kai waki sia¯doho . Taki ra putana ede¯du ¯donggo ra mbei ru´u Ruma Hatalla rambei-mbei ro koroba-koroba ru´u kangampukai dosa .
58005002	Ndai mana´ekai imam-imam ede wara dawa´una ade mboto lampa rawi , ro ¯bara ndedena sia naloa mapu ra ntika nggahi ra elina ¯di dou-dou ma wati ¯bade au-au ro ma santuda lampana .
58005003	Ro ¯bara ndai sia mamapu , nda¯di sia pa¯buaku ¯donggo ra mbeina koroba , laina ¯bara dosa-dosa ela Ruma mpoa , pala ¯bara dosa-dosa ndai rauna .
58005004	Wati wara kone sa¯bua dou rau ma hanta weki ndaina manda¯di mana´ekai imam-imam . Dou nda¯dina mana´ekai imam-imam , nggara Ruma Hatalla maou sia ru´u ede -- sama ¯bune la Harun .
58005005	Ndede rau Al Masih . Sia wati hantana weki ndai-Na nda¯di mana´ekai Imam-Imam . Ndai Ruma Hatalla marahantana Sia . Nggahi Ruma Hatalla ¯di Sia , " Nggomira Ana-Ku ; ¯di ainaina ake Nahu manda¯di Ama-Mu . "
58005006	¯Di ayat makalai Ruma Hatalla nggahi rauna , " Nggomi ede¯du Imam masantoi-ntoina , ¯bune Imam Melkisedek . "
58005007	Aipu wakatu Ruma Isa morina ¯di dunia ake , Sia do´ana ro naraho kai nangi ro kanggica ¯di Ruma Hatalla , ma sanggo kasalama wea-Na ra¯di madekaina . Ro ¯bara Sia na´oko ¯di Ruma Hatalla kai ¯bini ¯ba lia ra horoma , nda¯di Sia wa´ura kade´e ra ringa wea .
58005008	Ruma Isa ede¯du Ana Ruma Hatalla , pala konena ndede , Sia tana´o nda¯di to´a kai ncai susa ra ncoki iu-Na .
58005009	Nda¯di sawa´u ¯ba Sia kanda¯di makasalama ma mpuruna , Sia nda¯di fu´una ¯ba salamakai ma ederahi¯di ru´u samenana dou ma to´a ¯di Sia ,
58005010	ro Ruma Hatalla rau katadana Sia mana´ekai Imam-Imam , ¯bune Imam Melkisedek !
58005011	Ma¯boha ka´ada´an Ruma Isa kai mana´ekai Imam-imam , wara mboto ma paralu ¯di ngoa ¯ba nami ¯di nggomi¯doho , pala nggonggi ¯di ngoa ka¯bae ¯bara nggomi¯doho ngeri poda loamu ka´ao .
58005012	Sapodakaina wa´ura raka wakatuna ru´umu ¯dimanda¯di guru , pala tadana nggomi¯doho mbuipu paralu tana´o ¯di dou makalai ma¯boha dasa-dasa masaramba ngoa ra tei ¯ba Ruma Hatalla . Nggomi¯doho watipu wa´umu tarima ngaha ra nono ma tera ; nggomi¯doho mbuipu pa¯bua nono susu mpoa .
58005013	Dou ma mbuipu nono susu , ede aona sia mbuipu to´i keana ; sia watipu ntauna fiki ra kananu ma¯boha au ma ncihi la¯bo au ma ncara .
58005014	Ngaha ra nono ma tera ede¯du ru´u dou mana´e ra tua kananu ma ¯bara wa´ura tua fiki ra kananu , nawa´ura loa cengga ¯be ma taho ro ¯be ma iha .
58006001	¯Bara ndedena , maira ndaita lu´ura ¯di ngoa ra tei-ngoa ra tei ma ese wali ma¯boha na´e ra tua mori ra woko ela Al Masih , ro aina tio ka¯bae mpoa dasa-dasa sarambana ngoa ra tei agama ndaita . Aina ndai karawi mboda walita tana´o dasa ¯ba one dou pa¯buaku denggana karawi lampa rawi-lampa rawi ma wati wara onena ro pa¯buaku imbi ¯di Ruma Hatalla ,
58006002	atao ngoa ra tei dasa ma¯boha upacara kandeu karasokaina atao ma¯boha toho rima ¯di dou , atao ma¯boha mori mbali sawa´u ¯ba made atao hukuma ma ederahi¯di .
58006003	Maira ndaita , nggara kausi ¯ba Ruma Hatalla , lu´u ¯di tana´o-tana´o ma ncewi ese !
58006004	¯Bara , dou-dou ma wa´ura murta , wati lu´u ¯ba aka ¯di ¯danda ra wa´a kambali . Sia¯doho ntoina wa´ura wara ¯di ade taroa ra¯di Ruma Hatalla , ro wa´ura iuna rambei-Na . Sia¯doho nawa´ura ¯boha rau ¯ba kuasa Roh Allah .
58006005	Sia¯doho ¯badena ¯di ra´iukai ¯ba sia¯doho ¯ba one nggahi ra eli Ruma Hatalla ede taho , ro sia¯doho wa´ura iuna bareka-bareka ma ¯binikai ¯ba kuasa ra¯di dunia ma mai kento .
58006006	Pala sawa´u ¯ba ede sia¯doho murtana ! ¯Buneku loa ¯danda ra wa´a mbali sia¯doho ¯dimatoba wali ra¯di dosa-dosa sia¯doho . ¯Bara sia¯doho wunga salib walina Ana Ruma Hatalla ro ndawina Sia katuna ra ka¯bawa ¯ditando dou mamboto .
58006007	Dana ma wi´i oi ura ma ntuwu ma¯bu ese wawona , edempara kawokona nggu¯da ra congge ma wara one ¯diru´u dou ma karawina , dana ede ¯di mbei bareka ¯ba Ruma Hatalla .
58006008	Pala nggara dana ede kawokona ati-ati ro au ramawoko mantau rui , nda¯di dana ede wati wara onena ro pea ¯di ¯ba´a ¯ba Ruma Hatalla ro cumpukaina ¯di ka´a kampoi .
58006009	Pala cina ra angi meciku , konena ndede nggahi nami , pala nami ma´imbi poda ma¯boha nggomi¯doho . Nami ma´imbi poda ¯ba one nggomi¯doho wa´ura tarima lampa rawi-lampa rawi ma ncewi taho , ede¯du bareka-bareka ma nda¯di ru´umu ra¯di salamakaimu .
58006010	Ruma Hatalla laina Ruma Hatalla ma wati adi . Sia wati nefana au rakarawi wea ¯ba nggomi¯doho ¯diru´u Sia , ro meci ra ca´u rakatada ¯ba nggomi¯doho ¯diru´u Sia wakatu bantumu cina ra angi masama imbi , ntoina ro ake .
58006011	Nami mane´e poda loaku¯du cua-cua nggomi¯doho ngawamu kapoda ade ncau sampe cumpukai , nda¯dina nggomi¯doho matarima au ra¯di kane´e ¯ba nggomi¯doho ede .
58006012	Nami wati ne´emu nggomi¯doho nda¯di ¯daju . Pala ne´e ¯ba nami loaku¯du nggomi¯doho mori ¯bune dou-dou ma tarima au rasakekai ¯ba Ruma Hatalla , ¯bara imbi ¯di Sia ro ¯bara ngenamu kai saba .
58006013	Aipu Ruma Hatalla sakena ¯di la Ibrahim , Sia sumpana ¯ba one Sia ¯dimakarawi au rawa´u sake-Na . Ro ¯bara wati wara ma ncewi ese ntewi kaisi Ruma Hatalla , edempara Sia sumpana kai ngara ndai-Na .
58006014	Sia nggahina , " Nahu masake ¯dimambei bareka nggomi ro mandawi londo ra maimu nda¯di mboto . "
58006015	La Ibrahim nangena kai saba , nda¯di sia matarima au rasake ¯ba Ruma Hatalla ¯di sia .
58006016	Nggara dou nasumpasi , sia sumpakaina kai ngara dou makalai ma ncewi ese ¯di sia , nda¯di sumpa ede nakanggorikaiku samenana cence ncihi .
58006017	Ruma Hatalla nane´e nggahi kapodaku ¯di dou-dou ma tarima sake-Na , ¯bara Sia wati ¯dimarungka nia-Na . ¯Bara ndedena Sia sala´ina sumpa ¯di rasake-Na ede .
58006018	¯Dua mbua lampa rawi ede wati loana rungka weki : Ruma Hatalla wati lu´u ¯ba aka cowana ma¯boha sake la¯bo sumpa-Na . ¯Bara ndedena , ndaita ma wa´ura horu weki ¯di Ruma Hatalla , ¯di kau kapoda ade matenggo ¯dinenti kaciakai ¯di kane´e ma wira weki ¯ditando ndaita .
58006019	Kane´e ndaita ede ¯bune mangga ma ncongge wancu ¯dei ro manda¯di ¯di nenti ma tenggo ro mataho ¯diru´u mori ndaita . Kane´e ede nato¯doku satampa ¯Bili Mawancu raso ¯di Bait Allah ¯di saroga .
58006020	Ruma Isa wa´ura henggana ncai sarambana lao ¯di hi¯di ede ¯di ru´u ndaita , ro wa´ura lu´u ta aka nda¯di Mana´ekai Imam-Imam ndaita ru´u santoi-ntoina , ¯bune Imam Melkisedek .
58007001	Melkisedek ake ede¯du sangaji ra¯di Salem ro imam Ruma Hatalla Mawancu ¯dese ra ntasa . Wakatu mbali la Ibrahim ra¯di lewa ra laka kakoana sangaji-sangaji , Melkisedek mai weha aona sia ro sambea mbeina bareka sia .
58007002	Edempara la Ibrahim mbeina ¯diru´u Melkisedek cengga sampuru ra¯di ade samenana au rarampana . ( Ngara Melkisedek aona , saramba-rambana , " Sangaji lampa rawi Ma adi " ; ro ¯bara sia sangaji ra¯di Salem , nda¯di ngarana ao rauna " Sangaji Taho ra ntai " . )
58007003	Ma¯boha Melkisedek ake wati wara habana ta¯be-¯be rau ¯ba one sia ntauna ama atao ina atao wa´i ra warona ; wati wara rau habana ma¯boha warakaina , atao rau madekaina . Sia sama ¯bune Ana Ruma Hatalla ; sia ede¯du imam ma ederahi¯di .
58007004	Nda¯di , ndai eda ta ake ¯ba wancu na´ena Melkisedek ake ; sia ndede pahu na´ena nda¯dina la Ibrahim , ama londo ra mai bangsa ndaita , mambei ¯diru´u sia cengga sampuru ¯di samenana rakana ra¯di lewa ra lakakai ede .
58007005	¯Di ade hukum Taurat rakatantukai ¯ba one imam-imam londo ra mai la Lewi pa¯buaku wehana cengga sampuru ra¯di hasi ¯di ela ra dou Israel , ede¯du cina ra angi ndai sia¯doho , konena sia¯doho sama-sama londo ra mai la Ibrahim .
58007006	Melkisedek laina londo ra mai la Lewi , pala sia natarima rauku cengga sampuru ra¯di samenana rarampa ¯ba la Ibrahim , ro sambea mbeina bareka rau ¯di la Ibrahim ma wa´ura tarima sake-sake ra¯di Ruma Hatalla .
58007007	Poda wati loa ¯dikawati ¯ba one dou rasambea mbei bareka ede¯du ncewi awa ntewi kaisi la¯bo dou do´a mbeina bareka .
58007008	Imam-imam ma tarima raweha cengga sampuru ede ede¯du dou ma loa made . Pala ¯batu Alkitab , Melkisedek ma tarima rambei cengga sampuru ede ede¯du dou ma ngge´empa mori .
58007009	Loa ¯di nggahi , ¯ba one la Lewi -- ma londo ra maina maweha cengga sampuru ra¯di ela ra dou Israel -- cola rauna ru´u ede ta la Ibrahim , aipu wakatu la Ibrahim colana ¯di Melkisedek .
58007010	Konena la Lewi watipu ranggana , pala loa ¯dinggahi sia wa´ura wara ¯di ade sarumbu la Ibrahim wa´i ra warona , aipu Melkisedek eda angina la¯bo la Ibrahim .
58007011	Wunga na´ekai ¯ba imam-imam Lewi , hukum Taurat ¯di mbei ¯di ela ra dou Israel . ¯Bara imam-imam Lewi ntoina ede wati loana karawi kai sampuruna au rapa¯bua ¯di karawina , nda¯di pa¯buaku wara imam makalai , ede¯du ma sama ¯bune Imam Melkisedek , ro laina ra¯di golonga Imam Harun wali !
58007012	Nggara ¯bora imam-imam rungka wekina , hukum Taurat rau pa¯buaku ¯di rungka rau .
58007013	Ma aona ta ake ede¯du Ruma ndaita : Sia ra¯di londo ra mai makalai , ro watipu parana kone sa¯bua dou rau ra¯di londo ra mai-Na mantau taki ra puta kai imam .
58007014	Samenana dou na¯badeku ¯ba one Ruma ndaita ramaina ra¯di londo ra mai la Yehuda ; ro la Musa wati paranana pehe londo ra mai ede aipu wakatu sia nuntu ra nggahina ma¯boha imam-imam .
58007015	Lampa rawi ranuntu ake nanda¯di ncewi taroa wali , kai wontuna sa¯bua dou imam makalai ma ¯bune Melkisedek .
58007016	Sia rahanta nda¯di imam , laina kai dasa atora-atora manusia , malaisi kai dasa morina ma ntau kuasa ro ma wati wara cumpuna .
58007017	¯Bara ¯di ade Alkitab ranggahi , " Nggomi ede¯du imam santoi-ntoina , ¯bune Imam Melkisedek . "
58007018	Nda¯di , ake atora ma ntoi wa´ura wati¯du kani , ¯bara wati¯du tenggona ro wati¯du wara onena .
58007019	Hukum Taurat wati loana ndawi au-au nda¯di mpuruna . ¯Bara ndedena ndaita ake rambei sa¯bua kane´e ma ncewi taho ; kai ede ndaita loa ka¯deni weki ¯di Ruma Hatalla .
58007020	Ndede wali , sara´ana ede wara sama la¯bo sumpa ra¯di Ruma Hatalla . Wati wara sumpa ¯bune ede aipu wakatu imam-imam ma kalai ede rahanta .
58007021	Pala Ruma Isa rahanta nda¯di imam kai sumpa , ¯di wakatu Ruma Hatalla manggahi ¯di Sia , " Ruma nawa´ura sumpa , ro Sia wati ¯dimarungka kananu-Na , ' Nggomi ede¯du imam santoi-ntoina . ' "
58007022	Kai ake rau Ruma Isa nda¯di ¯di nenti ru´u sa¯bua rasake ma ncewi taho .
58007023	Wara wali sa¯bua lampa rawi : imam-imam ma kalai ede wara mboto , ¯bara sia¯doho cua-cua made nda¯dina wati loana tuwu angi ¯borana .
58007024	Pala Ruma Isa mori santoi-ntoina , nda¯di ka´ada´a-Na kai imam wati loana peso ¯di dou makalai .
58007025	¯Bara ndedena ¯diru´u santoi-ntoina Ruma Isa naloa kasalama dou-dou ma mai ¯di Ruma Hatalla kai ncai Sia , ¯bara Sia mori santoi-ntoina ¯di raho kai ¯di Ruma Hatalla ¯diru´u dou-dou ede .
58007026	Nda¯di , Ruma Isa ede¯du mana´ekai Imam-Imam ¯di paralu ¯ba ndaita . Sia raso ; ¯di Sia wati wara mancara atao dosa au-au . Sia rakalai ra¯di dou-dou madosa , ro raka¯dese sampe ¯di hi¯di ma ncewi ese ra¯di samenana langi .
58007027	Sia wati samana ¯bune mana´ekai imam-imam ma kalai , ma saniki ainaina pa¯bua ¯donggo ra mbei koroba ¯bara dosa-dosa ndaina ma´ulu , sawa´u ¯ba ede ¯bara dosa-dosa ela Ruma . Ruma Isa ¯donggo ra mbeina koroba cuma sakalimpa ru´u santoi-ntoina , aipu Sia ¯donggo ra mbeina weki ndai-Na kai koroba .
58007028	Hukum Taurat nahantaku dou ma wati mpuruna manda¯di mana´ekai imam-imam . Pala sawa´u ¯ba ede ra¯di hukum ede , Ruma Hatalla ndawina sake kai sumpa ¯ba one Sia mahanta kai mana´ekai Imam-Imam , Ana ma wa´ura ¯di kanda¯di ¯di Makasalama ma mpuruna ¯diru´u santoi-ntoina .
58008001	Fu´una ra¯di samenana nuntu ra nggahi ake ede¯du : Ndaita ntau mana´ekai Imam-Imam ma ¯bune ede , ma doho parenta sama la¯bo Ruma Hatalla Mana´e ra ntoru ¯di saroga .
58008002	Sia karawina taki ra puta kai Mana´ekai Imam-Imam ¯di ¯Bili Mawancu raso , ede¯du ¯di ade Kema Ruma ma sapodakaina , ratu´u ¯ba Ruma , laina ¯ba manusia .
58008003	Sanikina mana´ekai imam-imam rahanta ¯dima¯donggo ra mbei koroba atao ¯donggo ra mbei ¯di Ruma Hatalla . Ndede rauja Mana´ekai Imam-Imam ndaita ; Sia pa¯buaku ntauna au-au ru´u ¯di¯donggo ra mbei .
58008004	Pai Sia nawara ¯di dunia ake , Sia wati ¯dimanda¯di imam , ¯bara wa´ura wara imam ma ¯donggo ra mbei koroba rakaukai ade hukum Taurat .
58008005	Karawi rakarawi ¯ba sia¯doho kai imam ede sapodakaina cuma sa¯bua gambarana ro mawati tada ra¯di au ma wara ¯di saroga . Ede wa´ura ngoa ¯ba Ruma Hatalla ¯di la Musa ntoina , aipu la Musa ne´ena tu´u wea Kema Ruma . Ruma Hatalla nggahi ndakena ¯di la Musa , " Kawarapu ! Samenana ede pa¯buapu ndawi ¯ba nggomi ¯batupu conto ratei katahona ¯di nggomi ese wawo doro . "
58008006	Pala ake Ruma Isa maraka taki ra puta kai Imam ma ¯do´oku ncewi ¯dese ra ntasa ntewi kaisi la¯bo rakarawi ¯ba imam-imam ede . ¯Bara sake rakawara-Na ¯di Ruma Hatalla ro manusia , ede¯du rasake ma ncewi taho ¯bara kai dasa sake ru´u lampa rawi-lampa rawi ma ncewi taho .
58008007	Pai wati wara makura ¯di sake ma sarambana , nda¯di wati paraluna kawara wali sake ma ka¯duakaina .
58008008	Pala Ruma Hatalla wa´ura rumpana mancara ¯di ela-Na , nda¯dina nggahi Ruma Hatalla , " Kawarapu , ¯dimamai wakatuna , Nahu ¯dimakawarana sake ma ¯bou la¯bo bangsa Israel , ro la¯bo bangsa Yehuda .
58008009	Laina ¯bune rasake randawi-Ku la¯bo wa´i ra waro sia¯doho aipu wakatu Nahu ¯danda kalosaku sia¯doho ra¯di dana ra rasa Mesir . Sia¯doho wati to´ana ¯di sake randawi ¯ba Nahu la¯bo sia¯doho ; ¯bara ndedena Nahu wati eda rantandaku sia¯doho .
58008010	Pala ake , akera sake ma ¯di ndawi-Ku la¯bo ela Israel ¯di ainaina-ainaina ma kento , nggahi Ruma : Nahu ¯dimatoho wi´i hukum-Ku ¯di ade fiki ra kananu sia¯doho , ro matuntina ¯di ade sia¯doho . Nahu ¯dimanda¯di Ruma Hatalla sia¯doho , ro sia¯doho ¯dimanda¯di ela-Ku .
58008011	Sia¯doho wati paraluna tei ¯di sama elana , atao mangoa ¯di cinana , ' Patapu Ruma . ' ¯Bara sia¯doho sara´ana , to´i na´e , ¯dimapata Nahu .
58008012	Nahu ¯dimakangampu wea ncara ra kancaru sia¯doho , ro wati kawara walina dosa-dosa sia¯doho . "
58008013	Kai katadana sa¯bua rasake ma ¯bou , Ruma Hatalla ndawina sake ma sarambana ede nda¯di tua ro mpasa ; ro au ramawa´ura tua , ¯dimambora roci rau .
58009001	Sake ma sarambana nantau atora-atora sambea , ro nantau rau hi¯di sambeakai randawi ¯ba manusia .
58009002	Sa¯bua kema ratu´u ma tatandona tangara kai ¯Bili Raso . Ta ede wara e¯di ilo ¯di wi´ikai ilo , ro wara rau meja la¯bo roti ma ¯di ¯donggo ra mbei ru´u Ruma Hatalla .
58009003	Tawela ¯deina , ede¯du ¯di kontu satampa ma ka¯duakaina , wara ¯bili ma ¯di tangara kai ¯Bili Mawancu raso .
58009004	Ta ¯dei ¯bili ede wara mezeba randawi kai masa ¯diru´u ka´a kai ¯dupa , ro wara rau Peti Rasake ma sara´ana ralapi kai masa . Ta ¯dei Peti ede wara katoa masa isina manna , tiki la Harun ma wa´ura ncuri , ro ¯dua lompe lei ma ese wawona ratunti sampuru mbua parenta Ruma Hatalla .
58009005	Ta ese wawo Peti ede wara ¯dua mbua Mala´eka , ede¯du mahluk mantau kalete ma katanda kai wara Ruma Hatalla . Kalete ra¯di ¯dua mbua mahluk ede wira wekina ese wawo ¯bonto Peti , ede¯du hi¯di kangampu kai dosa . Pala samenana ede wati loa ¯di ngoa ka¯bae ake kai cengga ra ¯bi´a poda .
58009006	Ndedeku samenana ra´ato . Sanikina ainaina imam-imam lu´u ta ¯dei wela tando kema ede ¯di kalampakaina taki ra puta sia¯doho .
58009007	Ma lu´u ¯di welana ma ¯dei poda ra¯di kema ede cuma mana´ekai imam-imam mpoa . Sia karawina ede sakalimpa samba´a . Ede karawikaina kai wa´a ra´a ¯di ¯donggo ra mbei ru´u Ruma Hatalla ¯bara weki ndaina ro ¯bara dosa-dosa rakarawina kai wati ¯baekai ¯ba adena ¯ba ela-Na .
58009008	Kai atora ede , Roh Allah tei katada podana , ¯ba one salama kema mata wela tando ede mbuipu mpendena , ncai lu´u kai ¯di ade ¯Bili Mawancu raso ede watipu henggana weki .
58009009	Ake makatandana jamana ake ; aona ¯ba one ¯donggo ra mbei-¯donggo ra mbei ro koroba-koroba kai binata ra¯donggo ra mbei ¯diru´u Ruma Hatalla , wati loana kasampuruna ade mpida dou ma wa´a ¯donggo ra mbei .
58009010	¯Bara upacara-upacara ede cuma mandapo angi la¯bo ngaha ra nono , ro mboto pahu upacara karaso kai . Samenana cuma atora-atora matada ma lampa cuma saraka wakatu Ruma Hatalla kawarana ka¯boukai .
58009011	Pala Al Masih wa´ura mai kai mana´ekai Imam-Imam ra¯di lampa rawi-lampa rawi ma taho ma wa´ura wara . Kema Ruma ta¯be ¯di karawikai ¯ba Sia taki ra puta-Na kai mana´ekai Imam-Imam ede¯du kema mancewi ¯dese ra ntasa ro mancewi mpuruna . Ede wati randawi ¯ba manusia ; aona laina ramaina ra¯di dunia rakanda¯di ake .
58009012	Al Masih lu´ukaina ¯di ¯Bili Mawancu raso ¯di ade kema ede cuma sakalimpa ru´u santoi-ntoina . Aipu wakatu ede Sia wati wa´ana ra´a mbe´e rangga atao ra´a ana capi ¯di¯donggo ra mbeina ; Sia wa´ana ra´a ndai-Na , ro kai ede Sia hori kalosana ndaita ru´u santoi-ntoina .
58009013	Ra´a ra¯di mbe´e ro capi rangga ro kalu¯bu ra¯di koroba ana capi , ¯di kani ru´u karete ¯di dou-dou ma sampu ra nggele ¯batu atora agama loaku¯du sia¯doho nda¯di raso .
58009014	Nggara ra´a ro kalu¯bu ede naloa karaso ma sampu ra nggele dou-dou ede , au walipu ra´a Al Masih ! Kai ncai Roh ma ederahi¯di , Al Masih ¯donggo ra mbeina weki ndai-Na ¯di Ruma Hatalla kai koroba ma mpuruna . Ra´a-Na makaraso wea ade mpida ndaita ra¯di upacara agama ma wati wara onena , loaku¯du ndaita loa karawi wea Ruma Hatalla ma mori .
58009015	¯Bara ndedena Al Masih manda¯di Ncai ¯diru´u sa¯bua rasake ma ¯bou , loaku¯du dou ma wa´ura ou ¯ba Ruma Hatalla naloa tarima bareka-bareka ma´ederahi¯di rawa´u sakekai ¯ba Ruma Hatalla . Samenana ede naloa nda¯di ¯bara wa´ura wara ma made , ede¯du Al Masih ; ro made-Na ede hori kalosana dou ra¯di ncara ra kancaru rakarawi ¯ba sia¯doho aipu wakatu rasake kai ma sarambana mbuipu lampana .
58009016	Nggara warasi sura pasaka , pa¯buaku wara rau bukutina ¯ba one dou marandawi sura ede nawa´ura made .
58009017	¯Bara sura pasaka wati ¯di kani salama dou marandawina ede mbuipu morina . Sura ede ¯di kani cuma sawa´u ¯ba made dou edempa .
58009018	¯Bara ndedena rasake ma saramba rau pa¯buaku ¯di kasaha kai ra´a .
58009019	Saramba-rambana la Musa karongga sara´ana parenta Hukum Allah ¯di bangsa Israel . Sawa´u ¯ba ede la Musa wehana ra´a ana capi ro ra´a mbe´e rangga , edempara campona la¯bo oi , sawa´u ¯ba ede karetena ¯di Kitab Hukum-hukum ra¯di Ruma Hatalla ro ¯di samenana bangsa Israel kai kanina mpori-mpori hisop ro kere jimba makala tua .
58009020	Wunga karawi salahona ede nggahi la Musa , " Akera ra´a ma kasahana rasake ra¯di Ruma Hatalla ma pa¯bua ¯di to´akai ¯ba nggomi¯doho . "
58009021	Edempara kai cara ma sama , la Musa karetena ra´a ede rau ¯di Kema Ruma ro ¯di samenana tau ra tu´i ¯di sambeakai .
58009022	Poda romo ¯batu hukum Taurat , ne´empara samenana au-au ¯di karaso kai ra´a ; ro dosa cuma loa ¯di kangampu wea nggara wara ¯boho ra´a .
58009023	Kai cara ¯bune edeku barang-barang ma katadana lampa rawi-lampa rawi ma ¯di saroga , paralu ¯di karaso . Pala ru´u lampa rawi-lampa rawi ma ¯di saroga ede ¯di paralukai koroba ma ¯do´o ncewi taho .
58009024	¯Bara Al Masih wati lu´una ¯dei ¯Bili Raso randawi ¯ba manusia , ma cuma katanda kai ¯Bili Raso podakaina . Al Masih lu´u ¯di saroga kesena ; ta aka Sia ake satando Ruma Hatalla ru´u pentikai ndaita .
58009025	Mana´ekai imam-imam Yahudi niki-niki mba´ana lu´u ¯dei ¯Bili Mawancu raso ¯di ade Bait Allah kai wa´ana ra´a sa¯bua binata . Pala Al Masih wati lu´una ¯di¯donggo ra mbeikaina weki-Na mantuwu-ntuwu .
58009026	¯Bara nggara ndedesi , ede aona Sia wa´ura ntuwu-ntuwu susa ra ncokina ratampu´u aipu kanda¯di dunia ake . Pala nda¯dina , ake wakatu jamana cumpukaina ake , Sia maina cuma sakalimpa ¯dimafura karaso dosa kai korobana weki ndai-Na .
58009027	Ruma Hatalla wa´ura katantuna ¯ba one manusia sakalimpa madena ro sawa´u ¯ba ede ¯di paresa ncihi ra ncarana ¯ba Ruma Hatalla .
58009028	Ndede rau Al Masih sakalimpa ra¯donggo ra mbeina kai koroba ¯dimafura karaso dosa dou mamboto . Sia ¯dimamai wali ka¯dua kalikaina , laina ¯dimakanggori masa´ala dosa , pala ¯dimakasalama dou-dou ma ngena mai-Na .
58010001	Hukum Taurat mbeina gambara ma wati taroa ma¯boha lampa rawi-lampa rawi mataho ma ¯dimamai , ro laina gambara ma sapodakaina ra¯di lampa rawi-lampa rawi ede . Wati lu´ukai ¯ba aka hukum ede maloa kasampuruna dou ma mai nemba Ruma Hatalla kai wa´ana ¯donggo ra mbei , konena saniki mba´ana ¯donggo ra mbei koroba-koroba ncau-ncau ma sama .
58010002	Paina dou-dou ma nemba Ruma Hatalla ede poda-poda wa´ura karaso ra¯di dosa , sia¯doho wati¯du iu ade madosa , ro koroba wati ¯di ¯donggo ra mbei wali .
58010003	Pala nda¯dina koroba-koroba ra¯donggo ra mbei sanikina mba´ana ede taho makawarana dou ¯di dosa-dosa sia¯doho ,
58010004	¯bara poda romo ra´a capi ro ra´a mbe´e rangga wati loana fura karaso dosa .
58010005	¯Bara ndedena aipu wakatu Al Masih lu´una ¯dei dunia , Sia nggahina ¯di Ruma Hatalla , " Ita wati ca´umu koroba ro ¯donggo ra mbei ; pala Ita wa´ura sadia weamu sarumbu ¯diru´u ¯ba Mada .
58010006	Ita wati ca´umu ¯di koroba raka´a atao koroba ¯di kangampukai dosa .
58010007	Edempara Mada nggahiku , ' Akera Mada , io Ruma Hatalla ! Mada maiku ¯dimakarawi rakane´e-Mu , ¯bune ratunti ma¯boha weki Mada ¯di ade Alkitab . ' "
58010008	Saramba-rambana nggahi Al Masih , " Ita wati ca´umu koroba ro ¯donggo ra mbei ; Ita wati ca´umu ¯di koroba binata raka´akai ¯donggo ra mbei ro ¯di koroba ru´u kangampukai dosa . " Nggahi ndedekai Al Masih , konena sara´a koroba ede ra¯donggo ra mbei ¯batu hukum Taurat .
58010009	Sawa´u ¯ba ede nggahi Al Masih , " Akera Mada , io Ruma Hatalla ! Mada maiku ¯dimakarawi kane´e-Mu . " Nda¯di Ruma Hatalla fura karasona samenana koroba ma ntoi ede , ro cepekaina koroba Al Masih .
58010010	Ruma Isa Al Masih wa´ura karawina au rakane´ekai ¯ba Ruma Hatalla ro ¯donggo ra mbeina sarumbu-Na kai koroba . Kai ¯donggo ra mbei ede , rakarawi-Na , cuma sakalimpa ru´u santoi-ntoina , ndaita sara´a ¯dikaraso ra¯di dosa .
58010011	Sanikina imam Yahudi kalampana taki ra putana kai imam sanikina ainaina , ro ntuwu podara sia ¯donggo ra mbeina koroba-koroba ma sama . Pala koroba-koroba ede wati loana fura karaso wea dosa .
58010012	Pala , Al Masih cuma sakalimpa ¯donggo ra mbeina koroba ru´u kangampukai dosa , ro koroba ede ¯dikani santoi-ntoina . Sawa´u ¯ba ¯donggo ra mbeina koroba ede , Al Masih doho tasa¯bae wana Ruma Hatalla ro parenta sama-sama la¯bo Sia .
58010013	Ro ake Al Masih nangenaku sampe Ruma Hatalla ndawina musu-musu-Na oko ¯di Sia .
58010014	Nda¯dikai sa¯bua koroba , Al Masih kasampurunana dou-dou ma wa´ura karaso ra¯di dosa .
58010015	Ma¯boha lampa rawi ede Roh Allah mambei rau nggahi ra eli-Na ru´u ndaita . Roh Allah manggahi ,
58010016	" ' Akera rasake ¯di ndawi ¯ba Nahu la¯bo sia¯doho ¯di ainaina-ainaina ma kento , ' nggahi Ruma , ' Nahu ¯dimatau hukum-hukum Nahu ¯dei ade sia¯doho ro matuntina ¯di ade fiki ra kananu sia¯doho . ' "
58010017	Ruma Hatalla manggahi rau , " Nahu ¯dimanefana dosa-dosa ro iha ra da¯bae sia¯doho . "
58010018	Nda¯di , dosa-dosa ro ruku ra rawi mada¯bae ede wa´ura kangampu wea , nda¯di wati paralu walina ¯di ¯donggo ra mbei koroba ru´u kangampukai dosa .
58010019	Cina ra angi , ¯ba madena Ruma Isa ede ndaita ake disara lu´u ¯dei ¯Bili Mawancu raso .
58010020	Ruma Isa nawa´ura hengga sa¯bua ncai ma ¯bou ru´u ndaita , ede¯du ncai ma mbei mori ra woko . Ncai ede kai ncai satampa , ede¯du sarumbu ndai Ruma Isa .
58010021	Ro ndaita ake tantau sa¯bua imam ma ¯dese ra ntasa , ma ntau su´u ra tundu ¯di Bait Allah .
58010022	¯Bara ndedena , maira ndaita ka¯deni weki ¯di Ruma Hatalla kai ade ma nira ro imbi poda ma tenggo ; kai ade rawa´u karaso ra¯di iu weki ncara , ro kai sarumbu rawa´u karaso kai oi ma asali raso .
58010023	Pa¯buaku ndaita nenti kacia ¯di kane´e ramangaku ¯ba ndaita , ¯bara Ruma Hatalla loa ¯diimbikai ro Sia ¯dimambei rasake-Na .
58010024	Ro pa¯buaku ndaita tio ka¯bae kali cempe angi , loaku¯du ndaita loa rundu kali cempe angi ru´u meci ra ca´ukai sama-sama imbi ro makarawi lampa rawi-lampa rawi ma taho .
58010025	Pa¯buaku ndaita nge´empa ka¯boro weki sama-sama , ro aina ¯daju ro nefa ¯bune dou makalai . Nda¯di ndai pa¯buaku ncewi to´a katenggo kali cempe angi , ¯bara ndaita ¯bade ¯ba one wati ntoi walina Ruma ¯dimamai .
58010026	¯Bara nggara haba ma ncihi ra¯di Ruma Hatalla wa´ura karonggana ¯di ndaita , pala ndaita karawi ncaumpa dosa kai sangaja , nda¯di wati¯du wara walina koroba ru´u fura karasokai dosa ndaita .
58010027	Sa¯buampa ma wara ru´u ndaita ede¯du ncao tando la¯bo pangadila Ruma Hatalla ro afi mbani-Na ¯dimaka´a kampoi dou-dou ma ao Sia !
58010028	Dou ma wati to´akai hukum rambei ¯ba la Musa , ¯dihukum hade kai wati wara kangampuna , nggara kai rasakasi ¯ba ¯dua tolu dou , sia natada ncarana .
58010029	Nawancuku ncewi tanina hukuma ¯di pa¯bua ¯ba¯bukai ¯di dou ma tonda-tonda Ana Ruma Hatalla . Dou ede nawi´ikaiku tuna ra ¯bawa ra´a sakekai Ruma Hatalla , ede¯du madekai Al Masih ma karasona ra¯di dosa . Sia katuna ra ka¯bawana Roh mambei rahama .
58010030	Ndai ta¯badeku couku Sia manggahi , " Nahu ¯dimacolana ! Nahu ¯dimahukum ! " ro ma nggahi , " Ruma ¯dimaparesa ncihi ra ncara ela-Na . "
58010031	Nawancuku samangina nggara nama¯busi ¯dei rima Ruma Hatalla Ma Mori !
58010032	Kawarapu ¯buneku ka´ada , ana cina ra angi aipu wakatu ma ulu . Aipu wakatu ede , sawa´u ¯ba kalea Ruma Hatalla makataroamu , nggomi¯doho mboto susa ra ncokimu , pala nggomi¯doho ngge´empa kapodamu ade .
58010033	Wara rau nggomi¯doho ¯dikatuna ra ka¯bawa ro ¯dikarawikai wati taho ¯ditando dou mamboto . Wara rau nggomi¯doho ¯batu susa ra ncoki la¯bo sia¯doho rakarawi kai ¯bune ede ,
58010034	ro nggomi¯doho ¯batu iu ncoki ade dou rabui . Ro wakatu samenana ntau nggomi¯doho rarampa , nggomi¯doho matarima ede kai sana ade , ¯bara nggomi¯doho ma¯bade ¯bara nggomi¯doho mbuipu wara ntaumu ma ncewi taho , ¯dimataha santoi-ntoina .
58010035	¯Bara ndedena , aina kompo kananu , ¯bara nggara nggomi¯doho ngge´empa imbimu , nda¯di wara ufa ma na´e ¯diru´u ¯ba ede !
58010036	Nggomi¯doho paralu sabamu , loaku¯du nggomi¯doho loamu karawi rakane´e Ruma Hatalla ro ade ndedekaina matarimaku au rasake-Na .
58010037	¯Bara ade Alkitab ratunti , " Cuma samporo to´i walimpa , nda¯di Sia ma ¯dimamai ede , ¯dimamai roci ; Sia wati ¯dimakanajo-najo maikai-Na .
58010038	Ro ela-Ku ma ncihi ¯dima´imbi ro mori ; pala nggara warasi ¯di ade woha sia¯doho ma suru , nda¯di Nahu wati ¯dimasana ¯di sia¯doho . "
58010039	Ndai ake laina ela ma suru ro santuda . Pala , ndaita ede¯du ela ma imbi ¯di Ruma Hatalla ro rakasalama .
58011001	Ntau imbi aona imbi mapoda-poda ¯di lampa rawi-lampa rawi ¯di rakane´eta , ede aona nantau mapasti ¯di lampa rawi-lampa rawi ma wati ¯di´eda .
58011002	¯Bara ntauna imbi , nda¯di dou-dou jamana ma´ulu ¯di sanakai ¯ba Ruma Hatalla .
58011003	¯Bara imbita , nda¯di ndai loa ka´ao ¯ba one dunia ake rakanda¯di ¯ba nggahi ra eli Ruma Hatalla ; nda¯di , au ra¯diloa eda , randa¯di ra¯di au rawati loa ¯di´eda .
58011004	¯Bara imbina , nda¯di la Habel ¯donggo ra mbeina ¯di Ruma Hatalla koroba ma ncewi taho ntewi kaisi koroba la Kain . ¯Bara imbina ede , la Habel tarima ¯ba Ruma Hatalla kai dou ma taho , ¯bara tadana ¯ba one Ruma Hatalla matarima ¯donggo ra mbeina . La Habel nawa´ura made , pala ¯bara imbina ede , nda¯di sia mbuipu nuntu ra nggahina sampe ake .
58011005	¯Bara ntauna imbi , nda¯di la Henokh wati madena , malaisi ra hanta ro rawa´a aka Ruma Hatalla . Wati wara kone sa¯bua dou marumpa sia , ¯bara sia wa´ura hanta ¯ba Ruma Hatalla . Ade Alkitab ratunti ¯ba one sawatipu ¯ba hanta la Henokh , sia kasana weana ade Ruma Hatalla .
58011006	Nggara watisi ntau imbi , wati kone sa¯bua dou rau maloa kasana wea ade Ruma Hatalla . ¯Bara dou ma mai ¯di Ruma Hatalla pa¯buaku imbina ¯ba one Ruma Hatalla wara , ro ¯ba one Ruma Hatalla mambei cepena ¯di dou ma ngupa-Na .
58011007	¯Bara ntauna imbi , nda¯di la Nuh rangoa ¯ba Ruma Hatalla ma¯boha lampa rawi-lampa rawi ¯dimanda¯di kento , ma wati loa ¯di eda ¯ba sia . La Nuh ¯batuna nggahi Ruma Hatalla nda¯dina sia ndawina sa¯bua kapa ma sawa´u ¯ba ede palasi makasalamana weki ndaina ro iwa ra wekina . Ade ndedekaina dunia ¯dihukum , pala ndai la Nuh ¯bara imbina mapoda nakatadaku ¯ba Ruma Hatalla kai dou ma taho .
58011008	¯Bara imbina , nda¯di la Ibrahim ¯batuna nggahi Ruma Hatalla aipu Ruma Hatalla ouna ro kauna sia lao aka dana ra rasa rasakekai ¯ba Ruma Hatalla ¯di sia . Edempara lao la Ibrahim kai wati ¯badena ta¯be ¯di laokaina .
58011009	Kai imbina , la Ibrahim ngge´ena kai dou lai rasa ¯di dana ra rasa rasakekai ¯ba Ruma Hatalla ¯di sia ede . La Ibrahim ngge´ena ta ede ¯di ade kema . Ndede rau la Ishak ro la Yakub ma tarima sake ma sama ra¯di Ruma Hatalla .
58011010	¯Bara la Ibrahim wunga ngena-ngenana kota rania ro ¯di tu´u ¯ba Ruma Hatalla kai dasa ma tenggo .
58011011	¯Bara imbina , nda¯di la Ibrahim loa raka ana ra¯di la Sarah , konena la Ibrahim nawa´ura tua poda , ro ndai la Sarah nambonggi . La Ibrahim na´imbiku ¯ba one Ruma Hatalla ¯dimambei rasake-Na .
58011012	Konena la Ibrahim aipu wakatu ede ¯bune dou ma wa´ura made sarumbuna , pala sia mboto rakana londo ra maina , ma mbotona wati wa´u ¯di reke -- ¯bune mboto ntara ese langi ro sarae ¯di kengge moti .
58011013	Samenana dou ede ngge´empa imbina sampe madena . Sia¯doho wati tarimana lampa rawi-lampa rawi rasake ¯ba Ruma Hatalla , pala cuma edana ro weha ao sando´ona . Ro kai ede sia¯doho katadana ¯ba one sia¯doho cuma dou lai rasa ro dou malu´u ¯di dunia ake .
58011014	Dou ma nggahi ndede natei katada podaku ¯ba one sia¯doho wunga ngupana dana ra rasa ¯dimanda¯di dana ra rasa sia¯doho .
58011015	Laina dana ra rasa rawa´u tu´u wi´i ¯ba sia¯doho ede ¯di kananu-nanu ¯ba sia¯doho . ¯Bara nggara nandedesi , nda¯di nawa´ura mboto wakatu ¯diru´u sia¯doho ¯di dula mbalikaina ¯di dana ra rasa ede .
58011016	Pala , sia¯doho sapodakaina nane´eku sa¯bua dana ra rasa ma ncewi taho , ede¯du dana ra rasa aka saroga . ¯Bara ndedena Ruma Hatalla wati majana nggara sia¯doho pehena Sia Ruma Hatalla sia¯doho , ¯bara Ruma Hatalla wa´ura sadia weana sa¯bua kota ru´u sia¯doho .
58011017	¯Bara ntauna imbi rau , nda¯di Ibrahim ¯donggo ra mbeina la Ishak ¯di koroba aipu sia uji ¯ba Ruma Hatalla . Ru´u la Ibrahim , Ruma Hatalla mbeina sake-Na , pala la Ibrahim rela ¯donggona anana ma sa¯buampa ede .
58011018	Ruma Hatalla wa´ura nggahina ¯di la Ibrahim , " Kai ncai la Ishak akera nggomi ¯di rakakaimu londo ra mai rasakekai ¯ba Nahu ¯di nggomi . "
58011019	La Ibrahim na´imbi podaku ¯ba one Ruma Hatalla nasanggoku kamori mbali la Ishak ra¯di madena -- nda¯di , loa ¯di nggahi , la Ibrahim wa´ura tarima mbalina la Ishak ra¯di madena .
58011020	¯Bara imbina , nda¯di la Ishak sakena bareka-bareka ¯di la Yakub ro la Esau ru´u mori ra wokona makento .
58011021	¯Bara imbina , nda¯di sawatipu ¯ba made la Yakub , sia mbeina barekana ¯di ana-ana la Yusuf -- kai nentina tuta tikina ro nembana Ruma Hatalla .
58011022	¯Bara imbina , nda¯di la Yusuf -- aipu ne´era made -- nuntuna ma¯boha losana ela Israel ra¯di Mesir , ro wi´ina nggahi ma¯boha auku pa¯bua ¯di karawi ru´u timbana .
58011023	¯Bara imbina , nda¯di dou matua la Musa cilina la Musa tolu wura ntoina sawa´u ¯ba ngganakaina . Eda ¯ba sia¯doho ¯ba one sia sa¯bua ana dou to´i ma ntika , ro sia¯doho wati dahuna da¯batuna parenta sangaji .
58011024	¯Bara imbina , nda¯di la Musa sawa´u ¯ba na´ena , wati ne´ena pehekai ana ¯ba ana rato ra¯di ana sangaji Mesir .
58011025	Sia nancewi ca´upu susa ra ncoki sama-sama la¯bo ela Ruma Hatalla ntewi kaisi ru´u samporompa iuna sanakai ra¯di mori ma dosa .
58011026	La Musa na´iuku ¯ba one ¯do´o ncewi ntauna co´i ru´u rakakai katuna ra ka¯bawa ¯bara Sangaji Mambei salama rasakekai ¯ba Ruma Hatalla ede ntewi kaisi raka samenana ntau rawara dana ra rasa Mesir , ¯bara la Musa nane´e raka ufa ¯di ainaina makento .
58011027	¯Bara ntauna imbi , nda¯di la Musa tu´u wi´ina Mesir kai dawara iuna dahu ¯di mbani sangaji . La Musa maju lao raka ¯di ne´ena ¯bune-¯buneta sia wa´ura edana Ruma Hatalla ma wati tada ede .
58011028	¯Bara ntauna imbi , la Musa kawarana Paskah la¯bo parentana loaku¯du karetena ra´a ¯di ta¯da ncai uma dou Israel loaku¯du Mala´eka Mataki hade aina hadena ana-ana sasa´e sia¯doho .
58011029	¯Bara ntauna imbi , nda¯di dou-dou Israel loakaina sapa Moti Kala , ¯bune-¯buneta sia¯doho lampana ese wawo dana ma mango , pala dou-dou Mesir nono ¯ba moti ede , wakatu sia¯doho cobana sapa rau .
58011030	¯Bara ntauna imbi , dou-dou Israel ndawina tembo-tembo Yerikho ndumba sawa´u ¯ba lampa heko ¯ba sia¯doho salama pidu nai .
58011031	¯Bara ntauna imbi rau , Nda¯di la Rahab , dou siwe sunda ede , wati rahade sama-sama la¯bo dou-dou ma ao Ruma Hatalla ; ¯bara sia tarima katahona dou-dou Israel manina .
58011032	Nahu kaloa nuntu ncau-ncau , pala wakatu wati ncihina ru´u nahu . ¯Bara nahu watipu pehe rauku Gideon , Barak , Simson , Yefta , Daud , Samuel , ro nabi-nabi .
58011033	¯Bara ntauna imbi , nda¯di sia¯doho wa´ura kakoana karaja´an-karaja´an . Sia¯doho karawina au ma ncihi , nda¯dina tarima au rasake kai ¯ba Ruma Hatalla . Sia¯doho kapuna asa-asa singa ,
58011034	kamadena afi ma heba , wati ¯boha ra¯di tu¯ba ¯ba peda . Sia¯doho mapu , pala nanda¯di tenggo ; sia¯doho disa poda ade lewa ra laka nda¯dina kakoaku tentara-tentara bangsa lai rasa .
58011035	¯Bara ntauna imbi , nda¯di dou-dou siwe raka mbalina dou-douna ma wa´ura made . Wara rau ma rela ¯di kancoki sampe madena , ro natulaku ru´u ¯di hori kalosa , ¯bara ne´e ¯di kamori mbali ru´u sa¯bua mori ra woko ma ncewi taho .
58011036	Wara rasungge-sungge , ¯di cambo , ra¯diki kai rante ro ra kalu´u ¯di ade uma bui .
58011037	Sia¯doho rato¯ba kai wadu sampe madena , wara radompo kai garagaji , ro rahade kai peda . Sia¯doho lao rewona kai kanina kani ra lombo ra¯di huri jimba atao huri mbe´e ; sia¯doho ncoki morina , ¯di ¯boe ro ¯di kancoki .
58011038	Dunia ake laina hi¯di ma patu ru´u sia¯doho . Sia¯doho nalampa rewo ¯di so sarae ro ¯di doro-doro to´i , ro nangge´e ¯di ade karombo-karombo doro ro ade karombo-karombo dana .
58011039	Nawancuku na´ena ngolu kai raraka ¯ba samenana dou ede ¯bara imbi sia¯doho mapoda ! Pala sia¯doho wati tarima au rasakekai ¯ba Ruma Hatalla ,
58011040	¯bara Ruma Hatalla nantau nia ma ncewi taho ru´u ndaita . Nia-Na ede¯du ¯ba one cuma sama-sama la¯bo ndaimpa , sia¯doho ¯dimanda¯di mpuruna .
58012001	Ma¯boha weki ndaita , ¯di kompe ra pei ndaita , wara mboto poda sakasi ! ¯Bara ndedena , maira ndaita paki samenana ma katani ndaita ro dosa ma pandako ncau ¯di ndaita . Ro maira ndaita kai kapoda ade taparalombaku ma wara ¯ditando ndaita .
58012002	Pa¯buaku tio ra ntanda ndaita cuma ¯di Ruma Isa mpoampa , ¯bara Siara ma kamori mbali imbi ndaita ro majaga ra sandakana ma´aipu saramba wa´una sampe cumpukaina . Ruma Isa nawa´uku taha susa ra ncoki ¯di haju salib ! Sia wati paresana ¯ba one made ¯di haju salib ede ede¯du sa¯bua lampa rawi ¯di majakai . Sia cuma kawarana ¯dihikai ade ¯di iu-Na sawa´u ¯ba ede . Ake Sia doho ¯di sa¯bae wana kadera sangaji Ruma Hatalla ro maparenta sama-sama la¯bo Sia .
58012003	Coba kananupu ¯buneku ncokina Ruma Isa ncao tando angina la¯bo dou-dou madosa ma ao-Na kai ndede kapilina ade ! ¯Bara ndedena aina kato´i ade ro kompo kananu .
58012004	¯Bara ade kapodakaimu ade aomu dosa , nggomi¯doho watipu iumu lewa ra laka sampe pa¯bua mboho kai ra´a .
58012005	Ro aina nefamu ¯di ngoa ra tei kataho ¯ba Ruma Hatalla ake , rambei ¯diru´umu kai ncai ana-ana-Na : " Ana-Ku , tio ka¯bae poda-podapu ngoa ra tei ¯ba Ruma , ro aina kato´imu ade nggara Sia nggahikaina nggomi .
58012006	¯Bara Ruma na¯boeku sanikina dou rameci ra ca´u-Na , ro Sia nacamboku sanikina dou ramangaku-Na kai ana-Na . "
58012007	Pa¯buapu nggomi¯doho tarimamu racambo ¯ba Ruma Hatalla kai sa¯bua ¯boe ra¯di sa¯bua ama . ¯Bara sa¯bua wara anana darahukum ¯ba amana ?
58012008	Nggara nggomi¯doho wati ¯batu ¯di hukum ¯bune samenana anana ma kalai ake ede aona nggomi¯doho laina ana masaha , malaisi ana ma wati saha .
58012009	Ndaita ntau ama ¯di dunia . Sia teina ndaita , ro ndaita lia ra horomaku sia . Au walipu ¯di Ama rohani ndai ¯di saroga , tantu ndaita pa¯buaku ncewi oko wali ¯di Sia loaku¯du ndaita mori .
58012010	Dou matua ndaita ma ¯di dunia teina ndaita cuma ade wakatu ma wara hampana , ¯batu au ra¯di´iu ¯ba sia¯doho taho . Pala Ruma Hatalla teina ndaita ru´u tahokai weki ndaita , loaku¯du ndaita nda¯di raso sama-sama la¯bo Sia .
58012011	Poda aipu wakatu teina ndaita , hukuma ede wati kasanana ade ndaita , malaisi ¯di makancoki wea adempa . Pala sawa´u ¯ba ede , ru´u ndaita rawa´u tei , hukuma ede kanda¯dina ndaita mori ¯batu kane´e Ruma Hatalla , ro nambeiku iu ade mataho ra ntai ¯di ndaita .
58012012	¯Bara ndedena , katenggopu rimamu ma rome ro tatu´umu ma wedu ede !
58012013	Lampa ncaupu ¯di ncai ma piri , loaku¯du e¯dimu ma mpako ra mpedu ede wati sanggicuna , pala nanda¯di taho .
58012014	Usahapu mori taho la¯bo samenana dou . Usaha raupu ru´u mori raso , ¯diru´u Ruma mpoampa . ¯Bara wati kone sa¯bua dou rau maloa eda Ruma nggara sia watisi morina ¯bune ede .
58012015	Jagapu aina sampe warakaina kone sa¯bua dou ma losa ari mai ¯ba tahokai ade Ruma Hatalla , loaku¯du aina wara ma nda¯di ¯bune sa´au-au mawoko mantau racu ¯di ade weki nggomi¯doho , nda¯dina kawontuku susakai ro naka´ihaku mboto dou kai racuna .
58012016	Jagapu loaku¯du aina warakaina ma mori sampu ra nggele atao wati kaco´ina lampa rawi-lampa rawi rohani , ¯bune rakarawi ¯ba la Esau . Sia landana hakna kai ana sasa´ekaina , cuma ru´u samangko ngaha ra nonompa .
58012017	Nggomi¯doho ma¯badeku ¯ba one sawa´u ¯ba ede la Esau nane´eku raka bareka ede ra¯di amana , pala sia ratula . ¯Bara kone kai nangi rauna sia ngupana ncai ru´u katahokaina ncarana , ncai ru´u ede wati¯du wara walina .
58012018	Cina ra angi wati mai satandomu au-au ¯bune rasatando ¯ba bangsa Israel ntoina . Sia¯doho ncao tando la¯bona au-au ma loa ¯di ¯dama , ede¯du Doro Sinai la¯bo afina ma kalea-lea ; sia¯doho ncao tando la¯bona marindi , susa ra ncoki ro fode ;
58012019	sia¯doho ncao tando la¯bona eli tarompe , ro eli-eli ma heba . Wakatu dou-dou Israel ringana eli ede , sia¯doho naraho poda-podana loaku¯du eli ede wati¯du nuntu ra nggahi walina ¯di sia¯doho .
58012020	¯Bara sia¯doho wati wa´una taha ringa parenta rakarongga ¯ba eli ede . ¯Bara eli ede manggahi , " Samenana ma tudu doro ake , wati ka¯bae sa¯bua ede binata atao cou-cou wali , pa¯bua ¯di to¯ba kai wadu sampe madena . "
58012021	Aura eda ¯ba dou-dou Israel ede wancuku hebana sampe nggahi la Musa , " Nahu kadahu ro ¯bi¯bi ! "
58012022	Ndede wali , nggomi¯doho wa´ura maimu ¯di Doro To´i Sion ro kota Ruma Hatalla ma mori , ede¯du Yerusalem ma ¯di saroga la¯bo mariwu-riwu mala´ekana .
58012023	Nggomi¯doho ma¯batuku sa¯bua mbolo ma ndiha -- mbolo weki ana-ana sasa´e Ruma Hatalla , ma ngara-ngarana mawara ¯di ade saroga . Nggomi¯doho mai ncao tando angi la¯bo Ruma Hatalla Ma paresa ncihi ra ncara samenana manusia . Nggomi¯doho masatando angi la¯bo roh-roh dou-dou mataho , rawa´u kanda¯di kai sampuruna .
58012024	Nggomi¯doho mai satandomu Ruma Isa , Ncai ru´u rasakekai ma ¯bou ede ; nggomi¯doho mancao tando la¯bo ra´a rawete kai ma nentina lampa rawi-lampa rawi ma ¯do´o ncewi taho ntewi kaisi ranenti ¯ba ra´a la Habel .
58012025	¯Bara ndedena , aina kabare aina sampe nggomi¯doho wati ne´emu ringa ra kade´e Sia ma nuntu ra nggahi ede . Sia¯doho ma wati ne´e ringa ra kade´e Sia ma mai ¯di dunia ro makarongga haba ra¯di Ruma Hatalla , wati loana rai peso weki . Au walipu ndaita ake ma ringa ra kade´e Sia ma nuntu ra¯di saroga ! Nggara ndaita wati ne´eta ringa ra kade´e Sia , ¯buneku loana ndai salama !
58012026	Aipu wakatu ede eli-Na makangango dunia . Pala ake Sia masake , " Sakali wali , Nahu ¯dimakangangona laina dana mpoa pala langi rau . "
58012027	Nggahi ra eli " sakali wali " naturu teiku ¯ba one sara´a dunia rawa´u kanda¯di ¯di kinda ro ¯di paki , loaku¯du ma ngge´e cuma ma wati loa kangginda .
58012028	¯Bara ndedena , pa¯buaku ndaita marenta tarima kasi ¯di Ruma Hatalla , ¯bara ndaita tarimata ra¯di Sia sa¯bua Karaja´an ma wati loa kangginda . Pa¯buaku ndai renta tarima kasi la¯bo do´a ra sambea ¯di Ruma Hatalla kai horoma ro dahu , ¯batu cara rakane´ekai ¯ba ndai Sia .
58012029	¯Bara Ruma Hatalla ndaita ¯bune afi ma kampangina .
58013001	Pa¯buapu nggomi¯doho ngge´empa meci ra ca´umu sa¯bua la¯bo sa¯bua dou kai dou-dou ela Al Masih ma sa´e ra ari .
58013002	Aina hau ademu tarima ao ¯di umamu dou-dou ma watipu pata ¯ba nggomi¯doho . ¯Bara kai karawi ndedemu , parana dou , kai wati ¯bae adena , wa´ura tarima aona mala´eka ¯di umana .
58013003	Kawarapu dou-dou ma ade uma bui , ¯bune-¯buneta nggomi¯doho wara ¯di ade uma bui sama-sama la¯bo sia¯doho . Ro dou-dou rakarawikai sa¯bera ne´e , pa¯buapu nggomi¯doho kawaramu ¯di sia¯doho ¯bune-¯buneta nggomi¯doho rau rakarawi ¯bune ede .
58013004	Samenana dou pa¯buaku tei katadana ruku ra rawi mahoroma ¯di nika , ¯bara ndedena rahi ra wei to´a sa¯bua ¯di sa¯bua dou . Dou masampu ra nggele ro dou majina ¯dimahukum ¯ba Ruma Hatalla .
58013005	Ai to´ina morimu ¯di kuasakai ¯ba na´e ade ¯di piti , pala nggomi¯doho pa¯buapu ncihi ade kai au ramawara ¯di nggomi¯doho . ¯Bara Ruma Hatalla wa´ura nggahina , " Nahu wati ¯dimaco´o atao ¯dimatu´u wi´i nggomi . "
58013006	¯Bara ndedena ndaita disa nggahi , " Ruma ede¯du Mabantuku , nahu wati dahuku . Au ¯di loa karawi ¯ba manusia ¯di nahu ? "
58013007	Aina nefamu ¯di dou mana´ekaimu marakaronggana ranggahi Ruma Hatalla ¯di nggomi¯doho . Tio ka¯baepu ¯buneku sia¯doho morina ro ¯buneku sia¯doho madena , ro contokaipu imbi sia¯doho .
58013008	Ruma Isa Al Masih ngge´empa samana , nataho ntoina , ake , ro sampe santoi-ntoina .
58013009	Aina kade´emu samenana pahu ngoa ra tei malai-lai pahu makasantuda nggomi¯doho . Ade ndaita pa¯bua ¯di katenggo ¯ba tahokai ade Ruma Hatalla , edeku ma taho ; aina ¯ba atora-atora ma¯boha ngaha ra nono . Dou-dou ma ntoina mato´akai atora-atora ede wati rakana onena .
58013010	Ndaita ntau sa¯bua mezeba ru´u ¯donggo ra mbei kai koroba ¯di Ruma Hatalla . Ro imam-imam ma karawi wea ¯di ade Kema Ruma , wati ntauna hak ngaha koroba ma wara ese wawo mezeba ede .
58013011	Ra´a binata ra¯donggo ra mbei kai koroba ru´u kangampukai dosa , ¯di wa´a ¯ba mana´ekai imam-imam ¯dei ¯Bili Mawancu raso , pala timba binata ede ¯di ka´a ari mai ¯ba kema .
58013012	¯Bara ndede rauna Ruma Isa madena ari mai ¯ba ta¯da ncai na´e kota ¯diru´u karasokai ela-Na ra¯di dosa kai ra´a ndai-Na .
58013013	¯Bara ndedena , maira ndai talao ¯di Sia ari mai ¯ba hi¯di kema ro ¯batu katuna ra ka¯bawa sama-sama la¯bo Sia .
58013014	¯Bara ¯di dunia wati wara hi¯di ngge´ekai ma ederahi¯di ¯di ru´u ¯ba ndaita ; ndaita ngupa hi¯di ngge´ekai ¯dimamai kento .
58013015	¯Bara ndedena , kai ncai Ruma Isa , pa¯buaku ndai roi ra wadi ncau-ncau Ruma Hatalla ; ede tandana koroba syuku ndaita ru´u-Na , ra¯donggo ra mbei ¯ba ndaita kai renta ¯ba wi´i ru´u ka¯dese ra kantasakai ngara-Na .
58013016	Aina nefa karawi mataho ro cua bantu angi , ¯bara akera koroba-koroba ma kasana wea ade Ruma Hatalla .
58013017	¯Batupu parenta dou-dou mana´ekaimu , ro okopu ¯di sia¯doho . ¯Bara sia¯doho natio ka¯bae ncauku sarumbu ra nawamu , ro sia¯doho pa¯buaku su´u ra tunduna ¯di Ruma Hatalla . Nggara nggomi¯doho to´akaimu ¯di sia¯doho , sia¯doho naloa karawi kai sana ade ; nggara watisi , nda¯di sia¯doho ¯dimakarawi kai ncoki ade , ro ede wati kalabana nggomi¯doho .
58013018	Do´a ncau-ncaupu ru´u nami . Nami ma´imbi poda ade mpida nami raso , ¯bara ade samenana lampa rawi nami ne´e ncau karawi au ma ncihi .
58013019	Nahu maraho poda-poda , loaku¯du nggomi¯doho do´a weamu nahu loaku¯du Ruma Hatalla wa´a rocina nahu loa mbali ¯di nggomi¯doho .
58013020	Ruma Hatalla wa´ura kamori mbalina Ruma ndaita Isa ra¯di madekaina . ¯Bara madekai-Na ede Sia ake nda¯di Ompu jimba ma ¯dese ra ntasa ru´u ndaita , ede¯du jimba-jimba-Na . Madekai-Na ede rau makasahana rasake ma ederahi¯di randawi ¯ba Ruma Hatalla la¯bo ndaita .
58013021	Raho-raho to´impa Ruma Hatalla fu´u ¯ba taho ra ntai ede ka¯binina nggomi¯doho kai samenana ma taho raparalu ¯ba nggomi¯doho ru´u karawikaimu kane´e-Na . Raho-raho to´impa kai ncai Ruma Isa Al Masih , Ruma Hatalla karawina ¯dei ndaita , au ra¯di kane´e-Na . Pa¯buapu Al Masih ¯di roi ra wadi santoi-ntoina ! Amin .
58013022	Raho ¯ba nahu loaku¯du nggomi¯doho tio ka¯baemu ngoa ra tei-ngoa ra tei kataho ¯ba nahu ake kai saba , ¯bara sura nahu ake wati ipi ¯dondona .
58013023	Pa¯buapu ¯bade ¯ba nggomi¯doho ¯ba one cina ndaita la Timotius wa´ura hori kalosa ra¯di uma bui . Nggara sia wa´ura maina ¯di hi¯di nahu ake , nahu ¯dimawa´ana wakatu mai lamba ¯ba nahu nggomi¯doho peade .
58013024	Karonggapu salam nami ¯di samenana dou mana´ekaimu ro ¯di samenana ela Ruma Hatalla . Tarima raupu salam ra¯di cina ra angita ¯di Italia .
58013025	Raho-raho to´impa Ruma mbeina bareka nggomi¯doho sara´ana .
59001001	Cina ra angi ela Ruma Hatalla samenana ma wara ¯di sara´a dunia ! Salam ra¯di nahu , Yakub ada Ruma Hatalla ro ada Ruma Isa Al Masih .
59001002	Cina ra angi ! Nggara ma´iusi ¯ba nggomi¯doho mboto pahu coba´ana , pa¯bua rocipu nggomi¯doho iumu laba .
59001003	¯Bara nggomi¯doho ma¯badeku , ¯ba one nggara nggomi¯doho ngge´empa imbimu ¯di Ruma wakatu iumu coba´ana ¯dimanda¯di ede¯du nggomi¯doho manda¯di lembo ade .
59001004	Jagapu loaku¯du lembo ademu ede ¯di mawara ntuwu sampe nggomi¯doho nda¯di poda-poda sampuruna ro wati wara madancihimu ¯di ade sara´a lampa rawi .
59001005	Nggara warasi ¯di ade wekimu ma kura loa timba ra lemba , pa¯buaku sia rahona ¯di Ruma Hatalla , nda¯di Ruma Hatalla ¯dimambeina timba ra lemba ¯di sia ; ¯bara ¯di sanikina dou , Ruma Hatalla ¯di mambeina kai ncera ra mbura ade la¯bo kai iu kasi ade .
59001006	Pala dou ma raho , pa¯buaku imbina ; sia wati loana mbali mbua adena . ¯Bara dou ma mbali mbua adena ede¯du ¯bune balumba ¯di moti ra´ewu rero ¯ba angi .
59001007	Dou ¯bune ede wati midi kananuna ; sia wati loana weha nggahi ra eli cumpukai ¯di ade sara´ana au-au rakarawina . ¯Bara ndedena ai rauna sia ne´ena raka au-au ¯di Ruma .
59001008	
59001009	Dou ela Al Masih ma ncoki mori pa¯buaku neo adena nggara ka¯dese ¯ba Ruma Hatalla .
59001010	Ro dou ela Al Masih ma ntau ra wara pa¯buaku neo ade rauna , nggara ka´awasi ¯ba Ruma Hatalla . ¯Bara dou mantau ra wara ¯dimambora ¯bune wunta mpori .
59001011	Wakatu wontu liro la¯bo panana makancere , nda¯di mpori ede ¯dimanda¯di male nda¯dina horora wuntana ro mbora rau ntikana . Ndede rauku la¯bo dou ma ntau ra wara ; sia ¯dimaleli wakatu sia kalampana usaha .
59001012	Taho ra ntikara ¯diru´u ¯ba dou ma lembo ade wakatu sia iuna coba´a . ¯Bara sawa´u ¯ba sia wa´una taha ¯di ade coba´ana ede , sia ¯dimatarima ufana , ede mori ra woko rasake ¯ba Ruma Hatalla ¯di dou-dou mameci ra ca´u Ruma Hatalla .
59001013	Dou nggara na¯bohasi ¯ba goda´ana ¯ba one coba´a ¯bune pahu ede aina nggahi ¯ba sia , " Goda´ana ake ramaina ta Ruma Hatalla , " ¯bara Ruma Hatalla wati loa ¯digoda ¯ba ma´iha ro mada¯bae , ro wati goda rauna kone sa¯bua dou rau .
59001014	Pala dou ra¯boha ¯ba goda nggara nahintisi ro na¯dikiku ¯bara ne´e ndaina ma´iha ra mada¯bae .
59001015	Edempara , nggara rane´ena ma iha ede ¯di ¯batusi , ede maikaina dosa ; ro nggara dosa ede wa´ura ntasa , nda¯dikaina ede¯du made .
59001016	Ai to´ina nggomi¯doho hina ¯ba tipu , cina ra angi meci ¯ba nahu !
59001017	Sanikina rambei ma taho la¯bo hadia ma mpuruna ramaina ta saroga , rakalondo ¯ba Ruma Hatalla , Makanda¯dina samenana ma taroa ¯di langi . Siara Ruma Hatalla mawati rungka weki , ro wati makamaina rindi au-au rau .
59001018	Kai ¯bara ne´e ndai-Na , Sia kanda¯dina ndaita ana-ana-Na kai ncai nggahi ra eli-Na ma poda . Sia karawikaina ede loaku¯du ndaita raka hi¯di ma taho poda ¯di ade mahluk rakanda¯di-Na .
59001019	Ringa ra kade´e katahopu ake , Cina ra angi meci ¯ba nahu ! Sanikina dou pa¯buaku ringa rocina , pala aho ¯dimanuntu ro aho ¯dimambani .
59001020	Dou ma ca´u mbani wati loana karawi ma taho , ma kasana ade Ruma Hatalla .
59001021	¯Bara ndedena , pakipu sanikina rawi ranginakai ma sampu ra nggele ro mada¯bae . Weha aopu kai ade mataho nggahi ra eli ranggu¯da ¯ba Ruma Hatalla ¯di´ademu , ¯bara nggahi ra eli ede mantau tenggo ra wale ¯dimakasalamana nggomi¯doho .
59001022	Pa¯buapu karawi ¯ba nggomi¯doho au ranggahi ¯ba Ruma Hatalla , aina ringa mpoamu , nda¯dina ade ndedekaina nggomi¯doho matipu weki ndaimu .
59001023	Dou ma ringa ra kade´e nggahi ra eli Ruma Hatalla , pala wati karawina ede¯du ¯bune dou ma wunga eda pahu ndaina masapodakaina ¯di tando saninu .
59001024	Sawa´u ¯ba tio ka¯bae-¯bae ¯ba sia , sia laona ro nefa lalona ¯buneku , pahuna ede .
59001025	Hukum Allah nasampuruna ro ntau tenggo ra wale ¯di hori kalosakaina manusia . Ro dou ma paresa ka¯bae ro matio ka¯bae-¯bae ro makarawi hukum-hukum ede , ro laina ringa ra kade´e mpoana edempara nefana , dou ede ¯di mbei bareka ¯ba Ruma Hatalla ¯di ade sanikina lampa rawi rakarawina .
59001026	Nggara warasi dou ma iu wekina kai dou ma to´a ¯di agama , pala sia wati jagana rerana , nda¯di sia natipuku weki ndaina ; sambeana wati wara onena .
59001027	To´a ¯di agama ma raso ro masapodakaina rantanda ¯ba Ruma Hatalla Ama ndaita ede¯du : mabantu ¯dambe-¯dambe to´i makasi pahu ro dou-dou siwe mbaru mboha ma susa ra ncoki , ro majaga weki ndaina loaku¯du aina ka´iha ¯ba dunia ake .
59002001	Cina ra angiku ! Kai dou ma imbi ¯di Ruma Isa Al Masih , Ruma Wancu ¯Dese Ra Ntasa , aina nggomi¯doho kalai-laimu dou kai dasa lampa rawi ma tada .
59002002	¯Bara warasi dou ma ntau ra wara ma kani sinci masa ro ma kani ra lombo ma ntika maina ¯di ka¯borokaimu , edempara mai rauja sa¯bua dou ma ncoki mori ma kani ra lombo ma ncipa-ncipa ,
59002003	nda¯di nggomi¯doho ma ncewi lia ra horomaku ¯di dou ma kani ra lombo ma ntika ede . Nggahi ¯ba nggomi¯doho ¯di sia , " Tasanta¯beta Ita doho ¯di kadera ma ipi taho ake . " Pala ¯di dou ma ncoki mori nggahi ¯ba nggomi¯doho , " Ki¯dipu ta aka , " atao " Dohopu ta awa . "
59002004	Kai rawimu ¯bune ede , nggomi¯doho kalai-laimu ¯diwoha sasamu manusia ro nilaimu dou kai fiki ra kananumu ma da¯bae .
59002005	Kawarapu , cina ra angi ¯di meci ra ca´u ¯ba nahu ! Dou ma ncoki mori ¯di dunia ake , ¯dika¯dale ¯ba Ruma Hatalla ¯dimanda¯di dou ma ntau ra wara ¯di ade imbina . Dou-dou ede ¯dimanda¯di anggota ela Karaja´an Allah ¯bune rasake ¯ba Ruma Hatalla ¯di dou ma meci ra ca´u-Na .
59002006	Pala nggomi¯doho ma naha katuna ra ka¯bawaku dou ma ncoki mori , sapodakaina dou ma ntau ra waraku ma tonda-tondana nggomi¯doho ro ma randana nggomi¯doho lao aka pengadilana !
59002007	Sia¯doho ma katuna ra ka¯bawa ngara ma taho ratarima ¯ba nggomi¯doho ¯di Ruma Hatalla !
59002008	Nggomi¯doho karawimu ma ncihi , nggara kalampasi ¯ba nggomi¯doho hukum Karaja´an ma wara ¯di ade ayat Alkitab ake , " Meci ra ca´upu cina ra angimu ¯bune nggomi¯doho meci ra ca´umu weki ndaimu . "
59002009	Pala nggara kalai-laisi ¯ba nggomi¯doho dou kai dasa lampa rawi ma tada , nggomi¯doho karawimu dosa , ro hukum Allah ma nggahi ¯ba one nggomi¯doho ede¯du ma sapana hukum .
59002010	Dou ma sapa sa¯bua ade hukum Allah , aona nasapa sara´aku .
59002011	¯Bara Sia ma nggahi , " Aina karawimu jina , " Sia rau ma nggahi , " Aina hade dou . " Nda¯di , nggara watisi karawi ¯ba nggomi¯doho jina , pala hademu dou , nda¯di nggomi¯doho ede¯du dou ma sapa hukum rau .
59002012	Nuntu ra nggahipu ro karawipu kai dou ¯dimaparesa ncihi ra ncara ¯batu hukum Allah ma hori kalosa manusia .
59002013	¯Bara Ruma Hatalla wati ¯dimateina kasi ade ¯di dou ma wati ¯bade kasi ade ¯di cina ra angi . Pala kasi ade nancewi tenggo ntewi kaisi la¯bo hukumana .
59002014	Cina ra angi ! Auku onena dou ma nggahi , " Nahu dou ma imbi " , nggara watisi sia katadana kai ruku ra rawina ? Sa¯bua loaku imbi ¯bune ede ma kasalamana ?
59002015	Misakai sa¯bua dou cinata ma paralu kani ra lombo ro wati ntauna ¯di ngaha ra nono ma ncihi ¯di ru´u sanai-nai .
59002016	Auku onena nggahi ¯ba nggomi¯doho ¯di sia , " Lao taho-tahora ¯di ncai , kanira kani ra lombo marana ro ngahara ngaha ra nono ma caru ! " -- nggara watisi mbei ¯ba nggomi¯doho ¯di sia au ¯di paralu ¯ba sia ¯di morikaina ?
59002017	Ndede walija imbi , nggara watisi katada kai ruku ra rawi , nda¯di imbi ede wati wara onena .
59002018	Kombisi wara ma nggahi , " Wara dou ma wi´i weki ¯di imbina ro waraja ma wi´i weki ¯di ruku ra rawina . " Nahu ¯dimacambena , " Tateipu ¯di nahu ¯buneku dou loana ntau imbi kai wati kalampana ro nahu ¯dimatei katadana kai ruku ra rawi ¯ba one nahu kantau imbi . "
59002019	Nggomi¯doho ma imbiku ¯ba one Ruma Hatalla sa¯buampa . Roh-roh seta rau na´imbiku ro sia¯doho na¯bi¯bi ¯ba dahuna !
59002020	Nggomi¯doho ma sampula poda ! sa¯bua paralu ¯dimbei bukuti ¯di nggomi¯doho ¯ba one wati wara onena ntau imbi watisi kalampa imbi ede ?
59002021	Tiompa la Ibrahim wa´i ra waro ndaita . Sia tarima ao kataho ¯ba Ruma Hatalla ¯bara ruku ra rawina , ede¯du wakatu sia ¯donggo ra mbeina la Ishak , anana , ¯di Ruma Hatalla ese wawo mezeba .
59002022	Ta ake nataroa poda ¯ba one imbi pa¯buaku ¯dikatada kai ruku ra rawi loaku¯du nda¯di sampuruna .
59002023	Kai ndedena , ¯bune ranggahi ¯ba ayat Alkitab ake , " Ibrahim imbina ¯di Ruma Hatalla , ro Ruma katadana la Ibrahim ma ncihi ro raso ¯di ntanda ¯ba Ruma Hatalla . " Ibrahim ¯dipehekai , " Soba Ruma Hatalla " .
59002024	Ake natada podara , ¯ba dou ratarima kataho ¯ba Ruma Hatalla ¯bara au rakarawi ¯ba dou ede , ro laina ¯bara imbi mpoana .
59002025	Tio raupu ¯di la Rahab , dou siwe ma sunda ede . Sia tarima ao kataho ¯ba Ruma Hatalla ¯bara ruku ra rawina , ede¯du wakatu sia tarima aona ¯di ade umana dou-dou Israel ma nina musu ro ma bantu sia¯doho lao rai kai ncai ma kalai .
59002026	¯Bune sarumbukai wati wara nawa ede¯du sarumbu ma made , ndede rau la¯bo imbi watisi kalampa ede¯du imbi ma made .
59003001	Cina ra angi ! Aina ipi mboto ¯di ade wekimu ma ne´e nda¯di guru . Nggomi¯doho ma ¯badeku ndai ma nda¯di guru ¯di¯ba¯bu kai hukuma ma ncewi tani ntewi kaisi dou ma kalai .
59003002	Ndai sara´ana ntuwu karawita , rawi ma ncara . Pala dou ma wati parana karawi ma ncara kai nggahi ra elina , sia dou ma sampuruna ma loa kuasakai sara´a sarumbuna .
59003003	Nggara tausi ¯ba ndai rante ¯di asa jara loaku¯du sia ¯batuna rakane´e ¯ba ndai , nda¯di ndai loa kantiri jara ede .
59003004	Weha raupu kapa ¯di conto . Konena kapa ede¯du barang ma na´e ro wa´a ¯ba angi ma na´e , pala sia ede nakantiriku ¯ba kamudi ma ipi to´i , ¯batu rakane´e ¯ba dou ma wa´ana .
59003005	Ndede rau la¯bo rera ndaita ; konena rera ndaita ede to´i , pala sia naloaku kasombo weki ma ¯boha lampa rawi ma na´e-na´e . Kananupu na´ipiku na´e ra lembona wu¯ba naloaku ka´a ¯ba afi ma to´i poda !
59003006	Rera sama ¯bune afi . ¯Di sarumbu ndaita , sia ma nda¯di fu´una rawi ma iha ra mada¯bae ma kariuna ruku ra rawi ma ihana ¯di samenana sarumbu ndai . Kai afi ma ramai ra¯di anaraka sia nakampangiku samenana mori ra woko ndaita .
59003007	Sara´a pahu binata ma nggange , nasi , binata ma rama ro uta loaku ¯dikamau , ro wa´u raura kamau ¯ba manusia .
59003008	Pala rera manusia wati wa´u ¯dikamau kone ¯ba sa¯bua dou rau . Rera ede nada¯bae ro wati wa´u ¯di kuasakai ¯ba dou ; ¯bini ¯ba racu ¯di madekai .
59003009	Ndai kanita ¯dimarenta tarima kasi ¯di Ruma ro Ama ndaita , pala ¯dimasumpana kai ma iha ¯di sasama manusia , ra wa´u kanda¯di ¯batu pahu Ruma Hatalla .
59003010	¯Di asa ma sama losa nggahi ra eli tarima kasi ro nggahi ra eli ma sumpa ka´iha . Sapodakaina laina ndede !
59003011	Sa¯bua wara mada oi ma wontukai ¯ba oi ca¯ba ro oi ma pa´i ¯di mada oi ma sama ?
59003012	Fu´u ara , cina ra angiku , wati loana mbua wua zaitun , ro fu´u anggo wati loana mbua wua ara . Mada oi ma ndanga wati loa rauna kalosa oi ma ca¯ba .
59003013	Nggara warasi dou ma loa timba ra lemba , ro ma ntau ade ma taho ¯di wohamu , pa¯buaku sia katadana kai mori ma taho ro kai karawina lampa rawi ma taho , ma ¯batukai ka´awa weki ro loa timba ra lemba .
59003014	Pala nggomi¯doho nggara ma wu´usi iha ademu , ro ma ka´ese mai weki ndaimu , aina kabanggakaimu timba ra lemba ede ¯bara ndedena nggomi¯doho marungkaku haba ma ncihi ra¯di Ruma Hatalla nda¯di lai .
59003015	Timba ra lemba ¯bune ede wati ramaina ta saroga . Sia ramaina ta dunia , ra¯di nawasu manusia , ro ra¯di seta !
59003016	Ta¯be warakai wu´u ro tabe´a ma kapenti weki ndai , ta ede rau wara ngango ra ngora ro sara´a pahu ruku ra rawi ma da¯bae .
59003017	Pala dou ma ntau timba ra lemba ma ramai ese mai , siaku ma saramba-ramba podakaina ma raso , edempara naca´u tahokai angi , kambera , ro na¯batu nggahi . Sia ¯binikai ¯ba kasi ade ro nakamaiku ruku ra rawi ma taho . Sia wati kalai-laina dou ro wati ca´una coro-coro .
59003018	Poda taho ade ede¯du hasi ra¯di ¯dei dame rapari ¯ba dou ma meci ra ca´u dame !
59004001	Rata¯be maikaina sara´a ncao ro cence ncihi ¯di ade weki nggomi¯doho ? Sa¯bua laina ede ra¯di ne´emu ma lewa ncau ¯di ade sarumbumu ¯di rakakaimu ¯dihi ade dunia !
59004002	Nggomi¯doho ma ne´e , pala wati rakamu , nda¯di nggomi¯doho ne´ekaimu hade dou ! Nggomi¯doho kapodakai ademu , pala wati wa´umu raka au rangupamu , nda¯di nggomi¯doho cence ncihi ro ncaomu . Nggomi¯doho wati rakamu au-au , ¯bara nggomi¯doho wati rahomu ¯di Ruma Hatalla .
59004003	Ro nggara wa´ura raho ¯ba nggomi¯doho , nggomi¯doho ngge´empa wati rakamu , ¯ba makasu rahomu ncara ; au raraho ¯ba nggomi¯doho ede¯du ¯diru´u neokai ade ndai kesemu .
59004004	Nggomi¯doho ede¯du dou ma wati to´a ! Sa¯bua ¯bade ¯ba nggomi¯doho ¯ba one ma kasobasi angi la¯bo dunia , nda¯di nggomi¯doho ¯dimanda¯di musu Ruma Hatalla ? Nda¯di cou-cou ma ne´e nda¯di soba angi la¯bo dunia ake , sia kanda¯dina weki ndaina musu Ruma Hatalla .
59004005	Aina kacaimu ¯ba one Alkitab wati ntauna alasa ma nggahi , " ¯Di ade sarumbu ndai , Ruma Hatalla tohona Roh ma tera ne´ena . "
59004006	Konena ndede , Rahama Ruma Hatalla rambei ¯di ndai nancewi tenggo ntewi kaisi rakane´e roh ndai ede . ¯Bara ndedena ¯di ade Alkitab ratunti rau , " Ruma Hatalla wati ca´una ¯di dou ma sombo , pala ndede walija Sia nameci ra ca´uku ¯di dou ma ka´awa weki . "
59004007	¯Bara ndedena , okopu ¯di Ruma Hatalla ro aopu ¯di Ibilis , nda¯di Ibilis nasuru ¯di nggomi¯doho .
59004008	¯Deni la¯bopu Ruma Hatalla , ro Ruma Hatalla rau namai rakaku nggomi¯doho . Karasopu rimamu , nggomi¯doho ma wa´ura dosa ! Ro karaso raupu ademu nggomi¯doho ma ncangga ade .
59004009	Pa¯buapu nggomi¯doho poda-poda sinci ademu ro nangi ro ¯duru ¯dala ; pa¯buapu harimu nda¯di nangi ro neo ademu nda¯di susa ade !
59004010	Pa¯buapu nggomi¯doho ka´awa weki ¯di tando Ruma nda¯di Ruma ¯dimaka¯dese nggomi¯doho .
59004011	Cina ra angi aina cua-cua nuntu ka´iha angi atao cua-cua kancaramu angi . Dou ma nuntu ka´iha angi atao ma kancara angi ma sama-sama ela Al Masih , sia nakatuna ra ka¯bawaku ro nakancaraku hukum Allah . Ro nggomi¯doho nggara ma kancarasi hukum Allah , ede aona nggomi¯doho wati ¯batumu hukum-hukum ede , malaisi ma nda¯di hakimna .
59004012	Sapodakaina sa¯bua mpoampa ma ntau hak ma mbei hukum ¯di manusia ro ma paresa ncihi ra ncara manusia . Ede¯du Ruma Hatalla ma ntau kuasa kasalama ro ma kaleli . Nda¯di cousi nggomi¯doho , nda¯dina ne´emu kancara ¯di sasamamu manusia ?
59004013	Cina ra angi ma nggahi , " Ainaina ake atao naisi nami ¯dimalao aka kota hanu ro ngge´e ta aka samba´a ntoina ¯di dagakaimu ro ¯di ngupakaimu piti , " -- ringa ra kade´epu ngoa ra tei kataho ¯ba nahu ake .
59004014	Au ¯dimanda¯di ¯di ade mori ra wokomu naisi , ndai nggomi¯doho rau wati ¯dima¯badena ! Nggomi¯doho ¯bune o¯bu ¯di masamporompa ¯di´edamu , edempara mborana .
59004015	Pa¯buapu nggomi¯doho nggahi ndakemu , " Nggara kausi ¯ba Ruma , nami ¯dimamori ro ma karawi ake atao ede . "
59004016	Pala ake nggomi¯doho ma sombo ro ma ca´u sala´i nuntu ra nggahi . Samenana nuntu ra nggahi rasala´i ¯bune ede ncara .
59004017	¯Bara ndedena , dou ma ¯bade au ma taho ¯di pa¯bua karawina , pala wati karawina , dou ede nadosa .
59005001	Cina ra angi , dou-dou mantau ra wara ! Ringa ra kade´epu ¯di ngoa ra tei kataho ¯ba nahu . Pa¯buapu nggomi¯doho nangimu ro ¯duru ¯dala ¯bara nggomi¯doho ¯dima´iu susa ra ncoki poda !
59005002	Ntau ra waramu wa´ura mbai . Kani ra lombomu wa´ura ngaha ¯ba ane .
59005003	Masa ro salakamu wa´ura ¯bonto ¯ba roka ; rokana ¯dimanda¯di sakasi ¯dima´ao nggomi¯doho ro ¯dimangaha kampoi sarumbumu ¯bune afi . Nggomi¯doho wa´ura untu wi´imu ntau ra wara ¯di jamana ma ne´era nggori .
59005004	Nggomi¯doho wati colamu ufa dou-dou ma karawi ¯di omamu . Ake ringapu weta sia¯doho ! Dou-dou ma ka¯boro hasi omamu , ma kanggica raho bantu ro kanggica sia¯doho wa´ura rongga ¯di fiko Ruma Hatalla , Ruma ma wancu na´e kuasa .
59005005	Nggomi¯doho wa´ura mori heba ipi ro iumu caru iu ¯di dunia ake . Nggomi¯doho ¯bune-¯buneta wunga kampore sarumbu weki ndaimu ¯di ru´u ainaina sambelekai .
59005006	Nggomi¯doho mahukum ro hademu dou-dou ma wati wara ncarana , ro sia¯doho wati aona nggomi¯doho .
59005007	¯Bara ndedena , sabapu cina ra angiku , sampe maikai Ruma . Tiopu ¯buneku sabana dou ma kanggihi ma ngena sampe danana mbeina hasi ma ntau co´i ¯di sia . Kai saba sia ngenana ura oru horo ro´o haju ro ura oru ¯bunga .
59005008	Pa¯buapu nggomi¯doho lembo ade raumu ro kana´epu ade ¯bara ai naina maikai Ruma wa´ura ¯deni .
59005009	Aina bada re¯de ro cua-cua kancara angi , loaku¯du nggomi¯doho wati hukum ¯ba Ruma Hatalla . Kawarapu ! Hakim wa´ura ¯deni , sadia ne´e mai .
59005010	Cina ra angi , kawarapu nabi-nabi ma nuntu ra nggahi kai ngara Ruma . Sia¯doho nasaba ro lembo adena taha susa ra ncoki . Nda¯di tiopu sia¯doho ¯di contomu .
59005011	Sia¯doho ¯dipehekai taho ra ntika ¯bara sia¯doho lembo adena . Nggomi¯doho wa´ura ringamu ma ¯boha saba la Ayub , ro nggomi¯doho ¯bade rau , ¯buneku Ruma ¯di cumpukaina ma mbei bareka sia . ¯Bara Ruma nawancuku kasi adena ro taho ade .
59005012	Ma penti poda , ede¯du : Aina sumpa , nataho kai ngara langi , ro kai ngara dana , atao kai ngara au-au rau . Nggahimpa " Io " nggara makasumu io , ro " wati " nggara makasumu wati ; loaku¯du nggomi¯doho aina ¯ba¯bukai hukum ¯ba Ruma Hatalla .
59005013	Nggara warasi ¯di ade weki nggomi¯doho ma wunga susa , pa¯buaku sia do´ana . Nggara warasi ma neo ade , pa¯buaku sia rawa roi ra wadina Ruma Hatalla .
59005014	Nggara warasi ma supu , pa¯buaku sia ouna dou-dou mana´ekai ela Ruma . Ro pa¯buaku dou-dou mana´ekai ela Ruma ede do´a weana dou ma supu ede ro borekaina mina kai ngara Ruma .
59005015	Nggara do´a sia¯doho karonggasi kai imbi poda , Ruma ¯dimakatahona dou ma supu ede , ro nakangampu weaku dosa-dosa ra wa´u karawina .
59005016	¯Bara ndedena , pa¯buaku nggomi¯doho cua-cua mangaku rawi ncara ro cua-cua do´a kali cempe angi , loaku¯du nggomi¯doho kataho wea supumu . Do´a dou ma ¯batu rakane´e Ruma Hatalla , nantau kuasa ma na´e .
59005017	Elia sama-sama manusia ¯bune ndaita . Sia do´a kapodana ade ¯ba¯baina ¯bua ura , nda¯di ura rau wati londona santoi tolu mba´a ini wura .
59005018	Sawa´u ¯ba ede sia sambea walina , edempara langi kalondona ura nda¯di dana mbeina hasi rau .
59005019	Cina ra angiku ! Nggara warasi ¯di ade weki nggomi¯doho dou ma wati ¯batu ngoa ra tei Ruma Hatalla wali , edempara dou ma kalai kanda¯dina dou ede mbali ¯di Ruma Hatalla ,
59005020	kawarapu ayat ake : Dou ma kanda¯dina dou ma wunga karawi dosa , mbali ra¯di ncai ma ncara , dou ede nakasalamaku nawa dou ma dosa ede ra¯di made ro nakanda¯diku mboto dosa ¯di kangampu wea .
60001001	Cina ra angi ela raka¯dale ¯ba Ruma Hatalla , ma ngge´e ¯di dana ra rasa dou ¯di Pontus , Galatia , Kapadokia , Asia , ro Bitinia ! Nahu , Petrus , rasu Ruma Isa Al Masih , mapamao raho-raho to´impa Ruma Hatalla mbeina bareka ro taho ra ntai ¯di nggomi¯doho kai maremba-remba . Nggomi¯doho raka¯dale ¯dimanda¯di ela Ruma Hatalla ¯bune rania Ruma Hatalla Ama ndaita . Ro Roh Allah wa´ura kanda¯dina nggomi¯doho ela ma raso , ¯diru´u Ruma Hatalla mpoampa , loaku¯du nggomi¯doho to´amu ¯di Ruma Isa Al Masih ro ¯dikaraso ¯ba ra´a-Na .
60001002	
60001003	Maira ndaita syuku ¯di Ruma Hatalla , Ama Ruma ndai Isa Al Masih ! ¯Bara rahama-Na ede , ¯bara ndedena Sia mbeina ¯di ndaita mori ma ¯bou , kai kamori mbalina Ruma Isa Al Masih ra¯di madena . Ake mbeina ndaita ne´emu ma tenggo poda .
60001004	¯Dine´e ¯ba ndai loaku¯du ntau bareka-bareka rasadia ¯ba Ruma Hatalla ¯diru´u ¯ba ela-Na , ede¯du bareka-bareka rawi´i-Na ¯di saroga , nda¯dina wati loa ¯dima´iha , atao manda¯di mbai atao donto .
60001005	Sara´ana ede ede¯du ¯diru´umu , ¯bara nggomi¯doho imbi ¯di Ruma Hatalla . Nda¯di nggomi¯doho ¯dijaga kai kuasa Ruma Hatalla loaku¯du nggomi¯doho tarimamu mori masalama ma wa´ura sadia ¯dikatada wakatu cumpukai jamana peade .
60001006	¯Bara ndedena pa¯buapu nggomi¯doho kaneo ademu , konena ake ¯di ru´u samporo wakatu nggomi¯doho pa¯bua nda¯di ncoki ademu ¯bara nggomi¯doho iumu mboto pahu coba´ana .
60001007	¯Dine´ena ede¯du ¯di bukutikai sa¯bua nggomi¯doho poda-poda imbimu ¯di Ruma atao wati . Masa ma loa iha rau , ¯di´uji kai afi . Imbi nggomi¯doho ede¯du nancewi ntauna co´i ntewi kaisi masa , nda¯di pa¯buaku ¯di´uji rau loaku¯du nda¯di tenggo . Ro kai ndedena nggomi¯doho ¯diroi la¯bo ¯dilia ra horoma ro ¯dika¯dese ra kantasa ¯di ainaina mai mbali kai Ruma Isa Al Masih .
60001008	Nggomi¯doho mameci ra ca´u-Na , konena wakatu ntoina nggomi¯doho wati edamu Sia . Ro nggomi¯doho imbimu ¯di Sia konena wakatu ake nggomi¯doho wati edamu Sia . ¯Bara ndedena nggomi¯doho neo ademu , ro iumu sana ade ma ipi poda ro wati loa ¯di nggahi wali .
60001009	¯Bara ¯di ne´e ¯ba imbimu wa´u raka , ede¯du kasalamakai sarumbu ra nawamu .
60001010	Kasalama akeku ratio ka¯bae ro paresa ¯ba nabi-nabi , ro sia¯doho makaronggana ranggahi ¯ba Ruma ma¯boha bareka rambei ¯ba Ruma Hatalla ¯di nggomi¯doho .
60001011	Sia¯doho tio ka¯baena ¯buneku ro ¯bune aiku lampa rawi ede nda¯dikaina , ¯di ne´e ¯ba Roh Al Masih ma wara ¯di ade sarumbu sia¯doho . Wakatu ede Roh-Na mangoana ¯di sia¯doho ma¯boha susa ra ncoki-susa ra ncoki ¯dipa¯bua iu ¯ba Al Masih ro ma¯boha ¯Dese ra ntasa-Na ma ¯batuna sawa´u ¯ba ede .
60001012	¯Di nabi-nabi ede Ruma Hatalla mangoa ¯ba one au rakarawi ¯ba sia¯doho laina ¯diru´u paralu ¯ba sia¯doho , malaisi ¯di paralu ndaimu ; ede¯du lampa rawi-lampa rawi raringa ka¯bae ¯ba nggomi¯doho wakatu ake ra¯di dou-dou mangoa ra kahaba Haba Mataho ma¯boha Ruma Isa Al Masih . Sia¯doho karonggana lampa rawi-lampa rawi ede ¯di nggomi¯doho kai kuasa Roh Allah ranggadu-Na ra¯di saroga . Kone mala´eka-mala´eka nane´e rauku ¯bade haba rangoa ra kahaba ¯ba sia¯doho ede .
60001013	¯Bara ndedena , pa¯buapu nggomi¯doho sadia ncau . Aina kabare ro ngena kapodapu ¯di bareka ¯dimbeina ¯di nggomi¯doho wakatu Ruma Isa Al Masih maina peade .
60001014	To´apu ¯di Ruma Hatalla , ro aina mori ¯batu rakane´emu ntoina , aipu wakatu nggomi¯doho watipu patamu Ruma Hatalla .
60001015	Pala ndakeku , pa¯buapu nggomi¯doho raso ¯di ade samenana ¯di karawi ¯ba nggomi¯doho , sama ¯bune Ruma Hatalla ma ouna nggomi¯doho ede raso .
60001016	¯Di ade Alkitab ratunti , " Pa¯buapu nggomi raso , ¯bara Nahu raso . "
60001017	Nggomi¯doho pehemu Ruma Hatalla ede Ama wakatu nggomi¯doho sambeamu ¯di Sia . Ruma Hatalla edeku ma paresa ncihi ra ncara manusia mancihi ncao la¯bo ruku ra rawi cua-cua ndaina kai wati ka¯baena dou . ¯Bara ndedena salama nggomi¯doho mbuipu ¯di ade dunia ake , pa¯buapu nggomi¯doho ka¯dese ra kantasamu Ruma Hatalla ¯di ade morimu .
60001018	¯Bara nggomi¯doho ma¯badeku ¯ba one nggomi¯doho wa´ura cola ra¯di cara morimu ma iha mpoa rarakamu ra¯di wa´i ra waromu laina kai barang ma loa iha lai rauna kai salaka ro masa ,
60001019	malaisi kai ra´a ma nggali , ede¯du ra´a Al Masih , ma sama ¯bune ra´a ana jimba mawati sampu ra iha .
60001020	Al Masih raka¯dale ¯ba Ruma Hatalla sawatipu rakanda¯di dunia . Ro ¯di ainain-ainain cumpukai jamana ake , Sia maina ¯di dunia loaku¯du kasalamana nggomi¯doho .
60001021	Kai ncai Siara nggomi¯doho imbimu ¯di Ruma Hatalla ma wa´ura kamori mbali Sia ra¯di madena la¯bo maka¯dese ra kantasa-Na . Nda¯di , Ruma Hatallaku ¯di imbi kai ¯ba nggomi¯doho ro ¯di Ruma Hatalla rauku nggomi¯doho wi´i kaimu weki .
60001022	¯Bara nggomi¯doho to´amu ¯di ngoa ra tei ra¯di Ruma Hatalla , nda¯di nggomi¯doho karasomu weki ro nggomi¯doho meci ra ca´umu dou-dou masama imbimu kai rela ademu . ¯Bara ndedena , pa¯buapu nggomi¯doho meci ra ca´umu ¯di sa¯bua la¯bo masa¯buana kai sapoda-poda ademu .
60001023	¯Bara kai ncai nggahi ra eli Ruma Hatalla ma mori ro ma ederahi¯di ede , nggomi¯doho wa´ura kanda¯dikaina manusia ¯bou ma laina ranggana ¯ba manusia malaisi ra¯di Ama ma ederahi¯di .
60001024	¯Di ade Alkitab ratunti ndake , " Samenana ela manusia ¯bune mpori , ro sara´a na´e ra ntoruna ¯bune wunta mpori . Mpori male , wunta rauna nahoro ;
60001025	pala nggahi ra eli Ruma nangge´empa santoi-ntoina . " Nggahi ra eli ede Haba Mataho ma wa´ura ngoa ra kahaba ¯di nggomi¯doho .
60002001	¯Bara ndedena , pakipu ra¯di wekimu samenana ma da¯bae ; ai walina nuntu ra nggahi cowamu , ro aina coro-coro . Aina hiana ade , ro aina ka¯bawa ra katunamu dou makalai .
60002002	Pa¯buapu nggomi¯doho nda¯dimu ¯bune ana dou to´i ma ¯boupura nggana , mane´e ncau susu maraso ma asali . Kai ndedena nggomi¯doho ¯dimawoko ro ¯dikasalama .
60002003	¯Di ade Alkitab ratunti ndake , " Nggomi wa´ura iu ¯ba ndaimu na´ipiku tahona Ruma . "
60002004	¯Bara ndedena , maipu ¯di Ruma . Sia ¯bune wadu mori , wadu rapaki ¯ba dou ¯bara rawi´ikai wati wara onena ; pala raka¯dale ¯ba Ruma Hatalla kai wadu ma ntau co´i .
60002005	Nggomi¯doho ¯bune wadu-wadu ma mori . ¯Bara ndedena pa¯buapu nggomi¯doho ngawamu ¯dikani ¯dikatu´ukai Bait Allah ma rohani . Kai ndedena nggomi¯doho ¯dimanda¯di imam-imam , ma mori ¯diru´u Ruma Hatalla mpoampa , ro kai Ruma Isa Al Masih ma¯donggo ra mbeina ¯di Ruma Hatalla , koroba maraso ma ca´u ¯ba ade Ruma Hatalla .
60002006	¯Bara ¯di ade Alkitab ratunti ndake , " Nahu wa´ura ka¯daleku sa¯bua wadu mantau co´i , rawi´i ¯ba Nahu ¯di Sion kai wadu mapenti poda ; ro dou ma imbi ¯di Sia wati ¯dika´iha wea adena . "
60002007	Wadu ede na´ipi podaku ntauna co´i ¯diru´u ¯ba nggomi¯doho ma imbi . Pala ¯diru´u ¯ba dou-dou ma wati imbi , nahinaku ¯ba ayat-ayat Alkitab ake , " Wadu ma wati rakani ¯ba dou-dou mataki tu´u uma ede palasi manda¯di wadu mapenti poda , "
60002008	ro " Edeku wadu ma kanda¯dina dou satunu , wadu ma kanda¯dina sia¯doho mbo´o . " Sia¯doho satununa ¯bara sia¯doho wati imbina ¯di nggahi ra eli Ruma Hatalla . Ndedeku mawa´ura katantu ¯ba Ruma Hatalla ma¯boha sia¯doho .
60002009	Pala nggomi¯doho ede¯du bangsa raka¯dale , imam-imam ma karawi wea sangaji , bangsa ma raso , ¯diru´u ¯ba Ruma Hatalla mpoampa , ela ndai Ruma Hatalla . Ruma Hatalla maka¯dale nggomi¯doho ro ma´ou kalosa nggomi¯doho ra¯di ade marindikaina ¯di lu´ukai ade taroa-Na ma taroa poda , kai makasuna loaku¯du nggomi¯doho ngoa ra kahabamu haba ma¯boha ruku ra rawi-ruku ra rawi-Na ma heba poda .
60002010	Ntoina nggomi¯doho laina ela Ruma Hatalla , pala ake nggomi¯doho ede¯du ela Ruma Hatalla . Nggomi¯doho ntoina wati tarimamu rahama Ruma Hatalla , pala ake nggomi¯doho matarimaku rahama-Na .
60002011	Cina ra angi ma meci ¯ba nahu ! Nggomi¯doho ede¯du dou lai rasa ro dou mamai ngge´e samporo ¯di dunia ake . ¯Bara ndedena nahu maraho poda-poda loaku¯du nggomi¯doho aina ¯batumu hawa nawasu manusia ma lewa ncau ao nawa ra sarumbu .
60002012	Ruku ra rawimu ¯diwoha dou ma wati pata Ruma pa¯buapu taho poda , nda¯dina sia¯doho nakafitinasi nggomi¯doho kai dou mada¯bae , sia¯doho pa¯buaku mangakuna ruku ra rawimu ma taho , nda¯dina sia¯doho ¯dimaroi ra wadina Ruma Hatalla wakatu ainaina maikai-Na .
60002013	Kai ngara Ruma , pa¯buapu nggomi¯doho okomu ¯di sanikina makuasakai manusia : nataho ¯diru´u ¯ba Kaisar ma nda¯di dou makuasa ma penti poda ,
60002014	ro ¯diru´u ¯ba gubernu raturukai ¯ba Kaisar ¯dimahukumna dou makarawi mada¯bae ro ¯dimalia ra horoma dou ma karawi mataho .
60002015	¯Bara ne´e ¯ba Ruma Hatalla loaku¯du kai ruku ra rawi-ruku ra rawimu ma taho nggomi¯doho kapumu asa dou ma nuntu ra nggahi masampula .
60002016	Pa¯buapu nggomi¯doho morimu kai dou mahori weki , pala aina kanimu hori wekimu ede ¯di ¯bontokaimu ruku ra rawimu mada¯bae , malaisi moripu kai ada Ruma Hatalla .
60002017	Kaco´ipu ¯di samenana dou , meci ra ca´upu ¯di cina ra angimu masama ela Al Masih . Dahupu ¯di Ruma Hatalla , ro lia ra horomapu Kaisar .
60002018	Cina ra angi ma nda¯di ada , okopu ¯di rumamu kai lia ra horoma kapodapu ; lai mpoana ¯di sia¯doho ma taho ade ro makambera , pala ¯di sia¯doho ma toku rau .
60002019	Ruma Hatalla ¯dimambei bareka ¯di nggomi¯doho , nggara nggomi¯doho ¯ba kawaramu weki ¯di rakane´e Ruma Hatalla , sabamu ¯di ade susa ra ncoki ade rakarawi ¯ba dou ma wati adi .
60002020	¯Bara auku ncewina nggarasi nggomi¯doho sabamu ¯di susa ra ncoki hukumana ma sapodakaina nggomi¯doho ¯dimatangguna ¯bara ncaramu ? Pala nggara nggomi¯doho kai sabamu wa´umu tanggu susa ra ncoki ma hinamu ¯bara karawimu ma ncihi , nda¯di Ruma Hatalla mambeimu bareka .
60002021	¯Bara ndedena Ruma Hatalla ouna nggomi¯doho . ¯Bara ndai Al Masih wa´ura susa ra ncokina ¯diru´u ¯ba nggomi¯doho , ro kai ede Sia mbeina ¯di nggomi¯doho sa¯bua conto , loaku¯du nggomi¯doho ¯batumu lampa-Na .
60002022	Sia watipu parana karawina dosa , ro wati parana kone sa¯bua dou rau maringana Sia nuntu ra nggahi cowa .
60002023	Aipu Sia i´a ra ¯ba´a ¯ba dou , Sia wati i´a ra ¯ba´a cepena . Wakatu Sia susa ra ncokina , Sia wati kadahuna ; Sia ¯donggo mbeina parakara-Na ¯di Ruma Hatalla , Hakim ma adi ede .
60002024	Ndai Al Masih matunduna dosa-dosa ndaita ¯di weki-Na ese haju salib , loaku¯du ndaita hori weki ra¯di kuasakai ¯ba dosa , ro mori ¯batu rakane´e ¯ba Ruma Hatalla . Suwu-suwu Al Masih ma katahona nggomi¯doho .
60002025	Ntoina nggomi¯doho ¯bune jimba ma santuda , pala ake nggomi¯doho wa´ura wa´a mbali ¯dima¯batu Ompu jimba ro Masandaka nawa ra sarumbumu .
60003001	Ndede rau nggomi¯doho , wei-wei , pa¯buapu okomu ¯di rahimu loaku¯du nggara warasi ¯di woha sia¯doho ma wati imbi ¯di haba ra¯di Ruma Hatalla , ruku ra rawimu naloaku kanda¯di sia¯doho nda¯di imbi . Ro wati paraluna nggomi¯doho nggahi au-au ¯di sia¯doho ,
60003002	¯bara sia¯doho na´edaku ruku ra rawimu ma raso ro saleh .
60003003	Aina ntikamu ntika ta ari mpoana , ¯bune misakai kantika honggo atao kanimu sinci ro jima , atao kakanimu kani ra lombo ma nggali-nggali co´i .
60003004	Pala , pa¯buapu ntikamu rawontuna ta´ade mpidamu , ruku ra rawimu mapu ra ntika ; edeku ntika ma´ederahi¯di ma ipi ntau co´i kai ntanda ¯ba Ruma Hatalla .
60003005	Kai cara akeku aipu jamana ma´ulu dou-dou siwe mantau agama ma wi´i weki ¯di Ruma Hatalla makantika weki kai to´ana ¯di rahi sia¯doho .
60003006	La Sara ndede rau , sia nato´a ¯di la Ibrahim ro ouna sia rumana . Nggomi¯doho ake ede¯du ana-ana la Sara , nggara karawisi ¯ba nggomi¯doho lampa rawi-lampa rawi ma taho ro wati dahumu ¯di au-au rau .
60003007	Ro nggomi¯doho rau , rahi-rahi , pa¯buapu ¯bini ¯ba mori maloa ka´ao ¯di weimu , ro kai kawara wekimu ¯ba one sia¯doho kalompo ma mapu ra rome . Karawipu ¯di sia¯doho kai lia ra horomapu , ¯bara sia¯doho sama-sama la¯bo nggomi¯doho , ¯dimatarima ao bareka mori ma sapodakaina ra¯di Ruma Hatalla . Karawipu ake , loaku¯du wati wara ma tapana do´amu .
60003008	Kanggorikai nggahi ede¯du : pa¯buapu nggomi¯doho kasa¯bua nggahi ro kasa¯bua iumu . Pa¯buapu nggomi¯doho cua-cua meci ra ca´u angi ¯bune dou-dou ma sa´e ra ari . Ro pa¯buapu nggomi¯doho cua-cua kasi ade angi ro ka´awa weki .
60003009	Aina cepemu rawi ma´iha kai rawi ma´iha wali , atao i´a ra ¯ba´a kai i´a ra ¯ba´a ; pala cepekaipu kai rahomu bareka ¯di Ruma Hatalla . ¯Bara Ruma Hatalla ma´ouna nggomi¯doho justru loaku¯du nggomi¯doho tarimamu bareka ra¯di Sia .
60003010	¯Di ade Alkitab ratunti ndake , " Dou ma ne´e iu mori ro mane´e iu ainain-ainain ma taho , pa¯buaku sandaka asana loaku¯du wati nuntu ra nggahina lampa rawi-lampa rawi ma da¯bae ro wati rentana lampa rawi ma cowa .
60003011	Sia pa¯buaku ka¯do´ona weki ra¯di lampa rawi ma da¯bae ro karawi ma taho ; pa¯buapu sia karawi kapodana ¯di rakakaina dame .
60003012	¯Bara Ruma maca´u tio dou-dou ma ¯batu rakane´e-Na , ro Ruma makade´e ncau do´a-do´a sia¯doho ; pala Ruma ma´aona dou-dou ma karawi ma´iha . "
60003013	Cou ma ne´e karawi mada¯bae ¯di nggomi¯doho , nggarasi nggomi¯doho maca´u karawi mataho ?
60003014	Pala nggomi¯doho konemu pa¯bua susa ra ncoki ¯bara karawimu lampa rawi-lampa rawi ma taho , nggomi¯doho malabaku ! Aina dahu ¯di cou-cou rau , ro aina darura ademu .
60003015	Pala ¯dei ademu , pa¯buapu nggomi¯doho mbeimu ¯di Al Masih lia ra horoma ma lai ndaina mancihi ncao la¯bo dohokai-Na kai Ruma kaina . Ro pa¯buapu nggomi¯doho sadia ncau ¯di cambekaimu ¯di sanikina dou ma so¯di ma¯boha ne´emu ma wara ¯di nggomi¯doho .
60003016	Pala karawipu ede kai mapu nggahi ra eli ro horoma . Ro pa¯buapu ade mpidamu maraso , loaku¯du kafitinasi ¯ba dou ¯bara nggomi¯doho morimu kai mataho kai ¯batumu Al Masih , nda¯di dou ma fitinamu ¯dimanda¯di maja ndaina .
60003017	Nancewi tahopu susa ra ncoki ¯ba karawi mataho -- nggara ede rakane´e ¯ba Ruma Hatalla -- ntewi kaisi susa ra ncoki ¯ba karawi ma da¯bae .
60003018	¯Bara ndai Al Masih madena sakalimpa , ru´u santoi-ntoina ¯bara dosa manusia -- sa¯bua dou ma wati wara ncara , made ¯di ru´u ¯ba dou ma ncara . Karawi kai ¯ba Al Masih ede loaku¯du Sia lao ¯dende ra wa´a nggomi¯doho ¯di Ruma Hatalla . Sia rahade kai sarumbu kasana , pala rakamori mbali sacara ade rohani .
60003019	¯Di ade ka´ada´ana roh Sia lao ngoa ra kahabana haba ma ramai ta Ruma Hatalla ¯di roh-roh rabui :
60003020	ede¯du roh dou-dou ma wati to´a ¯di Ruma Hatalla aipu jamana la Nuh . Aipu wakatu ede Ruma Hatalla ngenana kai saba santoi la Nuh ndawina kapa . Dou-dou ma wara ¯di kapampa -- sara´ana waru dou -- rakasalama ra¯di mbere na´e ede .
60003021	Ma nda¯di ede ede¯du ibarakai ra¯di kandeu karaso ma wakatu ake makasalamana nggomi¯doho . Kandeu karaso ake laina sa¯bua upacara karaso sarumbu kai oi ra¯di samenana ma sampu-sampu , malaisi pahu sakemu ¯di Ruma Hatalla ra¯di ade mpidamu ma taho . Kandeu karaso ede makasa¯buana nggomi¯doho la¯bo Ruma , kasa¯bua weki ede makasalamana nggomi¯doho ¯bara Ruma Isa Al Masih mawa´ura mori mbali ra¯di madena ,
60003022	ro wa´ura ne´e ese saroga . Ake Sia makuasa sama-sama la¯bo Ruma Hatalla ro maparenta sara´a mala´eka , ro sara´a makuasa ro sara´a tenggo ra wale .
60004001	¯Bara Al Masih wa´ura susa ra ncoki kai sarumbu kasa , nggomi¯doho rau pa¯buaku katenggo weki ndaimu kai nentimu ¯bune ede . ¯Bara dou ma susa ra ncoki kai sarumbu , wati wali karawina dosa .
60004002	¯Bara ndedena , pa¯buapu nggomi¯doho mori ¯diru´u makento ¯di dunia ake ¯batu rakane´e ¯ba Ruma Hatalla , ro laina rakane´e ¯ba manusia .
60004003	Aipu wakatu ntoina , nggomi¯doho wa´ura ntoi poda karawimu au raca´u karawi ¯ba dou-dou ma wati pata Ruma . Mori nggomi¯doho wati tahona . Nggomi¯doho ¯batu hawa nawasumu , mawu , ndiha ra ndano , nono ¯di mawukai ro nembamu berhala kai ni´i poda kai ade .
60004004	Ake dou ma wati pata Ruma , mbora akana ¯ba one nggomi¯doho wati ¯batumu mori ¯bune sia¯doho , iu dosa kai wati wara makahampana . ¯Bara ndedena sia¯doho ka¯bawa ra katunana nggomi¯doho .
60004005	Pala sia¯doho peasi pa¯buaku mbeina su´u ra tundu ¯di Ruma Hatalla ma wa´ura sadia ¯dima´adina dou ma mori ro dou ma made .
60004006	¯Bara ndedena Haba Mataho wa´ura ngoa ra kahaba rau ¯di dou-dou mamade . Aona loaku¯du sia¯doho , ma wa´ura adi ¯di ade ka´ada´ana sarumbu kasa -- ¯bune sara´ana dou ¯di´adi -- loa mori kai rohani , ¯batu rakane´e ¯ba Ruma Hatalla .
60004007	Sara´ana au-au wa´ura ¯deni ¯dinggorikaina , ¯bara ndedena pa¯buaku nggomi¯doho kawara weki ro aina kabare , loaku¯du nggomi¯doho loa sambea .
60004008	Nancewi ¯di ade sara´ana , pa¯buapu nggomi¯doho poda-poda meci ra ca´umu ¯dimasa¯bua la¯bo masa¯buana , ¯bara kai meci ra ca´u nggomi¯doho mangawa rauku cua-cua kangampu angi .
60004009	Pa¯buapu nggomi¯doho tarimamu sa¯bua la¯bo masa¯buana ¯di cua-cua uma ndaimu , kai wati wetamu .
60004010	Nggomi¯doho wa´ura cua-cua tarimamu bareka rambei ma cua lai ra¯di Ruma Hatalla . ¯Bara ndedena kai dou makarawi ma taho au-au rambei ¯ba Ruma Hatalla , pa¯buapu nggomi¯doho kanimu tenggo ra wale ede ¯diru´u paralu sama .
60004011	Dou ma wa´a haba , pa¯buaku karonggana haba ra¯di Ruma Hatalla ; dou ma karawi wea ¯diru´u ¯ba dou makalai , pa¯buaku karawina kai tenggo ra wale ma ramai ta Ruma Hatalla , loaku¯du ¯di ade samenana lampa rawi , Ruma Hatalla loa ¯dika¯dese ra kantasa kai ncai Ruma Isa Al Masih . Siaku ma ntau kuasa ro patu ¯dika¯dese ra kantasa ru´u santoi-ntoina . Amin .
60004012	Cina ra angi meci ¯ba nahu ! Nggomi¯doho ake mawancu ipiku susa ra ncokimu ¯bara wunga ¯di´uji . Pala aina mbora akamu , ¯bune-¯buneta wara au-au ma heba poda manda¯di ¯di nggomi¯doho .
60004013	Mala , pa¯buapu nggomi¯doho iu sana ¯bara ¯batumu susa ra ncoki sama la¯bomu Al Masih . Nda¯di peasi nggara ¯dese ra ntasa Al Masih ¯dikatada , nggomi¯doho ¯dimaneo ade .
60004014	Nggomi¯doho malabaku nggarasi nggomi¯doho ka¯bawa ra katuna ¯bara nggomi¯doho dou ma¯batu Al Masih . Ede aona Roh ma ¯dese ra ntasa , ede¯du Roh Allah , wara ¯di nggomi¯doho .
60004015	Aina kone sa¯bua dou rau ra¯di woha nggomi¯doho masusa ra ncoki ¯bara sia hadena dou , atao mpangana , atao dou mada¯bae , atao ¯bara sia kalu´una weki ade ruku ra rawi dou makalai .
60004016	Pala nggarasi nggomi¯doho susa ra ncokimu ¯bara nggomi¯doho ela Al Masih , aina majamu ¯bara lampa rawi ede . Tarima kasipu ¯di Ruma Hatalla , ¯ba one nggomi¯doho wa´amu ngara Al Masih .
60004017	Wa´ura raka wakatuna Ruma Hatalla adina dunia . Ro ela ndai Ruma Hatalla ¯di´adi uluna . Nggara Ruma Hatalla tampu´una la¯bo ndai , ¯buneku nda¯dina peade la¯bo dou-dou ma wati imbi ¯di Haba Mataho ma ramai ta Ruma Hatalla ede ?
60004018	¯Di ade Alkitab ratunti ndake , " Nggara dou-dou ma taho rau wa´ura nggonggi ¯di kasalama wea , au waliku ¯dimanda¯di la¯bo dou-dou madosa ma wati pata Ruma ! "
60004019	¯Bara ndedena , nggara warasi dou-dou ma susa ra ncoki ¯bara Ruma Hatalla mane´e ¯bune ede , pa¯buaku dou-dou ede mori kai mataho ro imbikai wekina ¯di Marakanda¯dina sia¯doho . Sia ¯dimambei ncauna rasake-Na .
60005001	Nahu maraho ¯di dou-dou mana´ekai elamu loaku¯du sia¯doho kade´e ka¯baena . Nahu tuntiku ake kai sama-sama mana´ekaina ro kai dou ma wa´ura eda mada susa ra ncoki Al Masih , ro ¯dima¯batu ¯dika¯dese ra kantasa rau , nggara ¯dese ra ntasa Al Masih ¯dikatada ¯di manusia . Nahu maraho kai poda-poda
60005002	
60005003	Aina karawimu kai dou makuasa ¯di sia¯doho ra´imbikai ¯di nggomi¯doho , malaisi nda¯dipu conto ¯diru´u ¯ba sia¯doho .
60005004	Ro wakatu Ompu Jimba Ma¯dese Ra Ntasa ede maina peade , nggomi¯doho ¯dimatarima songko sangaji ma ntika , ma wati ¯dimambora ntikana .
60005005	Ndede rauku nggomi¯doho , dou-dou mambuipu umu to´i . Okopu ¯di dou-dou ma tua . Nggomi¯doho sara´ana pa¯buapu ka´awa weki ro karawi kali cempe angi kai awa weki . ¯Bara ade Alkitab ratunti ndake , " Ruma Hatalla madaca´u dou ma sombo , pala nakasikaiku ade ¯di dou ma ka´awa weki . "
60005006	¯Bara ndedena , ka´awapu wekimu ta awa rima Ruma Hatalla ma tenggo , loaku¯du Sia ke¯desena nggomi¯doho nggara rakasi wakatuna .
60005007	¯Donggopu samenana darura ademu ¯di Ruma Hatalla , ¯bara Sia makanda¯di nggomi¯doho .
60005008	Pa¯buapu nggomi¯doho aina kabare ro sadia ncaupu ! ¯Bara Ibilis ede¯du musumu . Sia ¯bune singa malampa rero kai eli mana´e mangupa ¯di ne´ena ngaha .
60005009	Aopu sia kai imbimu ma tenggo , ¯bara nggomi¯doho ma¯badeku ¯ba one cina ra angi masama-sama ela Al Masih makalaina ¯di sara´a dunia nasusa ra ncoki rauku ¯bune nggomi¯doho .
60005010	Pala sawa´u ¯ba susa ra ncoki nggomi¯doho samporo , ndai Ruma Hatalla ¯dimakanda¯dina nggomi¯doho mpuruna . Sia ¯dimakampendena ro makatenggona nggomi¯doho ro ¯dimakatenggo poda-poda nggomi¯doho . ¯Bara Sia ede¯du Ruma Hatalla ma wancu taho poda ade , ma wa´ura ou nggomi¯doho ¯dima¯batu iu ¯dese ra ntasa-Na ma ederahi¯di kai ncai Al Masih .
60005011	Siaku ma kuasa sampe santoi-ntoina ! Amin .
60005012	Sura nahu ma poro ake tunti ¯ba nahu ¯diru´u ¯ba nggomi¯doho kai bantu ¯ba la Silas , rawi´ikai ¯ba nahu cinaku ma´ela Al Masih ma to´a . Nahu makau kapoda ade ¯di nggomi¯doho ro maka´imbina nggomi¯doho ¯ba one au ratunti ¯ba nahu ake haba ma poda ma¯boha rahama Ruma Hatalla . Pa¯buapu nggomi¯doho nenti katenggo ¯di rahama ede .
60005013	Lenga-lenga sama-sama ela Ruma ¯di Babilon , raka¯dale rau ¯ba Ruma Hatalla , nggaduna salam ¯diru´u ¯ba nggomi¯doho ; ndede rau ana meci ra ca´u ¯ba nahu la Markus .
60005014	Cua-cua salampu sa¯bua la¯bo sa¯bua kai ¯bini ¯ba meci ra ca´u kai cina ra angi ela Al Masih . Raho-raho to´impa Ruma mambei taho ra ntai ¯di nggomi¯doho sara´ana ma nda¯di ntau Al Masih .
61001001	Cina ra angi ma poda-poda imbi ¯bune nami ! Ruma Isa Al Masih , ede¯du Ruma Hatalla ro Sangaji Makasalama ndaita , makaloana ndai imbi ¯di Sia , ¯bara Sia makarawi ma ncihi . Sura ake ra¯di la Simon Petrus , sa¯bua dou ada ro rasu Ruma Isa Al Masih .
61001002	Raho-raho to´impa Ruma Hatalla mbeina bareka ro taho ra ntai maremba-remba ¯di nggomi¯doho , ¯bara nggomi¯doho mapataku Ruma Hatalla ro Isa Al Masih , Ruma ndaita .
61001003	Ruma Hatalla wa´ura kanina kuasa ilahi-Na ¯di mbeikaina ndai samenana au ¯di paralu ru´u mori do´a ra sambeakai . Sia karawi ake kai ncai au ra¯bade ¯ba ndai ma¯boha Ruma Isa Al Masih , ma wa´ura ou ndai ¯di iukai na´e ra ntoru ro taho-Na .
61001004	Kai cara edeku Ruma Hatalla mbeina ¯di ndai bareka-bareka ma ipi heba poda ro mantau co´i ma wa´ura sake ¯ba Sia . Kai bareka-bareka ede nggomi¯doho loakaimu hori weki ra¯di au rane´emu mada¯bae ma ka´ihana ¯di dunia ake , ro nggomi¯doho tarimamu tabe´a ilahi .
61001005	¯Bara ndedena , usaha kapodapu loaku¯du nggomi¯doho ngge´empa imbimu ¯di Al Masih ro imbimu ede rarundu ¯ba morimu ma taho . Ari mai ¯ba mori ma taho , nggomi¯doho paralu nda¯dimu dou ma loa ra tingi ,
61001006	ro ari mai ¯ba loa ra tingi , nggomi¯doho rau pa¯buapu loamu kuasa weki ndaimu . Ro ari mai ¯ba kuasakai weki ndaimu pa¯bua raupu nggomi¯doho kangina weki ¯di sabakaimu satando samenana au-au . Ari mai ¯ba lembo ade satandomu au-au , nggomi¯doho pa¯bua rau mori ¯bune rakane´e ¯ba Ruma Hatalla .
61001007	Ro mori ¯bune rakane´e ¯ba Ruma Hatalla pa¯bua rauku ¯dikancihi kai meci ra ca´u ¯di cina ra angi masama-sama imbi . Sawa´u ¯ba ede pa¯buapu meci ra ca´umu ¯di cina ra angi masama-sama imbi sala´i wali kai meci ra ca´u ¯di samenana dou .
61001008	Samenana ede ede¯du tabe´a ¯di paralu ¯ba nggomi¯doho . Nggara tabe´a-tabe´a ede warasi ¯di nggomi¯doho kai maremba poda , nggomi¯doho ¯dimanda¯di caha ro ¯di wara hasina , ro mapataku Isa Al Masih Ruma ndaita kai ma ipi taho wali .
61001009	Pala dou ma wati ntau tabe´a-tabe´a ede , ntanda ra edana natuka ; sia wati loana eda ro sia nanefaku ¯ba one dosa-dosana ntoina wa´ura karaso wea .
61001010	¯Bara ndedena , cina ra angi , usaha kapoda walipu loaku¯du ra´ou ¯ba Ruma Hatalla ro ka¯dale-Na ¯di ndaimu ede nanda¯di tenggo poda . Nggara karawisi ¯ba nggomi¯doho ede , nggomi¯doho wati ¯dimamurta .
61001011	Kai ndedena nggomi¯doho ¯di mbei hak ma ¯bini ¯dilu´ukaimu ade Karaja´an ma ederahi¯di ra¯di Ruma ro Sangaji Mambei salama ndai Ruma Isa Al Masih .
61001012	¯Bara ndedena , nahu mangoa ra kawara ncau nggomi¯doho ma¯boha lampa rawi ede , konena wa´ura ¯bade ¯ba nggomi¯doho ro imbi podamu ¯di ngoa ra tei ra¯di Ruma Hatalla ma wa´ura tarima ¯ba nggomi¯doho ede .
61001013	Salama nahu mbuipu moriku , nahu ma´iu weki pa¯buaku paraluna ngoa ra kawara nggomi¯doho ma¯boha ¯di lampa rawi ede .
61001014	¯Bara nahu ka¯bade ¯ba one wati¯du ntoi walina nahu ¯dimatu´u wi´ina dunia ake , ¯bara Ruma ndai Isa Al Masih mawa´ura ngoa ka¯baena ¯di nahu .
61001015	Nda¯di nahu ¯dima´usahana loaku¯du sawa´u ¯ba made nahu rau , nggomi¯doho makawara mbali ncauku lampa rawi ake .
61001016	Aipu wakatu nami ngoamu ¯di nggomi¯doho na´ipiku ¯dese ra ntasana maikai Ruma ndai Isa Al Masih , nami wati wi´ikaimu weki ¯di mpama-mpama cowa manusia . ¯Dese ra ntasa Al Masih ede wa´ura eda mada ¯ba nami .
61001017	Nami waramu ta aka wakatu Sia lia ra horoma ¯ba dou ro ka¯dese ra kantasa ¯ba Ruma Hatalla Ama-Na . Aipu wakatu ede wara eli ra¯di Mawancu ¯dese ra ntasa , ma nggahi ¯di Sia , " Akera Ana-Ku ma Meci ra ca´u ¯ba Nahu . Sia makasanana ade Nahu ! "
61001018	Ndai nami maringana eli ede ma ramai ta Saroga wakatu nami waramu la¯bo Sia ese wawo doro ma raso ede .
61001019	¯Bara ndedena nami naha imbi walimu ¯di rangoa wi´i ¯ba Ruma Hatalla rangoa ra kahaba ¯ba nabi-nabi . Natahopu nggomi¯doho ringa ra kade´e ka¯baepu rangoa ede , ¯bara rangoa ede ¯bune ilo ma kalea ¯di hi¯di marindi sampe wontu liro , ro taroa ¯bombo ¯bala makalea ¯di´ademu .
61001020	Ma penti poda pa¯buapu nggomi¯doho kawaramu ake : Rangoa wi´i ¯ba Ruma Hatalla rakarongga ¯ba nabi-nabi wati loamu nggahi kira-kira kai kananu ndaimu .
61001021	¯Bara , wati parana rangoa wi´i ¯ba Ruma Hatalla ¯di ngoa ra kahaba kai rakane´e manusia mpoa . Pala Roh Allah makuasakaina dou ¯dimakaronggana rangoa wi´i ¯ba ndai Ruma Hatalla .
61002001	¯Di jamana ma uluna ¯di ade woha ela Ruma Hatalla wa´ura wontu guru-guru palasu . Ndede rauku ¯diwoha nggomi¯doho ¯dimawontu guru-guru palasu . Sia¯doho ¯dimakalu´u ngoa ra tei ma wati poda , ma kalelina dou . Ro sia¯doho wati ¯dimamangaku Makuasa ma wa´ura hori weana sia¯doho . Kai ndedena sia¯doho kamaina ¯di iha lelikai ¯di weki ndaina , ¯dima¯boha roci sia¯doho .
61002002	Kone ade ndedekaina , mboto dou ¯dima¯batu cara mori guru-guru palasu ede rakuasakai ¯ba hawa nawasu sia¯doho . Ro ruku ra rawi guru-guru ede ¯dimakanda¯dina dou mamboto maka¯bawa ra katuna Ncai Mapoda ma lao aka Ruma Hatalla .
61002003	¯Bara sia¯doho na´e adena , nda¯di guru-guru palasu ede ¯di macaritana ¯di nggomi¯doho carita-carita randawi ¯ba ndaina ¯dirakakaina laba ¯di nggomi¯doho . Pala pangadila ¯dima¯ba¯buna hukuma ru´u ¯ba sia¯doho wa´ura ntoi rasadia , ro iha leli ma wa´ura katantu ¯diru´u ¯ba sia¯doho wunga ngenana sia¯doho .
61002004	Mala´eka-mala´eka ma dosa rau wati ¯dico´o ¯ba Ruma Hatalla hori weki ra¯di hukuma , malaisi ¯dipaki ade anaraka . Sia¯doho ¯di kalu´u ade dembi ma rindi ¯dibui ta aka sampe Ainaina Pengadila .
61002005	Ndede rauku la¯bo dunia jamana ma´ulu , Ruma Hatalla wati co´ona hori weki ra¯di hukuma . Ruma Hatalla nggaduna mbere na´e ¯di dunia dou-dou ma da¯bae aipu wakatu ede . La Nuh mpoampa la¯bo pidu dou makalaina rakasalama , ¯bara la Nuh mangoa ra kahabana ma¯boha mori rakane´e ¯ba Ruma Hatalla .
61002006	Sama rau la¯bo ¯bune kota Sodom ro Gomora : Ruma Hatalla makalelina kota-kota ede kai afi loaku¯du nda¯di conto ma¯boha au ¯dimanda¯di la¯bo dou-dou ma da¯bae .
61002007	Pala la Lot rakasalama wea , ¯bara sia ¯batuna rakane´e Ruma Hatalla ; sia nawancuku susa ra ncokina ¯bara ruku ra rawi ma iha ra¯di dou-dou mada¯bae .
61002008	¯Di ade woha dou-dou ¯bune ede la Lot ma taho ede mori kai ade mpidana mancoki , ¯bara saniki ainaina sia eda ro ringana ruku ra rawi sia¯doho ma da¯bae .
61002009	Nda¯di , Ruma na¯bade ¯buneku ¯di kasalamakai dou-dou ma ¯batu rakane´e-Na nggara nasatandosi ¯ba sia¯doho coba´a-coba´ana . Ro Ruma na¯bade ¯buneku toho wi´i dou-dou ma da¯bae ¯dikancoki wakatu Ainain Pengadilana ,
61002010	¯diru´u ¯ba dou-dou ma ¯batu rakane´e hawa nawasu sia¯doho ma sampu ro ma ka¯bawa ra katuna kuasakai Ruma Hatalla . Ndede disa la¯bo sombona guru-guru palasu ede nda¯dina sia¯doho wati dahuna ka¯bawa ra katunana mahluk-mahluk ma ¯dese ra ntasa ¯di saroga rau !
61002011	Kone mala´eka-mala´eka ma ¯do´o ncewi tenggo ro makuasa ntewi kaisi la¯bo guru-guru palasu ede , wati ¯ba¯bu ra lo´ona mahluk-mahluk ma ¯dese ra ntasa ede kai nggahi ra eli maka¯bawa ra katuna ¯ditando Ruma .
61002012	Pala guru-guru ede , heba poda ! Sia¯doho ¯bune binata ma nggana ¯diwa´u ro ¯dihadempa . Sia¯doho wati kananuna , pala karawina ¯batu rakane´ena , nda¯dina sia¯doho deina lampa rawi-lampa rawi ma wati loana ka´ao kai nggahi ra eli maka¯bawa ra katuna . ¯Bara ndedena ¯ba ruku ra rawi ndai sia¯doho , sia¯doho ¯dimaleli ¯bune binata-binata manggange .
61002013	Kai ufa ra¯di susa ra ncoki rakanda¯di ¯ba sia¯doho , sia¯doho ¯dimasusa ra ncoki poda iu . ¯Di ru´u ¯ba sia¯doho , lampa rawi ma kasana ade ede¯du karawi au-au ¯di aimarai ¯dikancihikai rakane´e ¯ba sarumbu sia¯doho . Nggarasi sia¯doho doho samana la¯bo nggomi¯doho ¯di ade ngaha ndihakai , ruku ra rawi sia¯doho ni´ikai ¯ba ademu ¯bara sia¯doho mawuna kai hawa nawasuna .
61002014	Sia¯doho wati mawu-mawuna karawi dosa , ro ¯di ca´u ¯ba sia¯doho ede¯du ntanda dou siwe masampu ra nggele . Ro dou ma ¯boupu imbi ro mbuipu kura imbina , siwi ¯ba sia¯doho . Ade sia¯doho wa´ura biasana kai na´e ade . Sia¯doho ede¯du dou-dou ra¯ba´a ¯ba Ruma !
61002015	¯Bara sia¯doho wati ngawana ¯batu ncai ma rombo , nda¯di sia¯doho santudana . Sia¯doho wehana ncai ra¯batukai ¯ba la Bileam ana la Beor ntoina . La Bileam ake nane´e podaku raka piti ra¯di ruku ra rawina ma da¯bae .
61002016	Pala sia rakana ngoa ra kawara ma ipi ra¯di ruku ra rawina mada¯bae ede , wakatu keledaina manuntu kai eli manusia . Nda¯di nabi ede ¯dipakasa ¯di denggakaina ruku ra rawina ma ringu ede .
61002017	Guru-guru palasu ede ede¯du ¯bune mada oi ma mango ro ¯bune apu ra´ufi ¯ba angi na´e . Ruma Hatalla wa´ura sadiana ¯di ru´u ¯ba sia¯doho sa¯bua hi¯di ma ipi rindi .
61002018	Sia¯doho rentana nggahi ra eli ma ntika ro ntaru ; nawasu ma da¯bae ¯di kani ¯ba sia¯doho ¯di kama¯bukaina dou-dou ma ¯boupu tampu´u hori weki ra¯di kalompo dou ma mori santuda .
61002019	Guru-guru palasu ede masakena hori weki ¯di dou-dou ede , sapodakaina ndai sia¯doho ka´ada ¯ba ruku ra rawi rangina kai ma ka´ihana manusia . ¯Bara dou nggara kakoasi ¯ba au-au , nda¯di sia ede ada ra¯di ma kakoana ede .
61002020	Dou ma pata Ruma ro Mambei salama ndai Ruma Isa Al Masih wa´ura hori weki ra¯di kuasa-kuasa dunia ma kadosana manusia . Pala sawa´u ¯ba ede sia nggara hinasi ¯ba goda nda¯dina ¯dikakoa ¯ba kuasa-kuasa ede , nda¯di ka´ada´ana dou ede ¯di cumpukaina nancewi iha wali ntewi kaisi sawatipu ¯ba ede .
61002021	Natahopu dou-dou ¯bune ede wati paranana pata ncai mancihi ra¯di Ruma Hatalla , nggara sia¯doho patana , pala sawa´u ¯ba ede wati ngawana ¯batu parenta-parenta rambei ¯ba Ruma Hatalla ¯di sia¯doho .
61002022	Au rakarawi ¯ba sia¯doho mabukuti ncihina peribahasa ake , " Lako ¯dimangaha mbali au rawa´u ralohina , " ro " Wawi ma rawa´u kandeu , ¯dimandore mbali ¯di ade dana macompo . "
62001001	Isi sura ake ma¯boha Nggahi Ra Eli ma mbei mori , ede¯du Nggahi Ra Eli Ruma Hatalla ma wa´ura wara ra´aipu saramba wa´una . Nami wa´ura ringamu , ro wa´ura eda mada ¯ba ndaimu . Nami wa´ura edamu , ro wa´ura nenti ¯ba nami .
62001002	Wakatu mori ede ¯dikatada , nami edamu . ¯Bara ndedena nami mbeimu sakasi ma¯boha ede . Nami ngoa ra kahabamu ¯di nggomi¯doho ma¯boha mori masapodakaina ro ma´ederahi¯di , ma wara sama la¯bo Ama , ro ma wa´ura katadana ¯di nami .
62001003	Au ma wa´ura eda ro ringa ¯ba nami , ede rauku ¯dingoa ra kahaba ¯ba nami ¯di nggomi¯doho , loaku¯du nggomi¯doho la¯bo nami ¯batu kananu mori sa¯bua la¯bo Ama ro la¯bo Ana-Na Ruma Isa Al Masih .
62001004	Nami tuntimu ake loaku¯du ade ndai poda-poda neo ade .
62001005	Akeku haba rawa´u ringa ¯ba nami ra¯di Ana-Na ro nami makaronggana ¯di nggomi¯doho : Ruma Hatalla ede¯du taroa , ro ¯di Sia wati wara ma rindi .
62001006	Nggara nggahisi ¯ba ndai ¯ba one ndai mori sa¯bua la¯bo Sia , sapodakaina ndai mori ade rindikaina , nda¯di ndai tacowa nataho kai nggahi ra eli atao kai ruku ra rawita .
62001007	Pala nggara morisi ndai ¯di ade taroakaina ¯bunera Ruma Hatalla ma wara ¯di ade taroana , nda¯di ndai mori tenggo , taho ¯di sa¯bua la¯bo makalaina , ro ra´a Ruma Isa , Ana-Na , ma karasona ndai ra¯di sara´a dosa .
62001008	Nggara nggahisi ¯ba ndai ¯ba one ndai wati dosata , ndai tatipuku weki ndai ; ro Ruma Hatalla wati warana ¯di ade ndaita .
62001009	Pala nggara mangakusi ¯ba ndai dosa-dosa ndai ¯di Ruma Hatalla , Sia ¯dimambei rasake-Na ro nakarawiku au ma adi . Sia ¯dimakangampuna dosa-dosa ndaita ro nakarasoku ndai ra¯di sara´a ruku ra rawi ndai ma ncara .
62001010	Pala nggahisi ¯ba ndai ¯ba one ndai wati dosata , ndai ma wi´ikaina ¯bune-¯buneta Ruma Hatalla ma cowa ro ndai wati wi´ita nggahi ra eli Ruma Hatalla ¯di ade ndaita .
62002001	Ana-anaku ! Nahu tuntiku ake ¯di nggomi¯doho loaku¯du nggomi¯doho aina karawimu dosa . Pala nggara warasi ma karawi dosa , nda¯di ndai wara sa¯bua dou ¯dimabelata , ede¯du Ruma Isa Al Masih ma adi ede ; Sia ¯dimaraho nemba ¯di ru´u ¯ba ndai ¯di tando Ama .
62002002	Siaku ma tangguna hukuma Ruma Hatalla ¯bara dosa ndai , ro ma wa´ana ndaita kasa¯bua weki la¯bo Ruma Hatalla . Ndai Siaku Ma Kangampu ru´u dosa-dosa ndaita ro laina dosa ndai mpoa , malaisi dosa sara´a dunia .
62002003	Nggara to´asi ¯ba ndai ¯di parenta-parenta Ruma Hatalla , ede tandana ¯ba one ndai tapataku Ruma Hatalla .
62002004	Dou ma nggahi , " Nahu pata Ruma Hatalla , " pala wati to´ana ¯di parenta-parenta-Na , dou ede nacowaku , ro Ruma Hatalla wati wara ¯dei adena .
62002005	Pala dou ma to´a ¯di nggahi ra eli Ruma Hatalla , dou ede nameci ra ca´u Ruma Hatalla kai sampuruna . Edeku tandana ¯ba one ndai mori sa¯bua la¯bo Ruma Hatalla .
62002006	Cou-cou ma nggahi ¯ba one sia mori sa¯buana la¯bo Ruma Hatalla , sia pa¯buaku mori ¯batuna conto Al Masih .
62002007	Cina ra angi meci ra ca´u ¯ba nahu ! Ratunti ¯ba nahu ake laina sa¯bua parenta ma ¯bou . Ake parenta ntoira rawa´u karongga ¯di nggomi¯doho ra´aipu nggomi¯doho tampu´umu imbi ¯di Al Masih ; ede¯du haba ra¯di Ruma Hatalla ma wa´ura ringa ¯ba nggomi¯doho sawatipu ¯ba ede .
62002008	Kone ade ndedekaina , parenta ratunti ¯ba nahu ake ¯bou rau ; ¯bara ncihina loa ¯di eda ¯di weki Al Masih ro ¯di weki nggomi¯doho . ¯Bara marindi nanaha mbora ro taroa ma poda nawa´ura tampu´u kalea .
62002009	Dou ma nggahi ¯ba one sia wara ta ade taroana pala dou ede mbuipu daca´una cina ra angina , dou ede mbuipu warana ¯di ade rindikaina sampe ake .
62002010	Karawi ¯bune ede nakatadaku ¯di ndaita meci ra ca´u ma ederahi¯di ; meci ra ca´u ede laina meci ra ca´u ndaita ¯di Ruma Hatalla , malaisi meci ra ca´u Ruma Hatalla ¯di ndaita , wakatu Sia nggaduna Ana-Na ¯dimasuwuna mbani Ruma Hatalla ¯bara dosa ndaita .
62002011	Pala dou ma daca´u cina ra angina , nawara ¯di ade rindikaina . Sia nalampaku ¯di ade rindikaina , ro wati ¯badena ta¯be laokaina , ¯bara rindikaina ede makanda¯dina sia wati loana eda .
62002012	Nahu matunti ¯di nggomi¯doho , Ana¯doho , ¯bara dosamu wa´ura kangampu wea ¯bara Al Masih .
62002013	Nahu matunti ¯di nggomi¯doho , Ama-ama , ¯bara nggomi¯doho mapataku Sia ma wa´ura wara ra´aipu saramba wa´una . Nahu matunti ¯di nggomi¯doho , Dou-dou sampela , ¯bara nggomi¯doho wa´ura kakoamu Ibilis .
62002014	Nahu matunti ¯di nggomi¯doho , Ana¯doho , ¯bara nggomi¯doho mapata Ruma Hatalla . Nahu matunti ¯di nggomi¯doho , Ama-ama , ¯bara nggomi¯doho ma¯badeku Nggahi ra eli Ruma Hatalla ma wa´ura wara ra´aipu saramba wa´una . Nahu matunti ¯di nggomi¯doho , Dou-dou sampela , ¯bara nggomi¯doho tenggo . Nggahi ra eli Ruma Hatalla wara ¯dei ademu , ro nggomi¯doho wa´ura kakoamu Ibilis .
62002015	Aina meci ra ca´umu dunia ake , atao au-au ma wara ¯di dunia ake . Nggara meci ra ca´usi ¯ba nggomi¯doho dunia , nggomi¯doho wati ¯dimameci ra ca´u Ama .
62002016	Samenana au-au ma wara ¯di dunia ake -- rakane´e ¯ba tabe´a manusia ma dosa , ra´edana edempara nane´eku ro ¯di kabangga-banggakaina -- sara´ana ede¯du lampa rawi-lampa rawi ma laina maina ta Ama , malaisi ra¯di dunia .
62002017	Dunia ro sara´ana ma wara ta¯deina ¯di ne´e ¯ba manusia , wunga mborana . Pala dou ma ¯batu kane´e Ruma Hatalla , pala mori sampe santoi-ntoina .
62002018	Ana-anaku , cumpukai jamana wa´ura ¯deni ! Wa´ura ngoa ¯di nggomi¯doho sawatipu ¯ba ede ¯ba one Musu Al Masih ¯dimamai ; ro ake wa´ura mboto wontu dou-dou Musu Al Masih . Ede tandana ¯ba one cumpukai jamana wa´ura ¯deni .
62002019	Musu-musu Al Masih ede ede¯du dou-dou ma wa´ura tu´u wi´ina ndai , ¯bara sia¯doho sapodakaina laina dou-dou ndaita . Nggara podasi sia¯doho dou-dou ndai , tantu sia¯doho ngge´empa sama-samana la¯bo ndai . Pala sia¯doho tu´u wi´ina ndai , loaku¯du tadana ¯ba one wati kone sa¯bua dou rau ra¯di sia¯doho ma poda-poda lu´u tagolongana ndaita .
62002020	Pala nggomi¯doho wa´ura tarimamu Roh Allah raluakai ¯ba Ruma Isa Al Masih ro ¯bara ndedena nggomi¯doho sara´ana patamu ngoa ra tei ma ncihi .
62002021	Nda¯di tunti ¯ba nahu ake ¯di nggomi¯doho laina ¯bara nggomi¯doho wati patamu ngoa ra tei ma ncihi , pala nggomi¯doho wa´ura pata podamu , ro nggomi¯doho ¯bade raumu ¯ba one wati wara cowa ¯di ade ngoa ra tei ma poda ede .
62002022	Ma nuntu ra nggahi cowa ede¯du dou ma nggahi ¯ba one Ruma Isa laina Sangaji Mambei salama rasake ¯ba Ruma Hatalla . Dou ede Musu Al Masih ; sia wati mangakuna Ama ro Ana .
62002023	Dou ma wati mangaku Ana , aona wati tarimana Ama rau . Ro dou ma mangaku Ana , aona natarimaku Ama rau .
62002024	¯Bara ndedena , haba rawa´u ringa ¯ba nggomi¯doho ra´aipu saramba-rambana nggomi¯doho imbimu pa¯buapu nggomi¯doho jaga katahomu ¯dei ademu . Haba ede nggara tio ka¯baesi ¯ba nggomi¯doho , nggomi¯doho ¯dimamori sa¯bua ncau la¯bo Ana ro la¯bo Ama .
62002025	Ro akeku ra sake ¯ba ndai Al Masih ¯di ndai : mori masapodakaina ro ma´ederahi¯di .
62002026	Nahu tuntiku ake ¯di nggomi¯doho ma¯boha dou-dou ma wunga ngupa ncai ¯di tipukaina nggomi¯doho .
62002027	Pala ma¯boha ndai nggomi¯doho , Al Masih wa´ura mbeina Roh-Na ¯di nggomi¯doho . Ro salama Roh-Na wara ¯di nggomi¯doho , wati paraluna wara dou makalai mangoa ra teina nggomi¯doho . ¯Bara Roh-Na mangoa ra tei nggomi¯doho ma¯boha samenana au-au ; ro au rangoa ra tei-Na ede napodaku , laina nuntu ra nggahi cowa . ¯Bara ndedena , pa¯buapu nggomi¯doho to´a ¯di au rangoa ra tei ¯ba Roh ede , ro pa¯buaku nggomi¯doho ngge´empa mori sa¯buamu la¯bo Al Masih .
62002028	Nda¯di , ana-anaku , ngge´empa mori sa¯buamu la¯bo Al Masih , loaku¯du pea wakatu mai Sia , ndai satando Sia kai disa poda , ro wati cili weki ¯bara majata .
62002029	Nggomi¯doho wa´ura ¯bademu ¯ba one Al Masih ¯batu mori ¯bune rakane´e ¯ba Ruma Hatalla . ¯Bara ndedena nggomi¯doho pa¯buapu ¯bade raumu ¯ba one sanikina dou ma mori ¯batu rakane´e Ruma Hatalla ede¯du ana Ruma Hatalla .
62003001	Tiopu Ruma Hatalla nawancuku meci ra ca´una ndaita , nda¯dina ndai kanda¯dina ana-ana-Na . Ro podana ndai ake ede¯du ana-ana Ruma Hatalla . ¯Bara ndedena dunia ma da¯bae ake wati patana ndaita , ¯bara dunia wati patana Ruma Hatalla .
62003002	Cina ra angi meci ra ca´u ¯ba nahu ! Ndai ake ede¯du ana-ana Ruma Hatalla , pala ka´ada´ana ndai peasi watipu tantuna . Pala ndai ta¯badeku ¯ba one nggara namaisi Al Masih , ndai ¯dimanda¯di ¯bune Sia , ¯bara ndai ¯dima´eda Sia ¯di ade ka´ada´a-Na ma sapodakaina .
62003003	Samenana dou ma ntau ne´e ake ¯di Al Masih , nasandakaku weki ndaina loaku¯du poda-poda rasona , raso ra¯di dosa ¯bune Al Masih rau maraso .
62003004	Dou ma karawi dosa , nasapaku hukum Allah ; ¯bara dosa ede¯du rasapa ¯di hukum Allah .
62003005	Nggomi¯doho ma ¯badeku ¯ba one mai Al Masih ¯dimakambora dosa-dosa manusia , ro ¯bara wati wara dosa ¯di ade weki ndai-Na .
62003006	Samenana dou ma mori sa¯bua la¯bo Al Masih , wati karawi ntuwuna dosa . Dou ma karawi ntuwu dosa , wati paranana eda Al Masih atao patana Sia .
62003007	Ana-anaku , aina co´omu cou-cou rau makasantuda nggomi¯doho . Dou ma karawi rakane´e Ruma Hatalla ede¯du ana Ruma Hatalla ¯bune Al Masih ede¯du Ana Ruma Hatalla .
62003008	Pala dou ma karawi ntuwu dosa ede¯du ana Ibilis , ¯bara Ibilis radosana ra´aipu saramba wa´una . Ru´u akeku Ana Ruma Hatalla maikaina , ede¯du ¯dimakalelina ruku ra rawi Ibilis .
62003009	Dou ma wa´ura nda¯di Ana Ruma Hatalla , wati karawi ntuwuna dosa , ¯bara tabe´a ndai Ruma Hatalla wara ¯di sia . Ro ¯bara Ruma Hatalla ede Amana , nda¯di sia wati loana karawi ntuwu dosa .
62003010	Akeku laikaina ana-ana Ruma Hatalla la¯bo ana-ana Ibilis : cou-cou mawati karawi rakane´ekai ¯ba Ruma Hatalla , atao wati meci ra ca´una cina ra angina , sia laina ana Ruma Hatalla .
62003011	Ra´aipu saramba wa´una wa´ura karongga haba ake ¯di nggomi¯doho : Ndai pa¯buaku meci ra ca´u ¯di sa¯bua la¯bo ¯dimakalaina .
62003012	Aina ndai ¯bune la Kain , ma nda¯di ana Ibilis ro hadena ari ndaina . ¯Ba¯bauku Kain hadekaina arina ? ¯Bara lampa rawi-lampa rawi rakarawina ede¯du ncara , pala lampa rawi rakarawi ¯ba arina ede¯du ncihi .
62003013	¯Bara ndedena , Cina ra angiku , aina mbora akamu nggara dou-dou dunia ake madaca´u nggomi¯doho .
62003014	Ndai wa´ura ¯bademu ¯ba one ndai wa´ura losa ra¯di madekai , ro lao peso weki aka ¯di morikai . Ndai ¯bade ede , ¯bara ndai mameci ra ca´u ¯di cina ra angi ndaita . Dou ma wati meci ra ca´u , aona mbuipu kuasakai ¯ba made .
62003015	Dou ma daca´u cina ra angina ede¯du dou mahade dou , ro nggomi¯doho ma¯badeku ¯ba one dou ma hade dou wati ntauna mori masapodakaina ro ma´ederahi¯di .
62003016	Kai ncai akeku ndai ta¯badeku cara ¯di meci ra ca´ukai sasama manusia : Al Masih wa´ura ¯donggo mbeina mori-Na ¯di ru´u ¯ba ndai . ¯Bara ndedena , ndai rau pa¯buaku ¯donggo mori ndai ¯di ru´u ¯ba cina ra angi ndaita !
62003017	Nggara sa¯bua dou ma ncihi mori ra wokona edana cina ra angina mawati ncihi ¯di ade mori ra wokona , pala wati ngawana bantu cina ra angina ede , ¯buneku dou ede loana nggahi ¯ba one sia meci ra ca´u Ruma Hatalla ?
62003018	Ana-anaku ! Aina ndai meci ra ca´u ¯di asa mpoa atao kai nggahi mpoa . Pa¯buaku ndai meci ra ca´u kai sampuruna , ma ¯dibukutikai ruku ra rawi ndai .
62003019	Ndedeku carana ndai ¯bade ¯ba one ndai lu´u ¯di ade golonga ana-ana Ruma Hatalla ma poda , ro ndai neo ade ¯di tando Ruma Hatalla .
62003020	Ndai ta¯badeku , ¯ba one nggara ndai kancarasi ¯ba ade ndai , loa ra tingi Ruma Hatalla nancewi na´e ntewi kaisi loa ra ¯bade ade ndai , ro ¯ba one Sia na¯bade sara´aku .
62003021	Nda¯di , Cina ra angi meci ¯ba nahu , nggara ade ndaita watisi kancarana ndai , ndai loa satando Ruma Hatalla kai disa .
62003022	Ro au raraho ¯ba ndai ra¯di Sia , ndai tarakaku ¯bara ndai to´ata ¯di parenta-parenta-Na ro karawita au ma kasana ade-Na .
62003023	Raparentakai ¯ba Sia ¯di ndai ede¯du : Ndai pa¯buaku imbi ¯di Ana-Na , ede¯du Ruma Isa Al Masih , ro ndai pa¯buaku meci ra ca´u kali cempe angi , ¯bune rawa´u parentakai ¯ba Al Masih ¯di ndaita .
62003024	Sara´ana dou ma to´a ¯di parenta-parenta Ruma Hatalla , mori kasa¯bua weki la¯bo Ruma Hatalla , ro Ruma Hatalla kasa¯bua weki la¯bo sia¯doho . Ro ndai ta¯badeku ¯bara Ruma Hatalla mori kasa¯bua weki la¯bo ndaita , ¯bara Sia wa´ura mbeina Roh-Na ¯di ndaita .
62004001	Cina ra angi meciku ! Aina imbimu ¯di samenana dou ma mangaku nantau Roh Allah , pala uji wa´upu sia¯doho ¯di¯badekaimu sa¯bua roh ma wara ¯di sia¯doho ede ra¯di Ruma Hatalla atao laina . ¯Bara mboto nabi palasu nawa´ura lampa rero ta¯be-¯be .
62004002	Ndakeku carana ¯di ¯badekai ¯ba nggomi¯doho sa¯bua ede Roh Allah atao laina : Dou ma mangaku ¯ba one Ruma Isa Al Masih maina ¯di dunia kai manusia , dou ede nantau Roh ma ramai ta Ruma Hatalla .
62004003	Pala dou ma wati mangakuna lampa rawi ake ma¯boha Ruma Isa , wati ntauna Roh Allah . Dou ede nantau roh ra¯di Musu Al Masih . Nggomi¯doho wa´ura ringamu ¯ba one roh ede ¯dimamai , ro ake sia wa´ura wara ¯di ade dunia ake .
62004004	Pala Ana-anaku , nggomi¯doho ede¯du ntau Ruma Hatalla . Nggomi¯doho wa´ura kakoamu nabi-nabi palasu , ¯bara Roh ma wara ¯di nggomi¯doho nancewi kuasa ntewi kaisi roh ma wara ¯di dou-dou ntau dunia ake .
62004005	Nabi-nabi palasu ede nanuntu ra nggahiku ma¯boha dunia , ro dunia naringa ra kade´eku nggahi ra eli sia¯doho , ¯bara sia¯doho ntau dunia .
62004006	Pala ndai ede¯du ana-ana Ruma Hatalla ; ro dou ma pata Ruma Hatalla , naringa ra kade´eku nggahi ra eli ndaita . Ro dou ma laina ntau Ruma Hatalla , wati ringa ra kade´ena nggahi ra eli ndaita . Ndedeku carana ¯di ¯badekai ¯ba ndai cua laina Roh ma mbei ngoa ra tei ma poda ro roh ma kasantuda .
62004007	Cina ra angi meci ¯ba nahu ! Maira ndai tameci ra ca´uku ¯di sa¯bua la¯bo sa¯bua dou , ¯bara meci ra ca´u ramaina ta Ruma Hatalla . Dou ma meci ra ca´u , ede¯du Ana Ruma Hatalla ro sia napataku Ruma Hatalla .
62004008	Dou ma wati meci ra ca´u , wati patana Ruma Hatalla ; ¯bara Ruma Hatalla ede¯du ma meci ra ca´u .
62004009	Ruma Hatalla katadana ¯ba one Sia mameci ra ca´u ndaita kai nggaduna Ana-Na ma kese weki ¯di dunia ake loaku¯du ndai raka mori kai ncai Ana-Na ede .
62004010	Akeku meci ra ca´u : Laina ndai ma wa´ura meci ra ca´u Ruma Hatalla , pala Ruma Hatalla ma meci ra ca´u ndaita ro nggaduna Ana-Na loaku¯du kai ncai Sia ndai ¯dimaraka kangampu wea dosa-dosa ndaita .
62004011	Cina ra angi meci ¯ba nahu , Ruma Hatalla nggara ndedesi ipi meci ra ca´una ¯di ndai , ndai rau pa¯buaku meci ra ca´u ¯di sa¯bua la¯bo ma sa¯buana .
62004012	Wati kone sa¯bua dou rau ma parana eda Ruma Hatalla , pala ndai nggara cua-cua meci ra ca´usi , Ruma Hatalla ma sa¯bua la¯bo ndai ro meci ra ca´u-Na nanda¯di sampuruna ¯di ade weki ndai .
62004013	¯Bara Ruma Hatalla wa´ura mbeina ¯di ndai Roh-Na , nda¯di ndai ta¯badeku ¯ba one ndai wa´ura mori sa¯bua la¯bo Ruma Hatalla , ro Ruma Hatalla mori sa¯bua la¯bo ndai .
62004014	Ndai nami wa´ura edamu Ana Ruma Hatalla , ro nami ma ngoa ra kahabana ¯ba one Sia ranggadu ¯ba Ama ¯dimanda¯di Sangaji Mambei salama dunia ake .
62004015	Cou-cou mamangaku ¯ba one Ruma Isa ede Ana Ruma Hatalla , Ruma Hatalla namori sa¯buaku la¯bo dou ede , ro dou ede rau namori sa¯buaku la¯bo Ruma Hatalla .
62004016	Ndai ta¯badeku ro ta´imbiku ¯di meci ra ca´u Ruma Hatalla ¯di ndaita . Ruma Hatalla ede meci ra ca´u . Dou ma morina rakuasakai ¯ba meci ra ca´u , dou ede nasa¯buaku la¯bo Ruma Hatalla , ro Ruma Hatalla nasa¯buaku la¯bo sia .
62004017	Meci ra ca´u rakanda¯dina sampuruna ¯di ade weki ndai , loaku¯du ndai ntau disa ¯di Ainaina Pengadilana . Ndai ¯dimantau disa , ¯bara mori ndai ¯di dunia ake sama ¯bune mori Al Masih .
62004018	Dou ma iu meci ra ca´u Ruma Hatalla , wati ntauna iu dahu ; ¯bara meci ra ca´u ma sampuruna nakamboraku samenana iu dahu . Nda¯di tadara ¯ba one dou wati iuna meci ra ca´u Ruma Hatalla kai sampuruna nggarasi dou ede nadahuku satando Ainaina Pangadilana .
62004019	Ndai tameci ra ca´uku , ¯bara Ruma Hatalla wa´ura meci ra ca´u uluna ndaita .
62004020	Nggara nggahisi ¯ba sa¯bua dou , " Nahu kameci ra ca´uku Ruma Hatalla , " pala sia wati meci ra ca´una cina ra angina , dou ede nacowaku . ¯Bara dou ma wati meci ra ca´u cina ra angina ra´edana , wati lu´ukai ¯ba aka loana meci ra ca´u Ruma Hatalla ma wati ¯diloana eda .
62004021	¯Bara ndedena , akeku parenta rambei ¯ba Al Masih ¯di ndaita : Cou-cou ma meci ra ca´u Ruma Hatalla pa¯buaku meci ra ca´una cina ra angi rauna .
62005001	Dou ma imbi ¯ba one Ruma Isa ede¯du Sangaji Mambei salama rasake ¯ba Ruma Hatalla , dou ede ede¯du ana Ruma Hatalla . Dou ma meci ra ca´u amana , nameci ra ca´u rauku anana .
62005002	Kai ncai akeku ndai ta¯badeku ¯ba one ndai ma meci ra ca´u ¯di ana-ana Ruma Hatalla : Ndai ma meci ra ca´u Ruma Hatalla ro mato´a ¯di parenta-parenta-Na .
62005003	¯Bara , mameci ra ca´u Ruma Hatalla aona to´a ¯di parenta-parenta-Na . Ro parenta-parenta-Na wati tanina ¯di ru´u ¯ba ndaita ,
62005004	¯bara sanikina ana Ruma Hatalla nawa´uku kakoa dunia ma da¯bae ake . Ro ndai makakoana dunia kai imbi ndaita .
62005005	Couku mawa´una kakoa dunia ? Dou ma imbimpa ¯ba one Ruma Isa ede¯du Ana Ruma Hatalla .
62005006	Isa Al Masihra ma mai ¯di dunia kai oi kandeu karasokai-Na ro kai ra´a made-Na . Sia mai laina kai oi mpoa , pala kai oi ro ra´a . Ro Roh ndai Ruma Hatalla ma mbei sakasi ¯ba one ede napodaku , ¯bara Roh wati paranana cowa .
62005007	Wara tolu ma sakasina :
62005008	Roh Allah , oi ro ra´a -- tolu-toluna ede mambei sakasi ma sama .
62005009	Ndai ta imbiku ¯di rasakasi ¯ba manusia , pala rasakasi ¯ba Ruma Hatalla ma ncewi tenggo wali . Ro edeku sakasi rawa´u mbei ¯ba Ruma Hatalla ma¯boha Ana-Na .
62005010	¯Bara ndedena , dou ma imbi ¯di Ana Ruma Hatalla , wa´ura tarimana rasakasi ede ¯dei adena ; pala dou ma wati imbi ¯di Ruma Hatalla , wa´ura wi´ikaina ¯bune-¯buneta Ruma Hatalla ma cowa , ¯bara sia wati imbina au ranggahi ¯ba Ruma Hatalla ma¯boha Ana-Na .
62005011	Akeku rasakasi ede : Ruma Hatalla wa´ura mbeina ¯di ndaita mori masapodakaina ro ma´ederahi¯di , ro mori ede wara ¯di ade Ana-Na .
62005012	Dou ma ntau Ana nantau mori , dou ma wati kantau Ana Ruma Hatalla , sia wati ntauna mori ede .
62005013	Nahu matunti ¯di nggomi¯doho ma imbi ¯di Ana Ruma Hatalla , loaku¯du nggomi¯doho imbimu ¯ba one nggomi¯doho wa´ura ntaumu mori masapodakaina ro ma´ederahi¯di .
62005014	Ro ndai disa satando ¯di Ruma Hatalla , ¯bara ndai ta´imbi podaku Sia nambeiku raraho ¯ba ndai ade do´a , nggara rahosi ¯ba ndai au-au ma ncihi ncao la¯bo rakane´e-Na .
62005015	¯Bara ndai ta¯badeku ¯ba one Sia nakade´eku ndai nggara rahosi ¯ba ndai ¯di Sia , nda¯di ndai ta¯bade rauku ¯ba one Sia nambeiku ¯di ndai au raraho ¯ba ndai ¯di Sia .
62005016	Nggara edasi ¯ba nggomi¯doho sa¯bua dou ¯di ade weki sasama dou ela Al Masih ma karawi dosa ma wati kanda¯dina dou ede moda mori masapodakaina ro ma´ederahi¯di , pa¯buapu nggomi¯doho do´amu ¯di Ruma Hatalla ; ro Ruma Hatalla ¯dimambei mori ede ¯di sia . Ake ma wara hubunga la¯bo sia¯doho ma dosana wati kanda¯dina sia¯doho moda morina ede . Pala wara dosa ma kanda¯dina dou moda morina ede . Ma¯boha lampa rawi ede nahu wati nggahiku ¯ba one nggomi¯doho pa¯buapu do´amu ¯di Ruma Hatalla .
62005017	Samenana ruku ra rawi ma ncara ede¯du dosa , pala wara dosa ma wati kanda¯dina dou moda mori masapodakaina ro ma´ederahi¯di ede .
62005018	Ndai ta¯badeku ¯ba one samenana dou ma wa´ura nda¯di ana-ana Ruma Hatalla , wati karawina dosa , ¯bara Ana Ruma Hatalla masandakana , ro Ibilis wati loana karawi au-au ¯di sia .
62005019	Ndai ta¯badeku ¯ba one ndai ede¯du ntau Ruma Hatalla , konena sara´a dunia ake kuasakai ¯ba Ibilis .
62005020	Ndai ta¯badeku ¯ba one Ana Ruma Hatalla wa´ura maina ro wa´ura mbeina loa ka´ao ¯di ndai , loaku¯du ndai pata Ruma Hatalla ma poda . Ndai mori kasa¯bua weki la¯bo Ruma Hatalla ma poda ro mori sa¯bua la¯bo Ana-Na ede¯du Ruma Isa Al Masih . Akeku Ruma Hatalla ma poda , ro akeku mori masapodakaina ro ma´ederahi¯di .
62005021	Ana-anaku , ka¯do´opu wekimu ra¯di berhala-berhala !
63001001	Ru´u ¯ba Ina raka¯dale ¯ba Ruma Hatalla , ro ¯di ru´u ¯ba ana-ana Ina . Sura ake ra¯di nahuna , mana´ekai ela Ruma ma poda-poda meci ra ca´u nggomi¯doho . Laina nahu mpoa , pala sara´ana dou ma pata Ruma Hatalla ma poda , mameci ra ca´u nggomi¯doho rau .
63001002	¯Bara Ruma Hatalla mangge´e ¯dei ade ndaita , ro ¯dimawara ncau la¯bo ndaita santoi-ntoina .
63001003	Raho-raho to´impa ndai ¯di mbei bareka , rahama ro taho ra ntai ¯ba Ruma Hatalla Ama ndaita , ro Ruma Isa Al Masih , Ana Ama . Raho-raho to´impa sara´ana ede ¯dikantau ¯ba ndai kai ade ma nira ro kai meci ra ca´u .
63001004	Nahu neo poda adeku ¯bade ¯ba one wara ana-ana Ina ma mori ¯batu rangoa ra tei ¯ba Ruma Hatalla , ¯bune rawa´u parenta ¯ba Ruma Hatalla ¯di ndaita .
63001005	¯Bara ndedena , Ina , nahu maraho poda-poda loaku¯du ndai sara´ana cua meci ra ca´u angi . Ranggahi ¯ba nahu ake laina sa¯bua parenta ma ¯bou ; parenta ake wa´ura mbei ¯di ndai ra´aipu ndai saramba-ramba imbita .
63001006	Meci ra ca´u aona mori ¯batu parenta-parenta Ruma Hatalla . Ro parenta rawa´u ringa ¯ba nggomi¯doho ra´aipu saramba wa´una ede¯du ¯ba one nggomi¯doho pa¯buapu mori kai meci ra ca´u ¯di sa¯bua la¯bo ¯dimakalaina .
63001007	Mboto dou matipu wa´ura ngge´e rero ¯di sara´a dunia . Sia¯doho ede¯du dou-dou ma wati mangaku ¯ba one maikai Ruma Isa Al Masih ¯di dunia kai sa¯bua dou manusia . Dou ¯bune ede ede¯du dou matipu , ro Musu Al Masih .
63001008	¯Bara ndedena , jagapu ai to´ina nggomi¯doho mborakaina au rawa´u usaha wea ¯ba nami ¯di ru´u ¯ba nggomi¯doho . Usahapu loaku¯du nggomi¯doho tarimamu ra¯di Ruma Hatalla ufamu sara´ana .
63001009	Dou ma wati nenti ¯di ngoa ra tei Al Masih , malaisi wati ncihi ncaona ra¯di au rangoa ra tei ¯ba Al Masih , dou ede wati ntauna Ruma Hatalla . Dou ma ngge´empa ¯dei ade ngoa ra tei Al Masih , aona nantau nataho Ruma Hatalla Ama ndaita atao Ruma Isa Al Masih .
63001010	¯Bara ndedena , nggara warasi mai dou ro ngoa ra kahabana ¯di nggomi¯doho ngoa ra tei ma watira ngoa ra tei ¯ba Al Masih , aina tarimamu dou ede ¯dei ade umamu atao mbeimu salam ¯di sia .
63001011	¯Bara dou ma mbei salama ¯di dou ma ¯bune ede na¯batu rauku ro dou ede ¯di ade karawi ma da¯bae .
63001012	Mboto poda ma paralu ngoa ¯ba nahu ¯di nggomi¯doho , pala iu ¯ba nahu natahopu aina kai sura . Ne´e ¯ba nahu loa to´impa lao lamba nggomi¯doho ro nuntu ra nggahi ndai la¯bo nggomi¯doho , loaku¯du ade ndai poda-poda neo adeta .
63001013	Ana-ana ra¯di sa´e ra ari Ina raka¯dale rau ¯ba Ruma Hatalla , nggaduna salam ¯di ru´u Ina .
64001001	Cina meciku Gayus ! Nahu mana´ekai ela Ruma , ma poda-poda meci ra ca´umu ,
64001002	mado´a raho-raho to´impa nggomi taho ra ntaimu ro sara´ana taho-tahompa la¯bo nggomi , sama ¯bune nawa ra sarumbumu taho-tahompa .
64001003	Nahu neo poda adeku wakatu pila-pila cina ra angi ela Al Masih ronggana ¯di nahu ipi podaku nggomi to´amu ¯di Ruma Hatalla ma poda , ¯bara podana nggomi mori ncaumu ¯batu rangoa ra tei ¯ba Ruma Hatalla .
64001004	Wati warana ma loana kanda¯di nahu ipi neo adeku , ntewi kaisi la¯bo ringaku ¯ba one ana-ana nahu mori ¯batuna ngoa ra tei ¯ba Ruma Hatalla .
64001005	Cinaku ! Nggomi ipi to´amu ¯di ade karawimu rakarawimu ¯di ru´u ¯ba lenga¯dohomu sasama ela Al Masih ; kone ela Al Masih ma watipu pata ¯ba nggomi rau , nggomi karawi weamu .
64001006	Sia¯doho wa´ura ngoana ¯di ela Ruma ¯dihi¯di nami ma¯boha meci ra ca´umu . Bantupu sia¯doho loaku¯du lampa ra lao wali sia¯doho ro kai ndedena nakasanaku ade Ruma Hatalla ,
64001007	¯bara ¯di ade lampa ra laokaina ¯dikarawi weakaina Al Masih , sia¯doho wati tarimana rabantu au-au ra¯di dou-dou ma wati pata Ruma Hatalla .
64001008	¯Bara ndedena , ndai dou-dou ela Al Masih pa¯buaku bantu lenga¯dohona sasama ela Al Masih ma ¯bune ede , loaku¯du ndai loa ¯batu ade usaha sia¯doho ¯dingoa ra kahabana ngoa ra tei ma poda ra¯di Ruma Hatalla .
64001009	Nahu wa´ura tuntiku sura ma poro ¯diru´u ¯ba ela Ruma , pala Diotrefes ma ne´e nda¯di dou mana´ekaina ¯di ade ela Ruma , wati ngawana ¯batu nahu .
64001010	Pea nggara maisi nahu , nahu ¯dimahengga sara´ana au-au rawa´u karawi ¯ba Diotrefes , ede¯du ma¯boha lampa rawi-lampa rawi mada¯bae ro nuntu ra nggahi cowa rarenta ¯ba sia ma¯boha nami ! Pala sara´ana ede watipu ncihina ¯diru´u ¯ba sia . ¯Di wakatu lenga¯doho sasama ela Al Masih ede maina , sia wati ngawana tarima sia¯doho . Mala sia nakantaku dou-dou ma ne´e tarima cina ra angi ede , ro kau ¯ba sia dou-dou ede losa ra¯di ela Ruma !
64001011	Cina meciku , ai to´ina ¯batumu au ma da¯bae . ¯Batupu au ma taho . Dou ma karawi mataho ede¯du ntau Ruma Hatalla . Ro dou ma karawi mada¯bae watipu patana Ruma Hatalla .
64001012	Sara´ana dou maroi la Demetrius . Kone Ruma Hatalla rau maroina . Nami rau maroina ro nggomi¯doho ma¯badeku ¯ba one au rakarongga ¯ba nami loa ¯di´imbi .
64001013	Mboto podapu ma paralu ¯dingoa ¯ba nahu ¯di nggomi , pala iu ¯ba nahu natahopu aina kai sura .
64001014	Ne´e ¯ba nahu wati ntoi walina ¯dima´eda angi la¯bo nggomi¯doho , ro ndai ¯dimanuntu ra nggahi ncao tando .
64001015	Raho-raho to´impa Ruma mambei bareka nggomi¯doho . Lenga¯dohomu ¯dihi¯di nahu ake nggaduna salam ¯diru´u ¯ba nggomi . Karongga to´ipu salam nahu ¯diru´u ¯ba samenana lenga ndai sa¯bua-¯bua .
65001001	Cina ra angi rawa´u ou ro ¯dimeci ra ca´u poda ¯ba Ruma Hatalla Ama ndaita , ro ¯di jaga ¯di ru´u Ruma Isa Al Masih . Kai Ada Ruma Isa Al Masih , nahu -- Yudas -- ari la Yakub ,
65001002	mapamao : Raho-raho to´impa Ruma Hatalla mbeina bareka , rahama ro taho ra ntai ¯di nggomi¯doho kai maremba poda .
65001003	Cina ra angi ma meci ¯ba nahu ! Nahu poda-poda ne´eku tunti sura ¯di nggomi¯doho ma¯boha mori salama rasama-sama iu ¯ba ndai . Pala ake nahu iuku weki rarundu ¯dimangoa ra tei kataho ¯di ru´u ¯ba nggomi¯doho kai sura ake loaku¯du nggomi¯doho karawi kapoda ade ntuwumu ¯di ru´u ¯ba imbi rambei ¯ba Ruma Hatalla sakalimpa ¯di ru´u santoi-ntoina ¯di ela-Na .
65001004	¯Bara kai wati kawara weki ¯ba ndai , wara dou-dou ma lu´u kai nari-nari ¯di woha ndai . Sia¯doho dou-dou ma´ipi da¯bae ma rungkana haba ma¯boha rahama Ruma Hatalla ndaita , ¯di rakakaina ncai ¯di karakakaina ne´e hawa nawasu sia¯doho . Ro sia¯doho tulana Ruma Isa Al Masih , sa¯bua edempa menana Makuasa ro Ruma ndaita . Ra´aipu ntoi wa´una hukuma ¯di ru´u ¯ba sia¯doho wa´ura nggahi ¯di ade Alkitab .
65001005	Sara´ana ede nggomi¯doho wa´ura ¯bademu . Pala nahu mane´e ngoa ra kawara nggomi¯doho ma¯boha ¯buneku Ruma Hatalla kasalamana ela Israel ra¯di dana ra rasa Mesir , pala edempara kalelina dou-dou ma wati imbi ¯di woha sia¯doho .
65001006	Kawara raupu mala´eka-mala´eka ma kalalo rakahampa kai hi¯di kuasakai ¯ba sia¯doho , nda¯dina lao tu´u wi´ina hi¯di ngge´ekai sia¯doho . Ruma Hatalla mandantena mala´eka-mala´eka ede kai rante ma´ederahi¯di , ¯di ade hi¯di ma rindi ta awa mai dana . Ta aka sia¯doho rabui santoi-ntoina sampe kama¯bu kai hukuma ¯di sia¯doho ¯di Ainaina ma heba ede peade .
65001007	Kawara raupu kota Sodom ro Gomora ro kota-kota ¯di kompe ra peina , ma ela ra douna makarawi lampa rawi-lampa rawi ¯bune rakarawi ¯ba mala´eka-mala´eka ede . Sia¯doho karawina lampa rawi-lampa rawi mada¯bae ro masampu ra nggele , nda¯dina sia¯doho kancoki kai hukuma afi ma ederahi¯di , ¯di kanda¯di kai conto ¯diru´u ¯ba samenana dou .
65001008	Ndede rauku dou-dou ede makananu kalao ade sampe sia¯doho karawina dosa ¯di sarumbu ndaina . Sia¯doho ntanda ka´awana kuasa Ruma Hatalla ro ka¯bawa ra katunana ma ¯dese ra ntasa mahluk ¯di saroga .
65001009	Ndai Mikhael , ma na´ekaina mala´eka-mala´eka , wati paranana karawi ¯bune ede . Aipu wakatu sia cencena la¯bo Ibilis ¯di ade cence ncihina ma¯boha couku ¯dimarakana timba la Musa , Mikhael wati disana ¯ba¯bukai hukuma ¯di Ibilis kai nggahi ra eli maka¯bawa ra katuna . Mikhael cuma nggahina , " Ruma ¯dima¯bakana nggomi ! "
65001010	Pala kai nggahi ¯di ka¯bawa ra katunakai , dou-dou ede deina sara´a au-au ma wati ¯di loa ka´ao ¯ba sia¯doho . Sia¯doho sama ¯bune binata-binata ma wati ntau aka , ma ¯bade lampa rawi-lampa rawikai ¯ba iuna . Pala ¯bara kai lampa rawi-lampa rawi edeku ma kamaikaina iha leli sia¯doho .
65001011	Ihara sia¯doho ! Sia¯doho wa´ura lampa ¯batuna ncai ralampakai ¯ba la Kain . ¯Di loakaina raka piti sia¯doho kalu´una weki ndaina ¯di ade hi¯di santudakai , sama ¯bune la Bileam . Ro sia¯doho ¯dikaleli rau ¯ba one barontana ¯bune la Korah .
65001012	Wakatu nggomi¯doho katu´umu ngaha ndiha , ruku ra rawi dou-dou ede ¯di ni´ikai ade ¯di woha nggomi¯doho . ¯Bara sia¯doho na´e ngaha ra nonana kai wati majana , ro nakapentiku ¯di ru´u ndai mpoana . Sia¯doho ¯bune apu ra´ewu ¯ba angi , pala wati kalondona ura . Sia¯doho rau ¯bune fu´u haju ma wati mbua kone oru wua haju ; fu´u-fu´u haju rawa´u wonto amuna ro wa´ura made poda .
65001013	Sama ¯bune balumba ma mbani ¯di moti makamaina wo¯bona , ndede rau sia¯doho nakawo¯boku ruku ra rawi ¯di majakai . Sia¯doho ede¯du ¯bune ntara ma rai rero ro marawa´u sadia wea hi¯dina ¯ba Ruma Hatalla ¯di ade rindikaina ma ipi poda ¯diru´u santoi-ntoina .
65001014	Henokh , londo ra mai makapidukaina ra¯di la Adam , ntoina wa´ura karonggana nggahi ra eli Ruma ma¯boha dou-dou ede . Nggahi la Henokh , " Tiopu , Ruma ¯dimamai la¯bo riwu-riwuna mala´eka-Na ma raso
65001015	¯di paresakai ncihi ra ncara sara´ana dou . Ruma ¯dimahukumna dou-dou mada¯bae ¯bara ruku ra rawi sia¯doho ma da¯bae . Ro Sia ¯dimahukumna dou-dou madosa ro durhaka ¯bara samenana nggahi ra eli maka¯bawa ra katuna rarentana . "
65001016	Dou-dou ede naca´u bada re¯de ro nakancaraku dou makalai . Sia¯doho mori ¯batu rakane´e sia¯doho ma dosa . Sia¯doho nanuntu piko ¯boko ma¯boha weki ndaina , ro gisina dou loaku¯du rakakaina laba .
65001017	Pala cina ra angi ma meci ¯ba nahu , kawarapu , au rantoina ranggahi ¯ba rasu-rasu Ruma ndai Isa Al Masih .
65001018	Sia¯doho ngoa ulu wa´una ¯di nggomi¯doho ¯ba one ¯deni cumpukai jamana ¯dimawontu dou-dou ¯dimakasungge-sunggena nggomi¯doho , ede¯du dou-dou ma mori ¯batu ne´e sia¯doho ma dosa .
65001019	Sia¯doho edeku dou-dou ma kamaikaina ncengga ra mbi´a . Sia¯doho wati kuasakai ¯ba Roh Allah , malaisi ¯bara kane´e tabe´a dunia .
65001020	Pala nggomi¯doho , cina ra angiku , kataho ncaupu morimu kai dasa imbimu ¯di Ruma Isa Al Masih . Imbimu ede nawancuku rasona . Wunga mbuipu ede do´apu kai kuasa Roh Allah ,
65001021	ro mori ncaupu ¯di ade ¯dende ra wa´a ¯ba Ruma Hatalla salama nggomi¯doho ngenamu rahama Ruma Isa Al Masih Ruma ndaita , ¯dimambeina nggomi¯doho mori masapodakaina ro ma´ederahi¯di .
65001022	¯Diru´u ¯ba dou-dou ma mbali mbua adena , pa¯buaku nggomi¯doho katadamu kasi ade .
65001023	Hinti kalosapu dou ra¯di ade afi ¯di kasalamakaimu sia¯doho . ¯Di ru´u ¯ba dou-dou makalaina pa¯buapu nggomi¯doho katadamu kasi ade la¯bo kai iu dahu , pala aina ca´umu kone kani ro lombo sia¯doho rau ma wa´ura kasampu kai rakane´e ¯ba sia¯doho ma dosa .
65001024	Ruma Hatalla ma sanggo jaga loaku¯du nggomi¯doho aina ma¯bumu , ro ma wa´una wa´a nggomi¯doho ¯di tando-Na ma ¯dese ra ntasa kai neo ade la¯bo wati wara ma´iha ,
65001025	Sia sa¯buampa menana Ruma Hatalla , Makasalamana ndaita kai ncai Isa Al Masih Ruma ndaita . Siaku Ruma Hatalla ma ¯dese ra ntasa , mana´e ra ntoru , tau kuasa ro mawibawa ra´aipu ntoi wa´una sampe ake ro ¯di ru´u ¯ba santoi-ntoina . Amin .
66001001	Isi buku ake ma¯boha au rakatada ¯ba Ruma Isa Al Masih ma¯boha lampa rawi-lampa rawi ¯dimanda¯di . Ruma Hatalla mangoana ¯di Al Masih loaku¯du Sia maturu teina ¯di ada-ada Ruma Hatalla au ¯dimanda¯di roci . Al Masih nggaduna mala´eka-Na ¯di la Yahya , ada-Na , ¯dimangoa lampa rawi-lampa rawi manda¯di ede ¯di sia .
66001002	Edempara la Yahya carita rauna sara´a ra´edana ede ; ro akeku laporana ma¯boha rangoa wi´i ra¯di Ruma Hatalla rakatenggo ¯ba Ruma Isa Al Masih kai nggahi ra eli-Na .
66001003	Taho ra ntika dou ma bacana ro dou ma kade´ena haba ranggahi ¯di ade buku ake ro to´akaina ¯di au ratunti ta´adena . ¯Bara wati ntoi walina sara´ana ake ¯dimanda¯di .
66001004	Cina ra angi ma wara ¯di kapidu ela Ruma ¯di dana ra rasa Asia ! Nahu , la Yahya , mane´e loaku¯du nggomi¯doho ¯di mbei bareka ro taho ra ntai ra¯di Ruma Hatalla -- ede¯du Sia ma wara , ma wa´ura wara , ro ma wara santoi-ntoina -- ro rau ra¯di pidu roh ma wara ¯di tando dohokai Ruma Hatalla ,
66001005	ro ra¯di Ruma Isa Al Masih , sakasi ma to´a . Siaku ma saramba-rambana rakamori mbali ra¯di madena ro Siaku makuasakaina ¯di sangaji-sangaji dunia . Ruma Isa mameci ra ca´u ndaita , ro kai made-Na Sia hori kalosana ndai ra¯di dosa-dosa ndaita ,
66001006	ro kanda¯dina ndai sa¯bua karaja´an ro ma nda¯di imam-imam ma karawi wea Ruma Hatalla , Ama-Na . Ruma Isa Al Masih edeku ma ¯dese ra ntasa ro makuasa ¯di ru´u santoi-ntoina . Amin !
66001007	Tiopu , Sia maina ¯bonto ¯ba apu ! Samenana dou ¯dima´edana Sia , lu´u rau sia¯doho ma ratu¯ba-Na . Sara´a bangsa ¯di dunia ¯dimanangi ¯duru ra ¯dala ¯bara Sia . Io , pasti ! Amin !
66001008	" Nahura ma sarambakaina ro ma cumpukaina , " nggahi Ruma Hatalla , ma wara , ma wa´ura wara , ro ma wara sampe santoi-ntoina , Ma Wancu kuasa .
66001009	Nahu la Yahya , cinamu ma sama-sama iu mori la¯bo nggomi¯doho ¯di ade susa ra ncoki ¯di iu ¯ba sanikina ela Al Masih . Ndai lembo ade satando ncoki ra susa kai ela ntau-Na . Nahu rapaki aka Pulau Patmos ¯bara nahu ma ngoa ra kahabana rangoa ¯ba Ruma Hatalla , katenggo ¯ba Ruma Isa kai ncai ngoa ra tei-Na .
66001010	¯Di ainaina Ruma , nahu rakuasakai ¯ba Roh Allah , edempara ringa ¯ba nahu eli ma na´e -- ¯bune eli tarompe -- manuntu ¯di kontu nahu .
66001011	Eli ede manggahi , " Tuntipu au ra´eda ¯ba nggomi , ro nggadupu buku ede ¯di kapidu ela Ruma ede¯du ake : Efesus , Smirna , Pergamus , Tiatira , Sardis , Filadelfia , ro Laodikia . "
66001012	Nahu tamabariku ¯ba ne´eku eda cou ede ma nuntu la¯bo nahu . Edempara nahu edaku pidu mbua e¯di ilo randawi kai masa .
66001013	¯Di woha e¯di-e¯di ilo ede ki¯di sa¯bua dou ma ¯di edamu ¯bune manusia . Sia kanina jumba ma ¯dondona sampe awa e¯di . ¯Di lawili-Na Sia kanina ¯bonto lawili masa .
66001014	Honggona ¯bura ¯bune kere jimba , ¯bune lanta wolo . Madana kalea ¯bune afi ;
66001015	e¯di-Na kakila ¯bune romba raka´a . Eli-Na ¯bune eli oi mama¯bu ma na´e .
66001016	Rima wana-Na manenti pidu mbua ntara , ro ra¯di asa-Na losa salona peda mangaha ma ntau ¯bali ¯bae woi . Pahu-Na nakalea ¯bune liro ¯di aimarai kageke .
66001017	Wakatu eda ¯ba nahu Sia , nahu suncuku ¯di tando Sia ¯bune dou mamade . Pala Sia tohona rima wana-Na ¯di nahu edempara nggahina , " Aina dahumu ! Nahura ma sarambakaina ro ma cumpukaina .
66001018	Nahura Sia ma mori ! Nahu wa´ura made , pala tiopu , Nahu mori ru´u santoi-ntoina . Nahu makuasa ¯di ade made ro ta dunia dou mamade .
66001019	¯Bara ndedena , tuntipu lampa rawi-lampa rawi ra´eda ¯ba nggomi ede¯du lampa rawi-lampa rawi ma wara , ake ro lampa rawi-lampa rawi ¯dimanda¯di peade .
66001020	Akeku rahasia ra¯di pidu mbua ntara ra´eda ¯ba nggomi ¯di rima wana Nahu , ro ra¯di pidu mbua e¯di ilo masa ede : Pidu mbua ntara ede¯du mala´eka-mala´eka pidu ela Ruma , ro pidu e¯di ilo ede ede¯du pidu ela Ruma ede . "
66002001	" ¯Diru´u ¯ba mala´eka ela Ruma ¯di Efesus , tunti ndakepu : Akeku rangoa wi´i ¯ba Sia ma nenti pidu mbua ntara ¯di rima wana-Na , ro malampa ¯di hela pidu mbua e¯di ilo masa ede .
66002002	Nahu ¯bade au rakarawi ¯ba nggomi¯doho : Nggomi¯doho makarawi kapoda ade ro nggomi¯doho lembo poda ademu . Nahu ¯bade ¯ba one nggomi¯doho wati mbeimu ade ¯di dou mada¯bae . Ro dou-dou ma kanahu wekina rasu sapodakaina laina , wa´ura uji ¯ba nggomi¯doho , ro nggomi¯doho rakamu ¯bade ¯ba one sia¯doho dou macowa .
66002003	Nggomi¯doho saba ro nggomi¯doho masusa ra ncoki ¯bara Nahu , ro nggomi¯doho wati kompo kananumu .
66002004	Pala ake wati kau ¯ba Nahu ¯di nggomi¯doho : Nggomi¯doho wati walira meci ra ca´umu Nahu ¯bune aipu sarambana .
66002005	¯Bara ndedena , kawarapu nawa´ura ipi ¯do´ona nggomi¯doho ma¯bumu ! Tobara ra¯di dosa-dosamu , ro karawipu au rakarawi ¯ba nggomi¯doho ra´aipu sarambana . Nggara watisi , Nahu ¯dimamai ¯di nggomi¯doho ro ¯dimawonto e¯di ilomu ede ra¯di hi¯dina .
66002006	Pala wara ma taho ¯di nggomi¯doho , ede¯du : Nggomi¯doho wati ca´umu ¯di ruku ra rawi dou-dou ma¯batu Nikolaus , sama ¯bune nahu ma daca´u ruku ra rawi dou-dou ma¯batu Nikolaus .
66002007	Cou-cou maloa ringa , pa¯buaku kade´e ka¯baena au ranggahi ¯ba Roh Allah ¯di ru´u ¯ba ele-ela Ruma ! Sia¯doho ma ngolu , ¯dikaukai¯ba Nahu ngaha wua haju ra¯di fu´u mori ra woko ma woko ¯di nggaro Ruma Hatalla . "
66002008	" ¯Di ru´u ¯ba mala´eka ela Ruma ¯di Smirna , tunti ndakepu : Akeku rangoa wi´i ¯ba Sia ma sarambana ro ma cumpukaina -- ma wa´ura made ro mamori mbali .
66002009	Nahu ka¯bade susa-susa nggomi¯doho ; Nahu ka¯bade nggomi¯doho ncoki morimu -- pala sapodakaina nggomi¯doho mantau ra wara ! Nahu ka¯bade fitina-fitina ra lo´o ¯di nggomi¯doho ¯ba dou-dou makanahu weki ndaina Yahudi , sapodakaina laina ; sia¯doho ede¯du ela Ibilis !
66002010	Aina dahumu ¯di susa ra ncoki ma wati ntoi walina ¯di pa¯bua iu ¯ba nggomi¯doho . Kawarapu . Ibilis ¯dimakalu´u sarundena ra¯di nggomi¯doho ¯di ade uma bui ¯di cobakaina nggomi¯doho . Nggomi¯doho ¯dimasusa ra ncoki sampuru nai ntoina . Pa¯buapu nggomi¯doho to´a ¯di Nahu sampe made , nda¯di Nahu ¯dimambeimu mori masapodakaina ro ma´ederahi¯di ru´u ufa ngolukai .
66002011	Cou-cou maloa ringa , pa¯buaku kade´e ka¯baena au ranggahi ¯ba Roh Allah ¯di ela Ruma ! Sia¯doho ma ngolu wati ¯dima´iu poda susa ra ncoki au-au ¯bara made ka¯dua kalikaina . "
66002012	" ¯Di ru´u ¯ba mala´eka ela Ruma ¯di Pergamus , tunti ndakepu : Akeku rangoa wi´i ¯ba Sia ma nenti peda mangaha ma ntau woi ¯bali ¯bae .
66002013	Nahu ka¯bade ta¯be ngge´ekai nggomi¯doho , ede¯du ¯di hi¯di kuasakai Ibilis . Nggomi¯doho ma to´a ¯di Nahu . Mala wakatu Antipas , sakasi-Ku ma to´a ede , rahade ¯di tando nggomi¯doho ¯di hi¯di kuasakai Ibilis , nggomi¯doho wati kawatimu ¯ba one nggomi¯doho ma´imbi ¯di Nahu .
66002014	Pala ade ndedekaina wara pila-pila mbua lampa rawi ma wati ca´u ¯ba Nahu ¯di nggomi¯doho : Wara sarunde dou ¯di weki nggomi¯doho ma ¯batu au rangoa ra tei ¯ba Bileam . La Bileam ngoa ra teina Balak ¯buneku carana ¯ba¯bu ka´iha ela Israel ¯di ade dosa ; kai siwina sia¯doho ngaha ngaha ra nono rawa´u ¯donggo ra mbei ¯di ru´u berhala ro karawi lampa rawi-lampa rawi mada¯bae .
66002015	Ndede rau wara ¯di ade weki nggomi¯doho dou-dou ma nenti ¯di ngoa ra tei dou-dou ma¯batu la Nikolaus .
66002016	¯Bara ndedena , tobara ra¯di dosa-dosamu ! Nggara watisi , samporo wali Nahu ¯dimamai ¯di nggomi¯doho ro ¯dimadei dou-dou ede kai peda ma wara ¯di asa-Ku .
66002017	Cou-cou maloa ringa , pa¯buaku kade´e ka¯baena au ranggahi ¯ba Roh Allah ¯di ru´u ela-ela Ruma ! Sia¯doho ma ngolu , ¯di kaukai ¯ba Nahu ngaha manna ma ili weki , ro cua-cua ¯dimatarima ¯di Nahu sa¯bua wadu ¯bura . ¯Di wadu ede wara ratunti sa¯bua ngara ma ¯bou , ma wati ¯di ¯bade ¯ba cou-cou rau , selasi ¯ba dou ma tarimana . "
66002018	" ¯Di ru´u ¯ba mala´eka ela Ruma ¯di Tiatira , tunti ndakepu : Akeku rangoa ¯ba Ana Ruma Hatalla , ma kalea mada-Na ¯bune afi , ro e¯di-Na makancilo ¯bune romba raka´a .
66002019	Nahu ka¯bade sara´a rakarawi ¯ba nggomi¯doho -- Nahu ka¯bade nggomi¯doho mameci ra ca´u sasamamu , nggomi¯doho mato´a , nggomi¯doho makarawi , ro nggomi¯doho malembo ade ¯di susa ra ncoki . Nahu ka¯bade nggomi¯doho ake makarawi mboto ntewi kaisi ma rawa´u .
66002020	Pala ake ¯di daca´u ¯ba Nahu ¯di nggomi¯doho : Nggomi¯doho mambei ade ¯di la Izebel , dou siwe ma kanahu weki rakakai ¯ba Ruma Hatalla ede . Wa´ura mboto ada-ada-Ku rakekona ro rangoa ra teina ¯dimakarawi mada¯bae ro ¯dimangaha ngaha ra nono rawa´u ¯donggo ra mbei ¯di berhala .
66002021	Wa´ura mbei ¯ba Nahu ¯di sia wakatu ¯di tobakaina ra¯di dosa-dosana , pala sia wati ne´ena dengga karawi lampa rawi-lampa rawi ma da¯bae ede .
66002022	Kawarapu ! Nahu ¯dima¯batena sia sampe supukaina ¯di hi¯di marukaina . Ta ede sia ro dou-dou ma karawi jina la¯bo sia ¯dimasusa ra ncoki poda . Sara´ana ede ¯di karawi ¯ba Nahu ake -- selasi nggara sia¯doho nadenggasi karawi lampa rawi-lampa rawi ma da¯bae sama-sama la¯bo sia .
66002023	Dou-dou ma¯batuna ¯di hade rau ¯ba Nahu loaku¯du sara´ana ela Ruma kawarana weki ¯ba one Nahura Sia ma¯badena fiki ra kananu ro ade manusia . Nggomi¯doho ¯di cepe wea ¯ba Nahu ¯bunera karawi ¯ba cua-cua nggomi¯doho .
66002024	Pala nggomi¯doho ma kalai-laina ¯di Tiatira wati ¯batumu ngoa ra tei ma da¯bae ede , ro wati tana´omu ilimu-ilimu Ibilis . Nahu manggahi ¯ba one Nahu wati ¯dimasala´ina ¯di nggomi¯doho wua matani .
66002025	Pala sampe wakatu maikai Nahu pea ede , pa¯buapu nggomi¯doho ngge´empa ¯batumu au rawa´u kantau ¯ba nggomi¯doho .
66002026	Sia¯doho ma ngolu , ro sampe cumpukaina karawi ncauna au ra¯dine´e ¯ba Nahu , ¯dimbei ¯ba Nahu kuasa ma sama ¯bune ratarima ¯ba Nahu ra¯di Ama-Ku . Sia¯doho ¯dimatarima kuasa ra¯di Nahu ¯di parentakai bangsa-bangsa kai tiki ¯besi , ro ¯dimakaleli bangsa-bangsa ede ¯bune roa dana .
66002027	
66002028	Sia¯doho ¯dimatarima ¯bombo ¯bala ¯di Nahu .
66002029	Cou-cou maloa ringa , pa¯buaku kade´ena au ranggahi ¯ba Roh Allah ¯di ela Ruma ! "
66003001	" ¯Di ru´u ¯ba mala´eka ela Ruma ¯di Sardis , tunti ndakepu : Akeku rangoa wi´i ¯ba Sia ma ntau pidu mbua roh ra¯di Ruma Hatalla ro pidu mbua ntara ede . Nahu ka¯bade au rakarawi ¯ba nggomi¯doho . Nggahi dou nggomi¯doho mori , sapodakaina nggomi¯doho made !
66003002	¯Bara ndedena , tu´ura , ro katenggopu au ma mbuipu wara ¯di nggomi¯doho sawatipu ede made sara´ana . ¯Bara Nahu rakaku eda ¯ba one au rakarawi ¯ba nggomi¯doho , wati wara kone sa¯bua rau ma mpuruna ¯di tando Ruma Hatalla .
66003003	Nda¯di , kawara mbalipu au rangoa ra tei ¯di nggomi¯doho ntoina ro au raringa ¯ba nggomi¯doho . Karawipu ede ro tobara ra¯di dosa-dosamu . Nggomi¯doho nggara watisi tu´umu , Nahu ¯dimamai ¯di nggomi¯doho ¯bune dou mampanga ; ro nggomi¯doho wati ¯dima¯bade ¯bune aiku wakatuna mai kai Nahu .
66003004	Pala ¯di woha-woha nggomi¯doho ¯di Sardis mbuipu warana dou ma sandaka loaku¯du kani ra lombona ngge´empa rasona . Sia¯doho ede ¯dimalampa sama-sama la¯bo Nahu kai kani ra lombo malanta , ¯bara sia¯doho ncihi ncao ¯di ru´u ¯ba ede .
66003005	¯Di ru´u ¯ba sia¯doho ma ngolu ¯di kakani kai jumba lanta . Ngara sia¯doho wati ¯dihade ¯ba Nahu ra¯di ade Buku Dou Mamori . Ro ¯di tando Ama-Ku ro mala´eka-mala´eka-Na Nahu ¯dimamangakuna ¯ba one sia¯doho ntau Nahu .
66003006	Cou-cou maloa ringa , pa¯buaku kade´e ka¯baena au ranggahi ¯ba Roh Allah ¯di ela-ela Ruma ! "
66003007	" ¯Di ru´u ¯ba mala´eka ela Ruma ¯di Filadelfia , tunti ndakepu : Akeku rangoa wi´i ¯ba Sia ma raso ro masapodakaina . Siaku manentina kunci rantau la Daud ; nahenggasi ¯ba Sia , wati kone sa¯bua dou rau maloana ka¯bu , ro naka¯busi ¯ba Sia , wati kone sa¯bua dou maloana hengga .
66003008	Nahu ka¯bade au rakarawi ¯ba nggomi¯doho . Nahu ka¯bade ¯ba one nggomi¯doho wati sa¯bune tenggomu ; nggomi¯doho wa´ura ¯batumu ngoa ra tei ¯ba Nahu ro to´amu ¯di Nahu . ¯Di ru´u ¯ba nggomi¯doho wa´ura hengga ¯ba Nahu sa¯bua ta¯da , ma wati loa ¯dika¯bu ¯ba cou-cou rau .
66003009	Kawarapu ake : Dou-dou ma nda¯di ela Ibilis ede , dou-dou manuntu ra nggahi cowa ma kanahu wekina dou Yahudi sapodakaina laina , Nahu ¯dimandawi nda¯dina sia¯doho mai sujuna ¯di tando nggomi¯doho . Ro sia¯doho ¯dima¯bade ¯ba one Nahu mameci ra ca´umu .
66003010	¯Bara nggomi¯doho wa´ura ¯batumu parenta Nahu loaku¯du to´akaimu , Nahu rau ¯dimasandakamu ¯di jamana susa ¯di iu ¯ba sara´a dunia . Lampa rawi ede ¯dimanda¯di ¯di cobakaina sara´ana dou ¯di dunia .
66003011	Nahu ¯dimamai roci ! Jaga katahopu au rakantau ¯ba nggomi¯doho , loaku¯du wati kone sa¯bua dou rau maweha rampana hadia rangolukaimu .
66003012	Dou ma ngolu , ¯di kanda¯di ¯ba Nahu kai tandi´i ¯di ade Uma Maraso Ruma Hatalla-Ku , ro sia ¯dimangge´e ¯di hi¯di ede santoi-ntoina . Ngara Ruma Hatalla-Ku , ro ngara kota Ruma Hatalla-Ku -- ede¯du Yerusalem ¯bou ¯dimalondo ra¯di saroga , ra¯di Ruma Hatalla-Ku -- ¯di tunti ¯ba Nahu ¯di sarumbu dou ede . Ngara Nahu rau ma ¯bou ¯di tunti ¯ba Nahu ¯di sia .
66003013	Cou-cou maloa ringa , pa¯buaku kade´e ka¯baena au ranggahi ¯ba Roh Allah ¯di ela-ela Ruma ! "
66003014	" ¯Di ru´u ¯ba mala´eka ela Ruma ¯di Laodikia , tunti ndakepu : Akeku rangoa wi´i ra¯di Sang Amin , Sakasi ma to´a ro mapoda , fu´una ¯ba sara´ana au-au rakanda¯di ¯ba Ruma Hatalla .
66003015	Nahu ka¯bade au rakarawi ¯ba nggomi¯doho ; Nahu ka¯bade nggomi¯doho wati ¯busimu ro wati pana raumu . Natahopu nggomi¯doho ¯busi mpoa atao pana mpoa !
66003016	Pala nggomi¯doho rana-ranampa ; pana wati , ¯busi rau wati . ¯Bara ndedena nggomi¯doho ¯dilohi kalosa ¯ba Nahu ra¯di ade asa-Ku .
66003017	Nggomi¯doho manggahi , ' Nami ntau ra wara ro ncihi mena-mena , nami wati wara madancihimu . ' Pala nggomi¯doho wati ¯bademu nawancuku ncoki mori ro na´ipiku susa mori ra wokomu ! Nggomi¯doho ncoki mori , maronda , ro mbuda .
66003018	¯Bara ndedena Nahu mangoa ra tei kataho nggomi¯doho loaku¯du welimu ¯di Nahu masa , ede¯du masa ngganga , loaku¯du nggomi¯doho nda¯di ntau ra wara . Weli raupu kani ra lombo malanta ra¯di Nahu loaku¯du nggomi¯doho ntaumu kani ra lombo ro ma¯bonto mori ra woko nggomi¯doho ma ronda ro ¯di majakai . Ro weli raupu lo´i ¯di kandaikai ¯di madamu loaku¯du nggomi¯doho loamu eda .
66003019	Dou-dou rameci ¯ba Nahu , sia¯dohoku ¯di rojo ¯ba Nahu rawina ro ¯di cambo ¯ba Nahu . ¯Bara ndedena pa¯buapu nggomi¯doho kapodapu ademu , ro tobara ra¯di dosa-dosamu .
66003020	Tiopu ! Nahu maki¯di ¯di tando ta¯da ro tokeku . Nawarasi dou ma ringana eli Nahu , ro henggana ta¯da , Nahu ¯dimalu´u eda angi la¯bo sia ; Nahu ¯dimangaha sama-sama la¯bo sia , ro sia ¯dimangaha sama-sama la¯bo Nahu .
66003021	Sia¯doho ma ngolu , ¯di kau ¯ba Nahu doho ¯di hi¯di dohokai Nahu sama-sama la¯bo Nahu , sama ¯bune ndai Nahu rau mawa´ura ngolu ro ake madoho sama la¯bo Ama-Ku ¯di hi¯di dohokai-Na .
66003022	Cou-cou maloa ringa , pa¯buaku kade´ena au ranggahi ¯ba Roh Allah ¯di ela-ela Ruma ! "
66004001	Sawa´u ¯ba ede nahu rakaku eda wali . Nahu edaku sa¯bua ta¯da mahengga weki ¯di saroga . Edempara ringa waliku eli ma saramba wa´una wa´ura nuntu ra nggahi ¯di nahu ¯bune eli tarompe . Eli ede nggahina , " Mai ne´epu ta ake . Nahu ¯dimateina ¯di nggomi au ¯dimanda¯di peade . "
66004002	Nahu kuasakai lalo ¯ba Roh Allah . Edempara eda ¯ba nahu ¯di saroga wara sa¯bua hi¯di dohokai sangaji , ro wara sa¯bua dou madoho ¯di hi¯di dohokai ede .
66004003	Pahu dou ede nakancilo ¯bune wadu mata baiduri fanda ro wadu mata delima . Sa¯bua afi ala mawarana sajao-jao maheko hi¯di dohokai ede .
66004004	¯Di ade hekona hi¯di doho kai sangaji ede wara ¯dua mpuru upa hi¯di dohokai sangaji ma kalai . Ta ede doho ¯dua mpuru upa dou mana´ekaina ma kani ra lombo malanta , ro makani songko masa sangaji .
66004005	Ra¯di hi¯di dohokai sangaji ede losa kalea kakila ro losa eli karece ai ma karuku sara´a dana . Ro ¯di tando hi¯di dohokai sangaji ede wara pidu mbua obo ma kalea ; edeku pidu mbua Roh Allah .
66004006	Wara rau ¯di tando dohokai sangaji ede wara ¯di edamu ¯bune kaca mana´e poda ma lembo ¯bune moti , ¯burana ¯bune kaca noa . ¯Di heko ¯ba dohokai sangaji , ¯di saniki welana , wara upa mbua mahluk , ma tawela tando ro tawela kontuna ¯bini ¯ba isi mada .
66004007	Mahluk ma sarambana ¯di edamu ¯bune singa . Ma ka¯duakaina ¯bune capi rangga . Ma katolukaina nantau pahu ¯bune pahu manusia . Ma ka´upakaina ¯di edamu ¯bune nasi ¯bangga mbaru ma wunga ngemo .
66004008	Upa mbua mahluk ede , cua-cua nantau ini mbua kalete , ro ma hekona ro ¯di sa¯bae ¯deina ¯binikai ¯ba isi mada . Aimarai aimanga¯di mahluk ede wati dengga-denggana rawa , " Raso , raso , rasora Ruma , Ruma Hatalla Mawancu Kuasa , ma wara , ma wa´ura wara , ro ma wara santoi-ntoina . "
66004009	Upa mbua mahluk ede rawana rawa ma roi ra wadi , horoma ro syuku ¯di Sia ma doho ¯di hi¯di dohokai sangaji ede , ede¯du Sia ma mori ru´u santoi-ntoina . Ro ¯di wakatu mahluk-mahluk ede rawana ,
66004010	¯dua mpuru upa mana´ekaina ede suncuna ¯di tando dou ma doho ¯di hi¯di dohokai sangaji ede , edempara nembana Sia ma mori santoi-ntoina . Edempara sia¯doho to¯bana songko-songko sia¯doho ¯di tando dohokai sangaji ede ro nggahina ,
66004011	" Io Ruma , io Ruma Hatalla mada¯doho ! Ita mpoampa ma patu tarima roi ra wadi , horoma ro kuasa . ¯Bara Itaku makanda¯dina sara´a au-au , ro kai rakane´e rau ¯ba Ita sara´a au-au ramawara ede wa´ura nda¯dina ro mori . "
66005001	Edempara eda ¯ba nahu sa¯bua buku raluru ¯di rima Sia ma doho ¯di hi¯di dohokai sangaji ede . Buku ede ¯binikai ¯ba ratunti ¯di ¯bali ¯baena ro rakunci kai pidu mbua bece .
66005002	Edempara eda ¯ba nahu sa¯bua mala´eka ma na´e ro kante´e manggahi kai eli ma na´e , " Couku mapatu ¯dimakambi´a bece-bece ake ro ¯dimahenggana buku ake ? "
66005003	Pala nataho ¯di saroga , ro ¯di dunia , atao kone awa mai ¯ba dana rau wati wara sa¯bua dou rau ma sanggona hengga buku ede , ro ma´eda ta ¯deina .
66005004	Edempara nangi sase¯diku ¯bara wati wara kone sa¯bua dou rau ma patu hengga buku ede , ro maloana eda ta ¯deina .
66005005	Edempara sa¯bua dou ¯di ade weki mana´ekaina ede manggahi ¯di nahu , " Aina nangi ! Tiopu ! Singa ra¯di suku bangsa Yehuda , londo ra mai la Daud ma na´e , wa´ura ngolu . Sia nasanggo ¯bi´a pidu mbua bece ro mahengga buku ede . "
66005006	Edempara nahu edaku sa¯bua Ana Jimba maki¯di ¯di woha dohokai sangaji ede , raheko ¯ba upa mbua mahluk ede ro sara´a mana´ekaina ede . Ana Jimba ede ¯di edamu ¯bune rawa´u sambele . Sia nantau pidu mbua wanga ro pidu mbua mada : ede¯du pidu roh ra¯di Ruma Hatalla rawa´u nggadu aka sara´a dunia .
66005007	Edempara Ana Jimba ede maju ro wehana buku raluru ede ra¯di rima wana dou ma doho ¯di wawo hi¯di dohokai sangaji .
66005008	Wunga mbuipu Ana Jimba ede karawi ndedena ede , ma¯bu suncu lalompa upa mbua mahluk la¯bo ma¯dua mpuru upa mana´ekai ¯di tandona . Sia¯doho cua-cua nentina kecapi na´e ro mangko masa ma wara isina kamaya , ede¯du do´a-do´a ela Ruma Hatalla .
66005009	Sia¯doho rawana sa¯bua rawa ma ¯bou : " Ita patu mawehana buku ede ro ma¯bi´ana bece-becena . ¯Bara Ita wa´ura hade , ro kai made Ita , manusia ra¯di sara´a suku , bahasa , negara ro bangsa wa´ura welimu ¯di ru´u ¯ba Ruma Hatalla .
66005010	Ita wa´ura kanda¯dimu sia¯doho sa¯bua karaja´an la¯bo manda¯di imam-imam ¯di ru´u ¯ba Ruma Hatalla , ro maparenta ese wawo dunia . "
66005011	Edempara eda ¯ba nahu wali . Nahu ringaku eli mala´eka ma riwu-riwu ro ma juta-juta mbotona . Sia¯doho ki¯di hekona hi¯di dohokai sangaji ro upa mbua mahluk ede ro ma na´ekaina ede .
66005012	Ro sia¯doho rawana kai eli ma tenggo , " Ana Jimba rawa´u sambele ede , patu ¯dimatarima kuasa , ntau ra wara , timba ra lemba ro tenggo ra wale ; Sia patu ¯di lia ra horoma , ¯di ka¯dese ra kantasa , ro ¯di roi ra wadi ! "
66005013	Edempara ringa ¯ba nahu sara´a mahluk ¯di langi , ¯di dana , ta awa mai ¯ba dana ro ¯di ade moti -- porona sara´a mahluk mawara ¯di dunia ake -- marawa , " Sia ma doho ese dohokai sangaji , ro Sang Ana Jimba ede , ede¯du roi ra wadi ro lia ra horoma ro ¯dese ra ntasa ro kuasa sampe santoi-ntoina ! "
66005014	Edempara upa mbua mahluk ede macambe , " Amin ! " Ro mana´ekai-mana´ekaina ede rau sujuna ro nembana .
66006001	Sawa´u ¯ba ede eda ¯ba nahu Ana Jimba ede ¯bi´ana bece masarambana ra¯di kapidu mbua bece ede . Edempara ringa ¯ba nahu sa¯bua ra¯di ka´upa mbua mahluk ede manggahi , " Maira ! " Elina ¯bune eli karece ai .
66006002	Nda¯di eda ¯ba nahu , edempara wara ¯di edamu sa¯bua jara ¯bura . Dou manentena nanentiku sa¯bua ana fana , ro ¯di sia rambei sa¯bua songko sangaji . Sia majuna kai dou mangolu ma lao weha rampa ngoluna .
66006003	Edempara Ana Jimba ede ¯bi´ana bece ma ka¯duakaina , ro ringa ¯ba nahu mahluk ma ka¯duakaina manggahi , " Maira ! "
66006004	Edempara losa sa¯bua jara makalai walina . Jara ede warana kala . Dou manentena rambei kuasa ¯dimakamborana ka´ada´ana dame ¯di dunia , loaku¯du manusia cua-cua hade angi . Edempara sia rambei sa¯bua peda ma na´e .
66006005	Edempara Ana Jimba ede ¯bi´ana , bece ma katolukaina . Ro ringa ¯ba nahu mahluk ma katolukaina manggahi , " Maira ! " Nahu edaku , nda¯di tada sa¯bua jara me´e . Dou manentena manenti ¯dua mbua daci ¯di rimana .
66006006	Ro ringa ¯ba nahu wara ma eli ¯di ringamu ¯bune eli ma nggahi ¯di woha upa mbua mahluk ede . Eli ede manggahi , " Salite gando ma taho co´ina ¯bune mboto ufakai dou sanai , ro tolu lite gando makalai pahu co´ina ¯bune mboto ufakai dou sana rau . Pala aina ka´ihamu fu´u-fu´u zaitun ro nggaro anggo ! "
66006007	Edempara Ana Jimba ede ¯bi´ana bece ma ka´upakaina . Ro ringa ¯ba nahu mahluk ma ka´upakaina manggahi , " Mai ! "
66006008	Eda ¯ba nahu , edempara tada sa¯bua jara mbera . Dou manentena mangara Madekai . Ta ari kontuna , sia lampa ¯batu ¯deni-¯deni poda ¯ba Dunia Madekai . Sia¯doho ¯di mbei kuasa ra¯di cengga upa dunia ake ra¯donggo ¯di sia¯doho , loaku¯du sia¯doho laokaina hade kai ncai lewa ra laka , kai ncai sarahi¯do , kai mboto pahu supukai ro kai binata-binata manggange .
66006009	Sawa´u ¯ba ede Ana Jimba ede ¯bi´ana bece ma kalimakaina . Edempara eda ¯ba nahu ta awa mai ¯ba mezeba wara nawa dou-dou ma made rahade ¯ba dou ¯bara sia¯doho makatenggona ragoa ¯ba Ruma Hatalla kai ncai nuntu ra nggahi sia¯doho .
66006010	Sia¯doho kanggica kana´e podana , " Io Ruma Mawancu kuasa , ma raso ro mapoda ! Sa¯bune waliku ntoina Ita ampomu ¯ba¯bu kai hukuma dou-dou mawara ¯di dunia ro mahukumna sia¯doho ¯bara wa´ura hadena mada¯doho ? "
66006011	Sia¯doho cua-cua rambei sando´o jumba lanta . Edempara sia¯doho rakau sanawa samporo wali , sampe wa´ura raka sara´a weki lenga karawi la¯bona ro cina ra angi sia¯doho ma ¯di hade ¯bune sia¯doho .
66006012	Edempara eda ¯ba nahu Ana Jimba ede ¯bi´ana bece ma ka´inikaina . Nda¯dira epu ma heba poda . Liro nda¯di me´e ¯bune kaen me´e ma kasa , ro wura nda¯di kala ¯bune ra´a .
66006013	Ntara-ntara mama¯bu mbari mbura ra¯di langi ma¯bu ¯di dunia ¯bune wua ara ma watipu ntasana horo ra¯di fu´una wakatu karuku ¯ba angi na´e .
66006014	Langi mborana ¯bune lu¯ba raluru , ro sara´a doro ro pulau rakiri peso ra¯di hi¯dina .
66006015	Edempara sangaji-sangaji dunia , dou-dou mana´ekaina , dou-dou mana´ekai tentara ro palisi , dou-dou mantau ra wara ro dou-dou mana´e kuasa , ro dou-dou makalaina , nataho ada ro dou rahori kalosa , sara´ana naciliku wekina ¯di ade karombo-karombo doro ro ¯di hela wadu-wadu doro .
66006016	Sia¯doho nggahina ¯di doro-doro ro ¯di wadu-wadu ede , sia¯doho kanggicana , " Ndumba pitapu nami ! Cili weapu nami ra¯di ntanda Sia ma doho ese hi¯di dohokai sangaji , ro ¯di ade mbanikai Ana Jimba ede !
66006017	Ainaina maheba wa´ura mai , ake sia¯doho ¯bohona mbanina , ro wati kone sa¯bua dou rau mawa´una taha ¯di tando sia¯doho ! "
66007001	Sawa´u ¯ba ede , nahu edaku upa mala´eka maki¯di ¯di upa mbua wela dunia . Sia¯doho tahana upa mbua angi ¯di dunia loaku¯du aina wara angi ¯di dunia atao ¯di moti , atao ¯di fu´u-fu´u haju .
66007002	Edempara eda ¯ba nahu sa¯bua mala´eka ma kalaina mawontu tawela elena . Sia wa´ana bece ra¯di Ruma Hatalla ma mori . Kai eli ma na´e mala´eka ede ouna upa dou mala´eka ma wa´ura raka kuasa ra¯di Ruma Hatalla ¯dimakalelina dana ro moti .
66007003	Nggahi mala´eka ede , " Aina kaleli wa´u dana atao moti , atao fu´u-fu´u haju nggara watipusi mbei ¯ba nami tanda bece ¯di ntantangga ada-ada Ruma Hatalla ndai . "
66007004	Edempara nahu rangoana ¯ba one wara 144.000 dou orena rambei tanda bece ¯ba Ruma Hatalla ¯di ntantangga sia¯doho . Dou-dou ede raweha ra¯di ade sampuru ¯dua suku bangsa Israel ;
66007005	¯di sanikina suku 12.000 dou . Ede¯du ra¯di suku : Yehuda , Ruben , Gad ,
66007006	Asyer , Naftali , Manasye ,
66007007	Simeon , Lewi , Isakhar ,
66007008	Zebulon , Yusuf , ro Benyamin .
66007009	Sawa´u ¯ba ede nahu eda waliku , edempara edaku manusia ma wancu mboto poda -- wati wara kone sa¯bua dou rau ma loana reke orena . Sia¯doho ede¯du dou-dou ra¯di sanikina bangsa , suku , negara , ro bahasa . Kai kanina jumba ma lanta-lanta ro nentina sanga-sanga haju palem ¯di rimana , dou-dou mamboto ede ki¯dina ¯di tando dohokai sangaji ro satandona ¯di Ana Jimba ede .
66007010	Edempara kai eli matenggo sia¯doho nggahina , " Salamakai ndai ramaina ta Ruma Hatalla , Ruma ndaita , ma doho ese dohokai sangaji , ro ra¯di Ana Jimba ede ! "
66007011	Sara´a mala´eka maki¯di heko hi¯di dohokai sangaji ro dou-dou mana´ekaina ro upa mbua mahluk ede . Mala´eka-mala´eka ede sujuna ¯di tando dohokai sangaji , edempara nembana Ruma Hatalla .
66007012	Nggahi sia¯doho , " Amin ! ¯Dese ra ntasa Ruma Hatalla ndai ma na´e ra ntoru ro ma loa timba ra lemba . Sia patu ¯dimatarima mboto renta-renta syuku ro lia ra horoma . Sia makuasa ro matenggo ru´u santoi-ntoina ! Amin . "
66007013	Sa¯bua dou ¯di ade dou-dou mana´ekaina ede maso¯di ¯di nahu , " Dou-dou ma kani jumba lanta ake , cou sia¯doho ro ra¯di ¯be maikaina sia¯doho ? "
66007014	" Mada wati ¯badeku Ruma . Ndai Ita ma ¯badena , " cambe ¯ba nahu . Nda¯di nggahi sia ¯di nahu , " Akeku dou-dou ma wa´ura kai salama kai ncai wakatu kancoki ma heba . Sia¯doho wa´ura du¯bana jumba sia¯doho ro ndawina nda¯di lanta kai ra´a Ana Jimba ede .
66007015	¯Bara ndedena sia¯doho ki¯dina ¯di tando dohokai Ruma Hatalla , ro sambeana ¯di Sia aimarai aimanga¯di ¯di ade Bait Allah . Ro Sia ma doho ese hi¯di dohokai sangaji ede ¯dimawara la¯bo sia¯doho ¯dimajaga ra sandakana sia¯doho .
66007016	Sia¯doho wati ¯dima´iu wali hi¯do atao mango wo´o ; liro atao pana liro wati ¯dimaka´a sia¯doho wali ,
66007017	¯bara Ana Jimba ma doho ¯di woha-woha hi¯di dohokai sangaji ede ¯dima´ompukaina sia¯doho . Sia ¯dima¯dende ra wa´ana sia¯doho ¯di hi¯di mada oi ma mbei mori ra woko . Ro Ruma Hatalla ¯dima´osa sara´ana oi mada ra¯di mada sia¯doho . "
66008001	Wakatu Ana Jimba ede ¯bi´ana bece ma kapidukaina ede , saroga nda¯di lingi kira-kira tolu mpuru meni ntoina .
66008002	Edempara eda ¯ba nahu pidu mala´eka ma ki¯di ¯di tando Ruma Hatalla , ro sia¯doho rambei pidu mbua tarompe .
66008003	Sa¯bua mala´eka makalaina , ma wa´a sa¯bua hi¯di ¯dupa randawi kai masa , mai ro ki¯dina ¯di tando mezeba . ¯Di sia rambei mboto poda kamaya ¯dipuri ¯di do´a-do´a sara´a ela Ruma Hatalla ro ¯di¯donggo ra mbei ¯di mezeba masa ma wara ¯di tando dohokai sangaji .
66008004	Sama-sama la¯bo do´a-do´a dou-dou ela Ruma Hatalla , o¯bu ¯dupa ma wunga kalea ede matambua teka ra¯di rima mala´eka ma ki¯di ¯di tando Ruma Hatalla ede .
66008005	Edempara mala´eka ede wehana hi¯di ¯dupakai ede , ro isina kai afi ra¯di mezebana , edempara to¯bana ese wawo dunia . Edempara karece ai ma´eli riu ro kakila ai tuwu-tuwu angina , ro nda¯dimpara epu .
66008006	Sawa´u ¯ba ede , pidu mala´eka ma nenti pidu mbua tarompe ede nasadia-dia ¯dima´ufi .
66008007	
66008008	Edempara mala´eka maka¯duakaina ufina tarompena , nda¯di wara ma tada ma ipi na´e ¯bune doro ma kalea ra¯bale tau ¯di ade moti . Cengga tolu tolu moti rungka nda¯di ra´a ,
66008009	ro made lalompa sara´a racengga tolu mahluk ¯di moti ; ndede rau leli racengga tolu ra¯di kapa-kapa .
66008010	Edempara mala´eka makatolukaina ufina tarompena , nda¯di sa¯bua ntara ma na´e , ma kalea-lea ¯bune obo , ma¯bu ra¯di langi , edempara ma¯bu ¯bohana cengga tolu ra¯di sori-sori la¯bo mada-mada oi .
66008011	( Ngara ntara ede " Pa´i " . ) Nda¯di cengga tolu ra¯di oi ede nda¯di pa´i , ro madempara dou mamboto ¯bara nonona oi ma wa´ura nda¯di pa´i ede .
66008012	Edempara mala´eka maka´upakaina ufina tarompena . Nda¯di ¯boha ¯ba ¯boe cengga tolu ra¯di liro , cengga tolu ra¯di wura ro cengga tolu ra¯di ntara-ntara nda¯dina mbora cengga tolu ra¯di tenggo ra wale kalea mataroa sia¯doho . Cengga tolu rau ra¯di aimarai wati taroana ro ndede rau cengga tolu ra¯di aimanga¯di .
66008013	Edempara eda ¯ba nahu , nda¯di ringa ¯ba nahu sa¯bua nasi ¯bangga mbaru ma wunga ngemo ese woha ai ma nggahi , " Iha ! Iha ! Ihara sara´ana dou ¯di dunia naringasi tolu dou mala´eka makalaina na´ufisi tarompena peade ! "
66009001	Edempara mala´eka makalimakaina ufina tarompena , ro eda ¯ba nahu sa¯bua ntara ra¯di langi mama¯bu awa dana . Ntara ede rambei kunci dembi made .
66009002	Edempara ntara ede henggana dembi madekai ede , edempara losa o¯buna ¯bune o¯bu ra¯di riha ma na´e . Liro ro woha riru nda¯di rindi ¯ba o¯bu ra¯di dembi ede .
66009003	Edempara ra¯di ade o¯bu ede losa kamoa-kamoa ma londo awa dunia . Kamoa-kamoa ede rambei kuasa ma sama ¯bune rambei ¯di meti .
66009004	Sia¯doho rakanta ka´iha mpori , atao fu´u-fu´u haju , atao ranggu¯da ra congge makalaina . Sia¯doho cuma loana dei dou-dou ma ¯di ntantanggana mawati wara tanda bece ra¯di Ruma Hatalla .
66009005	Kamoa-kamoa ede wati rakau hade dou-dou ede , malaisi kancoki mpoampa sia¯doho lima wura ntoina . Duha ¯di iumu ¯bara kancoki ¯ba kamoa-kamoa ede sama ¯bune duha rapa´e ¯ba meti .
66009006	Santoi lima wura ede , dou-dou ede na´usahaku loaku¯du made , pala sia¯doho wati loana made ; sia¯doho nane´e madeku , pala made ede na¯do´oku la¯bo sia¯doho .
66009007	Pahu kamoa-kamoa ede ¯bune jara ma sadia ¯dimalewa . ¯Di tuta sia¯doho wara ¯di edamu ¯bune songko sangaji randawi kai masa . Pahu sia¯doho ¯bune pahu manusia .
66009008	Honggo sia¯doho ¯bune honggo dou siwe , ro woi sia¯doho ¯bune woi singa ,
66009009	Lawili sia¯doho ra¯bonto kai ma pahuna sarai ¯baju ¯besi . Eli kaletena ¯bune eli mboto kareta jara ma wunga lao dei ade lewa ra laka .
66009010	Sia¯doho nantau keto ro pa´ekaina ¯bune meti . Ro ¯di ade keto sia¯doho edeku wara tenggo ra wale ¯di kancokikaina manusia lima wura ntoina .
66009011	Sia¯doho nantau sangaji ma parentana sia¯doho , ro sangaji ede ede¯du mala´eka mantau su´u ratunduna ¯di dembi made . Ngarana ¯di ade bahasa Ibrani ede¯du Abadon ; ro ¯di ade bahasa Yunani Apolion ( aona " Maka´ihana " ) .
66009012	Bala ma saramba wa´ura kalalo . Sawa´u ¯ba ede wara ¯dua mbua bala wali ma pa¯bua mai .
66009013	Edempara mala´eka ma ka´inikaina ufina tarompena . Nda¯di ringa ¯ba nahu eli ma mai ra¯di upa mbua pado mezeba masa ma wara ¯di tando Ruma Hatalla .
66009014	Nggahi eli ede ¯di mala´eka maka´inikaina ede , " Horipu mala´eka upana ra¯diki ¯di Sori Efrat ede ! "
66009015	Mala´eka upana ede rahori rau . Sia¯doho wa´ura sadia kalai ¯di ru´u jam , ainaina , wura , ro mba´ana ede ¯dimahade cengga tolu ra¯di samenana ela manusia .
66009016	Nahu rangoa ¯ba one mboto tentara-tentara manente jara ede mbotona ¯dua ratu juta .
66009017	Ro ¯di ade ra´edaku ede , nahu edaku jara-jara ede ro dou-dou manentena . Dou-dou manentena kanina ¯baju ¯besi ma warana kala balea , owa ¯bune wadu nilam , ro monca ¯bune pure . Tuta jara-jara ede ¯bune tuta singa , ro ra¯di asana losa afi , o¯bu ro pure .
66009018	Cengga tolu ra¯di ela manusia made ¯bara hade ¯ba tolu bala ede ; ede¯du afi , o¯bu ro pure ma ralosa ¯di asa jara-jara ede .
66009019	Tenggo ra wale jara-jara ede wara ¯di asana ro ¯di keto rauna . Keto-ketona ¯bune sawa mantau tuta . Kai ketona ede , jara-jara ede kancokina manusia .
66009020	Pala sewi ra¯di ela manusia ma wati rahade ¯ba bala ede , wati tu´u wi´i rauna ruku ra rawi rima ndai sia¯doho . Sia¯doho wati dengga-denggana nemba roh seta ro berhala-berhala masa , salaka , romba , wadu ro haju ma wati loa eda atao ringa , atao lampa rau .
66009021	Sia¯doho wati tu´u wi´i rauna ruku ra rawi sia¯doho ma da¯bae , ede¯du hadena dou , ilimu-ilimu sihi , rawi mada¯bae ro mpanga .
66010001	Edempara eda ¯ba nahu sa¯bua mala´eka mana´e kante´e ma kalaina malondo ra¯di saroga . Sia ¯bonto ¯ba apu , ro sa¯bua afi ala maheko tutana . Pahuna nakalea ¯bune liro , ro e¯dina ¯bune tandi´i afi .
66010002	¯Di rimana wara sa¯bua buku to´i ma hengga weki . E¯di wanana tonda ¯di moti , ro e¯di ku´ina tonda ta ari lua .
66010003	Edempara sia nggahi kana´ena ¯bune eli nggao singa-singa . Sawa´u ¯ba nggahi nggao mala´eka ede , pidu mbua karece ai macambena kai eli makambimbi .
66010004	Ndede eli pidu mbua karece ai , nahu kane´e tunti , pala ringa ¯ba nahu eli ra¯di saroga manggahi , " Rahasiapu au ranggahi ¯ba pidu mbua karece ai ede ; aina tuntimu ! "
66010005	Edempara mala´eka ra´eda ¯ba nahu ma´e¯dina sa¯bae ¯di moti ro sa¯bae ¯di dana ede hanta ca´esena rima wanana ese langi .
66010006	Sia sumpana kai ngara Ruma Hatalla ma mori santoi-ntoina , ma kanda¯dina langi , dana ro moti ro sara´a ma wara ta¯deina . Nggahi ¯ba mala´eka ede , " Wakatuna wati ¯dimakapea-pea wali !
66010007	Pala na´ufisi ¯ba mala´eka makapidukaina tarompena , Ruma Hatalla nakarawiku nia rahasia-Na , ¯bune rakahaba ¯ba Sia ¯di ada-ada-Na , ede¯du nabi-nabi . "
66010008	Edempara eli rawa´u ringa ¯ba nahu ra¯di saroga ede , manggahi wali ¯di nahu . Nggahi Sia , " Lao wehapu buku ma hengga weki ¯di rima mala´eka ma e¯dina matonda moti ro ¯di dana ede . "
66010009	Edempara nahu laoku ¯di mala´eka ede ro rahoku loaku¯du sia mbeina buku to´i ede ¯di nahu . Nggahi sia , " Wehapu ro ngahapu ake . ¯Di ade lokomu sia ¯dimanda¯di pa´i , pala ¯di ade asamu sia namaci ¯bune oi ani . "
66010010	Nahu wehaku buku to´i ede ¯di rimana edempara ngahaku . ¯Di asa ¯di iumu ¯bune oi ani , pala sawa´u ¯ba ono ¯ba nahu , ¯di ade lokoku sia nda¯di pa´i .
66010011	Edempara nahu rakaukai , " Ngoa ra kahabapu sakali wali haba Ruma Hatalla ma¯boha bangsa-bangsa , negara-negara , bahasa-bahasa , ro sangaji-sangaji . "
66011001	Sawa´u ¯ba ede mbeina nahu sadompo haju masarai pahu haju taki ukukai , edempara kauna , " Lao ukupu Bait Allah ro mezeba . Rekepu sa¯bune mbotona dou ma sambea ta¯deina .
66011002	Pala aina ukumu sarei ma sa¯bae ari mai ¯ba Bait Allah ede , ¯bara tawela ede nawa´ura mbei ¯di dou ma wati pata Ruma . Sia¯doho ¯dimatonda-tonda kota ma raso ede upa mpuru ¯dua wura ntoina .
66011003	Nahu ¯dimanggaduna ¯dua dou sakasi-Ku ma kani kani ra lombo tanda ncoki ade , ro sia¯doho ¯dimangoa ra kahaba haba Ruma Hatalla 1260 nai ntoina . "
66011004	¯Dua sakasi ede ede¯du ¯dua mpu´u haju zaitun ro ¯dua mbua e¯di ilo ma wara ¯di tando Ruma sa´isi dunia .
66011005	Nggara dou cobana karawi au-au ma wati taho ¯di sia¯doho , nda¯di ra¯di asa sia¯doho nalosa afi ma kaleli musu-musuna . Kai cara ede , sara´a dou ma ne´e kapili sia¯doho ¯dimamade rahade .
66011006	Sia¯doho nantau kuasa ¯dima¯bonto langi loaku¯du aina londo ura salama sia¯doho ngoa ra kahabana haba ra¯di Ruma Hatalla . Sia¯doho nantau kuasa rau ¯di sara´a mada oi , ¯di rungkakaina oi nda¯di ra´a . Ro sia¯doho nantau kuasa rau ¯di ndukukaina dunia kai mboto pahu bala , ¯bune aira ne´ena karawi ¯ba sia¯doho .
66011007	Sawa´u ¯ba sia¯doho nggori ngoa ra kahabana haba sia¯doho , binata ma ralosa ra¯di ade dembi made ¯dimancao la¯bo sia¯doho . Sia ¯dimakakoana ro hadena sia¯doho .
66011008	Ro timba sia¯doho ¯dimandore ¯di ncai bari kota na´e ta¯bera salib kai Ruma sia¯doho . Ngara ¯di ibara kai kota ede ede¯du Sodom atao Mesir .
66011009	Dou-dou ra¯di sara´a negara , suku , bahasa , ro bangsa ¯dima´edana timba sia¯doho tolu nai sadompo ntoina , ro wati kauna umbu timba-timba ede .
66011010	Dou-dou mawara ¯di dunia ¯dimaneo ade ¯di ade madekai ¯dua sakasi ede . Sia¯doho ¯dimakandihana ro cua-cua nggadu kali cempe angi hadia , ¯bara ¯dua dou nabi ede wa´ura kamaina mboto ncoki ¯di sara´ana dou ¯di dunia .
66011011	Sawa´u ¯ba tolu nai sadompo , maira nawa mori ra¯di Ruma Hatalla ro lu´u wali ¯di ade ¯dua dou nabi ede . Sia¯doho rau tu´u ki¯dina , nda¯dina sara´ana dou mara´edana sia¯doho nanda¯di dahu poda .
66011012	Edempara ¯dua dou nabi ede ringana eli mana´e ma´ou sia¯doho ra¯di saroga , " Maira ne´epu ta ake ! " Edempara ¯di tando mada musu-musu sia¯doho , sia¯doho ne´ena ese saroga , lombokai ¯ba apu .
66011013	Nda¯di wakatu ede nda¯dira epu ma wancu na´e poda . Cengga sampuru ¯di ade kota ede leli , ro pidu riwu dou mamade ¯bara epu ede . Dou-dou makalaina nda¯di dahu poda , edempara sia¯doho roi ra wadina na´e ra ntoru Ruma Hatalla ¯di saroga .
66011014	Cilaka maka¯duakaina wa´ura kalalo . Pala tiopu ! Cilaka ma katolukaina samporo wali ¯dimawontu .
66011015	Edempara mala´eka makapidukaina ufina tarompena , edempara ¯di saroga wara eli-eli matenggo poda ma nggahi , " Kuasa ¯di parentakai dunia wara ake ¯di ade rima Ruma ndaita ro Sangaji Mambei salama rasake-Na . Sia ¯dimaparenta ru´u santoi-ntoina . "
66011016	Nda¯di ¯dua mpuru upa mana´ekaina ma doho ¯di hi¯di dohokai sangaji sia¯doho ¯di tando Ruma Hatalla , sujuna ro nembana Ruma Hatalla .
66011017	Nggahi sia¯doho , " Ruma , Ruma Hatalla Mawancu Kuasa , ma wara , ro ma wa´ura wara ! Mada¯doho matarima kasi ¯di Ita ¯bara Ita wa´ura kanimu kuasa Ita ma na´e ra ntoru , ro wa´ura tampu´u parenta !
66011018	Dou-dou ma wati pata Ruma , mbani podana ¯bara wa´ura wakatuna Ita ¯bohokaimu mbani poda-Mu , ro wa´ura wakatu rauna paresa ncihi ra ncarakaimu dou-dou mamade . Akeku wakatuna ¯di mbei kai ufa ¯di ada¯doho-Mu , nabi-nabi , ro ¯di ru´u ¯ba sara´a ela Ita , ede¯du sara´a dou ma nemba ¯di Ita , na´e ro to´i . Akeku wakatuna ¯di kaleli kai dou-dou ma kalelina dunia ! "
66011019	Edempara hengga weki Bait Allah ¯di saroga , ro loara eda Peti Rasake kai ta adena . Edempara nda¯dira kakila ai matuwu angi , ro eli karece ai makambimbi , ro epu ro ura es ma heba .
66012001	Edempara wara ¯di eda ¯di langi sa¯bua ma ¯bisa ra guna ro maheba poda . Sa¯bua dou siwe ma kani liro kai kani ra lombona , mawunga ki¯di ese wawo wura . ¯Di tutana wara sa¯bua songko sangaji ma wara sampuru ¯dua mbua ntara .
66012002	Dou siwe ede wunga na´e lokona , ro ¯bara rakara wakatu ¯di ngganakaina , nda¯di sia kanggicana ¯bara pilina .
66012003	Edempara wara ¯di eda rau ese langi ma ¯bisa ra guna . Wara sa¯bua naga kala ma na´e poda ma ntau pidu mbua tuta ro sampuru mbua wanga . Saniki tutana nakaniku sa¯bua songko sangaji .
66012004	Kai ketona sia hinti randana cengga tolu ra¯di ntara-ntara mawara ¯di langi ro lo´o ca´awana awa dana . Naga ede ki¯dina ¯di tando dou siwe ma ne´e nggana ede kai ne´ena nono anana nawa´usi ra ngganana .
66012005	Edempara dou siwe ede ngganana ana mone ¯dimaparenta sara´a bangsa kai tiki ¯besi . Pala ana dou to´i ede weha rampa ¯di dou siwe ede , edempara lao wa´a aka Ruma Hatalla ro ¯di tando dohokai-Na .
66012006	Edempara dou siwe ede lao raina aka so sarae , aka hi¯di ra wa´u sadia wea ¯ba Ruma Hatalla ¯di ru´una . ¯Di hi¯di ede sia ¯di jaga ra sandaka 1260 nai ntoina .
66012007	Edempara ¯di saroga nda¯di lewa ra laka . Mikhael sama-sama la¯bo mala´ekana malewa la¯bo naga ede . Ro naga ede rau , rabantu ¯ba mala´eka-mala´ekana ma´ao Mikhael .
66012008	Pala naga ede rakakoana . Sia la¯bo mala´eka-mala´ekana wati rakau wali ngge´e ¯di saroga .
66012009	Naga ma na´e ede paki ca´ari lua ! Siaku sawa tua ede ngarana Ibilis atao Roh seta ma tipu sara´a dunia . Sia rapaki ¯di dunia la¯bo sara´a mala´ekana .
66012010	Edempara ringa ¯ba nahu eli ma na´e ¯di saroga manggahi , " Akeku wakatuna Ruma Hatalla kasalamana ela-Na ! Ake Ruma Hatalla katadana kuasa-Na kai Sangaji kaina ! Ake Sangaji Mambei salama rasake ede katada rauna kuasa-Na ! ¯Bara ma ¯ba¯bu ra lo´o cina ra angi ndai ¯di tando Ruma Hatalla aimarai ro aimanga¯di , wa´ura kalosa ra¯di saroga .
66012011	Cina ra angi ndai wa´ura kakoana sia kai ra´a Ana Jimba ede , ro kai haba mancihi ra¯di Ruma Hatalla rakahaba ¯ba sia¯doho . Sia¯doho narela koroba nawana sampe samadekaina .
66012012	¯Barandedena , pa¯buaku saroga ro sara´ana ma ngge´e ta¯deina ka¯dihi ade ! Pala ihara dana ro moti , ¯bara Ibilis wa´ura londo ¯di nggomi kai mbani ma ipi poda , ¯bara sia na¯badeku ¯ba one wakatuna ¯di samporo walimpa . "
66012013	Wakatu naga ede kawarana weki ¯ba one sia wa´ura paki awa dunia , sia tampu´ura cocona dou siwe ma wa´ura nggana ana mone ede .
66012014	Pala dou siwe ede rambei ¯dua mbua kalete nasi ¯bangga mbaru ma na´e , loaku¯du sia lao ngemona aka hi¯dina ¯di so sarae , aka hi¯di ¯di jaga ra sandakakai sia tolu mba´a ini wura ntoina , ¯do´o ra¯di dei ¯ba naga .
66012015	Edempara naga ede sampuru kalosana ¯di ade asana oi mamboto poda ¯di dou siwe ede , ¯dima´orona .
66012016	Pala dunia mabantuna dou siwe ede ; dunia henggana asana ro nonona oi ma ralosa ¯di ade asa naga ede .
66012017	Naga ede nda¯di mbani poda ¯di dou siwe ede , nda¯dina sia lao deina londo ra mai dou siwe ede ma kalaina ede¯du sara´a dou ma to´a ¯di parenta-parenta Ruma Hatalla , ro ma mbei sakasi ma¯boha Ruma Isa ro kuasa-Na .
66013001	Edempara naga ede ki¯dina ¯di kengge moti . Edempara eda ¯ba nahu sa¯bua binata mawontu ra¯di ade moti . Sia nantau sampuru mbua wanga ro pidu mbua tuta . ¯Di saniki wangana wara sa¯bua songko sangaji , ro ¯di saniki tutana ratunti sa¯bua ngara maka¯bawa ra makatuna Ruma Hatalla .
66013002	Binata ra´eda ¯ba nahu ede pahuna ¯bune macan komba , ro e¯dina ¯bune e¯di beruang , ro asana ¯bune wiwi asa singa . Edempara binata ede mbei ¯ba naga tenggo ra wale ndaina , ro hi¯di dohokaina , ro kuasana ma na´e .
66013003	Sa¯bua ¯di ade pidu mbua tuta binata ede ¯di edamu ¯bune mamba´a ma´ipi poda , pala mba´a ede wa´ura taho . Sara´a dunia ¯batuna binata ede kai mbora akana .
66013004	Ro sia¯doho nanembaku naga ede ¯bara sia wa´ura mbeina kuasana ¯di binata ede . Ro sia¯doho nanemba rauku binata ede . Nggahi sia¯doho , " Wati wara ma sama la¯bo binata ake ! Wati wara ma wa´u lewa ao la¯bo sia ! "
66013005	Binata ede rambei iji ¯dimarenta lampa rawi-lampa rawi ma ipi sombo ro maka¯bawa ra katuna Ruma Hatalla . Sia loa parenta upa mpuru ¯dua wura ntoina .
66013006	Edempara sia tampu´ura i´a ra ¯ba´ana Ruma Hatalla , ro ngara Ruma Hatalla . Ndede rau la¯bo hi¯di ngge´ekai Ruma Hatalla , ro sara´a ma ngge´e ¯di saroga ka¯bawa ra katuna rau ¯ba sia .
66013007	Sia loa rau ao ela Ruma Hatalla ro kakoana sia¯doho . Ro kuasakaina ¯di sara´a suku , negara , bahasa , ro bangsa rambei ¯di sia .
66013008	Binata ede ¯di nemba ¯ba samenana dou ma mori ¯di ese wawo dunia , selasi dou-dou ma ngarana wa´ura dafta sawatipu kanda¯di dunia , ¯di ade buku dou mamori ntau Ana Jimba rawa´u sambele .
66013009	¯Barandedena , nggomi¯doho nggara masanggosi ringa , ringapu haba ake :
66013010	" Dou ma pa¯bua ¯ditaha , pasti ¯di taha . Ro dou ma ¯di pa¯buasi ¯di hade kai peda pasti ¯di hade kai peda . ¯Bara ndedena ela Ruma Hatalla pa¯buaku lembo ade ro to´ana . "
66013011	Edempara eda ¯ba nahu sa¯bua binata makalaina mawontu ra¯di ade danana . Sia nantau ¯dua mbua wanga ¯bune wanga ana jimba . Elina ¯bune eli naga .
66013012	¯Di tando binata ma sarambana ede sia kanina kuasa ma na´e rarakana ¯di binata ede rau . Sara´a dana ro sara´a ma ngge´e ta esena , kau pa¯buana nemba binata ma sarambakaina ede , ma mba´a ipi mawa´ura taho .
66013013	Binata ma ka¯duana ede karawina lampa rawi ma¯bisa ra guna ma na´e . ¯Di tando sara´ana dou sia ndawina afi malondo ra¯di langi londo awa dana .
66013014	Ro sara´a dou ma mori ¯di dunia ¯di tipuna kai ¯bisa ra guna-¯bisa ra guna ¯di loa ¯di karawina ¯di tando binata masarambana ede . Ro sia¯doho sara´ana rakauna ndawi sa¯bua patung ra¯di binata rakancuwu kai peda , pala ngge´empa morina .
66013015	Binata ma ka¯duakaina ede rambei iji ¯ba Ruma Hatalla mbei nawa ¯di patung ede , nda¯dina patung ede loana nggahi ro hade sara´ana dou ma wati ngawa nemba sia .
66013016	Sara´ana dou , mana´e ro to´i , mantau ra wara ro mancoki mori , ada dou ro dou mahori weki , kau pakasa ¯ba binata ede ¯dimatarima tanda ¯di rima wana sia¯doho atao ¯di ntantangga sia¯doho .
66013017	Wati kone sa¯bua dou rau maloana weli atao malanda au-au , nggara sia nawatisi ntauna tanda ede , ede¯du ngara ndai binata ede , atao angka ma katadana ngara ede .
66013018	Ta ake paralu wara hikima . Dou ma loa timba ra lemba naloaku reke aona ra¯di angka binata ede , ¯bara angka ede ede¯du ngara sa¯bua dou manusia . Angkana ede¯du 666 .
66014001	Edempara eda ¯ba nahu , sawa´u ¯ba ede ¯di edaku Ana Jimba maki¯di ese wawo doro to´i Sion . Sama la¯bo Sia wara 144.000 dou ma ¯di tantangga cua-cua ratunti ngara-Na ro ngara Ama-Na .
66014002	Edempara ringa ¯ba nahu eli ra¯di langi makajoa ¯bune eli oi mama¯bu ma na´e ro ¯bune kambimbi karece ai ma na´e . Eli ede ¯di ringamu ¯bune eli musik ra¯di dou-dou mako¯bi kacapi ma wunga ko¯bi kacapina .
66014003	¯Di tando dohokaina ro upa mbua mahluk ro mana´ekai ¯dohona maheko dohokai ede , 144.000 dou ede rawana sa¯bua rawa ma ¯bou . Rawa ede wati loa ¯di tana´o ¯ba sa¯bua dou rau selasi ¯ba 144.000 ede rawa´u hori kalosa ra¯di dunia .
66014004	Sia¯doho ede ede¯du dou-dou ma ngge´empa rasona ¯bune dou sampela , ¯bara wati campo la¯bona dou siwe . Sia¯doho lampa ¯batuna Ana Jimba ede ta¯bera laokaina . ¯Di ade weki sara´a ela manusia , sia¯dohoku rawa´u hori kalosa kai ¯donggo ra mbei masarambakaina ¯di Ruma Hatalla ro ¯di Ana Jimba .
66014005	Watipu iuna sia¯doho cowa ; ro wati wara ma´ihana kone sato´i rau ¯di sia¯doho .
66014006	Edempara eda ¯ba nahu sa¯bua mala´eka makalai ma ngemo ese langi . Mala´eka ede wa´ana haba ma¯boha Haba Mataho ma ederahi¯di ¯di karonggana ¯di manusia ¯di dunia ede¯du ru´u sara´a bangsa , suku , bahasa ro negara .
66014007	Nggahi kana´e ¯ba mala´eka ede , " Dahupu ¯di Ruma Hatalla , ro roi ra wadipu na´e ra ntoru-Na ! ¯Bara wa´ura wakatuna Ruma Hatalla ¯di hukumkaina manusia . Nembapu Sia marakanda¯dina langi , dana , moti ro samenana mada oi ! "
66014008	Mala´eka maka¯duana ¯batuna mala´eka ma sarambakaina ro nggahina , " Wa´ura ma¯bu ! Kota Babel mana´e wa´ura ma¯bu ! Sia wa´ura kanda¯dina sara´a bangsa nda¯di mawu kai oi anggo -- ede¯du anggo ra¯di nawasu da¯baena ! "
66014009	Sa¯bua mala´eka makatolukaina ¯batuna mala´eka ¯duana ede , ro nggahi kana´ena , " Dou ma nemba binata ede la¯bo patungna , ro nantau tanda binata ede ¯di tantanggana atao rimana ,
66014010	dou ede ¯dimanono anggo Ruma Hatalla , ede¯du anggo mbani-Na rawa´u lua-Na ¯di ade hi¯dina , wati ¯di kakura kone sato´i rau ! Sara´ana dou ede ¯di kancoki ¯di ade afi ro pure ¯di tando mala´eka-mala´eka maraso ro ¯di tando Ana Jimba ede .
66014011	O¯bu ra¯di afi ma kancoki dou-dou ede ¯dimateka ntuwu santoi-ntoina . Aimarai aimanga¯di wati dengga-denggana sia¯doho ncoki iuna , ede¯du sia¯doho ma nemba binata ede ro patungna , sara´a dou ma ntau tanda ngara binata ede . "
66014012	¯Di ade lampa rawi ake ela Ruma Hatalla ma to´a ¯di parenta-parenta Ruma Hatalla ro to´a ¯di Ruma Isa , paraluku lembo adena .
66014013	Edempara ringa ¯ba nahu eli ra¯di saroga manggahi , " Tuntipu ake : Tampu´u ake , taho ra ntika dou-dou ma made wunga karawina ¯di ru´u Ruma ! " " Ncihi ! " cambe ¯ba Roh Allah . " Sia¯doho ¯dimadengga karawi matani , ¯bara hasi karawi sia¯doho ¯dimala¯bo ncauna sia¯doho . "
66014014	Edempara nahu edaku , nda¯di ¯di edamu sa¯bua apu ma ¯bura . Ese wawo apu ede doho sa¯bua dou ¯di edamu ¯bune manusia . ¯Di tuta-Na wara sa¯bua songko sangaji masa , ro ¯di rima-Na wara sa¯bua rombe ma ngaha .
66014015	Edempara sa¯bua mala´eka makalaina losa ra¯di ade Bait Allah . Kai eli ma na´e , sia nggahina ¯di Sia ma doho ese wawo apu ede , " Alapu rombe-Mu ede ro wehapu hasina ake , ¯bara wa´ura raka wakatuna ¯di pako kai , dunia wa´ura ntasa ¯di pakokai ! "
66014016	Edempara Sia ma doho ese wawo apu ede , alana rombe-Na ¯di dunia , edempara pakona dunia .
66014017	Edempara nahu edaku sa¯bua mala´eka ma kalai walina malosa ra¯di ade Bait Allah ¯di saroga . Sia rau nentina sa¯bua rombe ma ngaha .
66014018	Sawa´u ¯ba ede , sa¯bua mala´eka makalai ma ntau kuasa ¯di afi , maina ra¯di mezeba . Kai elina ma na´e sia nggahina ¯di mala´eka ma nenti rombe ma ngaha ede , " Alapu rombemu ede ro rombepu wua-wua fu´u anggo ¯di dunia , ¯bara wua-wuana wa´ura ntasa ! "
66014019	Edempara mala´eka ede alana rombe ede ¯di dunia ro rombena wua-wua anggo ra¯di fu´una , edempara ¯bale tauna ¯di ade hi¯di puakai anggo mbani Ruma Hatalla ma ipi poda .
66014020	Wua-wua anggo ede ¯dipua ari mai ¯ba kota , ro ra¯di hi¯di puakai anggo ede rai ra´a ¯bune oi sori , tolu ratu kilomete ¯do´ona , ro ¯deina ne´empara ¯dua mete .
66015001	Edempara nahu edaku ¯di langi sa¯bua ma ¯bisa ra guna ro ma´ipi heba poda . Wara pidu mala´eka la¯bo pidu mbua bala ma cumpukaina . Akeku cumpukaina Ruma Hatalla kalosana mbani poda-Na .
66015002	Sawa´u ¯ba ede nahu edaku sa¯bua ma ¯di edamu ¯bune kaca ma lembo ¯bune moti , macampo la¯bo afi . Nahu eda rauku dou-dou ma wa´ura ngolu ¯di binata ro patungna , ro ngoluna ¯di dou ma ngarana rakatanda kai angka . Dou-dou ma ngolu ede ki¯dina ¯di kengge kaca ma´ipi mboto ede ro nentina kecapi rambei ¯ba Ruma Hatalla ¯di sia¯doho .
66015003	Ro sia¯doho rawana rawa la Musa , ada Ruma Hatalla , ro rawa Ana Jimba . Ndakeku elina , " Ruma , Ruma Hatalla Mawancu kuasa , nawancuku na´e ro ¯bisa ra guna ruku ra rawi-Mu ! Sangaji sara´a bangsa , mawancu adi poda ro ncihi karawi-Mu !
66015004	Cou ma wati dahu ¯di Ita , Ruma ? Cou ma wati ngawa ngoa ra kahaba na´e ra ntoru Ita ? Ita mpoampa ma raso . Sara´a bangsa ¯dimamai nemba Ita ¯bara karawi-Mu ma adi wa´ura eda ¯ba sara´a dou . "
66015005	Sawa´u ¯ba ede nahu edaku Bait Allah ¯di saroga mahengga weki , ro Kema Ruma wara ta ¯deina .
66015006	Edempara pidu mala´eka la¯bo pidu mbua bala ede losa ra¯di ade Bait Allah . Kani ra lombo sia¯doho randawi kai kaena lenan ma raso ro makancilo . Ro sia¯doho kanina ¯bonto la wili randawi kai masa .
66015007	Edempara sa¯bua ¯di ade upa mbua mahluk ede mbeina ¯di pidu mala´eka ede pidu mbua hi¯di randawi kai masa ma ¯binikai ¯ba mbani Ruma Hatalla , -- Ruma Hatalla ma mori santoi-ntoina .
66015008	Nda¯di Bait Allah ede ¯binikai ¯ba o¯bu ra¯di ¯dese ra ntasa ro kuasa Ruma Hatalla . Ro sawatipu ¯ba nggori pidu mbua bala rawa´a ¯ba pidu mala´eka ede , wati wara kone sa¯bua dou rau ma loana lu´u ¯di ade Bait Allah .
66016001	Edempara nahu ringaku eli mana´e ra¯di ade Bait Allah manggahi ¯di pidu mala´eka ede , " Laopu ro luapu isi pidu mbua hi¯di taukai mbani Ruma Hatalla ede ese wawo dunia ! "
66016002	Mala´eka masarambakaina lao ro luana isi hi¯di mbanikai aka dunia . Edempara wontu lalompa mposo-mposo ma heba ro nawancuku duhana ¯di sara´a dou ma ntau tanda binata ede , ro ¯di dou-dou ma nemba patungna .
66016003	Sawa´u ¯ba ede mala´eka ka¯duakaina luana isi hi¯di taukai mbani aka moti . Nda¯di oi moti nda¯di ¯bune ra´a dou mamade , ro madera sara´a mahluk ma mori ade moti .
66016004	Edempara mala´eka ma katolukaina luana isi mawara ¯di ade hi¯di taukaina ede aka sori-sori ro aka mada-mada oi , nda¯di sara´a oina nda¯di ra´a .
66016005	Nahu ringaku mala´eka ma kuasa ¯di oi manggahi , " Hukuma ra¯ba¯bukai ¯ba Ita ede¯du adi , io Ma wancu raso , Ruma Hatalla ma wara , ro ma wa´ura wara !
66016006	Sia¯doho wa´ura ¯bohona ra´a ela Ruma Hatalla ro ra´a nabi-nabi , ake Ita ndawimu sia¯doho nono ra´a . Poda ncihi ncao ede ¯di ru´u ¯ba sia¯doho ! "
66016007	Edempara ringa ¯ba nahu eli ra¯di mezeba manggahi , " Ruma , Ruma Hatalla Mawancu kuasa , ncihi ro adi hukuma-hukuma ra¯ba¯bu ¯ba Ita ! "
66016008	Sawa´u ¯ba ede mala´eka maka´upakaina luana isi mawara ¯di ade hi¯di taukaina aka liro , nda¯di liro rau loa makampangi manusia kai panana ma heba ede .
66016009	Manusia kampangikai ¯ba pana liro mangganga , ro sia¯doho sumpa ka´ihana ngara Ruma Hatalla ma ntau kuasa ¯di bala-bala ede . Kone ade ndedekaina , sia¯doho wati ngawana toba ra¯di dosa-dosa sia¯doho ro wati ngawana roi ra wadi na´e ra ntoru Ruma Hatalla .
66016010	Edempara mala´eka makalimakaina luana isi mawara ¯di hi¯di taukaina aka dohokai binata ede . Nda¯di sara´a karaja´an kuasakai binata ede nda¯di rindi , ro manusia ha´ana rera ¯bara pilina .
66016011	Edempara sia¯doho sumpa ka´ihana Ruma Hatalla ¯di saroga ¯bara sia¯doho iuna pili ro ¯bara mposo-mposo sia¯doho . Pala sia¯doho wati ngawana toba ra¯di ruku ra rawi-ruku ra rawi sia¯doho ma da¯bae .
66016012	Sawa´u ¯ba ede mala´eka maka´inikaina luana isi mawara ¯di ade hi¯di taukaina aka sori Efrat ma na´e ede . Edempara sori ede nda¯di mango nda¯dina sangaji-sangaji ma ramai ele mai , naloaku lampakai ¯di sori ede .
66016013	Edempara nahu edaku tolu mbua roh seta , pahuna ¯bune karefa . Karefa-karefa ede losa cua ndaina ra¯di asa naga , ra¯di asa binata ro ra¯di asa nabi palasu .
66016014	Sia¯doho ede¯du roh-roh seta ma ndawi lampa rawi ma¯bisa ra guna . Tolu mbua roh ede laona aka sara´a sangaji ¯di sara´a dunia la¯bo ka¯borona sia¯doho ¯di lewakaina ¯di Ainaina ma na´e , ede¯du Ainaina mamai ra¯di Ruma Hatalla Ma wancu Na´e Kuasa .
66016015	" Ringapu ! Nahu maiku ¯bune dou mampanga ! Taho ra ntikara dou ma ngge´empa jaga-jaga , ro majaga kani ra lombona , nda¯dina sia wati lampa sarondana ro nda¯di maja ¯di tando dou mboto ! "
66016016	Edempara roh-roh ede ka¯borona sangaji-sangaji ede ¯di hi¯di ma ade bahasa Ibrani tangarakai Harmagedon .
66016017	Sawa´u ¯ba ede mala´eka makapidukaina luana isi mawara ade hi¯di taukaina aka woha ai . Edempara ringara eli ma na´e ra¯di hi¯di dohokai sangaji ¯di Bait Allah , ma nggahi , " Wa´ura nggori ! "
66016018	Edempara nda¯dira kakila ai ma tuwu angi la¯bo eli karece ai makambimbi ma´ipi , ro epu ma heba poda . Watipu parana nda¯dina epu ¯bune ede ra´aipu tampu´u kanda¯di manusia . Akeku epu ma ipi na´e poda !
66016019	Kota ma na´e ede mbi´a nda¯di tolu , ro leli rau kota-kota sara´a negara ¯di dunia . Edempara Ruma Hatalla kawarana Babel ma na´e ede . Edempara Ruma Hatalla ndawina sia nono anggo ra¯di hi¯di taukai anggo Ruma Hatalla -- ede¯du anggo mbani-Na ma heba poda .
66016020	Sara´a pulauna mbora , ro sara´a doro mbora rau .
66016021	Ura es mana´e , ma cua-cua tani lima mpuru kilogram , ma¯bu ra¯di ese langi ¯bohana dou-dou . Edempara sia¯doho sumpa ka´ihana Ruma Hatalla ¯bara bala ura es ma heba poda ede .
66017001	Sawa´u ¯ba ede sa¯bua ra¯di pidu mala´eka ma nenti pidu mbua hi¯di taukai ede maina ¯di nahu ro nggahina , " Maira , nahu ¯dimaturu teina ¯di nggomi ¯buneku ma´ipi poda sunda ede ¯dihukum , ede¯du kota mana´e ede ratu´u ¯di kompe sori-sori .
66017002	Sangaji-sangaji dunia karawina mada¯bae la¯bo sia , ro dou-dou mangge´e ¯di dunia nda¯di mawu ¯bara nonona anggo da¯baena . "
66017003	Edempara Roh Allah kuasakaina nahu , ro wa´a ¯ba mala´eka ede nahu aka so sarae . Ta aka nahu edaku sa¯bua dou siwe madoho ese wawo sa¯bua binata ma waranana kala keta , ro ma ¯binikai ¯ba tunti ngara-ngara maka¯bawa ra katuna ¯di ru´u ¯ba Ruma Hatalla . Binata ede mantau pidu mbua tuta ro sampuru mbua wanga .
66017004	Dou siwe ede kanina ¯baju warana keta ro kala keta , ro kantika kai masa , permata-permata , ro mutiara . ¯Di rimana sia nentina sa¯bua mangko masa ma ¯bini ¯ba lampa rawi ma sumpu awa da¯bae ro najis , hasi rakarawina mada¯bae .
66017005	¯Di tantanggana ratunti sa¯bua ngara ma ntau aona marahasia . Ngara ede ede¯du " Babel Ma Na´e , ina ¯ba samenana dou masunda ro dou ma´ipi da¯bae ¯di dunia . "
66017006	Edempara nahu edaku ¯ba one dou siwe ede mawu kai ra´a ela Ruma Hatalla ro ra´a dou-dou rahade ¯bara to´ana ¯di Ruma Isa . Wakatu eda ¯ba nahu dou siwe ede , nahu nda¯di mbora poda akaku .
66017007	Edempara nggahi mala´eka ede ¯di nahu , " ¯Ba¯bauku nggomi mbora podakai akamu ! Taho nahu ¯dimangoana ¯di nggomi rahasia dou siwe ede ro rahasia binata ranentena , ede¯du binata ma ntau pidu mbua tuta ro sampuru mbua wanga .
66017008	Binata ede ntoina ra´iuna mori , pala ake wati¯du mori walina . Sia samporo wali ¯dimalosa ¯di ade dembi made , ro ¯dimalao aka ncai lelikai . Dou-dou ma mori ¯di dunia , ma ngarana wati radafta ¯di ade Buku Dou Mamori sawatipu ¯ba dunia rakanda¯di ¯dimambora aka na´edasi binata ede . ¯Bara binata ede ntoina ra´iuna mori . Ake sia wati¯du mori walina , pala sia ¯dimawontu mbali .
66017009	¯Di ade lampa rawi ake pa¯buaku wara hikima ro loa ka´ao . Pidu mbua tuta ede ede¯du pidu mbua doro to´i ; ede¯du doro to´i-doro to´i hi¯di dohokai dou siwe ede . Ro pidu mbua tuta ede rau ede¯du pidu sangaji :
66017010	lima ¯di ade weki sia¯doho wa´ura ma¯bu , sa¯bua mbuipu parentana , ro ma sa¯bua walina watipu maina . Namaisi sia peade , sia pa¯buaku parentana samporo mpoampa .
66017011	Ro binata ntoina parana morina , pala ake wati¯du mori walina , ede¯du sangaji makawarukaina . Sia ede¯du sa¯bua ¯di ade weki pidu sangaji ede rau , ma ake wunga laona aka lelikaina .
66017012	Sampuru mbua wanga ra´eda ¯ba nggomi ede , ede¯du sampuru sangaji ma watipu tampu´u parenta . Pala sia¯doho ¯di mbei kuasa ¯dimaparentakai sangaji kaina sama-sama la¯bo binata ede sajam ntoina .
66017013	¯Di sampuru sangaji ake sara´ana nantau ne´e ma sama ; sia¯doho sara´a ¯donggona tenggo ra wale ro kuasa sia¯doho ¯di binata ede .
66017014	Sia¯doho ¯dimalewa ao Ana Jimba ede . Pala Ana Jimba ede la¯bo anamori-Na ma to´a rawa´u ouna ro raka¯dale-Na ede ¯dimakakoa-Na sangaji-sangaji ede , ¯bara Sia Ruma ¯di sara´ana ruma , ro Sangaji ¯di ade sara´ana sangaji . "
66017015	Nggahi mala´eka ede rau , " Oi ra´eda ¯ba nggomi ede , hi¯di dohokai dou masunda ede , ede¯du bangsa-bangsa , ela ra dou-ela ra dou , negara-negara ro bahasa-bahasa .
66017016	Sampuru mbua wanga ra´eda ¯ba nggomi ro binata ede ¯dimadaca´u dou masunda ede . Sia¯doho ¯dimaweha rampa samenana ntauna , ro ndawina sia nda¯di ronda . Sia¯doho ¯dimangaha hi´ina ro kalelina kai afi .
66017017	¯Bara Ruma Hatalla wa´ura karukuna ade sia¯doho ¯di kalampakaina nia Ruma Hatalla . Ruma Hatalla ndawina sia¯doho kasa¯bua ade ¯dima¯donggo mbei kuasakai sia¯doho ¯di binata ede , loaku¯du binata ede parentana sampe nda¯dikaina au ranggahi ¯ba Ruma Hatalla .
66017018	Dou siwe ra´eda ¯ba nggomi ede ede¯du kota mana´e , ma parenta sangaji-sangaji ¯di dunia . "
66018001	Sawa´u ¯ba ede nahu edaku sa¯bua mala´eka makalaina malondo ra¯di saroga . Sia nantau kuasa ma na´e , ro taroa masambura nandawiku sara´a dunia nda¯di taroa .
66018002	Kai eli ma na´e , nggahi sia , " Wa´ura ma¯bu ! Babel mana´e wa´ura ma¯bu ! Ake sia nda¯di hi¯di seta-seta ro roh-roh mada¯bae . Ta ¯deina mori sara´a pahu nasi manajis ro ma daca´u ¯ba dou .
66018003	¯Bara sara´a bangsa wa´ura nonona anggo nawasu da¯baena . Sangaji-sangaji dunia karawina mada¯bae la¯bo sia , ro dou malanda ra lajo ¯di dunia nda¯di ntau ra wara ¯ba nawasuna mawati wa´u ¯di tapa ede . "
66018004	Edempara nahu ringaku eli makalaina ra¯di saroga manggahi , " Losara , ela-Ku ! Losara ra¯di ta ¯deina ! Aina nggomi¯doho ¯batumu dosa-dosana , ro ¯batumu lemba hukumana !
66018005	¯Bara dosana wa´ura ¯bini rase sampe ese langi , ro Ruma Hatalla nakawaraku ruku ra rawi sia mada¯bae .
66018006	Karawipu ¯di sia ¯bune rakarawi ¯ba sia ¯di nggomi¯doho ; cepepu ¯di sia ¯dua kali lipa ¯di samenana rakarawina . Isipu ¯di mangkona kai nono ma ¯dua kali ncewi toku ntewi kaisi nono rasadiana ¯di ru´u nggomi¯doho .
66018007	Mbeipu ¯di sia susa ra ncoki ro susa iu ma sama orena la¯bo na´e ra ntoru ro ntau ra wara rambeina ¯di ru´u ndaina . ¯Bara sia naca´u nggahi ¯di weki ndaina , ' Nahu ake sangaji siwe maparenta ! Nahu laina dou siwe mbaru mboha ; nahu wati ¯dima´iu susa ade ! ´
66018008	¯Bara lampa rawi edeku , nda¯di ¯di ade sanai mpoampa sia ¯dima¯boha ¯ba bala -- supu , susa ade , ro sarahi¯do . Ro sia ¯di kampangi kai afi , ¯bara kuasana Ruma Hatalla ma hukumna ede . "
66018009	Sangaji-sangaji dunia ma ¯batu ¯di ade ruku ra rawi mada¯baena ro nawasu dou siwe ede ¯dimanangi wea ro ¯dimanangi ¯duru ra ¯dala kota ede na´edasi ¯ba sia¯doho o¯bu manggulu weki ra¯di ade afi ma kampangina ede .
66018010	Sia¯doho ¯dimaki¯di sando´o ¯ba one sia¯doho nadahuku hina ¯ba susa ra ncokina . Nggahi sia¯doho , " Alae , nawancuku ipi ihana kota ma rambou ngara ake -- kota Babel ma tenggo ! ¯Di ade sajam mpoampa hukuma nggomi wa´ura kalampa ! "
66018011	
66018012	Wati wara dou ma weli masa , salaka , permata ro mutiara sia¯doho , ro kaen lenan , kaen keta , sutera , ro kaen kala keta ; ro sara´a pahu haju ma nggonggi ¯di raka , barang-barang ra¯di gading , ro ra¯di haju ma nggali-nggali , ra¯di romba , ¯besi ro marmer ;
66018013	rope haju maci , marakani , kamaya mangolo mengi , ro kamaya ; anggo ro mina , mu¯bu ro gando ; capi ro jimba , jara ro kareta , ada-ada , nawa manusia rau .
66018014	Dou-dou malanda ra lajo manggahi ¯di dou siwe ede , " Sara´ana rane´emu kantau wati¯du wara walina , ro sara´ana ntau rawaramu ma´ipi ro mboumu wa´ura mbora . Nggomi wati ¯di maraka eda wali ! "
66018015	Dou-dou malanda ra lajo ma wa´ura ntau ra wara ¯bara ambana ¯di kota ede ¯dimaki¯di sando´o , ¯bara sia¯doho nadahuku hina ¯ba susa ra ncokina . Sia¯doho ¯dimanangi la¯bo iha adena ,
66018016	edempara nggahina , " Ala , na´ipi podaku ihana kota ma mbou ake ! Ranginakai sia nakaniku kani ra lombo lenan , kaena keta ro kaena kala keta ; ranginakai sia ¯bini ¯ba masa rakantika , permata ro mutiara !
66018017	Pala ¯di ade sajam mpoampa , sia wa´ura moda sara´a ntau ra warana ede ! " Sara´a dou mawa´a kapa , dou manentena , ro dou ma ¯batu kapa , ro sara´ana dou ma ngupa ngaha ¯di moti , maki¯di sando´o .
66018018	Ro kanggicana wakatu sia¯doho edana o¯bu mateka wule ma ramai ta afi ma ka´a kota ede . Nggahi sia¯doho , " Watipu warana kota makalai ¯bune kota ma na´e ake ! "
66018019	Edempara sia¯doho wurana kalu¯bu ¯di tuta sia¯doho kai tandana sia¯doho masusa ade , edempara nangi ro kanggicana , " Ala , na´ipi podaku ihana kota ma na´e ake ! Ntau ra warana wa´ura kanda¯dina sara´a dou-dou ma ntau kapa-kapa ¯di moti nda¯di ntau ra wara ! Pala ¯di ade sajam mpoampa sia wa´ura mbora sara´a ntauna ! "
66018020	Oe saroga , ka¯dihira ademu ¯ba iha lelina kota ede ! Oe ela Ruma Hatalla , rasu-rasu , ro nabi-nabi ka¯dihira ademu ! ¯Bara Ruma Hatalla wa´ura hukumna sia kai colana ¯di au rakarawina ¯di nggomi¯doho !
66018021	Sawa´u ¯ba ede , sa¯bua mala´eka ma na´e kante´e mahanta sa¯bua wadu -- ¯bune na´e wadu nggirukai ma na´e -- edempara ¯bale tauna ¯di ade moti ro nggahina , " Ndakeku carana kota Babel ma mbou ede ¯di ¯bale ka´ipi nda¯dina wati ¯di raka eda wali .
66018022	Eli musik , ra¯di dou mampa´a kecapi , ra¯di dou-dou marawana , ra¯di dou ma´ufi jalitu ro ra¯di dou ma´ufi tarompe , wati ¯di ringa wali ¯di nggomi ! Wati¯du ¯di eda wali raumu sa¯bua dou maloa karawi poda rau ta ede , ro eli wadu nggirukai rau wati ¯di ringa wali .
66018023	Dou wati ¯dima´eda wali kalea ilo ta ¯deimu ; ro wati rau ¯dimaringa wali eli ndiha nika ta ede . Dou-dou malanda ra lajo ede¯du dou-dou ma ipi penti ¯di dunia , ro kai ilimu-ilimu sihi nggomi tipu sara´amu bangsa ¯di dunia ! "
66018024	¯Babel ¯di hukum ¯bara ¯di ade kota ede wa´ura raka ra´a nabi-nabi , ra´a ela Ruma Hatalla -- porona ra´a sara´ana dou rawa´u hade ese wawo dunia .
66019001	Sawa´u ¯ba ede nahu wara ringaku eli ¯bune eli kambimbi dou mamboto ra¯di saroga ma nggahi , " Roi ra wadipu Ruma Hatalla ! Ruma Hatalla ndai ede¯du Ruma Hatalla ma mbei salama ; Sia Ruma Hatalla ma na´e ra ntoru ro makuasa !
66019002	Hukuma-Na na´adi ro maloa timba ra lemba ! Sia wa´ura ¯ba¯bukaina hukuma ¯di dou ma ipi sunda , maka´ihana dunia kai rawina mada¯bae . Ruma Hatalla wa´ura hukumna masunda ede , ¯bara sia hadena ada-ada Ruma Hatalla . "
66019003	Edempara eli dou mamboto ede manggahi wali , " Roi ra wadira Ruma Hatalla ! O¯bu ra¯di afi ma kampangina kota na´e ede ¯dimawule wati dengga-denggana ! "
66019004	Nda¯di ¯dua mpuru upa mana´ekaina ro upa mbua mahluk ma heko hi¯di dohokai ede suju ro nembana Ruma Hatalla ma doho ese wawo dohokaina . Nggahi sia¯doho , " Amin ! ¯Dese ra ntasa Ruma Hatalla ! "
66019005	Edempara wara ringa eli ma ramai ra¯di hi¯di dohokai ede eli ma nggahi , " Roi ra wadipu Ruma Hatalla , oe sara´ana ada Ruma Hatalla , ro sara´ana dou -- mana´e ro mato´i -- ma nemba Ruma Hatalla ! "
66019006	Sawa´u ¯ba ede nahu ringaku wara ma´eli ¯bune eli sakalompo dou ma mboto poda ; elina ¯bune balumba na´e ro ¯bune eli karece ai makambimbi . Nahu ringaku sia¯doho nggahina , " ¯Dese ra ntasa Ruma Hatalla ! ¯Bara Ruma , Ruma Hatalla ndai Mawancu kuasa ede ake maparenta !
66019007	Maira ndaita ka¯dihiku ade ro kaneo ade ; maira ndai taroi ra wadiku na´e ra ntoru-Na ! ¯Bara wa´ura raka ainaina nikakai Ana Jimba ede , ro ¯bunti-Na wa´ura sadia ¯di nikakai-Na .
66019008	Kani ra lombo lenan ma kakila wa´ura mbei ¯di sia ¯di kanina . " ( Kani ra lombo lenan ede¯du ruku ra rawi mataho rakarawi ¯ba ela Ruma Hatalla . )
66019009	Edempara nggahi mala´eka ede ¯di nahu , " Tuntipu ake : ' Taho ra ntikara dou ra´unda ¯di nika ndiha Ana Jimba ede . ' " Edempara nggahi wali mala´eka ede , " Akeku haba mancihi ra¯di Ruma Hatalla . "
66019010	Nahu sujuku ¯di tando mala´eka ede ne´eku nemba sia , pala sia nggahina ¯di nahu , " Aina ! Aina nembamu nahu , nembapu Ruma Hatalla ! ¯Bara nahu rau ada sama ¯bune nggomi ro sama ¯bune sara´a cina ra angimu ma tenggo imbi ¯di nuntu ra nggahi Isa ! " ¯Bara nuntu ra nggahi Isa edeku ma kaloana dou-dou makarongga nggahi ra eli Ruma Hatalla .
66019011	Edempara nahu edaku saroga mahengga weki , edempara tada sa¯bua jara ¯bura . Ma nentena mangara Sang To´a ro Sang Ncihi . Sia na´adi ¯di ade ¯ba¯bukaina hukuma ro ¯di ade lewa ra laka rakarawi-Na .
66019012	Mada-Na ¯bune kalea afi ro ¯di tuta-Na , Sia kanina songko sangaji mamboto . ¯Di sarumbu-Na wara ratunti sa¯bua ngara ; ndai Sia mpoampa ma ¯bade ngara ede .
66019013	Jumba rakani-Na wa´u ra¯deta ¯di ade ra´a . Ro Sia ¯di pehekai " Nggahi ra eli Ruma Hatalla " .
66019014	Tentara saroga ma ¯batuna Sia kai nentena jara-jara ¯bura , ro kani ra lombona lenan ma lanta raso .
66019015	Ra¯di asa-Na losa sa¯bua peda ma ngaha ro kai peda ede Sia ¯dimakakoa bangsa-bangsa , ro Sia ¯dimaparenta sia¯doho kai tiki ¯besi . Sia ¯dimapua anggo ¯di ade hi¯di puakai anggo mbani Ruma Hatalla Ma Wancu kuasa .
66019016	¯Di jumba-Na ro ¯di wangga-Na ratunti ngara ake , " Sangaji samenana sangaji , ro Ruma ¯di samenana ruma . "
66019017	Edempara nahu edaku sa¯bua mala´eka maki¯di ese wawo liro . Kai eli ma na´e sia nggahina ¯di samenana nasi ma ngemo ese woha ai , " Maira ka¯borora weki ¯di laokai aka ndiha ma na´e rakandiha ¯ba Ruma Hatalla !
66019018	Maira ngaha hi´i sangaji-sangaji , ro hi´i panglima-panglima ro hi´i pahlawan-pahlawan ; maira ngaha hi´i dou-dou manente jara la¯bo hi´i jarana ro hi´i sara´a manusia , mana´e ro mato´i , ada dou ro dou mahori weki ! "
66019019	Edempara nahu edaku binata ede , ro sangaji-sangaji dunia , ro tentara sia¯doho , maka¯boro weki mane´e lewa la¯bo Sia ma nente jara ¯bura ede ro tentara-Na .
66019020	Edempara binata ede raraka wa´u sama-sama la¯bo nabi palasu ma rawa´u ndawi rawi ma ¯bisa ra guna ¯di tando binata ede . ( Kai rawi ma ¯bisa ra guna edeku binata ede tipukaina dou-dou ma ntau tanda binata ede , ro dou-dou ma nemba patung binata ede . ) Edempara binata ede ro nabi palasu ede paki samori ¯di ade afi na´e ma kalea la¯bo pure .
66019021	Ro tentara sia¯doho hade kai peda ma ralosa ta´asa dou manente jara ¯bura ede . Nda¯di nasi-nasi rau mai ro ngaha kapodana hi´i sia¯doho rahade ede .
66020001	Sawa´u ¯ba ede nahu edaku sa¯bua mala´eka malondo ra¯di saroga . ¯Di rimana sia nentina kunci dembi made ro sa¯bua rante ma na´e .
66020002	Edempara sia wa´una naga ede , sawa tua , -- ede¯du Ibilis atao Roh Seta ede -- ro ndantena ¯di ru´u sariwu mba´a ntoina .
66020003	Edempara mala´eka ede pakina naga ede ¯di ade dembi made ro becena loaku¯du naga ede wati¯du loa walina tipu bangsa-bangsa sawatipu ¯ba wakatu sariwu mba´a ede nggorina . Sawa´u ¯ba ede sia ¯di pa¯bua hori ¯di wakatu samporo .
66020004	Edempara nahu edaku hi¯di-hi¯di dohokai sangaji ro dou-dou ma doho ¯di hi¯di dohokai ede rambei kuasa ¯dimambeina hukumana . Nahu eda rauku nawa dou-dou rawa´u dompo tutana ¯bara sia¯doho mambei sakasi ma¯boha Ruma Isa , ro mangoa ra kahabana rangoa wi´i ¯ba Ruma Hatalla . Dou-dou ede wati nembana binata , atao patungna . Sia¯doho rau watipu iuna tarima tanda-tanda binata ede ¯di tantangga atao ¯di rima sia¯doho . Edempara sia¯doho mori mbalina ro parentana kai sangaji kaina masama-sama la¯bo Al Masih sariwu mba´a ntoina .
66020005	Akeku masarambakaina dou-dou mamade rakamori mbali . ( Pala dou-dou mamade makalaina wati ¯di kamori mbali santoi wakatu sariwu mba´a . )
66020006	Taho ra ntika dou-dou rakamori mbali rau ¯di wakatu sarambakaina ede . Sia¯doho patu ¯dimanda¯di ntau Ruma Hatalla . Made maka¯dua kalikaina wati ntauna kuasa ¯di sia¯doho . Sia¯doho ¯dimanda¯di imam-imam Ruma Hatalla ro imam-imam Al Masih ; ro sia¯doho ¯dimaparenta la¯bo Sia sariwu mba´a ntoina .
66020007	Sawa´u ¯ba nggori wakatu sariwu mba´a ede , Ibilis ¯di hori ra¯di ade uma buina ,
66020008	ro sia ¯dimalao tipu bangsa-bangsa mawara ¯di sara´a dunia ede¯du Gog ro Magog . Ibilis ka¯borona sia¯doho ¯dimalewa , jumulana ma ore poda , samboto sarae ¯di moti .
66020009	Edempara sia¯doho rau mbari mbura ¯di sara´a dunia , edempara lao dei hekona hi¯di kemakai ela Ruma Hatalla ro kota rameci ra ca´u ¯ba Ruma Hatalla . Pala afi ma ralondo ra¯di langi ro kampoina sia¯doho .
66020010	Edempara Ibilis ma tipu sia¯doho ede , ¯di ¯bale tau ¯di ade afi na´e ro pure . Ta edeku hi¯di binata ro nabi palasu ede rapaki ulukai . Sia¯doho ¯di kancoki aimarai aimanga¯di ru´u santoi-ntoina .
66020011	Sawa´u ¯ba ede nahu edaku sa¯bua hi¯di dohokai sangaji ma¯bura ma na´e ro Sia ma doho ta esena . Langi ro dunia mbora ra¯di tando-Na nda¯dina wati ¯di eda walimu .
66020012	Ro nahu edaku dou-dou mamade , mana´e ro mato´i , maki¯di ¯di tando hi¯di dohokai sangaji ede . Edempara buku-buku rau ¯di hengga . Edempara sa¯bua buku ma kalai ¯di hengga , ede¯du Buku Dou Mamori . Edempara hukuma ¯di¯ba¯bu ¯di ru´u ¯ba dou mamade , nancihi ncao la¯bo ruku ra rawi sia¯doho ¯bune ratunti ¯di ade buku-buku ede .
66020013	Edempara moti ¯donggona dou-dou mamade ma wara ta ¯deina . Made ro Dunia Made rau ma ¯donggona dou-dou mamade ma wara ¯di sia . Ro dou-dou mamade ede sara´ana ¯ba¯bu kai hukuma mancihi ncao la¯bo ruku ra rawi sia¯doho .
66020014	Edempara Made ro Dunia Made ¯bale tau ade afi . ( Afi mana´e ake ede¯du made maka¯duakaina . )
66020015	Dou-dou ma wati wara ratunti ngarana ¯di ade Buku Dou Mamori , ¯di paki ¯di ade afi mana´e .
66021001	Edempara nahu edaku langi ma ¯bou ro dunia ma ¯bou . Langi masarambana ro dunia masaramba rauna mbora , ro moti rau mbora .
66021002	Edempara nahu edaku kota maraso ede , ede¯du Yerusalem ma ¯bou , malondo ra¯di saroga ma ramai ta Ruma Hatalla . Kota ede wa´ura sadia ¯bune sa¯bua dou ¯bunti siwe rakantika ¯di edakai angi la¯bo ¯bunti mone .
66021003	Edempara nahu ringaku eli ¯di hi¯di dohokai sangaji ede manggahi kana´e , " Ake hi¯di ngge´e kai Ruma Hatalla ede¯du sama-sama la¯bo manusia ! Sia ¯dimamori sama la¯bo sia¯doho , ro sia¯doho ¯dimanda¯di ela-Na . Ndai Ruma Hatalla ¯dimawara la¯bo sia¯doho ro ¯dimanda¯di Ruma Hatalla sia¯doho .
66021004	Sia ¯dima´osana sara´a oi mada ra¯di mada sia¯doho . Made wati ¯dimawara wali , ncoki ade , nangi , atao pili wati ¯dimawara rau . Lampa rawi-lampa rawi mantoina wa´ura mbora . "
66021005	Edempara Sia ma doho ese dohokai ede nggahina , " Ake Nahu ¯dimandawi sara´ana ¯bou ! " Sia nggahi rauna ¯di nahu , " Tuntipu ake , ¯bara nggahi ra eli ake napodaku ro loa ¯di imbi . "
66021006	Edempara Sia nggahina , " Wa´ura nggori ! Nahuku ma sarambana ro ma cumpukaina ; Nahuku Ruma ra´aipu Saramba wa´una sampe Cumpukaina . Sanikina dou ma mango wo´o , ¯di mbei mpoa ¯ba Nahu nono ra¯di mada oi ma mbei mori .
66021007	Dou-dou ma ngolu ¯dimatarima lampa rawi ede ra¯di Nahu . Nahu ¯dimanda¯di Ruma Hatallana , ro sia ¯dimanda¯di ana-Ku .
66021008	Pala dou ma dahu , dou ma ¯ba¯bu dou makalai , dou mada¯bae , mahade dou , dou ma´iha , dou ma kani ilimu-ilimu seta , manemba berhala , ro sara´a dou manuntu ra nggahi cowa , ¯di paki ¯di ade afi mana´e ro pure ma kalea fampa , ede¯du made maka¯duakaina . "
66021009	Sa¯bua ¯di ade weki pidu mala´eka ma wa´ura nenti hi¯di taukai-hi¯di taukai ma ¯bini kai ¯ba pidu mbua bala macumpukaina ede maina ¯di nahu ro nggahina , " Maira ! Nahu ¯dimaturu teina ¯di nggomi ¯Bunti , ede¯du wei Ana Jimba . "
66021010	Edempara Roh Allah kuasakaina nahu , ro mala´eka ede wa´ana nahu ese wawo doro ma ¯dese poda . Sia turu teina nahu Yerusalem , kota maraso ede , kota ede ralondona ra¯di saroga , ra¯di Ruma Hatalla ,
66021011	kai ndiha ro ¯dese ra ntasa Ruma Hatalla . Kota ede nakakila-kila ¯bune wadu permata , ¯bune wadu baiduri fanda ma noa raso ¯bune kaca .
66021012	Kuta tembo ma rahekona na´e ¯dese , kai sampuru ¯dua ta¯da lawa , ro jaga ¯ba sampuru ¯dua mala´eka . ¯Di ta¯da-ta¯da lawana ratunti ngara-ngara sampuru ¯dua suku bangsa Israel .
66021013	Wara tolu mbua ta¯da lawa ma satando aka sanikina wela : tolu mbua sa¯bae elena , tolu mbua sa¯bae ¯dona , tolu mbua sa¯bae ¯dana , ro tolu mbua sa¯bae ¯dina .
66021014	Tembo kota ede ratu´u ¯di wawo sampuru ¯dua mbua wadu dasa . ¯Di wadu-wadu dasa ede ratunti kai ngara-ngara sampuru ¯dua rasu Ana Jimba ede .
66021015	Mala´eka ma nuntu ra nggahi la¯bo nahu nantau tiki uku randawi kai masa , ¯di ukukaina kota ede , ta¯da-ta¯da lawana ro tembona .
66021016	Kota ede napado upa -- naruna sama la¯bo lembona . Edempara mala´eka ede ukuna kota ede kai tiki ukuna ; palasi naruna 2400 kilomete ; lembo ro ¯desena sama ¯bune naruna .
66021017	Wakatu uku ¯ba mala´eka ede tembona , palasi ¯dese tembo ede ini mpuru mete . Ra´ukukai ¯ba mala´eka ede ede¯du ra´ukukai ¯ba manusia .
66021018	Tembo kota ede randawi kai wadu baiduri fanda , ndai kotana ra ndawi kai masa ngganga , noa ¯bune kaca .
66021019	Wadu-wadu dasa kota ede rakantika kai sara´a pahu wadu permata . Wadu dasa ma sarambana randawi kai wadu baiduri fanda , ma ka¯duakaina randawi kai wadu marmer , makatolukaina randawi kai wadu yakut , maka´upakaina randawi kai wadu zamrud ,
66021020	makalimakaina randawi kai wadu baiduri nana , maka´inikaina randawi kai wadu delima , makapidukaina randawi kai wadu ratna cempaka , makawarukaina ra¯di pirus , makaciwikaina ra¯di wadu topas , makasampurukaina ra¯di wadu krisopras , makasampuru sa¯buakaina randawi kai wadu lazuardi , ro ma kasampuru ¯duakaina randawi kai wadu kecubung .
66021021	Sampuru ¯dua ta¯da lawana wara sampuru ¯dua mutiara , cua-cua ta¯da lawa randawi kai sa¯bua mutiara . Ncai ¯di kota ede randawi kai masa ngganga , noa ¯bune kaca ma niu .
66021022	Nahu wati edaku Bait Allah ¯di ade kota ede¯du , ¯bara Bait Allah ede¯di ndai Ruma , Ruma Hatalla Ma Wancu kuasa , ro Ana Jimba ede .
66021023	Kota ede wati paraluna kataroa ¯ba liro atao wura , ¯bara ¯dese ra ntasa Ruma Hatalla makataroana , ro Ana Jimba ede ede¯du ilona .
66021024	Bangsa-bangsa ¯di dunia ¯dimalampa ¯di ade kaleana , ro sangaji-sangaji rau ¯dimawa´a ntau ra wara sia¯doho ¯di ade kota ede .
66021025	Ta¯da-ta¯da lawa kota ede ¯dimahengga weki sanaru ainaina ; wati ¯di kempa , ¯bara wati wara aimanga¯di ta ede .
66021026	Na´e ra ntoru ro ntau ra wara bangsa-bangsa ¯di wa´a ¯di ade kota ede .
66021027	Pala dou ma karawi lampa rawi-lampa rawi ma ni´ikai ¯ba ade , atao dou ma cowa -- porona au-au ma najis wati ¯dimalu´u ta ¯deina . Ma ¯dimalu´u ede¯du dou ma ntau ngara ¯di ade Buku Dou Mamori , buku Ana Jimba ede .
66022001	Mala´eka ede turu tei rauna ¯di nahu sori ma oina mambei mori ra woko . Sori ede kancilo ntika ¯bune kaca ro raikaina ra¯di dohokai Ruma Hatalla ro Ana Jimba ede ,
66022002	¯di woha ncai kota ede . ¯Di kengge sori ede , ¯di ¯bali ¯baena wara fu´u ¯di maikai mori ra woko , ma mbua sampuru ¯dua kali samba´a , ede¯du sakali sawura . Ro´ona ¯di kani ¯dimakataho kai supu bangsa-bangsa .
66022003	¯Di ade kota ede wati wara au-au ma hina ¯ba ¯ba´a Ruma Hatalla . Hi¯di dohokai Ruma Hatalla ro Ana Jimba ede ¯dimawara ¯di ade kota ede . Ada¯doho-Na ¯dimato´a ¯di Sia ,
66022004	ro ¯dima´eda pahu-Na . Ngara-Na ¯di tunti ¯di tantangga sia¯doho .
66022005	Sia¯doho wati ¯dimaparalu walina ilo atao kalea liro , ¯bara aimanga¯di wati¯du wara walina , ro ndai Ruma Hatalla ¯dimakataroana sia¯doho . Nda¯di sia¯doho ¯di maparenta kai sangaji kaina ¯di ru´u santoi-ntoina .
66022006	Edempara nggahi mala´eka ede ¯di nahu , " Nggahi ra eli-nggahi ra eli ake napodaku ro loa ¯di imbi . Ruma Hatalla ma mbei Roh-Na ¯di nabi-nabi , wa´ura nggaduna mala´eka-Na ¯dimaturu teina ¯di ada¯doho-Na au ¯dimapa¯bua nda¯di roci . "
66022007	" Kade´e ka¯baepu ake ! " nggahi Ruma Isa , " Nahu ¯dimamai roci . Taho ra ntikara dou ma to´akai ¯di nggahi ra eli ranggahi ¯ba Ruma Hatalla ¯di ade buku ake ! "
66022008	Nahu , Yahya , mawa´ura ringa ro ma´eda sara´ana ake . Sawa´u ¯ba nahu nggori ringa ro edaku nahu sujuku ¯di tando mala´eka ma wa´ura turu tei sara´ana ede ¯di nahu , ro nahu ne´eku nemba sia ,
66022009	pala sia nggahina ¯di nahu , " Aina ! Aina nembamu nahu ! Nembapu Ruma Hatalla ! ¯Bara nahu rau ada ¯bune nggomi , ro ¯bune cina ra angimu , nabi-nabi ro sara´a dou ma to´akai ¯di rangoa wi´i ¯di ade buku ake ! "
66022010	Edempara sia nggahi walina , " Aina ilimu nggahi ra eli ranggahi ¯ba Ruma ¯di ade buku ake , ¯bara wa´ura ¯deni wakatuna sara´ana ake ¯dimanda¯di .
66022011	Dou ma da¯bae , co´opu karawina mada¯bae ncau ; dou ma najis , co´opu kanajisna weki ndaina ; dou ma ¯batu rakane´e ¯ba Ruma Hatalla , co´opu ¯batu ncauna rakane´e ¯ba Ruma Hatalla , ro dou ma mori ¯di ru´u ¯ba Ruma Hatalla mpoa , co´opu mori ncauna ¯di ru´u ¯ba Ruma Hatalla mpoampa . "
66022012	" Kade´e ka¯baepu ake ! " nggahi Ruma Isa , " Wati¯du ntoi walina Nahu ¯dimamai kai wa´aku ufa ¯di colakaiku ¯di sanikina dou ¯bune au rakarawina .
66022013	Nahuku ma sarambakaina ro ma cumpukaina ; Nahuku Ruma ra´aipu saramba wa´una sampe sacumpukaina . "
66022014	Taho ra ntika dou ma du¯ba jumbana sampe rasona nda¯dina sia¯doho mantau hak ngaha wua ra¯di fu´u mori ra woko ro lu´u ¯di ade kota ede kai ncai ta¯da lawana .
66022015	Pala dou-dou ma karawi lampa rawi ma da¯bae poda , ma kani ilimu-ilimu seta , dou-dou ma karawi lampa rawi ma da¯bae , ma hade dou , ma nemba berhala-berhala ro dou-dou ma ca´u cowa , nataho kai nuntu ra nggahina ro ruku ra rawina , samenana dou ede hi¯dina ari mai ¯ba kota ede .
66022016	" Nahu Ruma Isa , wa´ura nggaduku mala´eka-Ku ¯di ru´u nggomi¯doho loaku¯du Sia ngoana lampa rawi ake ¯di ru´u pentikai ela-ela Ruma . Nahu ake londo ra mai la Daud ; Nahuku ¯bombo ¯bala ma taroa ede . "
66022017	Roh Allah ro ¯Bunti Siwe manggahi , " Maira ! " Sanikina dou ma ringana ake pa¯bua rauku nggahina , " Maira ! " Cou ma mango wo´o , pa¯buaku sia maina ! Ro cou ma ne´e , pa¯buaku sia weha mpoana oi ma mbei mori ra woko ede .
66022018	¯Di sanikina dou ma ringa ra kade´ena nggahi ra eli Ruma ¯di ade buku ake nahu , la Yahya , mangoa ra kawara ake nggara nasala´isi ¯ba dou ¯di ade nggahi ra eli rakarongga ¯ba Ruma Hatalla ake , nda¯di Ruma Hatalla ¯dimasala´ina hukumana dou ede kai bala-bala ratunti ¯di ade buku ake .
66022019	Ro nakakurasi ¯ba dou ¯di ade nggahi ra eli rakarongga ¯ba Ruma Hatalla ake , nda¯di Ruma Hatalla ¯dimakakura rauna ¯di ru´una ratunti ¯di ade buku ake -- ede¯du ru´u ¯di fu´u mori ra woko ro ra¯di kota maraso ede .
66022020	Sia ma karongga sara´a haba ake manggahi , " Poda , Nahu ¯di mamai roci ! " Amin ! Maira , io Ruma Isa !
66022021	Raho-raho to´impa Ruma Isa mbeina bareka-Na ¯di ru´u sara´a ela Ruma Hatalla !
