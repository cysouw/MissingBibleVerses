# language_name:        Mentawai
# closest ISO 639-3:    mwv
# ISO_15924:            Latn
# year_short:           2010
# year_long:            2010-2014
# vernacular_title:     
# english_title:        The New Testament in Mentawai
# URL:                  http://alkitab.mobi/mentawai/Mrk/1/
# copyright_short:      © Alkitab.SABDA.org 2010-2014
# copyright_long:       
# notes:                
40001001	Iaté néné surat paninikat tubut Jesus Kristus , punuteteu Dapid , samba punuteteu Abraham . Barania kai Abraham , pat aili kai Dapid , oninda taikebbukat Jesus iaté :
40001002	Si Abraham , si Isak , si Jakob , si Juda sambat sasarainania , si Peres sambat si Sera ( inanda sipuoni si Tamar ) , si Hesron , si Aram , si Aminadab , si Nahason , si Salmon , si Boas ( inania , sipuoni si Rahab ) , si Obet ( inania , sipuoni si Rut ) , si Isai , samba Rimata Dapid .
40001003	
40001004	
40001005	
40001006	Barania kai Dapid ka tetret arajau-jauaké sia ka laggai Babel , oninda iaté : si Salomo ( inania iaté sipulumang'aké si Uria ) , si Rehabeam , si Abia , si Asa , si Josapat , si Joram , si Usia , si Jotam , si Akas , si Hiskia , si Manase , si Amon , si Josia , si Jekonia sambat sasarainania .
40001007	
40001008	
40001009	
40001010	
40001011	
40001012	Barania arajau-jauaké bangsa Israel ka Laggai Babel teret putútukat matat Jesus , oninda iaté néné : si Jekonia , si Salatiel , si Serubabel si Abihud , si Eliakim , si Asor , si Sadok , si Akim , si Eliud , si Eliasar , si Mattan , si Jakob , si Josep simanteu Maria , Samba si Maria néné te , amasitútúaké matat Jesus , sipuoni Kristus .
40001013	
40001014	
40001015	
40001016	
40001017	Oto barania kai Abraham pat aili kai Dapid , pulu epat ngareddenan leú et . Iageti barania kai Dapid pat aili ka tetret arajau-jauaké bangsa Israel ka laggai Babel , pulu epat ngareddenan leú sia . Ialeú et barania arajau-jauaké bangsa Israel ka laggai Babel pat aili putútukat matat Kristus , pulu epat ngareddenan leú et sia .
40001018	Pagalaiat putútukat matat Jesus Kristus geti , kisé lé : Si Maria inania , ai peilé nia mututunangan kai Josep , elé tápei amukebbukat sia , amusuruket'an nia si Maria néné . Tápoi ka sia si Josep , tá iagai kababarania ka Ketsat Sipunenan suruket Maria néné .
40001019	Si Josep tunangan Maria néné , simasurú ka arat lé nia . Kalulut néné , isiakénangan itakkíaké pututunanganda si Maria . Tápoi sipinakele lé igagalai si Josep , isurú buí imaila si Maria ka tubudda siberikabaga .
40001020	Ai peilé ipaaatu si Josep kipa igagalai , pangamutnangan . Ka pangamutetnia , aiitsó sara Malaikat Tuhan , sipasikukua ka matania kisé , " Josep , punuteteu Dapid , buí numalotó nualá si Maria sikalalepnu ; aipoí sibara ka Ketsat Sipunenan lé suruketnia .
40001021	Itutútúaké te si Maria sara toga simanteu . Kaunungan oninia Jesus ; ipaaarau poí bangsania , rabela ka ukuman jodda . "
40001022	Aibara kelé néné geti , bulé ipuaili lé kelé ka sikuat Tuhan ka siniboira tai nabinia kisé :
40001023	" Mususuruket te sara siokkó , tú-túakénangan matat sara toga simanteu . Kaunangan oninia Immanuel . " ( Immanuel , iaté nga-ngan Ibrani , katukolobatnia , iaté , " Ai Taikamanua ka talagatta " . )
40001024	Oto kelé aitusuru si Josep , galaiakénangan kelé sikuat malaikat Tuhan ka matania . Alánangan leú si Maria sikalalepnia .
40001025	Tápoi burúna aipusuruket si Maria , taipaagai lé sia simanteunia si Josep . Kelé aiputútú matat toga , kaunangan oninia Jesus .
40002001	Kudduat putútukat matat Jesus , iaté ka Betlehem ka propinsi Judea , ka tetret aimuririmata si Herodes . Ka tetret nenda leú et , oi sia piga pá ka Jerusalem sibabara ka kabelaiat sulu , iaté siagai masipatup-tup toggaiat sibara ka panyanyat .
40002002	Kaipa sia ei masinou-nou , kuaddangan , " Kaipa nia nenda toga , sipututútú mata , sibailiu rimatadda tai Jahudi ? Akuitsó poí kai aibela panyanyatnia ka isit kabelaiat sulu . Iaté lulunia akuoi kai murappo ka matania . "
40002003	Bulat atugégéan nia simakopé Rimata Herodes , aiarep sikuadda néné . Beri leú sia tai Jerusalem , atugégé leú et sia ka sia .
40002004	Iageti kuanangan ka matadda sangamberidda tai Imam sabeu samba tai guru paamianda tai Jahudi bulé raei parurú . Oto nou-nounangan sia , kuanangan ka matadda , " Kaipa siagaimui ka kam ipututútú matat Rimata siripot sitonéakenen Taikamanua ? "
40002005	Alegiddangan nia , pelé nga-nganda , " Ka laggai Betlehem ka Judea . Kelé sinurat'akenen sara nabi , sipasikukua kisé :
40002006	' Ekeu Betlehem , ka propinsi Judea , bulat tá te tuooniaké ekeu sara laggai sigoisó ka talagat palagga-laggai sabeu ka Judea . Kekeu lé poí ibabara sara rimata sipanei-nei bangsaku Israel . ' "
40002007	Kelé aiarep katukolobat sikuadda néné si Herodes , sogainangan leú sia sibabara ka kabelaiat sulu siagai masipatup-tup toggaiat sibara ka panyanyat , sipinakele . Isénangan leú sia pigamoi aimatoilá panyanyat nenda .
40002008	Iageti koiniakénangan sia raei ka Betlehem , patonénangan sia pelé nga-ngania , " Kenan'an kam , kau ipulelek lé nugaba kam nia sikolik . Oto ké anusesengan geti kam nia , oi kam nusegéaké kam nia ka matakku , bulé kuei kaku murappo ka matania . "
40002009	Lepá eirangan leú et . Iageti pusumbulatnangan leú mitsá panyanyat siitsóra siboikí ka kabelaiat sulu . Bulat simakopé angkat bagadda masiitsó ipusumbulat mitsá panyanyat nenda . Tutrangan panyanyat , tottorot segé bulat ka ipot lalep kudduat sikolik , ari-aipuari ka sia panyanyat .
40002010	
40002011	Iageti gurú sia ka bagat lalep , itsórangan sikolik sambat inania si Maria , purappoddangan ka matat toga nenda , lepá gau-gaurangan kudduat bibiletda , kaurangan leú panguruatda ka tubunia , iaté , mas , kumanyan , samba mir .
40002012	Iageti patonénangan leú sia Taikamanua ka bagat pangamutet , bulé buí rasok-sok nia mitsá ka tubut Herodes . Bailiu ka enungan bageian lé arapuenung , ratoili ka laggaira .
40002013	Oto kuruk tei-teira sia siagai masipatup-tup toggaiat ka panyanyat , patoilánangan tubunia malaikat Tuhan ka tubut Josep ka pangamutetnia . Sipasikukua ka matania kisé , " Ai te iisiaké si Herodes igaba sikolik , bulé imateiaké nia . Suruaké ekeu , abbit nia sikolik karuadda inania , kenan kam mujau-jau ka laggai Misir . Iageti kuddu kam sedda , teret kuakku nia mitsá ka matamui . "
40002014	Iageti tusurunangan leú et si Josep ; soibó nia nenda leú et , abbitnangan sikolik ruadda inania , raei mujau-jau ka laggai Misir .
40002015	Oto kuddu sia sedda teret langóna si Herodes . Bulé ipuaili kelé ka sikuat Tuhan , sisegéakenenda tai nabinia , sipasikukua kisé , " Kusosogai Togakku ka laggai Misir . "
40002016	Kelé aiagai nia si Herodes patatajudda nia sia siagai masipatup-tup toggaiat sibara ka panyanyat , iaté sia sibabara ka kabelaiat sulu , pugolúnangan leú et simakopé . Iageti koiniakénangan sia raei masipamatei sangamberi tatoga simanteu , ka laggai Betlehem sambat ka laggai simalegre sedda , barana ka sirua ngarura , pat aili ka sigoisó . Siripot ujut aiiséaké nia si Herodes ka tubudda siagai masipatup-tup toggaiat sibara ka panyanyat , pagalaiat gogoi araitsó aimatoilá panyanyat nenda .
40002017	Bulé ipuaili kelé ka siniboi Nabi Jeremias , sipasikukua kisé :
40002018	" Maarep ka Rama rapului-lui , rapureu-reu baga samba rapugeri . Isoibi si Rahel tatogania , pat táan iagai pusuibi bagania , beringan poí sia sara sipulelegei . "
40002019	Kelé ailangó nia si Herodes , patoilánangan mitsá tubunia malaikat Tuhan kai Josep ka Misir , ka pangamutet .
40002020	Kuanangan ka matania malaika , " Suruaké ekeu , abbit sikolik karuadda inania , nutoili kam mitsá ka Israel . Ailangóan poí nia sipasiiisiaké masimateiaké sikolik . "
40002021	Iageti suru nia si Josep , abbitnangan leú et sikolik karuadda inania si Maria , toili sia ka Israel .
40002022	Tápoi kelé aiarep nia si Josep , si Arkelaus togat Herodes'an lé amurimata ka propinsi Judea sailit ukkuinia si Herodes , bara lotónia mei sedda . Tápoi kelé aioi mitsá patonekat Tuhan ka pangamutetnia , bailiu ka Galileangan lé araei .
40002023	Kuddu nia ka sara laggai sipuoni Natsaret . Bulé ipuaili kelé ka sipoiliatda tai nabi , pagalaiat tubunia sikolik néné , " Ituoniaké nia tai Natsaret . "
40003001	Ka tetret nenda , oi si Johannes Sipasiraraú ka simatangeu ka Judea mungantoman .
40003002	Kuanangan kisé , " Bauaké kam paatuatmui , amalegrengan poí Purimataat Taikamanua ! "
40003003	Si Johannes néné te , sikuat Nabi Jesayas ka ngantomannia , sipasikukua kisé , " Maarep nga-nga sipusosoga ka simatangeu , sipasikukua , ' Patarek kam enungan Tuhan ; pagaktuk kam enungannia . ' "
40003004	Bulut onta lé leppeinia si Johannes . Akkik tengania kulit , kannia sin samba suat mani .
40003005	Maigi sia siooi sibabara ka Jerusalem , samba sibabara ka propinsi Judea , samba leú sia sibabara ka sanganantat riringan bet-bet Oinan Jordan , masiailiaké si Johannes .
40003006	Seseakérangan jo sigalaira , iageti raúnangan sia si Johannes ka Oinan Jordan .
40003007	Ka sia tai Parise samba tai Saduki leú , maigi sia amei masiailiaké si Johannes , maniddou bulé iraú sia ka sia . Tápoi kelé aiitsó sia si Johannes , kuanangan ka matadda , " Ale kam sirimanua sikataí paraboat ! Kasei amasikua ka matamui , kaooinia nukatsliaké kam tubumui ké iaili tetrenia ibara ukuman Taikamanua ?
40003008	Patoilá kam ka paraboatmui , katubabaunia paatuatmui .
40003009	Buí nukua kam ka paatuatmui , momoi nubelaaké kam tubumui ka ukuman Taikamanua , nukaróaké kam putataikebbukatmuinia si Abraham . Bulé nuagai kam nia ; ka sia Taikamanua , momoi ibaraaké sapunuteteu Abraham sibara ka bukkú néné !
40003010	Amatarek'an te baliok ka pailakkik loiná , masitadde pat alá ungatnia . Aipoí senen loiná sitaibuaaké simaerú , tutatadde lé , itugik-gik'aké nia ka api .
40003011	Aku kaku oinan lé kuraraúaké ka tubumui , kelé sara toggaiat babauakémui paatuatmui ; tápoi nia geti ka sia siooi kuruk tei-teiku , Ketsat Sipunenan samba api lé iraraúaké ka tubumui . Nia peilé poí abeu tiboi tubu ka tubukku . Beri masiabbit tarangaínia , tá mateú aku .
40003012	Ka kabeinia ai sasat-sat , masisósó sangamberinia gandum pat liná . Iageti gandum sibara baga , irurúaké ka gudang , tápoi sipaga geti , irurúaké , bulé itulabóaké ka api sitaipepé . "
40003013	Ka tetret nenda , amei leú et nia ka sia Jesus barania ka Galilea , iailiaké Oinan Jordan , masitaget'aké si Johannes , itiddou , bulé iraú nia ka sia .
40003014	Tápoi aikeraaké lé nia si Johannes , kuanangan ka matat Jesus , " Ekeu lé siripokatnia iraraú aku , Ukkui , tá aku iraraú ekeu . "
40003015	Tápoi kuana lé ka matat Johannes , Jesus , " Eddangan nia nugalaiaké nia boikí kineneiget , kisedda lé poí mateú ka sita , tagalaiaké siobat bagat Taikamanua . " Iageti raúnangan nia si Johannes .
40003016	Lepána lé aituraú Jesus , olaakénangan itusakai ka leleu . Iageti tulut buká-aitubuká manua , itsónangan itugorosot Ketsat Sipunenan , kelé mutubu marpati , tuleu ka tubunia .
40003017	Iageti maarepnangan nga-ngan Taikamanua , sipasikukua , " Nia té néné Togakku , kilibet bagakku , samba siobat bagakku . "
40004001	Lepá abbitnangan leú Jesus Ketsat Sipunenan , ka simatangeu , isibo nia Sanitu .
40004002	Epat ngapulu ngagogoi epat ngapulu ngasoibó burúnia sedda Jesus , taipukokom . Iageti malajenangan leú et .
40004003	Oinangan leú Sanitu ka tubunia kuanangan ka matania , " Ké Togat Taikamanua baí nia ekeu , tá isoppi ioi nukua ka bukkú néné , ibailiu nia roti . "
40004004	Tápoi alegina lé nia Jesus , ikua ka matat Sanitu , " Atusurat'akéan ka Buko Sipunenan sipasikukua kisé : Tá sarat roti iririmanuaaké sirimanua , tápoi beri leú et tiboiet Taikamanua sibebela ka ngu-ngunia , iririmanuaaké leú sirimanua . "
40004005	Lepá abbitnangan nia mitsá Sanitu , Jesus , ka Jerusalem , ka laggai Sipunenan . Rióakénangan nia ka tei-tei Uman Taikamanua .
40004006	Kuanangan ka matania Sanitu , " Ké Togat Taikamanua baí nia ekeu , tá isoppi ioi nuribbaiaké tubum ka polak , atusurat'akéan poí ka Buko Sipunenan sipasikukua kisé : ' Ikokoiniaké te Taikamanua samalaikania masijago ekeu , rabeilá ekeu , buí itusok-sok rerem ka bukkú . ' "
40004007	Kuanangan ka matania Jesus , " Ka bagat Buko Sipunenan leú ai atusurat'aké kisé , ' Buí nusibo si Tuhan Taikamanuam . ' "
40004008	Iageti abbitnangan nia mitsá Sanitu ka uddut leleu simakopé buak . Patoilánangan ka matania sangamberi purimataat polak , samba sangamberi pukayoatnia .
40004009	Kuanangan ka matat Jesus , Sanitu , " Kuaaké sangamberinia néné kekeu , ké murappo ekeu masipaniddogi aku . "
40004010	Tápoi kuanangan ka matania Jesus , " Kenan ka tui-tui Sanitu ! Aipoí sarat si Tuhan lé paniddogietnu , samba sarania lé reddenennu ! "
40004011	Iageti tui nia Sanitu , ikaddiuaké Jesus . Lepá oirangan leú et samalaika rapuukú nia .
40004012	Kelé aiarep nia Jesus gugurúakéra si Johannes ka bagat penjara , tui nia iei ka Galilea iareuaké tubunia .
40004013	Tui-tui nia iei ka Natsaret , kuddu nia ka Kapernaum ka bet-bet Paot Galilea , ka laggaira tai Sebulon samba tai Naptali .
40004014	Aigalaiaké kelé néné Jesus , bulé ipuaili ka siniboi Nabi Jesayas sipasikukua kisé :
40004015	" Polakra tai Sebulon samba polakra tai Naptali , ka enungan sieei ka paó , ka silat Oinan Jordan , iaté ka Galilea , polakra sipuarat sabulungan !
40004016	Bangsa sipukukuddu ka pugepgeman araitsóan pató simatoro ! Sia sikukuddu ka tei ailiggou kamateiat abelangan ka sia toro ! "
40004017	Ka tetret nenda te aitaddaaké nia Jesus mungantoman , pelé nga-ngania , " Bauaké kam paatuatmui , aipoí amalegrengan iaili tetrenia ioi Purimataat Taikamanua ! "
40004018	Ai nia mueenung Jesus ka bet-bet Paot Galilea , itsónangan rua sia sipasiiba , iaté si Simon ( sipuoni si Petrus ) , ruadda baginia si Andareas . Ai sia mujajalo masigaba iba ka paó .
40004019	Kuanangan ka matadda Jesus , " Konan kam , tut kam Aku . Bulé kugelaiaké kam masijalo sirimanua . "
40004020	Iageti kaddiuakérangan jalodda , ei sia masitut Jesus .
40004021	Aiririu-riuaké ipuenung Jesus , itsónangan leú mitsá tairua sabagei , iaté si Jakobus sambat si Johannes , tatogat Sebedeus , ai sia ka bagat abak , masisusubbai jalodda , kateludda ukkuira si Sebedeus . Iageti sogainangan sia ka sia Jesus .
40004022	Oto kaddiuakérangan abak sambat ukkuira , ei sia ratut Jesus .
40004023	Iageti gejenginangan sangaliot laggai Galilea , Jesus , bulé iei mungantoman ka senen uma parurukat , masisegéaké Katuareman Simaerú , masipakolou puririmata nia Taikamanua . Aleakénangan leú sia simabesí samba sikataí tubu kalulut oringen sikataí siorikra .
40004024	Iageti maarepnangan kerek Jesus ka sangaliot laggai Siria ; bulat makopé igidda sieei masiailiaké nia . Abbitrangan leú sia sipangongorik sene ngamata besí samba simareu-reu baga , sipinasaileura sanitu , siroró , samba simasakit , ka matat Jesus , iageti aleakénangan sia sangamberidda .
40004025	Oto ka tetret nenda , bulat maigi sia sipasitutut Jesus . Ai sibabara ka Galilea , sibabara ka Dekapolis , sibabara ka Jerusalem , sibabara ka Judea , samba sia siooi sibabara ka silat Jordan .
40005001	Kelé aiitsó sirimanua simigi Jesus , panatranangan leú et ka leleu . Lelekna lé aipuuddet , oirangan leú et sipasiuluinia muuddet ka bébénia .
40005002	Iageti taddaakénangan nia Jesus ipangantoman sia , pelé nga-ngania :
40005003	" Mauktuk te sia sitaimaró baga ka tubuna , sarat Taikamanua lé rakakaroni baga lepá ; aipoí sia te oniakenen sikauman Taikamanua !
40005004	Mauktuk te sia sipurereureu baga ; ipususuibi poí sia Taikamanua !
40005005	Mauktuk te sia simarepé paatuat ; ikakau poí ka sia Taikamanua , apa sitonéakenennia ka tubudda !
40005006	Mauktuk te sia simarepdem baga masigalaiaké siobat bagat Taikamanua ; ikakau poí ka sia Taikamanua , apa kiddiyet bagadda !
40005007	Mauktuk te sia simakaté baga ka tubudda sirimanua sabagei ; ipukakateki leú poí sia baga ka sia Taikamanua !
40005008	Mauktuk te sia simaliná paatuat ; raaagai poí Taikamanua !
40005009	Mauktuk te sia sipaaban'aké sirimanua ; iooniaké poí sia Taikamanua bakkat Togania !
40005010	Mauktuk te sia sipasioorik paoreat kalulut pasigagalaiakéra siobat bagat Taikamanua ; aipoí sia néné te oniakenen Sikauman Taikamanua !
40005011	Mauktuk te kam ké raasá , rapaorei , elé rapaloloi kam kalulut aku .
40005012	Beri sia tai nabi sipuboboikí ka kam leú poí , kelé kisedda leú te arapaoreji sia . Oto kau imaangká samba imagora bagamui , bulat abeu poí upa siloketmui sinarek'akenen Taikamanua akenenia ka tubumui . "
40005013	" Garapda taikapolak te kam . Oto ké maleu baí garap , apangan lé tukakau pasikalónia mitsá ? Táan anai kauta nia , ribbaiakenen'an lé , rapaperaki nia sirimanua .
40005014	Sipatóaké taikapolak te kam . Tá momoi tá imatoilá laggai sikukuddu ka uddut leleu .
40005015	Beri poí sia sara sirimanua , lepá aratunam alito , tabbórangan nia bulukbuk . Tápoi ka katusaggaat alito lé rakakau nia , bulé itoroi sia sangamberidda sikukuddu ka bagat lalep .
40005016	Oto buítá kisedda leú te iputoro patómui ka kam , ka matadda sirimanua , bulé raigbuk sigalaiakenenmui simaerú , raumun'aké Ukkuimui sikuddu ka manua . "
40005017	" Buí ikua ka bagamui , kaooiku néné , iaté masitatáaké surukat Mose samba nganturatda tai nabi . Tá masitatáaké akuoi , tápoi masikolouaké lé , bulé imakolou ka bagamui apa bulat bagat surukat .
40005018	Bulé nuagai kam nia , Beri sara takat elé gurit bulat sigoisó nia ka surukat tá tutatatáaké , ké ai peilé manua sambat polak , teret ipuaili sangamberi siniboinia !
40005019	Oto kalulut néné , kasei sipasabau surukat beri sigoisó nia , lepá gelaiakénangan nia ka sabagei , bulé ragalaiaké nia ka sia kelé kisedda leú et , sia té oniakenen sigoisó ka talagat paamian Taikamanua . Kisedda leú et , kasei sireddet surukat , samba sipasigegelaiaké nia ka sabagei , bulé ragalaiaké nia ka sia kelé kisedda leú et , sia té oniakenen siabeu ka talagat paamian Taikamanua .
40005020	Ialeú et , ké tá isaliu putotopitmui masigalaiaké sangamberi siobat bagat Taikamanua , belé peilé tai Parise samba tai guru paamianda tai Jahudi , bulat buji bagamui ituoniaké kam sapaamian Taikamanua ! "
40005021	" Kelé siagaimui singantruakenenda taikebbukatta , arakua kisé : Buí nupamatei ; kasei sipamamatei , buítá tuukum'aké .
40005022	Tápoi kineneiget geti aku masikua ka matamui , kasei masipugoluki sirimanua sabagei , buítá tutaroaké nia ka matadda tai Mahkama Puaranan . Ialeú et , kasei sipasikukua ka sirimanua sabagei , ' bulat tá nuagai arat , ' mateúan turibbaiaké nia ka api narako .
40005023	Oto kalulut néné , ké ai baí ka talagamui sieei masitaroaké panguruatnia ka matat Taikamanua , tápoi ai nia memei , repdemnangan ai sia simaasá baga ka tubunia ,
40005024	buítá igalak'aké boikí panguruatnia ka uddut langgatan , iei masitiddou paaban ka tubut simaasá baga ka tubunia . Alepáan geti arapaaban , iapeité iei masitaroaké panguruatnia ka Taikamanua .
40005025	Ké ai sigelai masinganduaké kam ka tubudda tai mahkama , ai peilé nia memei masiailiaké tai mahkama , olaakénungan kekeu mei nuailiaké nia ka enungan , nutiddou nupaaban kam , bulé buían iriu-riuaké iei pangandu ka tubut hakim . Aipoí , ké tá kisedda baí nugalai kam , puriu-riunangan leú raei masinganduaké kam ka hakim ; oto taroakérangan leú et kam ka tai polisi . Iageti tai polisingan mitsá gurúaké kam ka bagat penjara .
40005026	Iaté né repdemenmui , Bulat táan te rabebelaaké kam ka bagat penjara , teret kapplu nia nutebui kam utakmui . "
40005027	" Kelé siagaimui leú , ai nganturat sipasikukua , kisé : Buí nupaelet .
40005028	Kineneiget geti , aku masikua ka matamui , kasei lé masiritúaké sara tainanalep , kalulut tutut bagania ka tubut sinanalep néné , apaelet'án nia ka paatuatnia .
40005029	Oto ké matam sikattoet baí masitubbui ekeu mugalai jo , kiok , giggik'akénungan nia ! Maerú peilé tá bara sara laddou tubum . Aipoí sara pei te kopet kataí nia , ké ka sangamuinet tubum turibbaiaké ka api narako .
40005030	Ké kabeinu sikattoet baí itubbui ekeu mugalai jo , tippú , giggik'akénungan nia ! Aipoí maerú peilé sitá silá kabei ekeu . Makopéan lé kataí nia ké ka sangamuinet tubum tugurúaké ka api narako . "
40005031	" Ai leú te nganturat sipasikukua kisé : Kasei sigalak sinanalepnia , kau ikau surat pagalangan ka tubut sinanalep sigalaknia .
40005032	Tápoi kineneiget geti , aku masikua ka matamui : Kasei sigalak sinanalepnia , ké tá baí kalulut paelenan , nia lé aipaelet'aké sinanalepnia , ké mutalimou nia ka taimanteu bagei . Kisedda leú et , sipalalep'aké sinanalep sigalak néné leú , sipaeelet leú te nia ka sia ituooniaké . "
40005033	" Kelé siagaimui , taikebbukatta arangantruaké kisé : Buítá nugalaiaké palelengannu sikuam . Oto buítá nugalaiaké palelengannu sisuppaakenennu ka matat Taikamanua .
40005034	Tápoi kineneiget geti , aku masikua ka matamui : bulat buí nupusuppa kam ; elé ka tubut manua ; uddenan Taikamanua lé poí .
40005035	elé ka tubut polak ; aipoí bongan reret Taikamanua leú et ; elé mitsá ka tubut laggai Jerusalem ; aipoí sedda lé poí kudduat Rimata sabeu .
40005036	Ialeú et buí nupusuppa kam ka tubut uténu ; aipoí beri sangantaili alai ka utémui , tá momoi nubulauaké elé nupusúaké kam nia .
40005037	Ké nukua ' Oo ' , kau bulat sibulatnia , oo ; ké nukua ' Tá ' , kau bulat sibulatnia , tá ; nupabara lé , páan te , ka sanitungan lé te nenda aibara . "
40005038	" Ai leú te mitsá nganturat sipasikukua kisé : mata , tulumun'aké ka mata ; sot , tulumun'aké ka sot .
40005039	Tápoi kineneiget geti , aku masikua ka matamui : buí nulumun'aké kam sia sigalai jo ka tubumui . Tápoi galaiakenen geti ka tubudda , iaté : ké ratipak bailatnu sikattoet , bá leú kekera itipak bailatnu sikatsiu .
40005040	Ké ranganduaké kam ka sipasiukum , kalulut bebesíakéra leppeimui , bá kekera kam ; kau leú kam mitsá sambat leppeimui sabeu .
40005041	Ké rapaksa kam sauté nuabbit kam bibiletda sanga kilometer reunannia , abbitmuian nia , pat aili rua ngakilometer .
40005042	Kau kam ka sia siooi maniddou apa pá ka tubumui . Buí nupisik'aké kam sia , siooi masibale apa pá ka tubumui . "
40005043	" Kisedda leú kelé siagaimui , ai bagei nganturat sipasikukua kisé : kau imakaté bagamui ka tubudda saaleimui . Tápoi ka tubudda geti saggakmui , kau imalagá bagamui .
40005044	Tápoi kineneiget geti , aku masikua ka matamui : kau imakaté bagamui ka tai saggakmui . Tiddouaké kam sia sipaorei kam ka tubut Ukkui Taikamanua ,
40005045	bulé ituoniaké kam tatogat Ukkuimui sikuddu ka manua . Aipoí makeré lé ibelaaké sulunia Taikamanua , ka tubudda sirimanua simaerú paraboat samba ka tubudda sikataí paraboat . Urat leú , iaaké ka sirimanua simaroipo baga samba ka sirimanua sijo .
40005046	Ké sarat sia simakaté baga ka tubumui lé baí nupukateki kam baga , oto apangan lé lulunia iaaké sili Taikamanua ka tubumui , kelé silit erut sigalaimui ? Tá pá kisedda leú et ragagalaiaké ka sia sipuukú pajá ?
40005047	Ké sarat saaleimui lé nuparororoaké kam , apangan lé umun'akenen kalulut saliu sigalaiakenenmui simaerú ka kam ? Beri ka sia sipuarat sabulungan leú , kisedda leú et ragagalaiaké .
40005048	Bulat masun nuntut bagat Taikamanua ka tubudda sirimanua . Oto buitá kisedda leú te ka kam nugagalaiaké kam . "
40006001	" Jago kam , buí nupatoilá kam ukut bagamui muarat , ka matadda siberikabaga , bulé ibara igbungenda sirimanua . Ké kisedda baí nugalai kam , taiakénangan upamui Ukkuimui ka manua .
40006002	Ialeú et ké nukau kam panguruatmui ka simagebá , bá paaarep kam nia ka sabagei , kelé simarei-rei ragalaiaké sipatataju . Ka uma parurukat samba ka enungan sabeu lé ragagalaiaké nia , bulé raumun sia sirimanua . Bulat kukua nia ka matamui , páan , arasilóan upadda .
40006003	Tápoi kam geti ka kam , ké nukau kam panguruatmui , kau sipinakele ; pat beri sia sara siagai nia .
40006004	Eddangan tá raagai nia kasei pá sigalaiakenenmui , sarat Ukkuimui sikuddu ka manua lé iagai nia , lepá . Aipoí , ai lé iiitsó sigalaiakenenmui sipinalipput nenda , samba upamui leú , iaaké . "
40006005	" Ké maniddou kam , buí nuului kam kelé sigalaiakenenda sipatataju . Ka sia poí bulat raobá maniddou sipuririó ka uma parurukat , samba ka parubaiat enungan , bulé raigbuk sia sirimanua . Bulat kukua nia ka matamui , niangan té nenda upadda , lepá .
40006006	Tápoi ké maniddou kam ka kam , gurúaké lé kam ka bagat bilí ; lekkre matatbaliu , paniddoumuian ka tubut Ukkuimui sikuddu ka simalipput . Iaaké poí upamui Ukkuimui siitsó sigalaiakenenmui sipinalipput .
40006007	Ké maniddou kam , kila maole kuanenmui , kelé sipuarat sabulungan . Ka bagadda poí ka sia , kalulut nantat paniddogat lé , iaarepi sia Taikamanua .
40006008	Oto bulat buí nuului kam sia . Ai lé poí iaagai Ukkuimui , simagulai ka kam . Ainangan tá nutitiddou kam , aiagaian kiddiyetmui .
40006009	Oto ké maniddou kam , kisé lé nukukua kam , ' Ukkuimai ka manua : Ekeu lé saram Taikamanua . Bulé ekeu lé tupaniniddogi samba tuaabeuaké .
40006010	Ekeu lé Rimatamai . Bulé nuutéaké polak néné samba bulé itureddet teú bagam kelé ka manua .
40006011	Aké ka kai kanmai simemet komenmai kineneiget .
40006012	Appéaké selemai , kelé kuappéaké leú kai sia sipusesele ka tubumai .
40006013	Buí nuobáaké itatá tonem bagamai ka tubum , ké moi pasisiboat ka tubumai tápoi belaaké lé kai ka geget sanitu Sikataí . [ Ekeu lé poí Rimata sipulu gege , samba sipulubeunan , teret buru-burú , Amen . ] '
40006014	Ké nuappéaké kam seledda saaleimui ka tubumui , appéakénangan leú et selemui ka kam , Ukkuimui sikuddu ka manua .
40006015	Tápoi ké tá geti nuappéaké kam seledda saaleimui ka tubumui , tá leú te iaapéaké selemui ka kam , Ukkuimui sikuddu ka manua . "
40006016	" Ké mupuaso kam , bá paseseuk kam matamui , kelé sigalaiakenenda sipatataju . Rapasisiep poí matadda , bulé raagai nia sangamberi sirimanua , pupupuasodda . Bulat kukua nia ka matamui , niangan té nenda upadda , sisilóra , lepá .
40006017	Tápoi kam geti ka kam , ké mupuaso kam , bui kam matamui , samba soggi kam alaimui ,
40006018	bulé buí raagai nia kasei pá , pupupuasomui ; bulat sarat Ukkuimui sikuddu ka simalipput lé iagai pupupuasomui , lepá . Aipoí ai lé iiitsó Ukkuimui sigalaiakenenmui , kenanen sipinalipput , samba iaaké upamui . "
40006019	" Bá rururúaké kam pukayoatmui ka polak , sioi ikom tabbubulut samba ipakataí kaop , elé sioi ratakkou sirimanua .
40006020	Tápoi rurúaké lé kam pukayoat ka manua , sitaioi ikom tabbubulut samba ipakataí kaop , elé sitaioi ratakkou sirimanua .
40006021	Aipoí , kaipa ikuddu pukayoatmui , sedda leú te ieei paatuatmui ! "
40006022	" Mata iaté alitot tubu . Ké malatsat matam , mapatónangan leú te sangaliot tubum .
40006023	Tápoi ké maramun geti matam , gepgep leú te simakopé sangaliot tubum . Tápoi sarapeite bulat kopet kataí gepgepnia , ké magep-gep matat alitot paatuatnu . "
40006024	" Bulat beri te oi nia igalai galajetnia , sara pagugulet , ké murua baí tuannia . Aipoí ka sisara peilé te bulat makopé katet bagania , belé peilé ka sisara . Elé ka tubut uténia nenda sara peilé maréré nia , belé peilé nenda ka sisara . Kisedda leú te ka kam . Tá momoi nupalopru kam rua nia galajet ; masipuukú Taikamanua samba masipuukú pukayoat .
40006025	Oto repdem kam ; buí imakarat bagamui ka purimanuaiatmui , masipaatu , apangan lé nukokom kam , apangan lé nuloló kam , elé apangan lé bibilet pakeietmui . Kipa , tá pá enga peilé bulat mateú pasikeliet , belé peilé ka kan ; elé tubu peilé bulat mateú pasikeliet , belé peilé ka leppei ?
40006026	Igbuk peité kam , puririmanuan umá sitububurut ka tei manua . Taipanga-ngarap lé nia , taipasimomonei , taipasirururúaké buat siuremannia ka bagat sapou . Tápoi kenanen kisedda , mariu-riu lé iurau sia Ukkuimui sikuddu ka manua ! Tá pá kam peilé bulat makeppu saki ka tubut umá ?
40006027	Kasei poi ka talagamui néné , kalulut karat bagania , oi ituppaiaké goisó nantat purimanuaiatnia ?
40006028	Makakarat kodda bagamui ka bibilet pakeietmui ? Igbuk peité kam puririmanuan ogó kainaú sipututútú ka mone . Taipugagalai samba taipasibibibli lé nia ;
40006029	tápoi beri Rimata Salomo , oniakenen bulat simakopé kayo , tá aiaili latsat leppeinia , kelé latsat ogó kainaú néné .
40006030	Aipoí ka sia puo , kineneiget putútúnangan , lepá matsep labóaké ka api , sappru . Tápoi kenanen kisé , mariu-riu lé ipalainge nia Taikamanua puo néné , pat kopé lainge nia . Bulat sarapeite kam néné ! Tápoi kam geti kuitsó nia , magulai peilé tonem bagamui ka tubut Taikamanua !
40006031	Buí kalulut karat bagamui , kuamuian , ' Apangan lé kanmai ' , elé ' apangan lé lómai ' , elé mitsá nukua kam , ' apangan lé bibilet pakeietmai ' ?
40006032	Pasibebesíaké bulé ioi imariu-riu tupurimanua kelé néné te , bulat rabubuluk ka sia sipuarat sabulungan . Oto ka sia Ukkuimui ka manua , ai lé iaagai sangamberinia simagulai ka kam .
40006033	Kau lé nubesíaké kam boikí ipurimata Taikamanua ka tubumui , samba galaiaké kam sangamberi siobat bagania , iapeí , tuppaiakénangan nia mitsá , Taikamanua , sangamberi simagulai ka kam .
40006034	Oto buí imakarat bagamui kipa nupaeerú kam matsep . Aipoí matsep , babara mitsá ka sia siripot pugejaat bagania . Gogoi néné metnangan ka sia siripot pugejaat bagania , báan tutuppai kam mitsá . "
40007001	" Bá jojoaké kam saaleimui sirimanua , ijojoaké te kam ka kam Taikamanua . Aipoí kipa siperúmui ka tubudda nujoaké kam sia , kisedda leú te ipeperú ka kam Taikamanua , ijoaké kam .
40007002	Apa kirekat sikiréakenenmui ka tubudda saaleimui , kirekat nenda leú te ikikiréaké Taikamanua ka tubumui ka kam .
40007003	Bulat amoi koí nuitsó sara sinoilet loiná ka matat alei nu sirimanua , tápoi arigi ka matam geti kekeu , beri itsónu nia ?
40007004	Kipa iooi nukua ka matat aleinu , ' Ale , saraina , konan peite boikí , bulé kualá sinoilet loiná ka matam , ' ainangan ka matam kekeu arigi , tá nuiitsó ?
40007005	Ale , ekeu néné sipatataju ! Golok'aké boikí arigi ka matam , iapeité imakoinong nualá sinoilet loiná sikukuddu ka matat alei nu .
40007006	Bulat buí nukau kam bibilet Sipunenan ka matat jó-jó , babara ibabaila kam jó-jó nenda , lepá oi nia ikukru kam . Ialeú et , buí nukau kam inu mutiara ka matat sakkoiló , ipapeperaki siboboi . "
40007007	" Tiddou kam ka Taikamanua , iaaké ka kam . Gaba kam , nusesese kam . Luu-luu kam matatbaliu , tububukáaké ka kam .
40007008	Aipoí kasei masitiddou apa pá ka Taikamanua , bara , silónangan nia . Kasei masigaba , sese . Ialeú et , kasei masiluu-luu matatbaliu , bukáaké .
40007009	Elé kipa , taleú ai sara ka talagamui saukkui néné , ké itiddou baí togania roti , kauna lé bukkú ?
40007010	Elé ké itiddou baí togania iba , kauna lé ulou ?
40007011	Bulat kenanen baí tuoniaké kam néné sirimanua sikataí paraboat , nuagai kam masikau simaerú ka tubudda tatogamui . Oto sarapeite ka sia Ukkuimui sikuddu ka manua ! Malangan pá tá ikau panguruatnia simaerú ka tubudda sipaniddogi nia .
40007012	Puukú kam sia sabagei , kelé nukiddiy kam ka kam rapuukú kam . Aipoí nenda lé bulat bagania surukat Mose samba nganturatda tai nabi . "
40007013	" Gurúaké kam ka matatbaliu simaropdop ; abeu samba malio poí enungan sieei ka narako . Oto maigi sia sienungi nia .
40007014	Tápoi matatbaliu sambat enungan sieei ka purimanuaiat , maropdop lé samba tá malabbei ituenungi ; oto tá maigi sia sipasisesese . "
40007015	" Bulat suk-suk kam tubumui ka tubudda tai nabi sipatataju , siooi masitaget'aké kam , kelé mutubu biri-biri ; tápoi bulat kéan lé harimau simasagbak .
40007016	Ka paraboatda simatotoilá ka galai tubudda lé nuaagai kam sia . Aipoí , tá ibubuaaké buat anggur ka sia laggigi . Kisedda leú et ka sia rui , tá leú te ibubuaaké buat sileu .
40007017	Ké malibbut buluknia sara loiná , maerú leú te buania . Tápoi ké geti makaraggei buluknia , makataí leú te buania .
40007018	Aipoí tá makataiket buania loiná simalibbut buluk . Kisedda leú loiná simakaraggei buluk , tá leú te maeruket buania .
40007019	Oto senen loiná sitaibuaaké bua simaerú , tutatadde lé , itulabóaké ka api .
40007020	Kisedda leú te sia tai nabi sipatataju . Momoi nuagai kam sia , ka paraboatda simatotoilá ka galai tubudda . "
40007021	Tá sangamberidda sipasisosogai aku , ' Tuhan , Tuhan , ' ibabailiu paamian Taikamanua . Tápoi sarat sipasigagalaiaké siobat bagat Ukkuiku sikuddu ka manua lé .
40007022	Maigi te sia ka Gogoi Sialu siooi masikua ka matakku , ' Tuhan , Tuhan , tá poi ka onim akupaarep kai patonekat Taikamanua ? Tá poi ka onim Tuhan , akupasiusiaké kai ketsat sikataí , samba akugalaiaké kai pukerengan ? '
40007023	Tápoi belan nga-ngangku lé kaku ka tubudda , ' Bulat beri agaiku kam ! Katuitui kam sené ka matakku . Aipoí sirimanua sikataí paraboat lé kam ! ' "
40007024	" Oto kasei sipasiaarep tiboietku samba sireddet nia , kupakeréaké lé nia ka sara sirimanua simasiku paatuat , sipasiririóaké lalepnia ka uddut bulak .
40007025	Kenanen belé urat , samba italu nia eba , elé moi rusa simapiret masiboroi , tá mabubukkat burú , ka uddut bulak poí aiturióaké .
40007026	Samba kasei sipasiaarep tiboietku , tápoi tá irereddet , kupakeréaké lé nia ka sara sirimanua sitaiagai paatuat , sirióaké lalepnia ka uddut ngaí .
40007027	Ké belé urat , bara eba , samba moi rusa simapiret masiboroi lalep nenda , bukkat . Ragat , bulat kakkataí simakopé .
40007028	Kelé ailepáaké ipungantoman Jesus , makiseinangan ka bagadda sirimanua simigi .
40007029	Berwibawa lé poí nia ka sia ipungantoman , tá kelé rapungantoman tai guru paamianda ka sia .
40008001	Kelé aitugorosot Jesus barania ka leleu , tutrangan leú et nia sirimanua simigi .
40008002	Oto ka tetret nenda , oinangan leú et sara sibara lubbé simasappó , masiailiaké Jesus , kuanangan ka matania , " Bulat ké nuobá baí nia , Ukkui , anualeakéan besíku . "
40008003	Iageti rapenangan nia Jesus , kuanangan ka matania , " Nenda geti , kuobá , kauan numale ! " Oto iangan leú et nia , liná-aimaliná tubunia .
40008004	Lepá kuanangan ka matania Jesus , " Tápoi repdem ; bulat buí tebaí nutiboi nia ka sabagei . Kenan lé ka tai imam nutiddou raitsó bulat kamamale nia besínu néné . Iageti mitsá , ei ekeu masikau panguruat pusurakatnu ka Taikamanua siripot surukat Mose , ibara toggaiatnia ka sirimanua , kamamale nia besínu ! "
40008005	Iageti kelé aitugurú Jesus ka Kapernaum , einangan leú et sara perwirat Roma , masiailiaké nia , itiddou paroman ka tubunia , pelé nga-ngania ,
40008006	" Ukkui , aimabebesí nia paguguletku ka lalep , ai sakitnia ; bulat makopé iorik besínia . "
40008007	Iageti kuanangan ka matania Jesus , " Kauan , ai leú kuoi kualeaké nia . "
40008008	Tápoi kuana lé nia ka sia si perwirana , ka matat Jesus , " Eddangan nia Ukkui , báan leú ooi . Aipoí , bulat tá mateú kurauma ekeu Ukkui , ka lalepku . Kuangan lé sangakuanan , tá isoppi imale paguguletku .
40008009	Beri aku kaku leú poí , buítá kureddet leú et nga-nganda sautéku , kelé reretdetda nga-ngangku kaku sapaguguletku . Ké kugugluaké sara paguguletku , kukua ka matania , ' Kenan ! ' einangan leú et . Ké kukua ka sapaguguletku sabagei , ' Konan sené ! ' oinangan leú et . Samba leú et ké kukua ka matat paguguletku , ' Galai néné ! ' galainangan leú et nia . "
40008010	Oto bulat kisei lé ka bagania Jesus , masiarep sikuat perwira néné . Kalulut néné , kuanangan ka matadda sipasitututnia , " Bulat apangan té kopet tonem bagania sirimanua néné . Beri ka talagadda tai Israel , tá anai sia siaili kopet tonem baga , kelé néné !
40008011	Bulat sibulatnia te kuanenku néné ka matamui ! Maigi te sia sibabara ka kabelaiat sulu samba leú et sibabara ka kabelekat sulu , momoi parururú mugora baga sambadda tai Abraham , tai Isak , samba leú et tai Jakob , ka Purimataat Taikamanua .
40008012	Tápoi sia geti oniakenen paamian Taikamanua , turiribbaiaké lé sia ka simagep-gep . Oto sedda te rapusosou sambat rapangongorik . "
40008013	Lepá kuanangan ka matat perwira nenda , Jesus , " Toiliakéan ekeu , aipoí babarangan siniddounu , siripot tonem bagam ka tubukku . " Oto niangan leú et jamnia , ale-aimale paguguletnia .
40008014	Iageti kelé aitugurú Jesus ka lalep Petrus , itsónangan ina siputaliku si Petrus , ai nia memerep ka pereman , aibabara roketnia .
40008015	Oto rapenangan kabeinia , Jesus , kulá-aimakulá roketnia . Tusurunangan leú et ipuukú Jesus .
40008016	Ka soibokat , ei sia sipasiaabbit migi sipinasaileu ketsat sikataí , ka matat Jesus . Oto sangakuanan lé , iusiaké sia Jesus paketsa-ketsat sikataí nenda , samba aleakénangan leú et sia sangamberidda simabesí .
40008017	Aigalaiaké nia geti kelé néné Jesus , bulé ipuaili lé kelé ka sikuat Nabi Jesayas , sipasikukua kisé , " Nia lé masibabairat pangoringanta , samba leú et masiaaleaké besíta . "
40008018	Iageti kelé aiitsó nia Jesus igidda sipasigogoilik nia , kuanangan ka matadda sipasiuluinia , bulé ratalipoki paó .
40008019	Lepá oi sara guru paamian ka tubut Jesus , masikua ka matania , " Matarek aku , Guru , kutut ekeu , ka senen eijatnu ! "
40008020	Tápoi kuana lé ka matania Jesus , " Ka sia lamusek , ai ugunia , samba leú et ka sia umá , ai rumunnia ; tápoi ka sia geti Togat Manusia , beri kudduat pasiariatnia tubunia , tá anai . "
40008021	Iageti kuanangan nia ka sia sara ka talagat sipasiuluinia bagei , ka matat Jesus , " Obáaké aku boikí , Tuhan , kuei masirateiaké ukkuiku . "
40008022	Tápoi aikua lé ka matania ka sia Jesus , " Konan'an lé nutut aku . Eddangan nia ka sia simamatei rarateiaké simamateira ka sia . "
40008023	Lepá janang nia Jesus ka bagat abak . Iageti eirangan leú et ka sia sipasiuluinia , rapaaleiaké nia .
40008024	Oto tulut buraakénangan rusa simakopé piret , iboroi bagat paó , bulat pat pateipunangan nia koat , abakra . Tápoi ka tetret nenda , ai lé nia memerep ka sia Jesus .
40008025	Iageti eirangan leú et sipasiuluinia ka tubut Jesus , rajiu-jiu nia , pelé nga-nganda , " Pasikeli sita , Tuhan . Mamatei sita ! "
40008026	Oto kuana lé nia ka matadda , Jesus , " Angoi numalolotó kam . Bulat gulainia tebaí tonem bagamui ka tubukku ! " Lepá puriónangan Jesus , anunangan rusa sambat bagat paó , bulat pak nem .
40008027	Katenan kisei lé ka bagadda sipasiuluinia . Pat kuaddangan nia , " Kasona lé pá nia sirimanua néné , pat koí reddetnangan nga-ngania rusa sambat onu ! "
40008028	Iageti segé nia Jesus ka silat paó , ka laggai Gadara . Oto sedda , ai sia rua sipinasaileu ketsat sikataí , amei ka tubunia . Bulat makopé kataí pugegegedda lé ruadda néné , pat beri sia simaró baga tusabau sedda .
40008029	Oto bela sia ka ngaliu ratei , pugereirangan leú et , pelé nga-nganda ka tubut Jesus , " Ale , Togat Taikamanua , kipa nupaeerú ka tubumai ? Taleú masipaorei kaian né nuooi , kenanen baí tápei aiaili tetrenia ? "
40008030	Oto ai sedda ka bébéra simakopé igi sakkoiló sipumomone .
40008031	Iageti tiddourangan nia ka tubut Jesus , sia paketsa-ketsat sikataí néné , pelé nga-nganda , " Ké nukua ka matamai kubela kai , kuanungan kutugurú kai ka tubut sakkoiló . "
40008032	Kuanangan nia ka matadda , " Kauan , kenan'an kam ! " Iageti bela sia paketsa-ketsat sikataí néné , ka tubudda sirua nenda , gurú sia ka tubut sakkoiló . Bailiu pabalaunangan leú et ka sia sakkoiló , teipuakénangan tubunia , barania ka gilak simaguluggú , belé ka bagat paó , iageti lollou-lou .
40008033	Oto pabalaurangan leú et ka sia sipasijajago sakkoiló , ratoili ka laggai . Nunuakérangan sangamberinia sibabara néné , samba leú pagalaiat sibabara ka tubudda sirua sipinasaileu ketsat sikataí néné .
40008034	Iageti bela sia sangalaggaiatda , eirangan leú et masiailiaké Jesus . Kelé araitso nia , ron'akérangan nga-nganda ka tubunia , bulé ikaddiuaké laggaira .
40009001	Lepá janang nia Jesus ka bagat abak , talipokinangan paó , itoili ka laggai puuragatnia .
40009002	Iageti oirangan leú et sipasibabairat simasakit ai nia ka bagat lapé , rataroaké nia ka matat Jesus . Kelé aiitsó nia Jesus bulat kopet ron tonem bagadda ka tubunia , sia sipasibabairat simasakit néné , kuanangan ka matat simasakit , " Buí imakarat bagam , sirou ! Aiappeán poí jom Taikamanua . "
40009003	Tápoi ai sia piga pá sedda , tai guru paamianda tai Jahudi . Kelé araarep sikuat Jesus néné , kuaddangan ka bagat paatuatda , " Aipaloloian Taikamanua sirimanua néné ! "
40009004	Tápoi ka sia geti Jesus , ai lé iaagai sipinaatudda néné . Iageti kuanangan ka matadda , " Angoi kisé kopet kataí nia sipinaatumui ka kam ?
40009005	Apa lé poi simalabbei ka bagamui takukua ka matania , ' Atuappéakéan jom ' , elé , ' Rióaké ekeu , nupuenung ? '
40009006	Tápoi kineneiget kupatoilá nia ka matamui , bulé nuitsó kam nia , kababara nia gege ka tubut Togat Manusia ka polak néné , masiappéaké jo . " Iageti kuanangan ka matat simasakit , Jesus , " Suruaké ekeu , bairat lapénu , nutoili ! "
40009007	Iageti tusurunangan leú et simasakit néné , toili nia ka lalepnia .
40009008	Kelé araitsó nia sirimanua simigi sibabara néné , bara lotóra , umun'akérangan Taikamanua . Aikauan poí Taikamanua gege simakopé ron , ka tubudda sirimanua .
40009009	Lepá tui-tui nia Jesus sedda . Ai nia mueenung , itsónangan sara sipuukú pajá , sipuoni si Mateus , ai nia mukukuddu ka kantor pajánia . Iageti kuanangan ka matania , Jesus , " Konan , nutut aku ! " Iageti puriónangan leú et si Mateus , einangan leú et masitut Jesus .
40009010	Ai sia mukokom ka lalep Mateus , oi sia sabagei sipuukú pajá , samba leú et sia oniakenenda sirimanua simigi , sikataí paraboat , raei pataddé mukom ka tubut Jesus sambat ka sipasiuluinia .
40009011	Kelé araitsó nia tai Parise sibabara néné , nou-nourangan sipasiului Jesus , pelé nga-nganda , " Angoi ka sia kai gurumui , ioobá pataddé mukom ka tubudda sipuukú pajá samba ka tubudda sirimanua sikataí paraboat ? "
40009012	Tápoi aiaarep Jesus , sikuadda néné . Kalulut néné , kuanangan ka matadda , " Simaron tubu geti , bulat tá te anai kaura sia tai dokter , sarat sia simaoringen lé .
40009013	Gelai peité kam kolobat tiboiet sitususurat ka Buko Sipunenan , sipasikukua kisé , ' Katet baga lé kuobá , tá tarimeu buluakenen . ' Kaooiku néné poí , tá masisogai sia sikua tubuna sirimanua simaerú paraboat , tápoi sia kasitsit'akenen lé . "
40009014	Lepá oi sia sipasiului Johannes Sipasiraraú ka tubut Jesus , kuaddangan ka matania , " Sarat kai lé kodda sambamai tai Parise mupupuaso ; tápoi ka sia geti sipasiuluinu , tá ai sia mupupuaso ? "
40009015	Iageti aleginangan nia Jesus , kuanangan ka matadda , " Kipa poi sipinaatumui ka kam ? Mateú leú pá rapureu-reu baga ka sia siooi mupunen putalimogat , ké ai peilé nia ka talagadda ka sia simanteu siputatalimou ? Kupaatu tá ! Tápoi ké geti aiailingan tetrenia itualá simanteu siputatalimou néné ka talagadda , iapeí pupuasoddangan .
40009016	Tá poí anai sia sitakkop'aké komang simabau , ka komang simaburú . Aipoí ititiktik lé tubunia ka sia komang simabau sitakkop'akenen nenda , iageti miong'akénangan komang simaburú , mabiritnangan leú et , oto bailiu kokkopé liot biritnia .
40009017	Kisedda leú et , tá te anai sia sibaliuaké suat anggur sibau ka bagat lalaisú kulit simamumúmú . Aipoí , tá te isosoppi imakakataí samba ipupukpuk nia nenda lalaisú kulit simamumúmú , mapilinangan leú et suat anggur . Buítá ka bagat lalaisú kulit simabau leú et itubabaliuaké suat anggur sibau , bulé imariu-riu erúnia ka ruania . "
40009018	Ai peilé ipatitiboaké sia sipasiului Johannes Sipasiraraú , Jesus , oi sara sibajá garejadda tai Jahudi , murappo ka matania , maniddou , pelé nga-ngania , " Simaruei peilé ailangó nia togakku sinanalep . Tápoi kenanen kisedda , konan lé nurapeaké kabeinu ka tubunia , bulé ipurimanua mitsá . "
40009019	Iageti einangan leú et Jesus sambadda sipasiuluinia , ratut nia .
40009020	Ka enungan , ai mitsá sara sinanalep sipasioorik besíra tainanalep , kalulut sarat bara lé simaingot tubunia . Pulu rua ngarurangan burúnia aiorik besínia néné . Iageti legreakénangan tubunia ka tei-tei Jesus , ikulumi irape simajai saraubat Jesus . Alepáan poí aipaatu nia , " Kurape lé saraubánia , ale besíku . " Oto rapenangan simajai saraubat Jesus .
40009021	
40009022	Iageti pitsanangan tei-teinia Jesus , iitsó sinanalep néné , kuanangan ka matania , Jesus , " Kau imaom bagam , rogai ! Matonem poí bagam ka tubukku , ale ekeu ! " Oto iangan leú et jamnia , ale-aimale besínia .
40009023	Kelé aisegé Jesus , ka lalep bajá gareja , itsónangan sia sipasinanauaké pipiau pureuregat baga , samba bulat maigi sia , tenan gaú lepá nga-nganda .
40009024	Iageti kuanangan ka matadda , Jesus , " Belaaké kam sangamberimui ! Aipoí tá amatei nia toga néné ; ai lé nia memerep . " Iageti gágatiddangan nia Jesus , sangamberidda .
40009025	Kelé arabela , gurú nia ka sia Jesus ka bilit toga , rapenangan kabeinia . Iageti tusurunangan leú et toga sinanalep nenda .
40009026	Oto mara-ratnangan leú et katuareman néné , ka sangaliot laggai .
40009027	Lepá tui nia Jesus sedda . Ka tengan enungan , oi sia rua simapeset mata , masitut Jesus . Pugereirangan leú et , pelé nga-nganda , " Ale Togat Dapit , kau imakaté bagam ka tubumai ! "
40009028	Kelé aitugurú Jesus ka lalep , oirangan leú et ruadda simapeset mata néné , ka tubut Jesus . Nou-nounangan sia Jesus , kuanangan ka matadda , " Matonem leú bagamui ioi kualeaké kam ? " Iageti kuaddangan ka matat Jesus , " Matonem bagamai , Tuhan . "
40009029	Iageti rapenangan matadda Jesus , kuanangan ka matadda , " Matonem poí bagamui ka tubukku , tá isoppi ibara kiddiyet bagamui . "
40009030	Iageti makoinongnangan leú et matadda . Lepá aséakénangan sia Jesus , bulé buí rapoiliat nia ka sabagei .
40009031	Tápoi amei lé sia masipaarep katuareman sigalai Jesus néné , ka sangaliot laggai .
40009032	Kappluna lé aratui-tui ruadda simapeset mata néné , oi sia mitsá sipasitataroaké sara simaoú-oú , sipinasaileu ketsat sikataí , ka matat Jesus .
40009033	Iageti usiakénangan sanitu ka tubunia , Jesus . Iangan leú et jamnia , oi aipanibo mitsá . Oto bulat kisei lé ka bagadda sirimanua simigi ; pat bela nga-nganda masikua , " Bulat beri peité itsómai nia sibabara kelé néné ka Israel ! "
40009034	Tápoi arakua geti ka sia tai Parise , " Utéra saketsat sikataí lé amasikau gege ka tubut Jesus , aioi aiusiaké nenda ketsat sikataí . "
40009035	Iageti pugejeknangan Jesus , isenei sangamberi laggai sabeu samba laggai sigoisó , mungantoman ka uma parurukat , masipaarep Katuareman Simaerú , masikolouaké pagalaiat Purimataat Taikamanua . Aleakénangan leú sia sipasioorik sene ngamata besí , samba kataí tubu kalulut oringen sikataí siorikda .
40009036	Kelé aiitsó sia Jesus , makaténangan bagania ka tubudda , kalulut maingo samba masulei lé poí tubudda , kéan lé poí biri-biri taipuukuket lé sia .
40009037	Kuanangan ka matat Sipasiuluinia , Jesus , " Buat siureman maigi , tápoi goisó lé sia sipasimomonei .
40009038	Oto tiddou kam ka sibakkat mone , bulé ikoiniaké sia sipasimomonei buat siuremannia . "
40010001	Lepá rurúakénangan sia Sipasiuluinia sipulurua , Jesus , kaunangan leú et ka tubudda gege masiusiaké ketsat sikataí , samba masialeaké sene ngamata besí , samba sene ngamata kataí tubu kalulut oringen sikataí siorikda .
40010002	Oninda sipasiului sipulurua néné , iaté : siboikí , si Simon ( sipuoni leú si Petrus ) , samba sarainania si Andareas . Lepá si Jakobus , sambat sarainania si Johannes , iaté tatogat Sebedeus .
40010003	Si Pilipus sambat si Bartolomeus , sambat si Tomas . Si Mateus sipuukú pajá , samba leú et si Jakobus togat Alpeus , samba si Tadeus .
40010004	Sikatei-tei iaté si Simon tai Kana samba si Judas Iskariot sipajo Jesus .
40010005	Lepá koiniakénangan sia Jesus tai apostel . Kei mei sia , pangantrunangan sia , kuanangan ka matadda , " Buí nuei kam ka laggaira sipuarat sabulungan , samba ka laggaira tai Samaria .
40010006	Sarat ka tubudda simalilimai ka bangsa Israel lé nueei kam , lepá .
40010007	Segéaké kam ka tubudda , táan mauuju ioi Purimataat Taikamanua .
40010008	Aleakémuian leú sia simabesí ; rimanuaakémuian sia simamatei ; samba leú aleakémuian sia sibara lubbé simasappó . Usiakémuian leú et ketsat sikataí . Sangamberinia sisilómui néné , panguruat lé ; oto buítá nupauruaké leú kam nia ka kam , ka sabagei .
40010009	Buí nuabbit kam bulagatmui , iaté mas , perak , elé tembaga .
40010010	Ialeú et , buí nuabbit kam suppit paniddoumui bulagat , elé rua saraubá , nupaatu kam , ibara panarenganmui ka puenunganan . Elé rua ngapasang sipatu . Samba leú et , buí nuabbit kam tuturámui . Aipoí bulat ai lé matatarek kanda sipugagalai galajet .
40010011	Ké segé kam ka laggai sabeu , samba ka laggai sigoisó , gabamuian sia siobá masirauma kam . Iageti kuddu kam sedda , pat aili tetrenia gogoi katui-tuiatmui .
40010012	Ké nuguruki kam bagat lalep , kuamuian , ' Bulé ipanukani kam si Tuhan . '
40010013	Ké raobá masisiló kam sangalalepda , kuddu panukanan sikaumui ka tubudda . Tápoi ké geti tá raobá masisiló kam ka lalepra , toili mitsá ka tubumui , panukanan sikaumui ka tubudda .
40010014	Iageti ké ai sia sara lalep , elé laggai sitaiobá masisiló kam , elé sitaiobá masiarepi ngantomanmui , tui-tui kam sedda , nukaddiuaké kam sia . Iageti abu sikuddu ka reremui leú , só-sóakemuian nia .
40010015	Repdem kam sikuakku néné ! Ka Gogoi Pasiukumannia sirimanua Taikamanua , tai Sodom samba tai Gomora peilé malabbei iappéaké Taikamanua , ka tubudda sikukuddu ka laggai néné ! "
40010016	" Lelek'aké kam sikuakku néné : Kukokoiniaké te kam , kelé biri-biri simaluluk tubu , ka talagat harimau simasagbak . Oto buítá masiku paatuatmui kelé sikut paatuat ulou , tápoi matopit kelé marpati .
40010017	Samba , kau nusuk-suk kam tubumui , aipoí ralalabá te kam , lepá abbitrangan kam ka matat rapat sabeu . Rapaooreji te kam , ka bagat uma paniddogat .
40010018	Raaabbit te kam ka sauté samba ka tai rimata , kalulut puoonimui sipasiului aku . Oto ka tetret nenda te , nuaalá kam tubumui masimuneng'aké aku ka matadda , samba ka sipuarat sabulungan .
40010019	Tápoi ké raabbit kam ka pengadilan , buí imakarat bagamui ka tiboiet tiboakenenmui , elé ka kuanenmui , masialegi nga-nganda . Aipoí , ikukua Taikamanua ka tubumui , tiboiet tiboakenenmui , ka tetrenia nenda leú et .
40010020	Oto ka tetret nenda , kenanen baí kam masititiboaké , tápoi Ketsat Ukkui sikukuddu ka manua sikukuddu ka bagat paatuatmui lé mani-nibo .
40010021	Iaaili te tetrenia , saraina masinganduaké bakkat sarainania bulé ramateiaké sia . Kelé kisedda leú te ka sia igagalaiaké sara ukkui ka tubut togania . Ialeú et , rasasaggangi te saukkui elé sainanda ka sia tatoga , lepá nganduakérangan sia , bulé ramateiaké sia .
40010022	Rapulalagaki te kam baga sangamberi sirimanua , kalulut puoonimui sipasiului aku . Tápoi kasei siom'aké sangamberinia néné , teret kapplu , iaté ipaaarau Taikamanua .
40010023	Oto ké rapaorei kam ka sara laggai , buítá nutui-tui kam ka laggai bagei . Kupoiliat nia ka matamui : Tápei te tukakapplu nugejengi kam sangalionia laggai Israel néné , amoian nia Togat Manusia .
40010024	Tá te isasaliu pubebeunan tiboi tubudda sipasiului , ka pubebeunan tiboi tubut gurudda , kisedda leú et pubebeunan tiboi tubudda ka sia sapagugulet , tá isasaliu pubebeunan tiboi tubut tuanda .
40010025	Tápoi ké amakeréan baí beunan tiboi tubut sara toga sikola néné , kabeunan tiboi tubut gurunia , elé beunan tiboi tubut sara pagugulet kabeunan tiboi tubut tuannia , amaerúan te . Ké araoniakéan sara ukkui ka bagat lalep si Belsebul , oto sarapeite kopet kataí nia ka sia sangamberi sikukuddu ka bagat lalepnia . Tá isoppi rakau ka sia oninda , oni bulat sisaliu kopet kataí peilé ! "
40010026	" Buí numalotó kam ka tubudda sirimanua . Tá poí anai simalipput , tá tupatotoilá , samba tá poí anai keleat , tá tupopoiliat .
40010027	Apa sikuakku ka matamui sipinakele , kau nupaarep kam nia ka tubudda siberikabaga . Ialeú et , apa sikasat'akenenku ka talingam , kau nupaarep nia ka pulaibokatmui saaleinu sabagei !
40010028	Buí nukalotóaké kam sia simateiaké tubu . Aipoí sarat tubu lé momoi ramamateiaké . Tápoi ketsat geti , tá momoi ramateiaké nia . Sarat Taikamanua lé bulat kalotóakenen , lepá . Aipoí ka sia , momoi imateiaké ruania , tubu samba leú et ketsat , ka api narako .
40010029	Sangasen lé igit sakinia rua ngamuneng pit-pit . Tápoi kenanen kisedda kopet nimpit sakinia , tá anai beri sangamuneng mamatei , ké tá iteúaké nia Ukkuimui sikuddu ka manua .
40010030	Aipoí beringan alai sipututútú ka utémui , aiaddengan nuntunia Taikamanua .
40010031	Oto buí numalotó kam ! Aipoí kam peilé makeppu saki ka matat Taikamanua , belé peilé pit-pit ! "
40010032	" Kasei masimuneng'aké pupapasiuluiku nia , ka matadda sirimanua simigi , muneng'akékungan leú te nia kaku , ka matat Ukkuiku sikuddu ka manua .
40010033	Tápoi kasei sipakele pupapasiuluiku nia , ka matadda sirimanua simigi , pakelekkungan leú te nia kaku , ka matat Ukkuiku sikuddu ka manua . "
40010034	" Buí nupaatu kam , kaooiku néné , masiaké paabanan ka polak . Tá masiaké paabanan akuoi , tápoi pasaggangan lé .
40010035	Akuoi iaté masipasaggag'aké tatoga simanteu ka saukkuira , elé tatoga tainanalep ka tubudda sainanda , taliku sinanalep , ka tubut ina siputataliku ka tubunia .
40010036	Ibabailiu geti bulat saggak sabeu , iaté sia sangamberi sikukuddu ka bagat lalepnia .
40010037	Oto ké ka tubudda saukkuira , elé ka tubudda sainanda peilé makopé katet bagadda , belé peilé ka tubukku , bulat tá mateú tuoniaké sia sipasiuluiku . Kisedda leú te , ka sia simanuntu baga ka tubudda tatogania taimanteu sambat tatogadda tainanalep belé peilé ka tubukku .
40010038	Samba kasei sia sitaiobá masibairat loiná siliktenganda raoi masitut aku , bulat tá mateú sia sipasiuluiku .
40010039	Kasei sikera engania , nia te malilimai purimanuaiat . Tápoi kasei sibuluaké engania , kalulut ron nia mutonem baga ka tubukku , nia te masisesese purimanuaiatnia . "
40010040	" Sipasisisiló kam , kenanen kam arasiló , tápoi aku lé te galainia arasiló . Ialeú et , sipasisisiló aku , kenanen aku lé arasiló , tápoi sipasikokoiniaké aku lé te galainia arasiló .
40010041	Sipasisisiló sara nabi , kalulut puooninia nabi , isisiló leú te ka sia upa , siripot upat sara nabi . Kisedda leú et , kasei sipasisisiló sara sirimanua sipasigagalaiaké siobat bagat Taikamanua , kalulut puoobá nia masigalaiaké siobat bagat Taikamanua , isisiló leú te ka sia upa , siripot upat sara sirimanua sipasigagalaiaké siobat bagat Taikamanua .
40010042	Kasei sikau ló ka tubudda sirimanua sigoisó tiboi tubu néné , kenanen ló simaleppet , kalulut puooninia sipasiului aku , kau imatonem bagamui ka sikuakku néné , bulat tá te isosoppi isiló upania ! "
40011001	Lepána lé aipangantru sia sipasiuluinia Jesus , tui nia sedda , iei masipangantoman samba masisegéaké Katuareman Simaerú sitonéakenen Taikamanua , ka laggai simalegre sedda .
40011002	Kelé aiarep nia si Johannes Sipasiraraú sangamberi sigalai Kristus , ai nia ka bagat penjara , koiniakénangan piga pá sia sipasiuluinia , raei ka tubut Jesus , raiséaké ka tubunia ,
40011003	" Kipa , taleú ekeuan néné , ngenaakenenmai siooi , siripot sitonéakenen Taikamanua , elé ai peilé sia sabagei ngenaetmai mitsá siooi ? "
40011004	Iageti kuanangan ka matadda Jesus , pelé nga-ngania , " Kiséan lé , kenan'an lé kam kai Johannes , nusegéaké kam ka matania , sangamberi siitsómui elé siarepmui :
40011005	Amakoinong'an matadda simapeset mata , amoian arapuenung simasakit , amalengan sia simalubbé simasappó , amaarep'an piúra simatakkep , atusurungan sia simamatei , samba leú Katuareman Simaerú , sibara ka Taikamanua , atusegéakéan ka tubudda simagebá .
40011006	Mauktuk te sia sitaimarua baga ka tubukku ! "
40011007	Tui-tuira lé ka sia sikoiniakenen Johannes néné , taddaakénangan nia Jesus , masitiboi ka matadda sirimanua simigi , pagalaiat tubut Johannes , pelé nga-ngania , " Apangan lé lulunia nubebesíaké kam moi ka kudduat simatangeu néné ? Taleú masiitsó popou-pou ipauilá nia rusa lé ?
40011008	Elé , aponia nuiitsó kam sedda ? Taleú masiitsó sirimanua sipuleleppei simalainge lé ? Tá anai sia sedda , ai lé sia ka lalepda tai rimata ka sia sipuleleppei simaerú kelé nenda !
40011009	Oto apangan lé lulunia nueei kam ka simatangeu ? Taleú masiitsó sara nabi lé ? Bulatnia , aisesengan tedda , momoi takua , legei peilé pubebeunan tiboi tubut nabi .
40011010	Aipoí pagalaiat tubut Johannes lé ititiboi ka Buko Sipunenan , sipasikukua kisé , ' Nia té néné , pakoinietku , nga-ngan Taikamanua , sikoiniakenenku sieei boikí kei mei ekeu , bulé ipapa enungannu . '
40011011	Bulé nuagai kam nia ! Bulat beri te sia sara ka polak néné , sisaliu pubebeunan tiboi tubut Johannes Sipasiraraú . Tápoi kenanen kisé , sia oniakenen sigoisó tiboi tubu ka paamian Taikamanua peilé , maabeu tiboi tubu ka tubut Johannes .
40011012	Taddanangan aipungantoman si Johannes isegéaké katuaremannia , pat aili kineneiget , bulat sarat masisaggangi paamian Taikamanua lé ragagalai ka sia simaron nga-nga , bulé ioi ragalai siobára ka tubudda .
40011013	Pat aili kakaoijanan nia ka sia si Johannes , pagalaiat puaaili nia sangamberinia néné , atumuneng'akéan ka sangamberi surukat Mose sambat ka ngantomanda tai nabi .
40011014	Ké baí matonem bagamui ka sikuakku néné , si Johannes néné te si Elia , atusiblaakéan pagalaiat kaooinia .
40011015	Oto kasei simaarep piú arep'akénangan nia sikuakku néné !
40011016	Ka tubut apangan lé pá mateú kupakekeréaké sia sangareddenan néné ? Aipoí kelé galai tubudda tatoga sipukukuddu ka pasar lé sia néné . Pasoga pasasambadda , mungkuat sara ka mugkuat bagei , masikua ,
40011017	' Amukateubá kai kateubat puangkakat baga , tápoi bulat beri geilauna kam muturú ! Ialeú et , akuuraiaké kai urai pulúlukat baga , tápoi beri obámui nia musou ! '
40011018	Kelé aioi ka sia si Johannes , pupuasonangan samba tá iloló suat anggur , arakua peilé ka tubunia , ' Bulat ai lé sanitut tubunia , sirimanua néné ! '
40011019	Lepá oi nia ka sia kineneiget Togat Manusia , siobá mukom samba siobá muló , abela peilé nga-nganda masikua , ' Itsó peité kam nia ka sia néné ! Taiom kan , simaló ló simapuinengan , samba siobá masipaaleiaké sipuukú pajá , samba sijo . ' Tápoi kenanen kisedda , sikut paatuat Taikamanua , matoilá ituitsó ka buat sigalainia . "
40011020	Iageti taddaakénangan nia Jesus , ipateleji palagga-laggai , iaté laggai simarei-rei iei masigalai kerek . Kalulut taiobára masibauaké paatuatda .
40011021	Kuanangan ka matadda , " Mateimuian te kam tai Korasim ! Kisedda leú et kam tai Betsaida , bulat mateimuian leú te ka kam ! Aipoí , ké ka laggai Tirus samba ka laggai Sidon baí itugalaiaké kerek kelé sigalaiakenen ka talagamui ka kam néné , bulat táan taagai burú arapupurúpú , samba araparagat abu ka utéra , rabauaké paatuatda .
40011022	Repdem kam sikuakku néné ! Ka Gogoi Sialu , jodda tai Tirus sambat tai Sidon peilé malabbei iappéaké Taikamanua , ka jomui ka kam néné !
40011023	Kisedda leú et ka kam tai Kapernaum ! Ka bagamui te tububuak'aké kam pat aili ka manua , elé ? Bulat táan te matsí tubuak'aké kam ! Tá te ka narako lé ituriribbaiaké kam ! Aipoí ké ka laggai Sodom baí itugalaiaké kerek kelé sigalaiakenen ka talagamui néné ka kam , bailiu pat aili kineneiget ai peilé nia ka sia laggai Sodom néné !
40011024	Repdem kam sikuakku néné ! Ka Gogoi Sialu , tai Sodom peilé malabbei iappéaké jodda Taikamanua , ka jomui ka kam néné ! "
40011025	Ka tetret nenda , paniddounangan Jesus , pelé nga-ngania , " Taikamanua Ukkui , sikup-kup'aké polak samba manua ! Surá sabeu kukua ka matam , kalulut anupakele poí sangamberi nia néné ka tubudda sirimanua simasiku paatuat samba simabuak tiboi tubu . Tápoi ka tubudda sigoisó tiboi tubu lé anupatoilá nia .
40011026	Nenda lé poí kiddiyet bagam , Ukkui . "
40011027	Iageti kuanangan nia mitsá Jesus , " Aiakéan Ukkui sangamberinia ka tubukku . Beri sia sara siagai Toga , sarat Ukkui lé iagai nia , lepá . Kisedda leú et ka sia Ukkui , beri leú sia sara siagai nia , sarat Toga lé , lepá , sambat ka tubudda sia siobat bagania Toga ipaagai Ukkui ka tubudda .
40011028	Konan kam ka tubukku , kam sangamberi simasaggo tubu samba simaorú abbinen , bulé kupaarau kam .
40011029	Reddet kam surukatku , samba ului kam aku . Aipoí kalulut leppet bagakku samba repet paatuatku , maaraunangan bagamui .
40011030	Malabbei lé poí surukatku akenenku ka tubumui , samba abbinen sikauku ka bokumui leú et , masing . "
40012001	Ka gogoi Sabbat , ai sia mueenung ka talagat monen gandum , taddaakérangan nia sipasiului Jesus raappek ottit gandum , iageti komrangan nia kalulut lajedda .
40012002	Oto , kelé araitsó nia tai Parise , kuaddangan nia ka matat Jesus , " Itsó peité rapasabau surukat aratta sipasiuluinu , ragalai keraet ka gogoi Sabbat . "
40012003	Iageti kuanangan ka matadda Jesus , " Kipa , tápei poi anubatsa kam sigalaiakenennia ka sia si Dapid , ka tetret aramalaje sambadda saaleinia ?
40012004	Situgurúra ka Uman Taikamanua mukom roti , sibuluakenen ka Taikamanua . Takua baí nia , siripot ka surukat aratta , bulat tá momoi rakom nia tai Dapid sambadda saaleinia . Sarat tai imam lé momoi ikokom nia .
40012005	Elé tápei poi anubatsa kam , ka surukat Mose sipasikukua , senen gogoi Sabbat lé rapasabau keraet gogoi Sabbat tai imam sipugagalai ka Uman Taikamanua ; tápoi kenanen kisedda , tá leú atujoaké sia ?
40012006	Lelek'aké peité kam sikuakku néné : Sené , ai sisaliu beunan Uman Taikamanua .
40012007	Siripot sitususurat ka Buko Sipunenan kisé aikua : Nuntut baga lé kuobá , tá tarimeu buluakenen . Ké nuagai kam kolou nia sikuakku néné , taiobámuian masiseleaké sitaimasele .
40012008	Aipoí Togat Manusia peilé abeu ka tubut gogoi Sabbat . "
40012009	Lepá tui nia Jesus sedda , gurú nia ka uma parurukat .
40012010	Sedda ai sara simasakit kabei sangasilá . Iageti ai sia piga pá sipasigagaba selet tubut Jesus , amei masinou-nou nia , pelé nga-nganda , " Kipa , momoi leú pá itualeaké simabesí ipot gogoi Sabbat ? "
40012011	Iageti aleginangan nia Jesus , kuanangan ka matadda , " Ké ai baí ka talagamui sibara sangamuneng biri-biri sibebelé ka bagat guluggú ipot gogoi Sabbat , tá pá memei nia sibakkat biri-biri nenda , masialá biri-birinia ka bagat guluggú ?
40012012	Tá poi sirimanua peilé makeppu saki ka biri-biri ! Oto ké kisedda baí galainia , toilá , momoi tualeaké simabesí ka ipot gogoi Sabbat . "
40012013	Iageti kuanangan ka matat simasakit kabei néné , Jesus , " Totoiaké kabeinu . " Kelé aitotoiaké kabeinia , ale-aimale besit kabeinia , uluinangan kelé kabeinia sangasilá .
40012014	Lepá bela sia tai Parise . Pakerénangan bagadda raisiaké ramateiaké Jesus .
40012015	Kelé aiagai nia Jesus , isiat bagadda sikataí ka tubunia néné , tui-tui nia , iareuaké tubunia sedda . Sirimanua simigi leú et , ka sia , ei sia masitut Jesus . Iageti aleakénangan sia sangamberi simabesí .
40012016	Tápoi sarat iaséaké lé sia , buí rapoiliat nia ka sabagei pagalaiat tubunia .
40012017	Bulé ipuaili kelé ka siniboi Taikamanua , sisegéakenen Nabi Jesayas , sipasikukua kisé ,
40012018	" Nia té néné , sikoiniakenenku , sipiliyku , kilibet bagakku samba siobat bagakku . Kukakau Ketsatku ka tubunia , bulé ipaarep roipot ukumku ka tai bangsa-bangsa .
40012019	Tá iobá pagolú elé mugerei , elé mupidato ka enungan sabeu .
40012020	Popou-pou simalelemú , tá itatakkíaké alito sipupepeípeí , tá ipepéaké . Tá iaariaké masibesíaké teret puenung nia ukum simaroipo ;
40012021	bulé rapukaronan sangamberi bangsa ka tubunia . "
40012022	Lepá abbitrangan sara simapeset mata samba sioú-oú sipinasaileu ketsat sikataí . Aleakénangan leú nia Jesus , iageti oi aipanibo samba makoinongnangan matania .
40012023	Oto bulat kisei lé ka bagadda sirimanua simigi , pat patiboddangan pasasambadda masikua , " Taleú baí niangan néné Togat Dapid , sitonéakenen Taikamanua ? "
40012024	Kelé araarep nia tai Parise sikuadda néné , kuaddangan nia ka sia , " Ké tá ikau baí ka tubunia gege si Belsebul utéra paketsa-ketsat sikataí , bulat tá momoi iusiaké ketsat sikataí sirimanua néné . "
40012025	Tápoi ai lé iaagai Jesus sipinaatudda tai Parise néné . Kalulut néné , kuanangan ka matadda , " Ké baí ka sara purimataat simararagat , sarat paaggra lé ragagalai , bulat tá te matotom purimataatnia . Kisedda leú et , ké baí ka sara laggai , elé ka bagat sangalalep , simararagat , sarat paaggra lé ragagalai , bulat tá leú te matotom pulalaggai elé pulalalepra .
40012026	Oto kisedda leú te ka sia ka purimataat Sanitu , ké sarat pakekle pasasambadda lé baí ragagalai , mungkuat sara ka mungkuat bagei , bulat tá isosoppi imaragat purimataatnia , lepá kakkataí .
40012027	Kelé sikuamui , kalulut geget Belsebul lé aioi akuusiaké ketsat sikataí . Oto ké kisé baí nia , kasei gegengan lé rapapakei ka sia sipasiuluimui , rapasiusiaké ketsat sikataí . Ké beringan ka sia sipasiuluimui amatoiláan araitsó kababara nia selemui !
40012028	Tápoi kaku geti , ka geget Ketsat Sipunenan lé , iooi kuusiaké ketsat sikataí . Oto toilá tataddaakéna nia Taikamanua murimata ka talagamui .
40012029	Kipa imaroró bagania sipananakkou iguruki lalep siron tubu , bulé irau-rauaké bibiletnia , ké tá ikabéaké boikí siron tubu nenda ? Teret lepá ikabéaké nia , iapeité ioi irau-rauké bibiletnia .
40012030	Oto kasei sitaiobá masipaalei aku , sia te masisasaggangi aku . Ialeú et kasei sitaiobá masiropké aku , sia té masipakakataí galajetku !
40012031	Kau nuagai kam sikuakku néné , ké ragalai jo sirimanua , elé rapaloloi Taikamanua , momoi peilé te iappéaké jodda Taikamanua . Tápoi ké Ketsat Sipunenan geti rapaloloi , bulat táan te momoi iappéaké jodda Taikamanua !
40012032	Ké rapaisit kuanenda masipaloloi Togat Manusia , momoi peilé te iappéaké jodda Taikamanua . Tápoi ké Ketsat Sipunenan geti arapaloloi , bulat táan te momoi iappéaké jodda Taikamanua , barania ka puririmanuanda kineneiget , pat aili ka Gogoi Sialu ! "
40012033	" Bulé imaerú buania loiná , buítá malibbut buluknia . Ké tá malibbut buluknia sara loiná , makataí leú te buania . Aipoí ka buania lé ituaagai erú elé kataí nia loiná nenda .
40012034	Kelé leú kam néné , sirimanua sikataí paraboat lé te kam . Oto kipa iooi nutiboi kam simaerú , ké sirimanua sikataí paraboat lé kam ? Aipoí sitububura sibabara ka bagat paatuat lé poí , ititiboaké ka sia ngu-ngu !
40012035	Tápoi sirimanua simaerú paraboat geti , sarat simaerú lé ratitiboaké , aipoí ka bagat paatuatda , asut'an pueerú . Kelé leú ka sia sirimanua sikataí paraboat , sarat pakata-kataí lé te ratitiboi , asut'an poí ka bagat paatuatda pukakataí .
40012036	Oto repdem kam sikuakku néné : Ka Gogoi Sialu , sangamberinia titiboat sitá galai , sitiboakenenda sirimanua , buítá rapertanggung jawab'aké nia ka matat Taikamanua .
40012037	Aipoí ka tiboietnu lé ituaagai , masele pá ekeu , elé tá . "
40012038	Lepá oi sia piga pá tai guru paamianda tai Jahudi , samba tai Parise , masikua ka matat Jesus , pelé nga-nganda , " Paniddogatmai ka tubum , Guru , bulé nugalai kerek , ibara itsoketmai . "
40012039	Tápoi alegina lé nia Jesus ikua ka matadda , " Ale , apangan té kopet kataíra sirimanua kineneiget ! Kipa , ainugegelai kam kugalai kerek ? Bulat tá kugagalai beri sara kerek itsoketmui , lepá . Sarat kerek kelé kiseiet sigalai Taikamanua ka tubut Nabi Jona lé tuaaké .
40012040	Kelé ka sia kai Jona , telu ngagogoi , telu ngasoibó burúnia aikuddu ka balugut iba sabeu . Oto kisedda leú te muaaili ka tubunia ka sia Togat Manusia , telu ngagogoi , telu ngasoibó leú te ikukuddu ka unou polak .
40012041	Tususuru te sia tai Ninipe samba leú sia reddenan néné ka Gogoi Sialu masijoaké sia tai néné . Araobá poí ka sia tai Ninipe , masibauaké paatuatda ka tetret aiei si Jona , masipangantoman sia siburú . Tápoi kineneiget aian nia sené sisaliu peilé pubebeunan tiboi tubut Jona .
40012042	Ialeú et , tususuru te nia sara rimata sinanalep sibara ka kayaman sambadda reddenan néné , masijoaké sia tai néné . Aipoí kalulut obána masiarep nganturat pagalaiat pusikuat paatuat Salomo , besíakénangan musila barania ka tut-tut polak , masiailiaké rimata Salomo . Tápoi kineneiget aian nia sené sara sisaliu peilé beunan tiboi tubut Salomo ! "
40012043	" Ké bela ketsat sikataí ka tubut sara sirimanua , ei nia mugejek , masigaba kudduat simagarak ka simatangeu , kudduat pasiariat tubunia , tápoi tá isesese .
40012044	Kalulut néné , kuanangan , ' Kusosok-sok'an lé mitsá ka lalep sikaddiuakenenku siboikí . ' Kelé aisegé sedda , ailinangan mitsá lalep nenda , tá anai ka bagania , maliná samba malelek kudduat katugalangan bibilet ka bagania .
40012045	Iageti ei nia mitsá masialá bagei pitu ketsat sikataí sisaliu peilé pukakataínia ka sia , tugurúrangan leú et ka tubut sirimanua nenda , kuddu sia sedda . Oto bailiu tuppainangan kopet kataí paraboatnia sirimanua nenda , belé peilé kataí paraboatnia siboikí . Bulat kisedda te muaaili ka tubudda sirimanua sikataí paraboat , ka reddenan néné . "
40012046	Ai peilé ipatitiboaké sia sirimanua simigi , Jesus , oi-araoi ka sia sainan Jesus samba sasarainania . Iageti rió sia ka gerat , ragelai rapatiboaké nia .
40012047	Lepá oi sara ka talagat sirimanua simigi masisegéaké ka matat Jesus , pelé nga-ngania , " Ukkui , ai sia ka gerat sainam sambadda sasarainam . Airagegelai rapatiboaké ekeu . "
40012048	Tápoi alegina lé nia Jesus , ikua ka matania , " Kasei baí sainangku ? Kasei baí sasarainangku ? "
40012049	Oto saú-saúnangan sia sipasiuluinia , kuanangan ka matadda , " Sia té néné , sainangku samba sasarainangku .
40012050	Aipoí kasei sigalaiaké siobat bagat Ukkuiku sikuddu ka manua , sia té nenda oniakenenku sasarainangku , samaniuku , samba sainangku . "
40013001	Gogoi nia nenda leú et , tui nia Jesus , ikaddiuaké lalep , ei nia mukuddu ka bet-bet koat .
40013002	Kalulut igidda sirimanua sipurut nia , ei nia ka bagat abak mungantoman . Tápoi ka sia geti sirimanua simigi , ai lé sia muririó ka bet-bet koat .
40013003	Iageti tiboinangan sangamberinia ka matadda Jesus , ka pasikat . pelé nga-ngania , " Ai sara sirimanua sieei masikarap'aké karamen .
40013004	Ai nia mangangarap , belé bagei ka talagat enungan . Iageti oinangan leú ka sia umá , pakominangan leú karamen néné , pat sappru .
40013005	Oto ai leú bagei karamen sibebelé ka polak simabukkú , goisó lé polaknia . Bulat tá tedda kua ruei nia iputútú karamen , kalulut taimaigit polaknia .
40013006	Tápoi kelé imakaddat sulu , malajúnangan leú et letinia , iageti magaraknangan leú et , lepá attei , tá poí makeru ungatnia .
40013007	Oto ai leú bagei karamen sibebelé ka talagat rui . Kelé itaddaaké ka sia iputútú rui , teinangan karamen néné , pat attei .
40013008	Tápoi ai leú bagei sibebelé ka polak simagabru . Tá mauju pubuanangan ; ai sangotu igit nganbénia , ai siaili enem ngapulu , ai leú et siaili telu ngapulu , igit ngambénia . "
40013009	Oto lepána lé aitiboi pasikat néné , Jesus , kuanangan ka matadda sirimanua simigi , " Kasei simaarep piú , kau iarep'aké nia ! "
40013010	Lepá oirangan leú et sipasiului ka tubut Jesus masikua ka matania , pelé nga-nganda , " Pasikat lé kodda nukakau masipatiboaké sirimanua simigi ? "
40013011	Iageti aleginangan nia Jesus , kuanangan ka matadda , " Ka kam poí atuakéan panguruat , bulé nuagai kam keleat Taikamanua , iaté pagalaiat Purimataat Taikamanua . Tápoi ka sia geti ka sabagei , tá atukau .
40013012	Aipoí kasei ai , tukakau peilé mitsá simakopé igi ka tubunia , bulé ipulegei . Tápoi ka sitá anai apa pá geti , tupaaalaki peilé sipulelegei goisó nenda ka tubunia , bulé isappru .
40013013	Iaté lulunia kupupapasikat ké manibo aku ka tubudda sirimanua simigi . Aipoí kenanen makoinong matadda , tápoi kelé tá raiitsó ; kenanen maarep piúra , tápoi kelé tá raaarep samba tá isasaksak ka bagadda .
40013014	Amuailingan kelé ka sikuat Nabi Jesayas , sipasikukua kisé , áikua Taikamanua ; Mariu-riu lé rapasiarep tápoi tá ikokolou ka bagadda ; airariritúaké tápoi tá raagai apa sipuaaili .
40013015	Makelá lé poí paatuatda sirimanua néné , amatakkep'an piúra samba arauneng'akéan matadda . Aibara kelé néné geti , iaté , bulé buí imakoinong matadda , samba bulé buí imaarep piúra , bulé buí imakolou ka bagadda buían rasok-sok nia mitsá ka tubukku oto bailiu aleakékungan sia . ' "
40013016	Iageti kuanangan ka matadda sipasiuluinia Jesus , " Tápoi bulat mauktuk kam ka kam , aipoí bulat anuitsóan kam , samba bulat anuarep'an kam .
40013017	Aipoí bulé nuagai kam nia , bulat tá te magulai sia tai nabi samba sia simaroipo baga siburú amasibesíaké masiitsó kelé siitsómui ka kam kineneiget , tápoi bulat beri itsóra nia . Arabesíaké masiarep kelé siarepmui ka kam kineneiget , tápoi bulat beri arepda nia . "
40013018	" Arep'aké kam kukua katukolobat pasikat sipasikakarap'aké karamen .
40013019	Karamen sibebelé ka enungan , iaté tupasikat'aké ka tubudda sipasiaarep Katuareman Simaerú , siorak pagalaiat Purimataat Taikamanua . Tápoi tá makokolou ka bagadda . Amoi poí Sanitu masirau-rau karamen sikarap'akenen ka bagat paatuatda .
40013020	Karamen sibebelé ka polak simabukkú , iaté tupasikat'aké ka tubudda sipasiaarep Katuareman Simaerú . Bulat arepda lé nia , silórangan nia ka angkat baga .
40013021	Tápoi kalulut Katuareman Simaerú sisilóra néné , tápei amuungat ka bagat paatuatda , bailiu tá matom . Kelé ibara pugejaat baga , elé paoreat ka tubudda kalulut katuareman simaerú nenda , bulat tá mauju rasik-sik tei-teira muarat .
40013022	Iageti karamen sibebelé ka talagat rui , iaté tupasikat'aké ka tubudda sipasiaarep Katuareman Simaerú , tápoi ai lé sia mukakarat baga ka purimanuaiatda , kalulut obára mukayo . Bailiu teinangan Katuareman Simaerú siarepra néné , pat taipubuanangan leú et .
40013023	Tápoi karamen sibebelé ka polak simagabru geti , iaté tupasikat'aké ka tubudda sipasiaarep Katuareman Simaerú . Arepda lé nia , makolounangan ka bagadda . Pureddetnangan buadda , ai siaili sangotu , ai leú siaili enem ngapulu , tápoi ai leú siaili telu ngapulu igit ngambénia . "
40013024	Lepá tiboinangan mitsá sara pasikat , Jesus ka matadda sirimanua simigi , kuanangan , " Purimataat Taikamanua geti , makeré lé nia kelé ka pasikat néné : Ai sara sirimanua sieei maksikarap'aké karamen simaerú ka monenia .
40013025	Oto soibó , ai sia memerep sangamberidda , einangan leú et ka sia saggak sigalai mone néné , ikarap'aké karamen soa-soat ka talagat gandum ; lepá tuinangan leú et .
40013026	Kelé aipuurau siureman néné , taddaakénangan leú ibela bobotsoketnia . Oto ka sia soa-soat leú , toilá .
40013027	Iageti oirangan leú sipugagalai siupaji ka tubut sibakkat mone , masikua ka matania , ' Kipa , tá uremen simaerú anukarap'aké ka monem , Tuan ? Kipa aigalai aibara sedda soa-soat ? '
40013028	Pelé nga-ngan sibakkat mone néné ikua ka matadda , ' Sikarap'akenenda lé saggakta . ' Iageti kuaddangan nia mitsá ka matat sibakkat mone , pelé nga-nganda , ' Kipa , Tuan , nuobá leú kuei kai masiburau soa-soat nenda ? '
40013029	Kuanangan ka matadda sibakkat mone néné , ' Báan leú eei kam , aipoí ké mei kam masiburau soa-soat , babara taiaagaietmui paburagimuian gandum .
40013030	Eddangan nia iputútú ka sia soa-soat , raputútú ruadda gandum , teret iaili gogoi pasimoneiat . Ai leú kukua nia ka sipasimomonei : Rurúaké kam boikí soa-soat . Oto ké alepáan nuappraaké kam nia , labóakémuian nia ka api . Alepáan geti nupalaboki kam soa-soat , iapeité nururúaké kam buat gandum , koiríakémuian nia ka bagat sapou . ' "
40013031	Lepá mitsá tiboinangan sara pasikat ka matadda sirimanua simigi , Jesus . Kuanangan ka matadda , " Ka sia Purimataat Taikamanua , makeré lé nia kelé ka pasikat néné : Ai sara sirimanua sialá sangambé luikut ubé , ikarap'aké nia ka monenia .
40013032	Luikut ubé néné , iaté sara karamen bulat simakopé goisot ngambé . Tápoi kelé aiputútú , puuraunangan , pat niangan lé abeu ka pagule-gulei bagei . Bebbeunan loinánia , pat einangan leú umá murumun ka rannia . "
40013033	Ai leú mitsá sara pasikat aitiboi Jesus , ka matadda , " Ka sia Purimataat Taikamanua , makeré lé nia kelé ragi , sialat sara sinanalep , ipagalú nia ka siepat ngapulu ngaliter tapung , teret ipugoó sangamberinia ! "
40013034	Sangamberinia ngantoman Jesus sarat ka pasikat lé itiboi nia ka tubudda sirimanua simigi .
40013035	Bulé ipuaili kelé ka siniboira tai nabi , sipasikukua kisé , " Mupasikat lé kugagalai , masipatiboaké sia kupoiliat sangamberinia simalipput barana ka panandaat polak peilé . "
40013036	Lepá kaddiuakénangan sia sirimanua simigi , Jesus , gurú nia ka bagat lalep . Iageti oi sipasiuluinia kuaddangan ka matania , " Kolouaké peité ka kai bagat pasikat soa-soat ka talagat gandum . "
40013037	Iageti kolouakénangan nia , Jesus , kuanangan ka matadda , " Sipasikakarap'aké karamen simaerú iaté , Togat Manusia .
40013038	Mone , iaté , polak néné . Karamen simaerú , iaté sia situgugurú ka paamian Taikamanua . Soa-soat , iaté sia simaré-ré ka Sanitu .
40013039	Saggak sipasiuurep soa-soat , iaté Sanitu . Pasimoneiat , iaté Kalepakat Polak . Sipasimomonei , iaté samalaika .
40013040	Kelé kipa itururúaké soa-soat bulé itulabóake ka api , kisedda leú te muaaili ka Gogoi Sialu .
40013041	Ikokoiniaké te sia samalaikania Togat Manusia , masirurúaké ka talagadda sapaamiannia , sipasitutubbui bagadda sirimanua mugalai jo , samba sia leú sabagei sangamberidda sigalai jo .
40013042	Sangamberidda néné , turiribbaiaké ka purusuat sibara api sipujujuluu ; oto sedda te rapusosou samba rapangongorik .
40013043	Tápoi sia geti , sigalaiaké siobat bagat Taikamanua , mutotoro tubudda kelé matat sulu , ka Laggai Sibau ; Laggai Taikamanua Ukkuira . Oto kasei simaarep piú , arep'akénangan leú et nia ! "
40013044	" Ka sia geti Purimataat Taikamanua , makeré lé nia ka pasikat néné : ai bibilet silabbú ka polak , sikukuddu ka mone , lepá sesenangan niaté sara sirimanua . Kelé aisese nia , labbúnangan nia mitsá ka polak . Lulut kopet angkat bagania , einangan leú et masisakiaké sangamberi bibiletnia . Lepá sok-soknangan nia mitsá , isaki polak nenda . "
40013045	" Ka sia geti Purimataat Taikamanua makeré lé nia ka pasikat néné : Ai sara sipajajaga , sieei masigaba inu mutiara simakopé kepput saki .
40013046	Kelé aisese sara inu mutiara bulat simakopé lainge , ei nia masisakiaké sangamberi bibiletnia , iageti sakinangan nia mutiara nenda . "
40013047	" Ka sia geti Purimataat Taikamanua , momoi tupasikat'aké nia kelé ka sara jalo , sijaloakenen ka koat ; sialá sene ngamata iba .
40013048	Kelé aisut jalo nenda , tiktikrangan nia jalo nenda sipasiiba ka leleu . Lepá uddet sia masipiliy paiba-iba nenda : Iba simaerú rakau ka bagat garágá , tápoi iba sikataí geti , raribbaiaké lé .
40013049	Kisedda leú te , ké iaili Gogoi Sialu . Oi samalaika masipasaraaké sirimanua sikataí paraboat , ka sirimanua sigalaiaké siobat bagai Taikamanua .
40013050	Iageti sirimanua sikataí paraboat , turibbaiaké ka bagat purusuat sibara api sipujujuluu . Oto sedda te rapusosou samba rapangongorik . "
40013051	Iageti kuanangan ka matadda , Jesus , " Amakolouan ka bagamui sangamberinia sikuakku néné ? " Alegiddangan nia , pelé nga-nganda , " Amakolouan ka bagamai , Ukkui ! "
40013052	Oto kuanangan mitsá ka matadda sipasiuluinia , Jesus , " Iaté lulunia , sangamberidda tai guru paamianda tai Jahudi , situgugurú ka paamian Taikamanua , tupakeréaké lé sia kelé ka sara tuan sipasibebelaaké bibiletnia simabau sambat bibiletnia simaburú , sibara ka bagat sapounia . "
40013053	Kelé ailepáaké aitiboi sene ngamata pasikat , Jesus , tui-tui nia sedda ,
40013054	toili nia ka laggai puuragatnia . Oto einangan leú et mungantoman ka uma parurukatda tai Jahudi . Bulat kisei lé ka bagadda raarep ngantomannia . Pelé nga-nganda ka tubunia , " Kaipa te aisese pusoppinannia kelé néné ? Samba kaipa te aibara gege ka tubunia ipasigalai kerek ?
40013055	Tá poi nia néné togat Josep situkang loiná ? Tá poi si Maria inania ; samba tá poi sasarainania sipuoni si Jakobus , si Josep , si Simon samba si Judas ?
40013056	Tá poi ai sia sené ka sia samaniunia ? Kaipa aisese nia sangamberinia néné ? "
40013057	Oto taiobárangan masisiló kaooi Jesus . Iageti kuanangan ka matadda Jesus , " Ka palagga-laggai bagei rahohormati sia tai nabi , tápoi taikalaggaiatnia samba sia sikukuddu ka bagat lalepnia geti , tá . "
40013058	Kalulut néné , taigalainangan maigi kerek sedda , tá poí matonem bagadda ka tubunia .
40014001	Iageti ka tetret nenda , maarepnangan katuareman sigalai Jesus ka tubut Rimatadda tai Galilea , iaté sipuoni si Herodes .
40014002	Kuanangan nia si Herodes ka tubudda sauté siróakenennia , " Bulat kirénangan si Johannes Sipasiraraú te nia néné . Amurimanuangan nia mitsá ! Iaté lulunia ibabara gege ka tubunia igalaiaké kerek . "
40014003	Aipoí siburú aikoiniaké sia tai tenterania si Herodes masilabá samba masikabé si Johannes , rakau nia ka bagat penjara . Aigalaiaké néné geti ka tubut Johannes Sipasiraraú , si Herodes , kalulut galai tubunia ka tubut eirania si Herodias , sinanalep sarainania si Pilipus .
40014004	Aikua poí si Johannes ka matat Herodes kisé , " Bulat tá momoi nualá eiram si Herodias , sinanalepnu ! "
40014005	Siripokatnia aiiisiaké si Herodes masimateiaké si Johannes . Sarat lotónia lé ka tubudda sirimanua simigi , ai lé poí rapunanabi nia si Johannes néné .
40014006	Oto ka punen pasirepdeman putútukat matania si Herodes , amuturú momoínia sinanalep , iaté togat Herodias , ka matadda sirimanua simigi sipupupunen . Bulat simakopé angkat bagania lé si Herodes masiigbuk againia muturú siokkó néné ,
40014007	pat pusuppanangan si Herodes masikua ka matania , apa lé itiddou , kaunangan leú et nia .
40014008	Oto kalulut ron patubbuiat inania si Herodias , kuanangan ka sia togania siokkó néné , ka matat Herodes , " Utet Johannes Sipasiraraú lé nuaaké kaku kineneiget ka bagat mangkó ! "
40014009	Kelé aiarep paniddogatnia siokkó néné , si Herodes , bulat reu-reu lé bagania . Tápoi kalulut irepdep sisuppaakenennia ka matadda tairaumania , kuanangan bulé rakau paniddogatnia siokkó néné .
40014010	Koiniakénangan leú et sia raei ka penjara bulé rasaggri lolokkat Johannes .
40014011	Iageti abbitrangan utet Johannes ka bagat mangkó , kaurangan leú et nia ka tubut siokkó néné . Oto ka sia siokkó néné mitsa , kaunangan nia ka tubut inania .
40014012	Lepá eirangan leú et sipasiului Johannes masialá tubut Johannes simamatei , rarateiaké nia . Iageti mitsá eirangan leú et masisegéaké sibabara néné ka tubut Jesus .
40014013	Kelé aiarep nia sibabara néné Jesus , tui nia muabak sarania , masiareuaké tubunia sedda , masiailiaké kudduat simatangeu . Tápoi kelé araarep nia sirimanua simigi katutui-tui nia sedda Jesus , tui leú et sia ka sia rakaddiuaké laggaira , raei masiailiaké Jesus , sipusisila .
40014014	Kelé aitujanang Jesus ka kapí , itsónangan sirimanua simigi , oto makaténangan bagania ka tubudda . Iageti aleakénangan piga pá sia simabesí , ka talagadda .
40014015	Ka soibokatnia , oi sia sipasiuluinia ka tubut Jesus masikua ka matania , " Amasoibóan sulu . Kudduat néné pei bagei matangeu . Maerú peilé nukua ka matadda , raei masisaki kadda ka laggai simalegre sené . "
40014016	Iageti kuanangan ka matadda Jesus , " Buían raei . Kam'an lé masikakau kadda . "
40014017	Pelé nga-nganda ka tubut Jesus , " Kakai poí sarat lima ngaaggro lé roti samba rua ngamuneng iba ! "
40014018	Kuanangan ka matadda Jesus , " Aké kam nia sené . "
40014019	Iageti kuanangan ka matadda sirimanua simigi bulé rapuuddet ka turu-turu . Alánangan silima ngaaggro roti sambat sirua ngamuneng iba , teilanangan manua masikua pusurakat ka Taikamanua . Lepá paabbónangan nia , kaunangan leú et nia ka sipasiuluinia , raparubei nia ka sirimanua simigi .
40014020	Iageti pukomrangan leú et sangamberidda , bulat pat segé ektekra . Lepat komanda , rurúakérangan sipulelegei , sipasiuluinia , ai pulu rua ngagarágá iginia sarat sisusut .
40014021	Sangamberidda sipukokom , ai sia lima ngaribu sia igidda , tápei atuaddeaké sia tainanalep sambat tatoga sigoisó .
40014022	Iageti kuanangan Jesus ka matadda sipasiuluinia , bulé raei boikí muabak , masitalipoki bagat paó , pengenan ikua ka matadda sirimanua simigi ratoili ka laggaira .
40014023	Oto kurukra sirimanua simigi , sakai nia Jesus ka sara leleu , iei maniddou . Kenanen amasoibóan , tápoi riu-riu lé ikuddu sedda Jesus sarania .
40014024	Tápoi ka sia abak situtda sipasiului Jesus geti , aiailingan ka tengan paó reunannia . Aipabebetuji nia onu ; kalulut ai lé poí rasososro rusa .
40014025	Ka patokatnia , oi nia ka sia Jesus muenung ka uddut oinan , iailiaké sia .
40014026	Kelé araitsó ipuenung Jesus ka uddut oinan , tugégérangan leú et simakopé . Pugereirangan leú et kopet kataí lotóra , pelé nga-nganda , " Kodda Sanitu ! "
40014027	Kuana lé nia ka matadda Jesus , " Bá pulalamau kam ! Aku lé né , Jesus . Bá malolotó kam ! "
40014028	Oto kuanangan nia ka sia si Petrus ka matat Jesus , " Ké bulatnia baí ekeu néné Jesus , oto kua pei , bulé kuoi kaku muenung ka uddut oinan . "
40014029	Aleginangan nia Jesus , kuanangan ka matania , " Kauan , konan'an . " Iageti jananginangan leú et si Petrus uddut oinan , puenungnangan iailiaké Jesus .
40014030	Tápoi kelé aiitsó nia si Petrus iburaaké rusa simakopé piret , suggrunangan nia pulolotó , iageti tualupnangan leú et . Oto pugereinangan , pelé nga-ngania , " Rop'aké aku , Tuhan ! "
40014031	Bulat tá amauju aitotoiaké kabeinia Jesus , itakep kabei Petrus ; iageti kuanangan ka matat Petrus , " Ei , Petrus , Petrus , magulai peilé tonem bagam ka tubukku . Marurua kodda bagam ka tubukku ? "
40014032	Iageti sakai sia ruadda ka bagat abak . Ka sia rusa leú , ari aipuboroi .
40014033	Oto purappoddangan leú et sipasiuluinia ka matat Jesus , pelé nga-nganda , " Bulatnia Togat Taikamanua lé ekeu , Tuhan ! "
40014034	Iageti kelé aratujolou ka kapit paó , sakai sia ka laggai Genetsaret .
40014035	Kelé araagai nia sipulalaggai sedda , pu-Jejesus nia amoi masibalou sia , paarepdangan nia ka sabagei kaooi nia , ka sangaliot laggai simalegre sedda . Bailiu abbitrangan sangamberi simabesí ka tubut Jesus .
40014036	Tiddourangan ka tubut Jesus , bulé iobáaké rarape saraubánia , kenanen baí sipujajai leppeinangan lé . Oto sangamberi sipasirarape saraubánia , ale besíra .
40015001	Iageti oirangan leú et piga pá sia tai Parise sambat tai guru paamian sibabara ka Jerusalem masiailiaké Jesus , masikua ka matania , pelé nga-nganda ,
40015002	" Rapasasabau kodda surukatda taikebbukatta sipasiuluinu ? Simatukle tugalaiaké siripot ka surukatda taikebbukatta poí , kei mukom , buí tá muriggo boikí ! "
40015003	Aleginangan nia Jesus kuanangan ka matadda , " Kam ka kam leú et , nupasasabau kodda kam surukat Taikamanua kalulut nutut'aké kam surukatda taikebbukatmui ?
40015004	Aipoí aikua Taikamanua , ' Surú ukkuinu sambat inam , ' samba leú et , ' Kasei sipateleji ukkui sambat inania , buítá tuorakké ka tubunia ukum simateiakenen . '
40015005	Tápoi anungantruaké geti kam ka sirimanua kisé , ké ai sipasikukua ka saeppunia , ' Siripot akenenku ka tubumui ukkui , ina , akupanguruat'akéan nia ka Taikamanua , '
40015006	oto bailiu táan turoronké itukua bulé isurú saeppunia . Oto kalulut purereddetmui ka surukatda taikebbukatmui , putatámuian tiboiet Taikamanua .
40015007	Ale kam sipatataju ! Bulat amuailingan te kelé ka sikuat Jesayas , pagalaiat tubumui néné :
40015008	' Kisé aikua Taikamanua : Sarat ka ngungunda lé , lepá rapasiumun'aké aku , tápoi paatuatda geti , areu ka tubukku .
40015009	Siboboi lé raumun'aké aku , aipoí surukatda sirimanua sigelaiakenenda nenda arabailiuakéan lé nia kéan lé surukatkungan lé galainia . ' "
40015010	Lepá sogoinangan sia sirimanua simigi , Jesus , kuanangan ka matadda , " Arep'aké peité kam sikuakku néné , bulé imakolou ka bagamui !
40015011	Situgugurú ka bagat nga-nga , tá ibabailiuaké itukasitsit'aké sirimanua , sarat sibebela ka bagat nga-ngania lé , itukasisitsit'aké sia . "
40015012	Iageti oirangan leú et sipasiuluinia , Jesus ka matania , pelé nga-nganda , " Nuagai leú arapubeleki ekeu baga tai Parise , araarep sikuam néné ? "
40015013	Tápoi alegina lé nia ka sia Jesus , " Sangamberi siureman , ké tá siurep ukkuiku sikuddu ka manua , tububurau lé .
40015014	Bá puleletsei kam sia ka sia tai Parise . Aipoí sauté simapeset paatuat lé sia néné . Ké palulu baí sia ka tubu pasasambadda simapeset mata , tá isoppi rabelé ruadda ka bagat guluggú . "
40015015	Iageti kuanangan ka sia si Petrus ka matat Jesus , " Kolouaké peité ka kai pasikat néné ! "
40015016	Oto kuanangan ka matadda Jesus , pelé nga-ngania , " Ale , beri leú kam ka kam , tápei makolou ka bagamui sikuakku néné ?
40015017	Tá nuagai kam , situgugurú ka bagat nga-nga , segé ka balugú , lepá bela mitsá .
40015018	Sibebela ka bagat ngu-ngu , iaté sibuggraakenen paatuat ; iaté nenda sikau sirimanua kasitsit'akenen .
40015019	Aipoí sibabara ka paatuat lé ikakabaraji pukakataí baga ; sipasitutubbui bagat sirimanua pamatei , paelet , musilainge , manangkou , masimuneng'aké boko samba masipaloloi .
40015020	Nenda lé ibabailiu tukasit-sit'aké sia sirimanua , tá kalulut pukokom sitaipuririggo . "
40015021	Lepá tui nia Jesus sedda , iei ka sara laggai ka bet-bet laggaira tai Tirus sambat tai Sidon .
40015022	Iageti oinangan leú et sara sinanalep tai Kanaan sibabara ka pasongan laggaira tai Tirus sambat tai Sidon , musoga ka tubut Jesus , pelé nga-ngania , " Oi Tuhan , Toga Dapid , kau imakaté bagam ka tubukku ! Ai togakku sinanalep aipasasaileu nia ketsat sikataí Bulat simakopé kataí lé pangoringannia . "
40015023	Tápoi ka sia geti Jesus , meng lé nia . Iageti oirangan leú et sipasiuluinia ka tubunia , pelé nga-nganda , " Tuhan , kua peité ka matat sinanalep néné itui-tui . Sarat mugaú-gaú lé poi igagalai itut sita ! "
40015024	Iageti kuanangan ka matat sinanalep , Jesus , " Sarat ka tubudda simalilimai ka bangsa Israel lé atukoiniaké aku . "
40015025	Iageti einangan leú et sinanalep murappo ka matat Jesus , kuanangan , " Bulat rop'aké lé aku , Tuhan . "
40015026	Kuanangan nia mitsá Jesus ka matat sinanalep , " Tá maerú tualá kadda tatoga , turibbaiaké nia ka jó-jó . "
40015027	Alegina lé nia ka sia sinanalep , " Bulat aisesengan tedda sikuam , Tuhan . Tápoi beri leú ka sia jó-jó , ai leú te ipipipli porat kan sibebelé ka tei mejat tuannia . "
40015028	Iageti kuanangan Jesus ka matat sinanalep , " Bulat maron tonem bagam lepá , Ina ! Tá isoppi ibara kiddiyet bagam ! " Oto iangan leú et jamnia , ale-aimale togania Ina néné .
40015029	Oto lepá tui nia sedda Jesus , puenungnangan masiriringi bet-bet Paot Galilea . Iageti panatranangan ka sara leleu , kuddu nia sedda .
40015030	Maigi leú sia amei masiailiaké Jesus masitaroaké simasakit , simapeset mata , sitaiooi tubu , simaoú-oú , samba leú sia simabesí sabagei . Galakkérangan leú et sia simabesi néné ka matat Jesus , aleakénangan leú et sia .
40015031	Bulat kisei lé ka bagadda sangamberi siparururú sedda , araitsó aioi arapanibo simaoú-oú , aramale simasakit , aioi arapuenung sitaiooi tubu , samba aimakoinong matadda simapeset mata . Iageti umun'akérangan leú et Taikamanuanda bangsa Israel .
40015032	Lepá sogainangan sia sipasiuluinia Jesus , kuanangan ka matadda , " Bulat makaté bagakku ka tubudda sirimanua simigi néné . Aipoí telu ngagogoian burúnia arapaalei aku . Oto kuneneiget táan anai kadda . Tá kuobáaké sia ratui-tui taipukokom , babara mamatei sia laje ka enungan . "
40015033	Iageti kuaddangan nia sipasiuluinia , ka matat Jesus , " Kaipa tagagaba kam kan ka laggai simatangeu néné , masipakom tá taagai nuntudda néné ? "
40015034	Oto kuanangan ka matadda sipasiuluinia , Jesus , " Ai piga ngaaggro roti anuabbit kam ? " Alegiddangan nia , " Ai pitu ngaaggro , samba leú et ai piga ngamuneng pá iba pagoiso-goisó . "
40015035	Lepá kuanangan ka matadda sirimanua simigi , Jesus , bulé rapuuddet ka polak .
40015036	Iageti alánangan sipitu ngaaggro roti sambat iba , kuanangan surá ka tubut Taikamanua . Lepá paabbónangan leú et nia roti samba iba nenda , kaunangan nia ka tubudda sipasiuluinia , oto parubeirangan nia ka sirimanua simigi .
40015037	Iageti pukomrangan leú et , pat ektek sia sangamberidda . Lepá eirangan leú et sipasiuluinia , masirurúaké sipulelegei . Ai pitu ngagarágá iginia sarat sisusut .
40015038	Igidda sipukokom , sarat taimanteu peilé , ai sia epat ngaribu . Ainangan tátuaaddeaké sia ka sia tainanalep sambat tatoga sigoisó .
40015039	Lepá , iapeité obáakénangan sia sirimanua simigi néné , Jesus , ratoili ka laggaira . Tápoi ka sia geti Jesus , amei lé nia muabak sarania ka laggai Magadan .
40016001	Ai piga pá sia tai Parise sambat tai Saduki amei masiailiaké Jesus , ragaba enungan bulé ioi rajoaké nia . Iageti nánárangan nia bulé igalai kerek ka matadda , masipatoilá kababara nia ka Taikamanua .
40016002	Tápoi kuana lé ka matadda Jesus , [ " Ké mabonan matat sulu ka kabelekat sulu , kuamuian , ' Maeerú te manua . '
40016003	Samba ké mabonan elé makunem matat sulu simatsep , kuamuian , ' Bebelé lé te urat . ' Oto kam nuagai kam masipatup-tup matat manua , iaté masiitsó toggaiat sibabara ka manua . Tápoi toggaiat pagalaiat sibabara kineneiget geti , bulat tá nuagai kam ipatup-tup nia ! " ]
40016004	" Bulat apangan té kopet kataí samba kopet kelat paatuatda sia reddenan néné . Kipa , ainukikiddiy kam kugalai kerek ? Bulat beri te sara kerek tá tugagalai itsoketmui , sarat kiseiet sipuaaili ka tubut Jona lé . " Kelé aikua néné ka matadda , tui nia sedda Jesus , ikaddiuaké sia .
40016005	Kelé arasegé sipasiului Jesus ka silat paó , agairangan kakalipogidda raabbit roti .
40016006	Iageti kuanangan ka matadda Jesus , " Suk-suk kam tubumui ka ragidda tai Parise sambat tai Saduki . "
40016007	Kelé araarep nia sikuat Jesus néné ka matadda , patiboddangan pasasambadda , pelé nga-nganda , " Elé kalulut taiaabbitta lé pá roti ikukua néné ka matatta , Jesus . "
40016008	Tápoi ai lé iaagai sipinatibojidda néné , Jesus . Iageti kuanangan ka matadda , " Pauukle kodda kam kalulut taiaabbitmui roti ? Bulat magulai peilé tonem bagamui ka tubukku !
40016009	Tápei aimakokolou poi ka bagamui ? Táan poi ainurerepdem kam ka silima roti sipaabbóku masipakom silima ngaribu sia igidda ? Ai piga ngagarágá nuntu nia roti sipulelegei sirurúakenenmui ?
40016010	Samba leú et ka sipitu roti masipakom siepat ngaribu sia igidda ? Ai piga ngagarágá nuntu nia roti sipulelegei sirurúakenenmui ?
40016011	Angoian lé tá imakokolou ka bagamui , tá kalulut taiaabbitmui roti kukua nia néné ? Tápoi bulé nusuk-suk lé kam tubumui ka ragidda tai Parise sambat tai Saduki ! "
40016012	Oto iapeité agairangan kolou nia sikuat Jesus ka matadda , tá ragi pasigot roti ikukua ka matadda , tápoi bulé rasuk-suk lé tubudda , buí ialá bagadda ka nganturatda tai Parise sambat tai Saduki .
40016013	Iageti ei nia Jesus ka laggai simalegre ka Kaisarea Pilippi . Ai sia sedda , nou-nounangan sia sipasiuluinia Jesus , pelé nga-ngania , " Siripot siarepmui ka nga-nganda sirimanua , kasonia ka sia , rakukua , Togat Manusia néné ? "
40016014	Alegiddangan nia sipasiuluinia , pelé nga-nganda , " Ai sia sipasikukua si Johannes Sipasiraraú . Tápoi ai leú et sia sipasikukua si Elia . Iageti ai leú sabagei sipasikukua si Jeremias , elé sara ka talagadda tai nabi . "
40016015	" Tápoi kam ka kam , kasonia nukukua kam aku néné ? "
40016016	Iageti kuanangan nia ka sia si Petrus , " Ekeu geti kekeu néné , iaté Rimata Sipaarau , Togat Taikamanua Sipuririmanua . "
40016017	Oto kuanangan nia Jesus ka matat Petrus , " Bulat mauktuk ekeu ale Simon togat Jona ! Aipoí tá sirimanua aipoiliat nia ka matam , tápoi Ukkuiku sikuddu ka manua lé .
40016018	Bulé nuagai nia , ekeu néné sipuoni si Petrus , iaté bukkú bulak simaron . Ka uddut bongan bukkú bulak néné te kuririóaké garejakku , sitaioi tukalaaké . Pat beri kamateiat leú tá momoi ikalaaké nia !
40016019	Kuaaké te ka tubum panguksik Laggai Taikamanua Sibau . Oto apa lé nukeraaké ka polak néné , tukekeraaké leú te ka manua . Iageti apa lé nusiniseat'aké ka polak néné , tusisineseat'aké leú te ka manua . "
40016020	Lepá aséakénangan sia sipasiuluinia Jesus , bulé buí ratiboi nia ka sabagei , rakua , Jesus néné , iaté Rimata Sipaarau .
40016021	Ka tetret nenda , taddaakénangan Jesus , itiboi simakolou ka matadda sipasiuluinia , kaeei nia ka Jerusalem sambat oorikna maigi paoreat sibara ka sauté , sibara ka tai imam sabeu , samba leú et sibara ka tai guru paamian . Iageti tiboinangan leú et mamateiakéra nia , tápoi isusuruaké lé nia mitsá Taikamanua , ka gogoi sikatelunia .
40016022	Iageti ei si Petrus , tiktiknangan kabei Jesus , abbitnangan nia raei ruadda ka bébé , oto aséakénangan nia , kuanangan ka matat Jesus , " Bulé iareuaké Taikamanua sibabara néné ka tubum , Tuhan ! Buí ipuaili néné ka tubum , Tuhan ! "
40016023	Oto pitsanangan si Petrus , Jesus , kuanangan ka matania , " Kenan katui-tui sené , ekeu Sibaraaké Paalakat Baga ! Aipoí sipasisasaila aku lé ekeu néné . Bulat siripot sipinaatudda sirimanua lé kekeu nupaaatu ; tá siripot sipinaatut Taikamanua ! "
40016024	Iageti kuanangan ka matadda sipasiuluinia , Jesus , " Kasei siobá masitut aku , kau rakatei-teiake boikí galajet puuktunganda saradda , samba kau rabairat siliktenganda , iageti mitsá , kau mariu-riu ratut aku .
40016025	Aipoí kasei sikera engania , iaté malilimai purimanuaiat . Tápoi sipasibubuluaké engania geti kalulut aku , iaté masisesese purimanuaiatnia .
40016026	Aponia poi uktuknia sara sirimanua , ké moi iikep'aké sangaliot polak , tápoi ai lé malilimai purimanuaiatnia ? Momoi poi tupasiliaké purimanuaiat néné ka tubut aponia pá ?
40016027	Táan te mauju ioi mitsá Togat Manusia sambadda samalaikania ka geget Ukkuinia . Ka tetret nenda orak'akénangan ukum ka sirimanua , Taikamanua , masisiliaké siripot sigalaira .
40016028	Repdem kam néné ! Ai te sia ka talagamui sené , tá ranananam kamateiat , teret itsóra ioi Togat Manusia sibailiu Rimata . "
40017001	Lepána lé aitukapplu enem ngagogoi burúnia , abbitnangan sia Jesus , si Petrus , si Jakobus sambat sarainania si Johannes raei saradda ka sara leleu simakopé buak .
40017002	Oto ka mataddangan leú et siliynangan putubuatnia Jesus : Matoronangan matania kelé torot sulu , samba mabulaunangan leppeinia bulat kirisau lepá .
40017003	Iageti itsórangan leú et si Mose sambat si Elia sia sipasiului sitelu néné , aipatitiboaké sia Jesus .
40017004	Oto kuanangan ka matat Jesus si Petrus , " Bulat masanang sita mukuddu sené , Tuhan . Kelé baí nuobá nia , akurióakéan telu ngambua sapou : sara kekeu , Tuhan , sara kai Mose , sambat sara kai Elia . "
40017005	Bulat talagat paninibo nia si Petrus , kuneminangan sia tinobut simakopé toro . Iageti maarepnangan nga-nga sibara ka tinobut manua sipasikukua , " Nia té néné Togakku , kilibet bagakku , samba siobat bagakku , arepi kam nga-ngania ! "
40017006	Bulat simakopé kataí lotóra lé sipasiuluinia , araarep nga-nga néné , pat purappoddangan ka polak .
40017007	Tápoi einangan leú et Jesus , rapenangan sia , kuanangan ka matadda , " Suruaké kam , bá malolotó kam ! "
40017008	Kelé arateilaaké matadda , táan araitsó sia sabagei , saranangan lé Jesus sedda amulegei .
40017009	Iageti ai sia tugogorosot baradda ka leleu , patonénangan sia Jesus , pelé nga-ngania , " Buí tebaí nupoiliat kam nia ka sabagei , siitsómui simaruei néné , ké tápei atusuru Togat Manusia ka simamatei . "
40017010	Oto nou-nourangan Jesus sipasiuluinia , pelé nga-nganda , " Angoi rakukua nia ka sia tai guru paamian , buítá moi nia boikí si Elia ? "
40017011	Iageti kuanangan nia Jesus ka matadda , " Kirénangan tedda momoi nia si Elia , bulé ipaerú sangamberinia .
40017012	Tápoi aku kaku masikua ka matamui , amoian nia si Elia , tápoi tá raagai nia ; aragalai lé siobára ka tubunia . Oto kisedda leú te ragagalaiaké ka tubunia ka sia Togat Manusia . "
40017013	Iapeité aimakolou ka bagadda sipasiuluinia , pagalaiat tubut Johannes Sipasiraraú lé ititiboi ka matadda .
40017014	Kelé aitoili Jesus sambadda sipasiuluinia sitelu néné ka tubudda sirimanua simigi , oi sara saukkui , murappo maniddou ka matat Jesus ,
40017015	pelé nga-ngania , " Kau imakaté bagam ka tubut togakku , Tuhan . Ai pangoringan tubunia , iaté pangoringan simabelaet bubut ka ngu-ngu . Bulat ké ioiaké iorik besínia , marei-rei ibelé ka api sambat mareirei leú et iei ka oinan .
40017016	Akutaroakéan nia ka tubudda sipasiuluinu , Tuhan , tápoi tá amoi araaleaké besínia . "
40017017	Iageti kuanangan nia Jesus ka matadda , " Bulat kipa lé pá kam néné ! Sijo lé kam , sitaimatonem baga . Teret kipangan lé burúnia kukuddu ka talagamui samba kupaom bagakku ka tubumui ? Kauan , abbit kam nia sené ka sia toga ! "
40017018	Oto usiakénangan leú et nia Jesus , ketsat sikataí sikukuddu ka tubut toga , belanangan leú et . Bulat iangan leú et tetrenia , ale-aimale ka sia toga .
40017019	Iageti ei sia ka tubut Jesus , sipasiuluinia , masinou-nou nia saradda , pelé nga-nganda , " Tá koí momoi ka kai kuusiaké kai nia ketsat sikataí néné ? "
40017020	Alegina lé nia Jesus , ikua ka matadda , " Kalulut gulai nia peilé poí tonem bagamui . Oto repdem kam sikuakku néné ! Ké ai baí tonem bagamui ka tubukku beri beu luikut ubé beunannia , tá isoppi momoi nukua kam ka tubut leleu néné , Ritsíaké tubum , turitsínangan leú et . Aipoí tá anai tá momoi nugalai kam !
40017021	Ka sia poí ketsat sikataí kelé néné , sarat paniddogat sialei puaso lé iooi ituusiaké . ] "
40017022	Kelé araparurú sangamberidda sipasiuluinia Jesus ka Galilea , kuanangan mitsá ka matadda Jesus , " Táan te mauuju , rasegéaké Togat Manusia ka kabeira sirimanua .
40017023	Iageti mateiakérangan nia . Tápoi ka gogoi sikatelunia , suruakénangan nia mitsá Taikamanua . " Kelé araarep nia sikuat Jesus néné sipasiuluinia , mareu-reunangan bagadda simakopé .
40017024	Kelé arasegé sipasiuluinia Jesus ka Kapernaum , oirangan leú et sipasititiddou yuran Uman Taikamanua , masinou-nou si Petrus , pelé nga-nganda , " Kipa ikakau leú ka sia si gurumui yuran Uman Taikamanua ? "
40017025	Iageti aleginangan nia si Petrus , pelé nga-ngania , " Ikakau ! " Oto kelé aitoili si Petrus , olaakénangan Jesus ipuboikí masinou-nou si Petrus , pelé nga-ngania , " Kipa kekeu siripot sipinaatum , Simon ? Kasonia masibabaya yuran ka tubudda tai rimata ka polak néné ? Tai rayat , elé sia siooiaké ? "
40017026	Iageti kuanangan nia si Petrus , " Sia siooiaké lé . Oto ké kisedda baí nia , tá masibabaya sia tai rayat . "
40017027	Tápoi buí takau kabelekat bagadda sirimanua . Kenan lé mangabli ka paó . Iageti alánungan iba sikablim siboikí . Ai ka nga-ngania bulagat simemet pasibayan yuranku sambat yurannu kekeu . Alánungan bulagat nenda , bayanungan nia ka tubudda yuranta ka sita kaunen ka Uman Taikamanua .
40018001	Ka tetret nenda , amei sia sipasiului Jesus masinou-nou nia , pelé nga-nganda , " Kasonia oniakenen siabeu tiboi tubu ka talagat paamian Taikamanua ? "
40018002	Iageti sogainangan sara tatoga sigoisó , Jesus , rióakénangan nia ka matadda .
40018003	Kuanangan ka matadda , " Kau imatonem bagamui ka sikuakku néné ! Bulat tá te tuooniaké kam sapaamian Taikamanua , ké tá ibailiu kam kelé tatoga .
40018004	Kasei siparepé paatuatnia samba sibailiu kelé toga néné , niaté oniakenen simabeunan tiboi tubu ka talagat paamian Taikamanua .
40018005	Samba leú et , kasei sipasisisiló toga kelé néné kalulut aku , aku lé te galainia aisiló . "
40018006	" Kasei sipapepe pupaatuanan sara ka talagadda taigoisó néné , pat taimatonemnangan bagadda ka tubukku , bulat maerú peilé tusereaké ka lolokkatnia bukkú panundukat gandum , ituribbaiaké nia ka koat simakeru , imalou-lou .
40018007	Matei lé sia taikapolak sibaraaké ramajo sirimanua . Kirénangan tedda marei-rei lé ibara kelé néné , tápoi páan te ka sia sipasibabaraaké !
40018008	Oto ké kabeinu elé rerem masikabaraji numajo , tippú , gikgikkénungan nia . Aipoí maerú peilé sisangasilá kabei ele sisangasilá rere ekeu nupukuddu ka bet-bet Taikamanua , ka sirua kabei elé ka sirua rere ekeu , turibbaiaké ka api narako .
40018009	Samba leú et , ké matam masikabaraji numajo , kiok , gik-gik'akénangan nia . Aipoí maerú peilé sisangasilá mata ekeu nupukuddu ka bet-bet Taikamanua , ka sirua ngasilá nia matam turibbaiaké ekeu ka api narako . "
40018010	" Pasikeli kam ! Buí nupaloloi kam sara ka talagadda tai goisó néné . Aipoí bulé nuagai kam nia , mariu-riu lé sia samalaikadda murió ka matat Ukkuiku ka manua . [
40018011	Masipaarau simalilimai lé poí aioi ka sia Togat Manusia ! ]
40018012	Kipa poi sipinaatumui ka kam ? Ké ai baí sia sara sirimanua sibara biri-biri sangotu ngamuneng iginia , lepá limai sangamuneng , kipa ipaeerú sibakkat biri-biri néné ? Tá isoppi ikaddiuaké sisiba ngapulu siba ngamuneng ka leleu , iei masigaba biri-biri simalilimai .
40018013	Kau imatonem bagamui ka sikuakku néné ka matamui -- ké isese baí nia biri-biri simalilimai néné , bulat ka tubut biri-biri sisangamuneng néné peilé makopé angkat bagania , belé peilé ka sisiba ngapulu siba ngamuneng sitaimalilimai .
40018014	Oto kisedda leú te Ukkuimui sikuddu ka manua , taiobána ramalimai beri sara ka talagadda sibau mutonem baga ka tubukku . "
40018015	" Ké igalai jo ka tubum sarainam , kena nuamiaké nia , nukua sele sigalainia . Tápoi buítá sipinakele lé nugalaiaké nia . Sarat ruamui lé , lepá . Oto ké baí ireddet nganturatnu , amoian te anutoiliaké nia mitsá sarainam .
40018016	Tápoi ké geti tá ireddet ngangam , abbitnungan sara elé rua sia aleinu , nuei kam ka tubunia . Beri ka Buko Sipunenan leú ai sedda atusurat'aké , ' Simatatánia rua elé telu sia sipasimumuneng'aké selet sara sirimanua . '
40018017	Iageti ké tá ireddet nga-nganda sia néné , segéakénungan nia ka tubudda sapaamian . Oto ké tá leú et irereddet nganturatda sapaamian , iapeité nuaddeaké kam nia kelé sipuukú pajá elé kelé sipuarat sabulungan . "
40018018	Repdem kam néné : " Apa lé nukeraaké kam ka polak néné , atukeraakéan leú te nia ka manua . Samba leú et , apa nusineseatke kam ka polak néné , atusineseat'akéan leú te nia ka manua .
40018019	Samba bulé nuagai leú kam nia : Ké ai baí rua sia igidda ka talagamui simakeré baga maniddou masibesíaké apa pá , tá isoppi iarepi paniddogatda Ukkuiku sikuddu ka manua .
40018020	Aipoí kaipa ai rua elé telu sia igidda siparururú maniddou ka oningku , aku leú kaku , ai aku ka talagadda . "
40018021	Iageti oi nia si Petrus ka tubut Jesus , masiiséaké , pelé nga-ngania , " Kisé Tuhan , ké igalai baí jo sarainangku ka tubukku , teret piga ngamitsá iginia kuaappéaké nia ? Metnangan leú pá pitu ngamitsá ? "
40018022	Oto pelé nga-ngan Jesus ikua ka matat Petrus , " Tá teret pitu ngamitsá iginia tápoi pitu ngapulu , ngamitsá pitu ngamitsá !
40018023	Aipoí ka sia Purimataat Taikamanua , makeré lé nia kelé ka pasikat néné : Ai sara rimata siobá masibaraaké paaddeat utakra sapaguguletnia .
40018024	Kelé aipasipareksa , taroakérangan ka matania sara pagugulet sipuuutak sipujujuta ngaropia iginia .
40018025	Bulat tá momoi itebui utaknia néné . Oto kuanangan nia rimata bulé rasakiaké sia sangalalepda sambat tatogania , samba leú et sangamberi bibiletnia , pasitebui utaknia .
40018026	Iageti purapponangan ka matat rimata maniddou , pelé nga-ngania , ' Ale Tuan , om'aké bagam ka tubukku . Ai leú kutebui nia sangamberi utakku . '
40018027	Oto makaténangan bagat Tuan ka tubunia , pat posanangan sangamberi utaknia .
40018028	Tápoi kelé aibela pagugulet néné ka gerat , ailinangan sara alei nia , pasasambadda sapagugulet , sipuuutak ka tubunia piga ngaribu ngaropia lé pá iginia . Iageti labánangan nia aleinia néné , petsutnangan lolokkatnia , kuanangan ka matania , ' Buítá nubaya sangamberinia utaknu ka tubukku ! '
40018029	Oto purapponangan leú et alei nia néné ka matania maniddou , pelé nga-ngania , ' Ale saraina , om'ake bagam ka tubukku , saraina . Ai leú kutebui nia sangamberi utakku ka tubum ! '
40018030	Tápoi aitátáaké lé paniddogat alei nia , pagugulet néné . Aikau lé nia ka bagat penjara , teret kapplu nia itebui utaknia .
40018031	Kelé araitsó nia sapagugulet sabagei sigalaiakenen nia néné , mareu-reunangan bagadda , eirangan leú et masisegéaké sibabara néné ka tubut rimata .
40018032	Iageti sogainangan nia rimata pagugulet sikataí paraboat néné , kuanangan ka matania , ' Bulat pagugulet sikataí lé ekeu néné ! Kalulut ron paniddogatnu ka tubukku , posakkungan nia sangamberi utaknu .
40018033	Oto kipa , tá pá mateú imakaté bagam ka tubut aleinu , kelé akupukateki ekeu baga kekeu ? '
40018034	Bulat simakopé kataí golú nia rimata ka tubunia . Iageti kaunangan nia pagugulet néné ka bagat penjara , teret kappluakéna itebui sangamberi utaknia . "
40018035	Iageti lepáakénangan ipupasikat Jesus , kuanangan , " Oto kisedda te igagalaiaké ka tubumui sene-senemui Ukkuiku sikuddu ka manua , ké tá bulat sibara ka linat paatuatmui nuappéaké kam jodda sasarainamui . "
40019001	Kelé ailepáaké nia Jesus , itiboi sangamberinia néné , tui nia ikaddiuaké Galilea , iei ka laggai Judea , ka silat Oinan Jordan .
40019002	Maigi sia sieei masitut nia , iageti aleakénangan leú et sia sedda .
40019003	Lepá oirangan leú et tai Parise masisibo Jesus , pelé nga-nganda ka tubunia , " Siripot surukat ka aratta , momoi leú pá igalak sinanalepnia , kalulut ai apa pá paluluatnia . "
40019004	Iageti kuanangan nia Jesus ka matadda , " Kipa , tápei poi anubatsa kam ka Buko Sipunenan sipasikukua , ka panandaatnia , ka sia Taikamanua , Sipasibabaraaké sirimanua , aibaraakéan simanteu sambat sinanalep ?
40019005	Lepá mitsá kuanangan , ' Iaté lulunia ikakaddiuaké ukkui sambat inania , simanteu , iloplop'aké tubunia ka sinanalepnia ; oto bailiu sisangaakkuláan lé sia ruadda . '
40019006	Sia néné , táan tuooniaké sia rua , tápoi sisangaakkuláan lé sia ruadda . Iaté lulunia , silop-lop'akenen Taikamanua , bulat tá momoi ipasaraaké nia sirimanua . "
40019007	Iageti nou-nourangan nia tai Parise , pelé nga-nganda , " Oto ké kisedda baí nia , angoi koí ikukua nia si Mose ka tubudda sirimanua , bulé rakau surat pagalangan ka tubut sinanalep sigalakra ? "
40019008	Oto kuana lé nia ka matadda Jesus , " Kalulut kelat paatuatmui lé baí et , aiobáaké nia si Mose nugalak kam sia tainanalepmui . Tápoi ka panandaatnia geti , tá kisedda .
40019009	Oto arep kam sikuakku néné : Kasei masigalak sinanalepnia ké tá kalulut puoolop tubunia , lepá putalimounangan mitsá simanteu néné ka tainanalep bagei , sipaeelet lé nia . "
40019010	Iageti kuaddangan ka matat Jesus , sipasiuluinia , " Oto ké kisedda baí galainia enung patabbarat pulalalepda simanteu ka sinanalep , maerú peilé tá mutalimou sita . "
40019011	Kuana lé ka matadda Jesus , " Tá sangamberit sirimanua makolou ka baga ka tiboiet néné , sarat sia lé siteúakenen Taikamanua .
40019012	Ai sia tá momoi raputalimou , kalulut tú-tú matadda , kiseddangan sikuat tubudda . Tápoi ai leú et sia , tá momoi raputalimou , kalulut sigalaira sabagei . Iageti ai leú sia mitsá sabagei , bulat teúra lé tá raputatalimou , bulé ioi rapuukú galajet Taikamanua . Oto kasei simakolou ka baga ka nganturat néné , kauan rasiló nia . "
40019013	Iageti lepá , oi sia sipasitataroaké tatoga ka tubut Jesus , bulé isukat'aké samba itiddouaké sia ka tubut Taikamanua . Tápoi arapugoluki lé sia sipasiuluinia .
40019014	Oto kuanangan ka matadda sipasiuluinia Jesus , " Eddangan nia raoi tatoga ka tubukku ! Bá kekera kam sia , aipoí sirimanua kelé néné lé te , ibabailiu saladdou paamian Taikamanua . "
40019015	Iageti kaunangan kabeinia ka utéra , Jesus , sukat'akénangan leú et sia . Lepá tui nia Jesus , sedda .
40019016	Ka sara gogoi , amoi sara silainge ka tubut Jesus , masikua ka matania , " Guru , aponia simaerú bulat galaiakenenku , bulé ioi kuikep'aké purimanuaiat sipulelelek samba simatom ? "
40019017	Iageti kuanangan ka matania Jesus , " Nurereréaké kodda ka tubukku pagalaiat oniakenen simaerú ? Sarat Sara lé simaerú . Oto ké ai obánu murimanua , kau nureddet sangamberi surukat Taikamanua . "
40019018	Alegina lé nia silainge , " Surukat sikapiga poi ? " Iageti kuanangan ka matania Jesus , " Buí nupamatei , buí nupaelet , buí nupanangkou , samba buí numuneng'aké boko ,
40019019	kau nusurú ukkui sambat inam . Kau imakaté bagam ka tubudda saaleinu sirimanua , kelé leú et katet bagam kekeu ka tubum . "
40019020	Oto kuanangan nia ka sia silainge ka tubut Jesus , " Sangamberinia surukat sikuam ka tubukku néné , akureddet'an . Apangan lé onia simagulai ? "
40019021	Pelé nga-ngan Jesus ka tubunia , " Ké nuobá imasappru pueerúnu , ei ekeu nusakiaké sangamberinia bibiletnu . Iageti bulagat sakit bibiletnu nenda , parubeinungan nia ka tubudda simagebá , oto iapeité nusese pukayoat sibara ka manua . Lepá oi ekeu nutut aku ! "
40019022	Kelé aiarep nia sikuat Jesus néné , silainge , tuinangan leú et ka reu-reu baga , kalulut makopé poí kayonia .
40019023	Pelé nga-ngan Jesus ka tubudda sipasiuluinia , " Bulat sibulatnia te néné kukukua ka matamui ; bulat tubut mabesí te ibailiu sia laddou paamian Taikamanua , ka sia simakayo .
40019024	Samba kuanenku mitsá ka matamui ; bulat onta peilé te malabbei tugurú ka matat pajjaí , ka tubudda sia simakayo , tugurú ka Laggai Taikamanua Sibau . "
40019025	Oto kelé araarep nia sipasiuluinia sikuat Jesus néné , makiseinangan ka bagadda . Belan nga-nganda lé , " Ké kisé baí galainia , kaseian lé tupaaarau ? "
40019026	Iageti kinerenangan sia Jesus , kuanangan ka matadda , " Kirénangan tedda , ka sirimanua tá momoi ! Tápoi ka Taikamanua geti , tá anai tá momoi igalai . "
40019027	Oto kuanangan nia ka sia si Petrus ka matat Jesus , " Itsó peité , pat galak'akémaian sangamberinia , kuoi kai masitut ekeu . Aponia iaaké Taikamanua kakai ? "
40019028	Tápoi kuanangan ka matadda Jesus , " Bulat tubut sibulatnia te néné kukukua ka matamui , Muuuddet te Togat Manusia ka uddenan purimataatnia sipulubeunan , ka Laggai Taikamanua Sibau . Oto ka tetret nenda , kam sipuoni sipasiului-Ku , nukukudduji leú te kam ka kam , sipulurua uddenan purimataat , masihakimi sipulurua muntogat ka Israel !
40019029	Oto sangamberi sikaddiuaké lalepnia , elé sasarainania sambat samaniunia ; sikaddiuaké ukkui sambat inania , elé tatogania , elé monenia kalulut aku , rasisiló mitsá silinia sangotu ngaoleat iginia . Samba isisilo leú et mitsá purimanuaiat sipulelelek samba sitaitatatá .
40019030	Tápoi maigi sia kineneiget , siboiki bailiu sikatei-tei , iageti mitsá kineneiget leú et , sikateitei bailiu siboikí . "
40020001	" Purimataat Taikamanua geti , makeré lé nia kelé ka pasikat néné : Ai sara tuan sibara monen anggur . Mamatsep peilé bela nia ka gerat masigaba sirimanua upajetnia mugalai ka monen anggurnia .
40020002	Oto kelé aipakeré bagadda igit upadda siloketda ka bagat sangagogoi , koiniakénangan sia raei mugalai ka monen anggurnia .
40020003	Ka bóbó siba simatsep , bela nia mitsá sibakkat monen anggur néné , ailinangan piga pá sia sipuririó sitagalai ka pasar .
40020004	Iageti kuanangan ka matadda , ' Kenan kam mugalai ka monen anggurku . Ai leú kuaké upamui sipasesese igit siloketmui . '
40020005	Oto eirangan leú et . Ka bóbó pulu rua sinágó samba ka bóbó telu kasoibokat , bela nia mitsá sibakkat monen anggur néné , galainangan kelé kisedda leú et .
40020006	Oto , elé ka bóbó lima ka soibokat , bela nia mitsá sibakkat monen anggur néné , itsónangan ai peilé sia sitaipugagalai . Kuanangan ka matadda , ' Sarat murió lé kodda nugagalai kam sené , sanganantat gogoi , bulat beri apa pá tá anai nugagalai kam ? '
40020007	Pelé nga-nganda ka tubut sibakkat mone , ' Tá anai sia siobá masisogai kai mugalai . ' Iageti kuanangan nia ka matadda sibakkat mone néné , ' Ké kisedda baí galainia , kenan kam mugalai ka monen anggurku . '
40020008	Kasoibokat , kuanangan ka matat mandurnia sibakkat monen anggur néné , ' Sogai sia sangamberidda sieei mugalai ka mone , lepá bayanungan upadda sene-senenda , taddaakénu lé nia boikí , ka sieei ka tei-tei , pat aili ka sia sieei boikí . '
40020009	Iageti oirangan leú et sieei mugalai barania ka bóbó lima kasoibokat . Silórangan pasasangaperak sia iginia .
40020010	Lepá oi sia ka sia siupaji siboikí , sipugagalai barania kasimatsep . Bulat ka bagaddangan lé te ka sia néné , bulat maiigi rasisiló upadda . Oto pasasangaperak leú et sia , arasiló .
40020011	Kelé arasiló nia bulagatda , pungúngukiddangan leú et sibakkat mone :
40020012	pelé nga-nganda ka tubunia , ' Sarat sanga jam lé burúnia ka sia arapugalai siooi ka tei-tei . Tápoi anupakeréaké lé upadda ka sia , kelé nuntut upamai ka kai , siorik rakat sulu mugalai , ka bagat sangagogoi burúnia ! '
40020013	Iageti kuanangan nia ka matat sara ka talagadda sipugagalai , sibakkat mone néné , pelé nga-ngania , ' Kipa , ale saraina , tá te akupajo ekeu . Tá poi keret bagatta atatiboi nia nusiló upam sangaperak ka bagat sangagogoi ?
40020014	Oto , aikoíné upam ; lepá nusilo nia , tui ekeu . Aipoí kaku , kuobá kukau upadda sieei mugalai sikatei-tei , kelé nuntut upam siakéku kekeu .
40020015	Tá poi momoi kugalai siobáku ka bibiletku ? Maooro kodda matam , kalulut anggai bagakku néné ? ' "
40020016	Iageti kuanangan mitsá ka matadda Jesus , " Kisedda leú te galainia , sikatei-tei bailiu siboikí , samba leú et , siboikí bailiu sikatei-tei . "
40020017	Talagat pueenung nia Jesus sambadda sipasiuluinia raailiaké Jerusalem , sogainangan sia sipasiuluinia raparurú saradda . Iageti kuanangan ka matadda ,
40020018	" Arep'aké kam kuanenku néné ! Ka Jerusalem te taeei kam kineneiget . Sedda te rasesegéaké Togat Manusia ka kabeira tai imam sabeu sambat tai guru paamian .
40020019	Iageti ukum'akérangan nia simateiakenen . Lepá kaurangan nia ka kabeira sipuarat sabulungan . Paloloirangan nia , lepá paoreirangan leú et nia . Lepá mitsá , mateiakérangan nia . Tápoi ka gogoi sikatelunia , suruakénangan nia mitsá Taikamanua . "
40020020	Lepá oinangan leú et sara Ina , iaté sinanalep Sebedeus , sambadda tatogania ka tubut Jesus . Purappoddangan leú et ka matat Jesus masitiddou kiddiyet bagadda .
40020021	Iageti kuanangan ka matadda Jesus , " Aponia kiddiyet bagamui , Ina ? " Kuanangan nia Ina ka matat Jesus , " Néné lé paniddogatku ka tubum ; bulé nukau sia tatogakku néné sara kai kattoetnu , samba sara kai katsiunu , ka purimataatnu . "
40020022	Oto kuana lé nia ka matadda Jesus , " Tá nuagai kam apa tiddogetmui . Kipa maró leú bagamui nuló kam ló sibara ka pulokat pangoringan akenen ka tubukku loketku ? " Alegidda lé nia ka sia , " Maró bagamai . "
40020023	Oto kuanangan mitsá ka matadda Jesus , " Kirénangan tedda nuloló kam ló sibara ka pulokatku . Tápoi masisaú-saú kasonia mukukuddu kai kattoetku samba kai katsiuku geti , tá aku masitetéuaké . Aipoí kudduatda lé sinaúsaú Ukkuiku sikuddu ka manua . "
40020024	Kelé araarep nia ka sia sipasiului sabagei , magolúnangan bagadda ka tubudda tairua , sipusasaraina néné .
40020025	Kalulut néné sogainangan sia sangamberidda sipasiuluinia Jesus , kuanangan ka matadda , " Kelé siagaimui , sia sautéra tai bangsa ka polak néné , sitaimatonem baga ka tubut Taikamanua , sarat masipaorei tai rayatda lé ragagalai . Samba sauté sabeu siutéaké sia leú et , sarat mugege lé ragagalai ka tubudda .
40020026	Tápoi kam geti ka kam , buí nugalaiaké kam nia kelé sigalaiakenenda ka sia néné . Tápoi kasei siobá maabeu tiboi tubu ka talagamui , buítá ibailiu sipuukú kam .
40020027	Ialeú et , kasei siobá muuté ka talagamui , buítá ibailiu nia paguguletmui .
40020028	Kelé ka sia Togat Manusia , aioi ka polak néné , tá bulé tapuukú nia , tápoi masipuukú sita lé , samba masibuluaké engania , masitebui sirimanua simigi . "
40020029	Kelé arakaddiuaké Jeriko , oirangan leú et simigi , masitut Jesus .
40020030	Iageti ai sia rua simapeset mata muuuddet ka bet-bet enungan . Kelé araarep nia itusabau Jesus , pugereirangan leú et , pelé nga-nganda , " Ale Togat Dapid , kau imakaté bagam ka tubumai ! "
40020031	Oto pugolukiddangan sia sirimanua simigi , aséakérangan leú et sia bule rapumeng-meng . Tápoi iapeí raabeuaké nga-nganda musoga , masikua , " Ale Togat Dapid , kau imakaté bagam ka tubumai , Tuhan ! "
40020032	Iageti puarinangan Jesus , sogainangan sia , pelé nga-ngania ka tubudda , " Apa nukikiddiy kam kugagalai ka tubumui ? "
40020033	Iageti kuaddangan ka matania , " Bukáaké matamai , bulé imakoinong matamai . "
40020034	Oto makaténangan bagat Jesus ka tubudda , rapenangan matadda . Iangan leú et nia koinong-aimakoinong matadda . Iageti ei sia masitut Jesus .
40021001	Iageti kelé aramalegre ka Jerusalem , kei raaili Betpage , iaté ka bet-bet Leleu Zaitun , koiniakénangan sia rua sipasiuluinia Jesus , raei boikí .
40021002	Kuanangan ka matadda , " Kenan kam ka laggai simatotoilá ka matatta nenda . Tá mauju itsómuian sangamuneng kalidei aina kasesereat ruania togania . Iageti rugutmuian nia ruania , abbitmuian nia sené .
40021003	Oto ké bara sia sinou-nou kam , rakua apa pá ka tubumui , kuamui lé nia , Ai kauna nia si Tuhan ! Iapeité raobáaké nuabbit kam nia . "
40021004	Ibabara geti kelé néné , bulé ipuaili lé kelé ka sikuat nabi , kisé ,
40021005	" Kua kam ka matat Sion , Aian nia momoi Rimatam . Simarepé paatuat lé nia , samba sipukakalidei , sara togat kalidei sinanalep . "
40021006	Iageti eirangan leú et ruadda , masigalaiaké kelé sikuat Jesus ka matadda .
40021007	Abbitrangan leú et kalidei ka tubut Jesus ka ruania togania . Apóakérangan leú et saraubára ka tei-tei kalidei . Lepá jananginangan nia Jesus tei-tei kalidei néné .
40021008	Maigi leú sia sedda amasiapóaké saraubára ka enungan . Iageti sabagei mei managgri paran-ran loiná , parappitdangan nia ka talagat enungan .
40021009	Sirimanua simigi sipuboboikí samba sipueenung ka tei-tei Jesus , ai sia mueenung ai sia musosoga masikua , " Taumun'aké kam nia Togat Dapid ! Mauktuk te nia siooi ka onin Tuhan ! Taumun kam Taikamanua ka manua ka Pata ! "
40021010	Oto kelé aitugurú Jesus ka Jerusalem , bulat gaú lepá sirimanua sedda . Pelé nga-nganda , " Kasonia néné ? "
40021011	Iageti alegiddangan nia ka sia sipasitutut Jesus , " Nia té néné Nabi sipuoni Jesus , sibara ka laggai Natsaret ka Galilea . "
40021012	Iageti tugurúnangan leú et Jesus ka Uman Taikamanua , pakeklejinangan sia sipasasaki sedda . Pabailúnangan mejadda sipasisisiliy bulagat , sambat uddenanda sipasisasakiaké marpati .
40021013	Kuanangan ka matadda Jesus , " Ka Buko Sipunenan , ai atusurat'aké sikuat Taikamanua kisé , ' Uma paniddogat lé Umangku néné . ' Tápoi anubailiuaké lé kam nia kudduatda sipararau-rau ! "
40021014	Oto maigi sia simapeset mata sambat simasakit , amei masiailiaké Jesus Ka Uman Taikamanua , iageti aleakénangan leú et sia .
40021015	Tápoi ka sia geti tai imam sabeu sambat tai guru paamian , bulat mangoí-ngoí bagadda masiitsó kerek , sigalai Jesus . Beri leú et masiarep gaú-gaúra tatoga ka Uman Taikamanua sipasikukua , " Tuumun'aké lé nia Togat Dapid ! " , bulat mangoí-ngoí bagadda .
40021016	Pelé nga-nganda ka tubut Jesus , " Kipa , ai leú nuaarep sikuadda néné ? " Iageti kuanangan nia ka matadda Jesus , " Oo , aikuaarep . Tápei poi anubatsa kam ka Buko Sipunenan sipasikukua , ' Akupangantrungan sia tatoga sikebbukat sambat tatoga sigoisó rapasiumun sipulelelek ? ' "
40021017	Iageti kaddiuakénangan sia Jesus , bela nia ka Jerusalem , ei nia ka laggai Betania mugogoi .
40021018	Iageti simatsep , ai nia totoili Jesus iailiaké laggai , againangan tubunia laje .
40021019	Itsónangan sangaloiná sileu ka bet-bet enungan . Einangan leú et itaget'aké nia . Tápoi beri sangambua tá aisese buania , sarat buluknia lé , lepá . Oto kuanangan ka tubut sileu néné Jesus , " Táan te babara buam , burú ! " Iageti malajúnangan leú et .
40021020	Oto bulat kisei lé ka bagadda sipasiuluinia Jesus masiitsó sigalai Jesus néné . Iageti kuaddangan nia , " Kipa te aigalai aimaruei aimantei loinat sileu néné ? "
40021021	Iageti kuanangan ka matadda sipasiuluinia Jesus , " Ké matonem bagamui samba ké tá marua bagamui ka tubukku , tá isoppi ioi nugalai kam ka kam kelé sigalaiakenenku kaku ka loinat sileu néné . Ialeú et , tá sarat nenda momoi nugagalai kam , tápoi beri leú et ka tubut leleu néné , momoi nukua kam ka tubunia , ' Akkat'aké tubum , nuribbaiaké tubum ka koat ' : iageti puailinangan leú et .
40021022	Aipoí apa lé nutiddou kam ka paniddogatmui , tá isoppi ibara , sarat kau lé imatonem bagamui ka tubukku . "
40021023	Lepá toili nia mitsá Jesus ka Uman Taikamanua . Gurú nia sedda mungantoman . Ai nia mungangantoman , lotsit-aratulotsit tai imam sabeu sambat tai bajára tai Jahudi , rataget'aké Jesus , masinou-nou nia , pelé nga-nganda , " Kaipa pubakkanan nia iooi nugalaiaké sangamberinia néné ? Kasonia amasi aké hak néné ka tubum ? "
40021024	Tápoi kuana lé nia ka matadda ka sia , Jesus , " Aku kaku leú et , kobá kunou-nou kam ka kam . Teret alegimui nia panounogatku néné , iapeité poiliatkungan nia ka matamui , kasei amasi aké hak ka tubukku , iooi kugalaiaké sangamberinia néné .
40021025	Kasei amasikau hak kai Johannes , ipasiraraú ? Taikamanua , elé sirimanua ? " Iageti patibojiddangan nia ka sia tai imam sabeu sambat tai bajára tai Jahudi , pelé nga-nganda , " Ké takua baí kam ka matania , ' Ka Taikamanua lé aibara haknia , ' tá isoppi ikua ka matatta ka sita , ' Oto ké ka Taikamanua baí aibara haknia , angoi tá imatotonem bagamui ka tubunia ? '
40021026	Iageti mitsá , ké takua baí ka matania , ' Ka sirimanua lé aibara haknia , ' malotó sita ka tubudda sirimanua simigi , ai lé poí rapunanabi nia ka sia si Johannes .
40021027	Bailiu kuadda lé ka matania , " Tá kuagai kai . " Iageti kuanangan leú ka matadda ka sia Jesus , " Tá poí nuagai kam ka kam , oto aku kaku leú et , tá leú te kukukua ka matamui , kasei ka hak iooi kugalaiaké sangamberinia néné . "
40021028	Iageti kuanangan nia mitsá ka matadda Jesus , " Oto kipa siripot sipinaatumui ka kam , pagalaiat néné ? " Ai sara ukkui sibara tatoga rua taimanteu . Oto ei nia ukkuira néné ka tubut togania sikebbukat , kuanangan ka matania , ' Sirou , kenan pei kineneiget mugalai ka monen anggur . '
40021029	Iageti kuanangan nia , ' Tá kobá mei . ' Tápoi , lepá oleinangan bagania mitsá , iageti einangan leú et ka monen anggur .
40021030	Lepá ei nia ukkuira néné ka tubut togania sisulé , kuanangan ka matania kelé nenda leú et . Iageti aleginangan nia ka sia toga sisulé néné , ikua ka matat ukkuinia , ' Kauan , Ukkui , ai leú kuei . ' Tápoi tá amei nia .
40021031	Oto karuadda tatoga néné , kasonia amasigalaiaké siobat bagat ukkuira ? " Iageti kuaddangan nia tai imam sabeu sambat tai bajára tai Jahudi ka matat Jesus , " Toga sikebbukat lé . " Oto kuanangan ka matadda Jesus , " Kau imatonem bagamui ka sikuakku néné : Sipuukú pajá samba tainanalep simaolop tubu peilé te muboboikí ibabailiu sapaamian Taikamanua , ka kam .
40021032	Aipoí masipangantru kam enungan puririmanua siripot obaket bagat Taikamanua lé , aioi ka sia si Johannes , tápoi tá amatonem bagamui ka ngantomannia ; sipuukú pajá samba tainanalep simaolop tubu lé , amatonem baga ka tubunia . Aipoí ka kam néné , kenanen aian nuiitsó kam sangamberinia , tá leú et nubabauaké kam paatuatmui , samba tá leú et matotonem bagamui kai Tuhan . "
40021033	Iageti kuanangan ka matadda Jesus , " Arep'aké kam mitsá kutiboi ka matamui sara pasikat néné . Ai sara si tuan oniakenen sibakkat laggai ; ai aiuremi sangamata monen anggur . Kekrenangan nia pat bokkó . Ugguknangan kudduat pametsunan suat anggur , samba rióakénangan kudduat pujagoat . Lepá sewaakénangan nia ka tubudda sipumomone , iageti tuinangan leú et ka laggai bagei .
40021034	Kelé aiaili tetret pasimoneiat buat anggur , koiniakénangan sapaguguletnia si tuan , raei masitiddou rubeiatnia ka sia , ka sipumomone .
40021035	Tápoi aralabá lé sia sapagugulet tuan néné , sipuukú mone : Oto sara rabóbó , sabagei ramateiaké , samba aleira sabagei rapabaijungi bukkú .
40021036	Iageti koiniakénangan mitsá sapaguguletnia sabagei , si tuan sibakkat mone néné , saliu peilé igidda sieei boikí . Tápoi kisedda leú et aragalaiaké ka tubudda ka sia .
40021037	Oto lepá bulat toganangan lé aikoiniaké si tuan néné ka tubudda sipuukú mone . Sipinaatunia poí situan , ' Tá isoppi rahormati nia togakku néné . '
40021038	Tápoi kelé araitsó nia sipuukú mone , togat tuan sibakkat mone néné , patiboddangan pasasambadda , pelé nga-nganda , ' Nia té néné sipasiikep'aké , kau tamateiaké kam nia , bulé ioi ka tubutta ikep'akenennia ! '
40021039	Iageti labárangan nia toga néné , ribbaiakérangan nia ka gerat , lepá mateiakérangan leú et nia . "
40021040	Oto nou-nounangan sia Jesus , pelé nga-ngania , " Ké toili baí nia si tuan sibakkat mone néné , kipa igagalai ka tubudda sipuukú mone néné ? "
40021041	Iageti alegiddangan nia , kuaddangan , " Bulat tá isoppi ipamatei sia sirimanua sikataí paraboat néné , lepá sewaakénangan monen anggurnia néné ka tubudda sabagei siobá masikau rubeiat siloketnia ka sia , ké iaili tetret pasimoneiat . "
40021042	Oto kuanangan ka matadda Jesus , " Tápei poi anubatsa kam sitususurat ka Buko Sipunenan sipasikukua kisé ? ' Bukkú siribbaiakenenda tai tukang aibailiuan nia bukkú bongan inan arigi . Si Tuhan lé amasigalai néné bulat makopé laingenia ! ' "
40021043	Iageti kuanangan ka matadda Jesus , " Repdem kam sikuakku néné , sangamberinia rubeiat sibara ka Taikamanua , akenen nia ka tubumui , kalulut katuooniakémui sikauman Taikamanua , iaaláan lé Taikamanua ka tubumui , ikau nia ka bangsa simareddet ka surukatnia . [
40021044	Aipoí kasei sibebelé ka uddut bukkú néné , gatsá ; samba kasei isaksak bukkú néné , ngititnangan nia pat bailiu abu . ] "
40021045	Oto kelé araarep nia tai imam sabeu sambat tai Parise pasikat Jesus néné , againangan bagadda sasailúna sia Jesus .
40021046	Iageti gelairangan ralabá nia . Tápoi malotó lé sia ka sirimanua simigi , ai lé poí rapunanabi nia ka sia Jesus néné .
40022001	Lepá panibonangan mitsá ka matadda sirimanua simigi Jesus , ka pasikat ,
40022002	pelé nga-ngania , " Purimataat Taikamanua geti , makeré lé nia kelé ka pasikat néné : Ai sara rimata sibaraaké punen putalimogat ka togania simanteu .
40022003	Iageti koiniakénangan paguguletnia rimata raei masisogai sia sipinaleleknia siboikí , raoi ka punen putalimogat . Tápoi beri sia sara siobá mei mupunen .
40022004	Lepá koiniakénangan sapaguguletnia sabagei , rimata , kuanangan ka matadda , ' Segéaké kam ka matadda sinogai : Komen ka punen , amatarek'an . Jaui samba togat jaui simómóakenen atujájáan . Amatarek'an sangamberinia . Kauan konan'an kam ka punen putalimogat ! '
40022005	Tápoi tairauma sinogai ka punen , bulat beri puletseira nia pasogaiat néné . Amei lé sia ka eijatda ; ai sieei ka monenia , iageti sabagei mei ka galajetda .
40022006	Tápoi sabagei masilabá sapagugulet rimata lé aragalai , pabóbokiddangan sia , lepá mateiakérangan leú et sia .
40022007	Oto kelé aiarep nia rimata sigalaira ka tubudda sapaguguletnia , pugolúnangan leú et simakopé . Koiniakénangan tai tenterania masipamatei sipasimamateiaké sapaguguletnia . Iageti labórangan leú et laggaira .
40022008	Lepá sogainangan sia sapaguguletnia , kuanangan ka matadda , ' Punen putalimogat amatarek'an , tápoi sia tairauma sinogai , táan mateú sia masisiló pasogaiat .
40022009	Kenan lé kam kineneiget ka enungan sabeu . Bulat pat igi sia nusogai kam , moi ka punen putalimogat néné . '
40022010	Iageti eirangan leú et sapaguguletnia ka enungan sabeu , masirurúaké sia sangamberi siailidda ka enungan , sirimanua simatopit sambat sikataí paraboat . Oto pat sut kudduat putalimogat , sarat tairauma .
40022011	Lepá gurú nia rimata masilelek'aké sia tairauma . Iageti itsónangan sara ka talagadda tairauma sitaipakei saraubá pupunen .
40022012	Kuanangan ka matania rimata , ' Ale , suruak , kipa anugalai aioi anutugurú sené sitá leppei pupunen ? ' Tápoi beri sangatakó tá amoi aibelaaké nga-ngania .
40022013	Iageti kuanangan ka tubudda sapaguguletnia rimata , ' Kauan , kabé kam rere sambat kabeinia sirimanua néné , lepá ribbaiakémuian nia ka gerat ka simagep-gep . Sedda te ipusosou sambat ipangongorik . ' "
40022014	Oto lepáakénangan ipupasikat Jesus , kuanangan ka matadda , kisé , " Maigi sia atusogai , tápoi goisó lé sia atupiliy . "
40022015	Iageti patagetdangan pasasambadda tai Parise rapatiboji kipa rapaeerú , bulé ioi rajoaké Jesus , ka panounogat .
40022016	Oto koiniakérangan sipasiuluira sambat piga pá sia saladdou sipusasara ka mungkuat Herodes , masikua ka matat Jesus , " Guru , kuagai kai roipot paatuatnu . Bulat tá nugigígí nungantoman'aké siobat bagat Taikamanua sibailiu puuktunganda sirimanua . Tá mareré-ré ekeu ka sipinaatudda kasei pá . Aipoí kekeu , bulat tá nurarasei sirimanua .
40022017	Oto kalulut néné , kua peité ka matamai : Siripokat ka aratta baí nia , momoi leú pá takau pajá kai Kaisar , elé tá ? "
40022018	Ka sia Jesus , ai lé iaagai sipinaatudda sikataí , ka tubunia , lulut néné kuanangan ka matadda , " Ale kam sipatataju ! Nugagaba kodda kam enungan bulé ioi nujoaké kam aku ?
40022019	Patoilá peité kam tubut bulagat , kaunenmui masibaya pajá ! " Iageti kaurangan ka tubunia bulagat sangaperak .
40022020	Oto nou-nounangan sia Jesus , kuanangan ka matadda , " Kasei tularat samba kasei oni sitususurat ka tubut bulagat néné ? "
40022021	Alegiddangan nia , pelé nga-nganda , " Tularat Kaisar . " Oto kuanangan ka matadda Jesus , " Ké kisedda baí nia , bulé apa sipuoni kai Kaisar , kaumuian nia ka tubut Kaisar , samba apa sipuoni ka Taikamanua , kaumuian nia ka tubut Taikamanua . "
40022022	Oto bulat kisei lé ka bagadda araarep katukolobat sikuat Jesus ka matadda . Iageti , tuirangan leú et sedda , rakaddiuaké Jesus .
40022023	Ka gogoi nenda leú et , oi sia piga pá tai Saduki masiailiaké Jesus . Sia néné iaté saladdou sitaikatonemi katususurudda mitsá simamatei .
40022024	Kuaddangan ka matania , " Guru , aingantruaké ka sia si Mose kisé : Ké ilangó baí sara simanteu , sitá tuppai tubu , buítá italimouaké sipulumang'akenen nia , sarainania , bulé ibara tuppai tubut silalangó .
40022025	Oto ai amuaili sené pitu sia sipusasaraina . Iageti putalimounangan sikebbukat , tápoi lepá langónangan nia sitá tuppai tubu . Iageti kaddiuakénangan nia sipulumang'akenennia néné , bulé italimouaké nia sarainania .
40022026	Tápoi tá amauju , langónangan leú et nia ka sia sarainania néné , tá leú et abara tuppai tubunia . Oto kisedda leú te amuaili ka sarainania sikatelu pat aili ka sikapitu , sarat tá abara tuppai tubudda .
40022027	Kalepakatnia langónangan leú et nia ka sia sinanalep néné .
40022028	Oto ké iaili baí tetrenia ibara katusuruat tubu simamatei , kasonia ka talagadda sipusasaraina néné , masipalalalep'ake nia sinanalep néné ? Aipoí kapitudda néné , sarat arapalalep'akéan nia . "
40022029	Iageti kuanangan ka matadda Jesus , " Bulat masele sikuamui , kalulut tápei poí ikokolou ka bagamui ka sitususurat ka Buko Sipunenan , samba leú et geget Taikamanua .
40022030	Aipoí ké tusuru sia mitsá sirimanua ka simamatei , táan mutatalimou sia mitsá , tápoi kelé puririmanuanda samalaika ka manuangan lé rauului .
40022031	Kipa , tápei poi anubatsa kam sikuat Taikamanua pagalaiat katusuruat tubudda simamatei ? Aikua Taikamanua ,
40022032	' Aku te Taikamanuan Abraham , Taikamanuan Isak , samba Taikamanuan Jakob . Aipoí ka sia Taikamanua , tá Taikamanuanda simamatei . Tápoi Taikamanuanda lé sipuririmanua ! "
40022033	Oto kelé araarep nia sirimanua simigi katukolobat sikuat Jesus , makiseinangan ka bagadda simakopé ka ngantomannia .
40022034	Oto kelé araarep nia ka sia tai Parise , taiooi nia aratepaaké ngungunda tai Saduki ka tubut Jesus , parurúrangan leú et ka sia .
40022035	Ai sara ka talagadda , iaté siguru paamian amasisibo Jesus , ka panounogat .
40022036	Pelé nga-ngania , " Guru , surukat sikapiga , bulat oniakenen sabeu ka bagat surukat Taikamanua ? "
40022037	Iageti kuanangan ka matania Jesus , " Kau imakaté bagam kai Tuhan Taikamanuam , bulat tubut sibara ka sangamuinet paatuatnu , samba bulat tubut sibara ka sangamuinet purimanuaiatnu , samba kau bulat teret sapprut ka tubum nugalaiaké nia .
40022038	Iaté nenda oniakenen siabeu samba siboikí !
40022039	Iageti surukat sikaruania , makeré lé kelé ka surukat siboikí : Kau imakaté bagam ka tubudda saaleinu sirimanua , kelé leú katet bagam kekeu ka tubum .
40022040	Sangamberinia pasuru-surukat ka arat , kelé siaket Mose sambat singantruakenenda tai nabi , mubongan ka sirua surukat néné . "
40022041	Iageti ai peilé sia parururú tai Parise sedda , nou-nounangan sia Jesus , pelé nga-ngania ,
40022042	" Kipa sipinaatumui ka kam pagalaiat Rimata Sipaarau néné ? Kasei punuteteu nukukua kam nia ? " Alegiddangan nia , pelé nga-nganda , " Punuteteu Dapid . "
40022043	Oto kuanangan ka matadda , Jesus , " Ké kisedda baí nia , angoi itotoroji paatuatnia Rimata Dapid , Ketsat Sipunenan , bulé imamuneng ka bagania , Rimata Sipaarau néné iaté Tuhannia ? Kalulut aikua poí si Dapid kisé ,
40022044	' Aikua si Tuhan Taikamanua , ka tubut Rimata Sipaarau aku : uddet'aké ekeu kai kattoetku , teret kauku sia murappo tai saggaknu ka matam . '
40022045	Oto ké ipututuhan leú et nia ka sia si Dapid Rimata Sipaarau néné , kipangan lé ituooniaké nia punuteteu Dapid ? "
40022046	Tápoi bulat beri oi araalegi nia tai Parise , panounogatnia Jesus néné . Bulat baranangan gogoi nenda , beringan sia simaró baga masipanounogi apa pá ka tubunia .
40023001	Iageti panibonangan Jesus ka matadda sirimanua simigi sambat ka matadda sipasiuluinia , pelé nga-ngania ,
40023002	" Ka sia ka tai guru paamian sambat ka tai Parise ai atukau gege masibagaaké surukat Mose .
40023003	Oto kau nureddet samba nugalaiaké kam nia sangamberi sikuadda ka matamui . Sarat bá lé uului kam galai tubudda . Aipoí ka sia néné , sangamberi sikuadda , tá ragagalaiaké .
40023004	Simabesí tugalaiaké lé rakakau galaiakenenda sirimanua , samba surukat simabesí tureddet lé rakukua ragalaiaké sirimanua , tápoi bulat beri goisó tá rarorop'aké sia , bulé ioi ragalaiaké nia .
40023005	Sangamberinia sigalaira , sarat bulé ibara igbungen sirimanua lé ragagalai nia . Teúra lé ralilioaké talit paniddoura , samba rapanananta sipujajai saraubára !
40023006	Rapipiliy lé kudduat simakopé erú ka pupunenan , sambat ka kudduat sikokoiakenen ka sauté lé rapuuuddet ka uma paniddogat .
40023007	Bulat igegeilauan lé sia raparoroaké sia sirimanua ka pasar , sarapei rakua sia , ' Guru . '
40023008	Tápoi kam geti ka kam , buí nuobá kam rakua kam , ' Si Guru ' . Aipoí sarat sara lé Gurumui ; iageti kam ka kam , musaraina lé nugagalai kam .
40023009	Samba leú et , buí nupuukkui kam kasei pá ka polak néné ; aipoí sarat sara lé Ukkuimui , iaté Ukkui sikuddu ka manua .
40023010	Samba leú et buí nuobá kam rakua kam ' Sauté ' ; aipoí sarat sara lé puuteketmui iaté Rimata Sipaarau sitonéakenen Taikamanua .
40023011	Siabeu tiboi tubu ka talagamui , buítá ibailiu nia sipuukú kam .
40023012	Aipoí kasei sipabuak tubunia , nia té tuparerepé , samba kasei siparepé tubunia , nia té tububuak'aké . "
40023013	" Mateimuian te , kam tai guru paamian samba kam tai Parise ! Aipoí sipatataju lé kam néné ! Nukekekreaké lé kam sia siobá moi muladdou ka paamian Taikamanua . Kam ka kam , tá nuobá kam ibailiu kam saladdou paamian Taikamanua , tápoi ké bara sia siobá tugurú , pasailajimuian leú et sia . [
40023014	Mateimuian te , kam tai guru paamian samba kam tai Parise : Aipoí sipatataju lé kam néné . Nupatataju lé kam sia tailumang , samba nupararauragi lé kam bibiletda . Oto bulé tá ituagai kataínia sigalaimui , nantaakémuian paniddogatmui . Iaté lulunia imakokopé sanénia ukuman siloketmui ! ]
40023015	Mateimuian te , kam tai guru paamian samba kam tai Parise ! Aipoí sipatataju lé kam néné ! Tá malelegre nuei kam , pat talipokimuian koat , samba pat salú nubokkó kam polak nubesíaké kam ioi sara sirimanua muarat ka aratmui . Tápoi kelé aioi muarat ka aratmui , bailiuakémuian nia ribbaiakenen ka api narako . Bailiu niangan lé mitsá simakopé kataí paraboat , ka tubumui !
40023016	Mateimuian te , kam tai guru paamian samba tai Parise ! Aipoí sipatataju lé kam néné ! Anugelaiaké kam ka tubudda sirimanua , kisé , ' Ké musuppa nia ka onin Uman Taikamanua , tá iaappra nia ka suppania ; tápoi ké geti ka onin mas ka Uman Taikamanua ipusuppa , iapeité iaappra nia suppania . '
40023017	Bulat sitaiagai paatuat lé kam , simapeset matat paatuat ! Kaipa bulat siabeu : mas nenda pá , elé Uman Taikamanua sikau mas néné maliná ?
40023018	Samba singantruakenenmui leú bagei , kisé , ' Ké musuppa nia ka onin pasibuluat , tá iaapra nia suppania ; tápoi ké geti ka onin buluakenennia ka uddut pasibuluat ipusuppa , iapeité iappra nia suppania . '
40023019	Bulat apanganté peset nia matat paatuatmui ! Kaipa poi bulat abeu ? Buluakenen , elé pasibuluat sipaliná buluakenen ?
40023020	Aipoí ké baí ka onin pasibuluat ipusuppa , oto ka onin pasibuluat sambat sangamberi buluakenen ka uddutnia lé aipusuppa .
40023021	Samba ké ka onin Uman Taikamanua ipusuppa , oto ka onin Uman Taikamanua sambat ka onin Taikamanua sikukuddu sedda lé aipusuppa .
40023022	Samba leú et , ké ka onin manua ipusuppa , oto ka onin uddenan purimataat Taikamanua samba ka onin Taikamanua sipuuuddet ka uddenan purimataat lé , aipusuppa .
40023023	Bulat mateimuian te , kam tai guru paamian samba tai Parise ! Aipoí sipatataju lé kam néné ! Pasare-sarei , kelé laigá , kiniu , sambat raro , nukakau kam persepuluhanmui ka Taikamanua . Tápoi bulat siabeunia , sipuoni bulat besíakenen tugalaiaké ka surukat geti , kelé pasikatnia : Masigalai simaerú ka saalei , punununtut baga , samba putotopit , bulat beri puletseimui nia . Oto bulat nenda peité mateú nugagalaiaké kam , tápoi buí nujajak'aké kam bagei .
40023024	Bulat kam néné ka kam , sauté simapeset paatuat lé kam ! Legú ka lómui nukakarungi peilé kam , tápoi onta geti , tenan lé kam guk !
40023025	Mateimuian te kam tai guru paamian samba tai Parise ! Aipoí sipatataju lé kam néné ! Sarat tei-tei pulokat samba mangkómui lé bulat nupaliliná kam , tápoi bagania geti bulat lolit lepá , kalulut aipalolit nia sialakat gegemui , nuparauragi kam sia , kalulut puaalau bagamui sikataí .
40023026	Bulat ale , kam tai Parise simapeset paatuat ! Bui kam boikí bagat pulokat sambat mangkómui , pat liná , bulé imaliná leú ka sia tei-teinia !
40023027	Mateimuian te , kam tai guru paamian samba tai Parise ! Aipoí sipatataju lé kam néné ! Kam néné ka kam , makeré lé galai tubumui kelé ka tubut ratei sicat , cat kapur ; bulat malainge ituitsó ka uddut , tápoi ka bagania geti , asut'an patola-tolat samba sangamberi sianagat simabuté .
40023028	Bulat kelé kisedda te galai tubumui ka kam . Taitsó kam , bulat kéan lé simaerú baga ka tubudda sirimanua ; tápoi ka bagat paatuatmui geti , asut'an patajuat sambat pajoat . "
40023029	" Mateimuian te , kam tai guru paamian samba tai Parise ! Aipoí sipatataju lé kam néné ! Bulat simalainge lé nugagalai kam rateira tai nabi , samba kasei nuagai kam simaerú puririmanua , palatsatmuian tugudda .
40023030	Ai pei bagei nuumun'aké kam tubumui , nukua kam , ' Bulat aian baí kai ka tetretda taikebbukatmai , tá kututut'aké kai sia masimateiaké tai nabi . '
40023031	Oto sené , kolou bulat tubumuian amasimuneng'aké pukakam nia néné , sapunuteteura sipasimamateiaké tai nabi !
40023032	Kauan poí , riu-riuakéan kam nuusut'aké kam jo sitaddaakenenda taikebbukatmui !
40023033	Oto bulat sikataí lé baí kam néné . Niníra sikataí paraboat ! Kipangan lé iooi nukatsliaké kam tubumui ka ukuman ka api narako ?
40023034	Lelek'aké kam sikuakku néné : Kukokoiniaké te ka kam tai nabi , simasiku paatuat , samba tai guru paamian ; sabagei numateiaké kam , iageti sabagei nusiliktengaaké kam . Ai sabagei nupaorei kam ka uma paniddogat , iageti sabagei nukukru kam , barania ka laggai sara , pat aili ka laggai bagei .
40023035	Oto bulat tuuukum'aké lé kam , kalulut pasimamateiakémui sirimanua sitá selet tubu , iaté barania ka pasimateiat Abel sitá selet tubu , pat aili ka pasimateiat Sakarias togat Berekia , simateiakenenmui ka paoggangan Uman Taikamanua sambat pasibuluat .
40023036	Bulat kau imatonem bagamui ka sikuakku néné : ka tubudda reddenan néné te , ipuaaili sangamberinia néné ! "
40023037	" Jerusalem , Jerusalem ! Sipasimamateiaké tai nabi . Sipabaijungi sapakoiniet Taikamanua pat matei . Piga ngamitsáan pá kugelai kukup-kup'aké sia sangamberi taikalaggaiatnu kelé ikau tatogania goú-goú ka tei kappónia , tápoi bulat beri bolotmui nia !
40023038	Oto buji bagamui ipaalei kam Taikamanua .
40023039	Bulé nuagai kam nia : Barania kineneiget táan te nuiitsó kam mitsá matakku , teret kuam , ' Tupapanukani te nia siooi ka onin Tuhan . ' "
40024001	Kelé aikaddiuaké nia Uman Taikamanua , Jesus , oirangan leú et sipasiuluinia ka tubunia , pasaú-saúrangan kabeira ka Uman Taikamanua , raumun laingenia .
40024002	Iageti kuanangan ka matadda sipasiuluinia , Jesus , " Kipa , nuroró kam laingenia néné ? Bulat sibulat nia te néné kukukua ka matamui , beri te sara bukkut Uman Taikamanua néné mulelegei . Aipoí tububukkat'aké lé sangamberinia . "
40024003	Lepá einangan leú et Jesus ka Leleu Zaitun . Ai nia muuuddet , oirangan leú et sipasiuluinia rapatiboaké nia kelé ka paaleiat , masikua ka matania . " Poiliat peité ka matamai ka kai , piga moi ipuaaili sangamberinia néné ? Apa katuaggaiatnia ka kai masikua tetrenia kaoijanannu samba iaili ka lepakat polak ? "
40024004	Iageti kuanangan ka matadda Jesus , " Jago kam tubumui buí rapataju kam .
40024005	Aipoí maigi te sia siooi masitaget'aké kam , sipuoni onigku , masikua ka matamui , ' Aku té néné Rimata Sipaarau ! ' Oto maigi te sia rapatataju .
40024006	Nuaarep te kam nga-ngan pamatei ka pasaggangan , samba katuareman pasaggangan . Tápoi buí numalotó kam . Aipoí buítá muaili sangamberinia néné . Tápoi tápei te nia nenda gogoi kalepakat polak .
40024007	Pasasaggak te bangsa ka bangsa , purimataat ka purimataat . Bulat kaipa te arep pulajeat sambat teteu sabeu .
40024008	Tápoi sangamberinia sibabara néné , pasitaddania peilé , kelé galainia rapubesí saina , kei iaili rapusulé .
40024009	Lepá labárangan leú et kam , kaurangan kam ka kabeira sipasiukum , bulé rapaorei sambat ramateiaké kam . Iageti pulagakiddangan kam baga sirimanua , kalulut pupapasiuluimui aku .
40024010	Ka tetret nenda , maigi sia sisik-sik tei-teina masikaddiuaké arat , pajoddangan ka tubu sambat palagárangan baga pasasambadda .
40024011	Maigi te muoottou tai nabi sipatataju , masipataju simigi .
40024012	Oto bulat simakopé kataí lé irarat pukakataí , pat igi sia sirimanua táan anai pukakatet baga ka bagat paatuatda .
40024013	Tápoi siom'aké nia geti teret kalepakatnia , nia té tupaaarau .
40024014	Iageti buítá tusegéaké boikí Katuareman Simaerú pagalaiat Purimataat Taikamanua , ka sangaliot polak , bulé raarep nia sangamberi sirimanua . Oto lepá nanda , iapeité iaili tetrenia kalepakat polak . "
40024015	" Nuiitsó te kam , ' Turot pukkataí , sipasaragai sirimanua ' , kelé sikuat Nabi Daniel . ( Repdemenda sipasibabatsa : Lelek'aké kam apa katukolobatnia ! )
40024016	Ka tetret nenda , sia sikukuddu ka Judea , kau ratui-tui sedda , raei ka leleu .
40024017	Sia sikukuddu ka laibó ka pata , buí ratugorosot raei masialá bibiletda ka bagat lalep .
40024018	Sia sikukuddu ka mone , buí ratoili masialá saraubára ka laggai .
40024019	Tápoi kataínangan te ka gogoi nenda ka sia tainanalep sibara suruket , samba saina simagoisó tatoga !
40024020	Kau lé nupaniddou kam ka Taikamanua , bulé tá iipó katui-tuiatmui ka ipot mui-mui manua , elé ipot gogoi Sabbat !
40024021	Babara te paoreat sabeu ka tetret nenda , kelé sara paoreat sitaipuaaili peilé , iaté barania ka panandaat polak peilé pat aili kineneiget , samba táan babara mitsá .
40024022	Oto ké tá baí itengai gogoinia Taikamanua , bulat beri sia sara sipuririmanua . Kalulutdangan lé sapaamiannia , tengainangan gogoinia Taikamanua .
40024023	Ka tetret nenda , ké ai sia siooi masikua ka matamui , ' Ai nia sené Rimata Sipaarau ! ' elé ' Ai nia sedda ! ' , buí imatonem bagamui ka tubunia .
40024024	Babara te sia sipaarau sipatataju , samba tai nabi sipatataju . Ragagalai te kerek sabeu , samba kiseiet , bulé rapataju sirimanua ; sambat ké momoi baí nia sambat sapaamian Taikamanua rapatataju .
40024025	Oto repdem kam sikuakku néné ! Kutatarek lé kutiboi nia ka matamui , kei muaili , anuagaian kam .
40024026	Iageti ké ai baí sia sikua ka matamui , ' Ai nia sedda ka simatangeu ! ' , buí nuei kam sedda . Elé ké ai baí sia sikua ka matamui , ' Ai nia sedda mulilipput ka bagat bilí ! ' bulat buí imatonem bagamui ka sikuadda .
40024027	Aipoí ioi ka sia Togat Manusia makeré lé nia kelé torot bilá , ipukinam , barania ka kabelaiat sulu , papparat aili ka kabelekat sulu .
40024028	Kaipa poí ai simabuté , ai leú te sedda seggú simakom simabuté . "
40024029	" Tá mauju , lepána lé ka sia paoreat ka tetret nenda , magep-gepnangan leú et matat sulu , samba taimatoronangan ka sia matat laggó . Belénangan leú et panyanyat barania ka manua . Oto pasabunangan leú et sia siutéaké manua ka goá .
40024030	Lepá matoilánangan ka manua toggaiatnia ka sia Togat Manusia . Ka tetret nenda pusourangan sangamberi sirimanua ka polak , raitsó ioi Togat Manusia ka tinobut manua ka gege samba ka pulatsanan sabeu .
40024031	Pupiaurangan simaron samalaika . Iageti koiniakénangan sia samalaikania Togat Manusia masirurúaké sapaamiannia sibara ka siepat matat rusa , iaté , barania ka piprin manua sara , pat aili ka pipirinia sara . "
40024032	" Alaki lé kam nia ka loinat sileu . Ké malimun samba mamé-mé rannia , samba ké itaddaaké ibela sinulania , agaimuian , amalegrengan te ibara legeu manua .
40024033	Kisedda leú te , ké nuitsó kam ipuaili sangamberinia néné , agaimuian bulat amalegrengan te iaili tetrenia .
40024034	Bulé nuagai kam nia ! Tápei tatatá sia sangamberi sipuririmanua kineneiget , amuailingan sangamberinia néné .
40024035	Ka sia polak sambat manua tatatá lé ; tápoi tiboietku geti , tátatatá lé , burú . "
40024036	" Bulat beri te sia sara siagai gogoi elé jamnia ioi . Beri samalaika ka manua , tá raagai . Ka sia leú et Togat Manusia tá iagai , bulat sarat Ukkui sikuddu ka manua lé iagai nia , lepá .
40024037	Galai kaoijanan Togat Manusia geti , makeré lé nia ka tetret aitugurú si Noak siburú ka bagat kapá .
40024038	Ainangan tá babara eba sabeu , mukom sambat muló elé mutalimou lé ragagalai sirimanua . Oto sarat nenda te rabubuluk pat ailinangan tetrenia itugurú si Noak ka bagat kapá .
40024039	Teret aitalungan lé sia sangamberidda eba , iapeité agairangan nia sibabara . Kisedda leú te muaaili ka tetret kaoijanannia ka sia Togat Manusia .
40024040	Ka tetret nenda , ai baí sia rua sipugagalai ka mone : Sara tuabbit , sara tugalak .
40024041	Ai sia rua tainanalep sipanunuddú gandum : Sara tuabbit , sara tugalak .
40024042	Oto kau nusuk-suk kam tubumui , tá poí nuagai kam ipot gogoi kaoijanan nia ka sia Tuhanmui .
40024043	Néné lé repdemenmui ! Ké raagai baí nia ka sia sibakkat lalep jamnia ioi sinoibó sipananakkou , tá leú te ilalaú-laú nia , bulé tá ioi ratugurú sipananakkou ka bagat lalepnia .
40024044	Oto kau nupatarek kam tubumui . Kataibabagaiet bagamui lé poí , iooi ka sia Togat Manusia . "
40024045	Iageti kuanangan mitsá ka matadda , Jesus , " Oto ké kisedda baí nia , kasei oniakenen sapagugulet simatopit samba simasiku paatuat ? Nia té iririóaké tuannia siutéaké saaleinia sapagugulet bagei , masikau kanda ka tetrenia .
40024046	Bulat simakopé beunan lé te uktuknia pagugulet néné , ké iaili nia tuannia , ai nia masigagalaiaké galajetnia .
40024047	Kau imatonem bagamui ka sikuakku néné , bulat tá te isosoppi irióaké nia situannia pagugulet néné , bailiu katonemiet nia baga , masipasikeli sangamberi bibiletnia .
40024048	Tápoi ké sikataí paraboat lé baí nia pagugulet néné , tá isoppi ikua ka bagat paatuatnia ,
40024049	' Maburú peilé itoili si tuan ' , oto taddaakénangan masipabóboki sapagugulet bagei , samba mukom elé mulóan lé igagalai sambadda saaleinia sipupupuineng .
40024050	Oto lepá , toili-aitoili si tuan ka gogoi elé ka jam taibabagaiet bagania .
40024051	Iageti palisojinangan nia si tuan , pagugulet néné . Lepá gurúakénangan nia ka kudduatda sipatataju . Oto pusourangan leú sedda samba pangorikrangan sangamberidda . "
40025001	" Ka sia geti ioi Togat Manusia , sipuoni Tuhan , makeré lé galainia kelé ka pasikat néné : Ai sia pulu taiokkó sieei masipaaleiaké siputatalimou . Senenda ai pasasara sia alito araabbit , raei masiroroi talimouakenen .
40025002	Lima sia ka talagadda , tá raagai paatuat . Tápoi ai leú et sia lima sabagei siagai paatuat .
40025003	Iageti sia taiokkó silima sitaiagai paatuat néné , sarat sangapualitoat lé iginia araabit tula baligetda . Tá aratarek'aké tula baligetda mitsá .
40025004	Tápoi ka sia geti taiokkó silima bagei siagai paatuat , raabbit pualitoat , raabbit leú et tula baligetda .
40025005	Kalulut burúnia ioi talimouakenen , matuddunangan matadda sangamberidda , iageti pereprangan leú et .
40025006	Oto tengamoi , maarepnangan nga-ngan soga sipasikukua , ' Amoian te nia talimouakenen ! Suru kam nuroroi kam nia ! '
40025007	Iageti tusuruddangan leú et taiokkó sipulu néné , tunamrangan leú et alitodda .
40025008	Kuaddangan nia taiokkó silima sitaiagai paatuat , ka matadda taiokkó silima siagai paatuat , ' Ale , aké peité kam ka kai goisó suat alitomai , aipoí aian lé igegelai pepé ka kai alitomai . '
40025009	Oto kuadda lé nia taiokkó silima siagai paatuat ka matadda , ' Tá momoi ! ' Babara tá iaaili tulatta sangamberitta . ' Kenan'an lé kam nusaki kam nia ka kam ka toko . '
40025010	Iageti eirangan leú et taiokkó silima sitaiagai paatuat , masisaki tula . Ai sia memei pasaki , segé-aisegé ka sia talimouakenen . Iageti keré gurú sia ka sia taiokkó silima simatarek tubu néné , sambat talimouakenen ka pupunenan . Lepá pat-pat'akérangan leú et matatbaliu !
40025011	Kelé arabara ka sia taiokkó sabagei , pusogaddangan leú et , pelé nga-nganda , ' Ale Tuan , buká kai . '
40025012	Tápoi kuana lé nia talimouakenen ka matadda , ' Tá kuagai kam ! ' "
40025013	Iageti lepáakénangan ipupasikat Jesus kuanangan kisé , " Oto suk-suk kam tubumui , aipoí tá nuagai kam gogoi elé jamnia kaoijanan Togat Manusia . "
40025014	" Pagalaiat kaoijanan Togat Manusia sipuoni Tuhan geti , makeré lé nia ka pasikat néné . Ai sara sirimanua siobá mei ka sara laggai ka simareunan . Iageti sogainangan sapaguguletnia , bulé isegéaké ka tubudda , rapuukú sangamberi bibiletnia .
40025015	Oto parubeinangan sia siripot siooi rapasikeli . Ka sisara aikau lima ngaribu ngamas iginia . Ka sabagei rua ngaribu ngamas . Iageti ka sisara mitsá aikau sangaribu ngamas iginia . Oto lepá tuinangan leú et .
40025016	Ka sia pagugulet sisiló lima ngaribu ngamas , silóna lé nia , ei nia pajaga . Oto bara mitsá uktuknia lima ngaribu ngamas iginia .
40025017	Beri leú ka sia pagugulet sisiló rua ngaribu ngamas , abara leú et ka sia uktuknia rua ngaribu ngamas iginia .
40025018	Tápoi ka sia geti sisiló sangaribu ngamas , amei lé nia masiugguk polak , lepá lipput'akénangan bulagat tuannia sedda .
40025019	Oto buru-burú , toilinangan leú et tuanda sapagugulet néné . Iageti taddaakérangan paadde , raadde uktuk sisesedda .
40025020	Oinangan leú et ka sia pagugulet sisiló lima ngaribu ngamas , kuanangan ka matat tuan , ' Ale Tuan , kelé bulagat siakénu kaku silima ngaribu ngamas iginia , aikoí né mitsá akusese uktuknia lima ngaribu ngamas iginia . '
40025021	Kuana lé ka matania si Tuan , ' Nen . Bulat ekeu té né pagugulet simaerú baga sambat simatopit . Oto kalulut katonemiet poí ekeu ka puukuket sigoisó , bailiu matonemnangan bagakku masiaké ka tubum , puukuket sabeu . Oto kauan , gurúaké ekeu , bulé tapuangká kam baga sambatta ! '
40025022	Lepá mitsa , oi nia ka sia pagugulet sisiló rua ngaribu ngamas . Kuanangan ka matat Tuan , ' Ale Tuan , kelé bulagat siakénu kaku sirua ngaribu ngamas iginia , aikoí né mitsá akusiló utuktuknia rua ngaribu ngamas iginia . '
40025023	Oto kuanangan ka matania si Tuan , ' Nen . Bulat ekeu té né pagugulet simaerú baga sambat simatopit . Oto kalulut katonemiet poí ekeu ka puukuket sigoisó , bailiu matonemnangan bagakku masiaké ka tubum , puukuket sabeu . Oto kauan , gurúaké ekeu , bulé tapuangká kam baga sambatta ! '
40025024	Iageti oinangan leú et ka sia pagugulet sipasisisiló sangaribu ngamas iginia , kuanangan ka matat Tuan , ' Ale Tuan , kuagai simagege lé ekeu . Momoi numonei buat siureman , tá ka siuremannu , samba nururúaké buat siureman tá ka sikarap'akenennu .
40025025	Oto kalulut lotóku ka tubum , ei aku masilabbú bulagatnu Tuan , ka polak . Oto aikoí né bulagatnu , Tuan . '
40025026	Bulat kuana lé nia si Tuan ka matania ka sia , ' Ekeu té né pagugulet sikataí , samba sitaimamalá pei bagei ! Kipa , tápei poi nuagai momoneiku tá ka siuremanku , samba rururúakéku buat siureman tá ka sikarap'akenenku ?
40025027	Bulat maerú peilé nukoiríaké bulagatku ka bank , bulé ké iipó kutoili , silókungan nia mitsá bulagatku sambat bungania .
40025028	Oto alá lé kam , ka tubunia bulagat nenda , lepá kaumuian nia ka tubut pagugulet sibara pulu ngaribu ngamas .
40025029	Aipoí sibabara , tukakau peilé ka tubunia , pat pulegeinangan . Tápoi ka sitá anai geti , tuaalá peilé sibabara ka tubunia , bulé isappru .
40025030	Oto ribbaiaké kam nia ka gerat ka simagep-gep , pagugulet sitá katupunan néné . Iageti pusounangan samba pangoriknangan sedda ! ' "
40025031	" Ké iaili tetrenia ioi Togat Manusia ka purimataatnia , sambadda samalaikania , puuddetnangan leú et ka uddenan purimataatnia sipulubeunan .
40025032	Iageti rurúakénangan sangamberi bangsa ka matania . Rubeinangan sia bailiu rua ngabagguak , kelé galaiakenenda sipasijajago tarimeu , rapasaraaké biri-biri ka kambing .
40025033	Kaunangan sia kai kattoetnia , sia sigalaiaké siobat bagat Taikamanua , tápoi ka sia geti sabagei , ikau kai katsiunia .
40025034	Iageti kuanangan nia Rimata ka matadda sikukuddu kai kattoetnia , ' Konan kam , kam sipanukanin Ukkuiku . Gurúaké kam ka Purimataat sinarek'akenen ka kam , barania peilé ka panandaat polak .
40025035	Aipoí amalaje aku , anupakom kam aku , samba amaoggou aku , anuaké kam lóku . Amusitoi aku ka laggaimui , anunappit kam aku ka lalepmui .
40025036	Amabulutut aku , anuaké kam leppeiku . Amabesí aku , amoi kam masipasikeli aku . Ai aku muuukum ka bagat penjara , anurop'aké kam aku . '
40025037	Iageti kuaddangan nia ka sia , ka matat Rimata , ' Pigamoi poi Tuhan , akuitsó kai ekeu ai ekeu mulalaje , akupakom kai ekeu , elé ai ekeu maooggou , akuaké kai lónu ?
40025038	Pigamoi akuagai kai pusisitoinu ka laggaimai , akunappit kai ekeu ka lalepmai ? Pigamoi akuitsó kai ekeu ai ekeu mububulutut , akuaké kai bibilet tubum ?
40025039	Pigamoi poi Tuhan akuitsó kai ekeu ai ekeu mubebesí , elé ai ekeu muuukum ka bagat penjara , akuoi kai masirop'aké ekeu ? '
40025040	Iageti kuanangan nia Rimata ka matadda , ' Bulé nuagai kam nia : ka tetret anugalaiaké kam sangamberinia néné , kenanen ka tubudda sasarainangku sigoisó tiboi tubu lé anugalaiaké kam nia , tápoi ka tubukku lé te galainia anugalaiaké kam nia ! '
40025041	Lepá kuanangan nia Rimata ka matadda sia sikukuddu kai katsiunia , ' Katuitui kam sené , kam sitelei Ukkui ! Gurúaké kam ka api sitaipepé ka sinarek'akenen Ukkui kudduat Sanitu sambat samalaikania !
40025042	Aipoí amalaje aku , tá anupakom kam aku . Amaoggou aku , tá anuaké kam lóku .
40025043	Ainuaagai kam pusisitoiku ka laggaimui , tá anualá kam aku ka lalepmui . Amubulutut aku , tá anuaké kam bibilet tubukku . '
40025044	Iageti kuaddangan nia ka matat Rimata , ' Pigamoi poi Tuhan , akuitsó kai pulalajem , elé anumaoggou , elé akuagai kai pusisitoinu , elé pububulututnu , pubebesínu , elé katuuukumnu ka bagat penjara , tá akurop'aké kai ekeu ? '
40025045	Oto kuana lé nia ka matadda Rimata , ' Bulé nuagai kam nia : Ka taiobamui masirop'aké sara sigoisó tiboi tubu néné , aku lé te galainia tá anurop'aké kam . '
40025046	Iageti orak'akénangan ka tubudda ukuman teret buru-burú . Tápoi sia geti sigalaiaké siobat bagat Taikamanua , silórangan purimanuaiat sipulelelek samba sitaitatatá . "
40026001	Lepá aitiboi nia sangamberinia néné , Jesus , kuanangan ka matadda sipasiuluinia ,
40026002	" Kelé siagaimui , aian lé rua ngagogoi burúnia iaaili Punen Paska . Seddangan té iaaili gogoinia itusegéaké Togat Manusia bulé itusiliktengaaké ! "
40026003	Ka tetret nenda te raparururú tai imam sabeu sambat tai guru paamian ka uman Imam Sabeu sipuoni si Kayapas .
40026004	Rapatiboji bulé ralabá Jesus sipinakele , lepá mateiakérangan leú et nia .
40026005	" Tápoi , " sipinatibojidda , " buí itugalaiaké ka ipot punen , babara pulamagat ka talagat siberikabaga . "
40026006	Ai nia mukukuddu Jesus ka laggai Betania , iaté ka lalep Simon simalubbé simasappó , siburú ,
40026007	lotsit-aitulotsit ka sia sara sinanalep iailiaké Jesus . Ai aiabbit sangabuli-buli tula simasingin simakopé kepput saki . Ai nia mututukkú mukom , uruakénangan tula simasingin néné , sinanalep , ka utet Jesus .
40026008	Tápoi kelé araitsónia néné sipasiului , bara golúra , kuadda lé nia , " Tupasisibbu kodda sangamberinia néné ?
40026009	Aipoí makeppu sakit tula néné ké tusakiaké ; iageti bulagat sakit tula néné , panguruat'aké ka simagebá ! "
40026010	Tápoi ai lé iaagai sipinaatudda néné , Jesus . Oto kuanangan ka matadda sipasiuluinia , " Nugegejaaké kodda kam bagania sinanalep néné ? Aipoí simaerú samba umun'akenen lé poí sigalaiakenennia néné ka tubukku .
40026011	Ai lé maririu-riu kababaradda simagebá , ka talagamui . Tápoi aku kaku geti , tá mariu-riu kukuddu ka talagamui .
40026012	Aipoí masipatarek kei iaili tetrenia turateiaké aku lé , aiuruaké tula simasingin néné , ka tubukku .
40026013	Repdem kam sikuakku néné ! Kaipa lé te tupaarep Katuareman Simaerú sibara ka Taikamanua , ka sangaliot polak néné , katuareman pagalaiat sigalaiakenen sinanalep néné leú , tupaarep , kelé sara repdemen ka tubunia . "
40026014	Iageti einangan leú et sara ka talagadda sipulurua sipasiului Jesus , iaté sipuoni si Judas Iskariot , ka tai imam sabeu .
40026015	Kuanangan ka matadda , " Aponia nuaaké kam kaku , ké kusegéaké baí ka kabeimui , Jesus ? " Iageti adderangan nia , telu ngapulu ngaperak iginia , iageti kaurangan nia ka tubut Judas .
40026016	Ka tetret nendangan té aigaba oggak sipasesese si Judas , iei masipajo Jesus .
40026017	Iageti ka gogoi siboikí , ka ipot Punen Roti Simaleu , eirangan leú et sipasiuluinia ka tubut Jesus . Kuaddangan ka matania , " Kaipa siobánu kupatatarek kai kudduat pukomannu komen Paska ? "
40026018	Kuanangan ka matadda , " Kenan kam ka laggai , nuailiaké kam sara sirimanua , nukua kam ka matania , ' Aikua si Guru , aiailingan te tetrekku . Oto kuobá mupunen Paska ka lalepnu sambamai sipasiuluiku . ' "
40026019	Iageti eirangan leú et galaiakérangan nia kelé sitonéakenen Jesus ka matadda , masipatarek komen Paska .
40026020	Kelé aimasoibó , pukomrangan leú et sambadda sipasiuluinia , Jesus .
40026021	Ai sia mukokom , kuanangan ka matadda Jesus , " Arep'aké kam sipulelelek : ai te sara ka talagamui masipajojo aku . "
40026022	Kelé araarep nia sipasiului Jesus , sikuania néné , mareu-reunangan bagadda simakopé . Iageti taddaakérangan pasasara masinou-nou Jesus , pelé nga-nganda ka tubunia , " Taleú aku nukukua , Tuhan ? "
40026023	Oto kuanangan ka matadda Jesus , " Simakeré kusop'aké kai kabeimai ka bagat mangkó , nia té nenda masipajojo aku .
40026024	Kirénangan tedda mamatei nia Togat Manusia , siripot sitususurat ka Buko Sipunenan . Tápoi mateirangan te sipajo Togat Manusia ! Bulat maerú peilé ka sia néné , tá mutútú matania ! "
40026025	Oto kuanangan ka sia si Judas sipajo nia ka matat Jesus , " Kipa taleú aku lé nukukua , Guru ? " Iageti kuanangan ka matania Jesus , " Bulat kisedda tedda , kelé sikuam ! "
40026026	Kelé arapukom , alánangan roti , Jesus , suráakénangan nia ka paniddogat . Lepá paabbónangan nia roti nenda , kaunangan nia ka tubudda sipasiuluinia . Aikakau ka sipasiuluinia , aikukua , " Na , alá kam , kom kam ; nia té néné tubukku . "
40026027	Lepá alánangan pulokat sibara ka baga anggur , kuanangan surá ka tubut Taikamanua . Lepá kaunangan nia pulokat ka sipasiuluinia . Aikakau , aikukua , " Na , ló kam , sangamberimui .
40026028	Aipoí néné te logauku masisasah'aké pakerekat bagat Taikamanua , iaté logau sipiliakenen kalulut sirimanua simigi , pasiappet jodda .
40026029	Kau imatonem bagamui ka sikuakku néné : Táan te kuloló mitsá suat anggur néné , teret iaili tetrenia mitsá kuló angur sibau sambatta ka Laggai Ukkuiku Sibau . "
40026030	Lepá uraiakérangan urai pasiumun . Pasatna lé rapuurai , ei sia ka Leleú Zaitun .
40026031	Iageti kuanangan ka matadda sipasiuluinia Jesus , " Nukakaddiuaké te kam aku soibónia néné . Aipoí ka Buko Sipunenan , ai atusurat'aké kisé : Aikua Taikamanua , ' Kumamateiaké te nia sipasijajago , oto bailiu pasabunangan leú et tubunia ka sia mungkuat biri-birinia . '
40026032	Tápoi ké atusurungan geti aku ka simamatei , boikíakékungan tubukku mei ka kam ka Galilea . "
40026033	Iageti kuanangan ka matat Jesus si Petrus , " Kenanen baí rakaddiuaké ekeu ka sia sabagei , tápoi aku kaku geti , bulat tá kukakaddiuaké lé ekeu , burú ! "
40026034	Kuana lé nia Jesus ka matania , " Bulat soibónia néné , ainangan tá mutotokki goú-goú , anupakelengan aku telu ngamitsá . "
40026035	Oto kuana lé nia mitsá ka sia si Petrus ka matat Jesus , " Bulat kenanen tumateiaké aku , elé ruatta pá matei , bulat tá lé kupakekele ekeu , lepá ! " Oto beri ka sia sipasiuluinia sabagei leú , kisedda leú et ka sia arakua .
40026036	Lepá ei nia Jesus sambat sipasiuluinia ka sara kudduat sipuoni Getsemane . Segé sia sedda , kuanangan ka matadda , " Kuddungan kam sené boikí , kuei sedda maniddou . "
40026037	Iageti nánánangan si Petrus , sambat tairua tatogat Sebedeus aleinia . Oto lepá , suggrunangan nia purereu-reu baga sambat taimangkánangan bagania .
40026038	Kuanangan nia ka matadda sipasiuluinia , Jesus , " Bulat ai te makokopé reu-reu bagakku , bulat kelé mamateian lé aku galainia . Senéan té kam boikí , eddangan tapumata kam sambatta . "
40026039	Iageti areuakénangan tubunia goisó , Jesus , ka tubudda sipasiuluinia , purapponangan leú et ka polak , paniddounangan , pelé nga-ngania , " Ale Ukkui , ké momoi baí nia , areuakénungan nia ka tubukku , pangoringan bairat'akenen ka tubukku néné . Tápoi buí ka teú bagakku , ka teú bagam lé , Ukkui . "
40026040	Lepá aipaniddou Jesus , toili nia ka tubudda sipasiuluinia sitelu , ailinangan leú et sia aian sia memerep . Iageti kuanangan ka matat Petrus , Jesus , " Kipa ale , bulat beri sangajam tapumata kam sambatta tá nuom'aké kam ?
40026041	Kau nupanuksuk kam , samba paniddou kam , bulé tá iorak kam pasisiboat . Kirénangan ka sia ketsatmui iobá masigalaiaké simaroipo , tápoi tá nuom kam , kalulut tubu néné ka sia , masaggoet . "
40026042	Iageti einangan leú et mitsá Jesus maniddou , kuanangan , " Ale Ukkui , ké bulat kuoorik lé pangoringan néné , samba tá momoi ituareuaké ka tubukku , oto kauan , ekeu lé tuteteú . "
40026043	Lepá sok-soknangan nia mitsá Jesus , ailinangan leú et sia mitsá sipasiuluinia , ai sia memerep , kalulut kopet tuddun matadda .
40026044	Iageti kaddiuakénangan sia mitsá Jesus , ei nia maniddou sikatelunia , kuanangan kelé sikuania leú et .
40026045	Lepá sok-soknangan nia mitsá Jesus , iei ka sipasiuluinia , kuanangan ka matadda , " Kipa ale , ai peilé kam memerep samba muari ? Itsó kam , aiailingan te tetrenia itusegéaké Togat Manusia ka kabeira sirimanua sijo .
40026046	Suru kam , ai sita memei . Itsó peité kam ! Amalegrengan nia sipajo aku ! "
40026047	Talagat paninibo nia Jesus , lotsit-aitulotsit si Judas , iaté sara ka talagadda sipasiului Jesus . Maigi sia aiabbit saaleinia ; ai sipasiaabbit lanjau , ai leú et sia sipasiaabbit bobóbó . Sia néné iaté , sikoiniakenenda tai imam sambat tai bajára tai Jahudi .
40026048	Ka sia sipajo Jesus néné , aikauan toggaiat ka tubudda , ikua , " Kasei kusigguk , nia té nenda nulalabá kam ! "
40026049	Oto kelé arasegé sedda , riuriginangan Jesus si Judas , kuanangan ka matania , " Salam , Guru ! " Iageti sigguknangan Jesus .
40026050	Pelé nga-ngan Jesus ka tubunia , " Ale Saraina , apa lulunia nuooi sené ? " Iageti riurigiddangan Jesus sirimanua simigi , labárangan leú et nia .
40026051	Oto oppatnangan leú et lanjaunia ka sia sara ka talagadda sipasiului sipaaleiaké Jesus , sepprinangan talingat imam sabeu , pat belé talingania sangasilá .
40026052	Oto kuanangan ka matat sipasiuluinia néné Jesus , " Ale , buluk'aké mitsá lanjaunu ka sagbungnia , aipoí kasei sioppat lanjaunia , ka lanjau leú te ka sia imamatei .
40026053	Bulat ka bagam lé pá tá momoi kutiddou ka tubut Ukkuiku , bulé ikoiniaké simaola , pulu rua ngapasukan tentera malaika ?
40026054	Ké kisedda baí nia , kipangan lé iooi ipuaili siniblaakenen ka Buko Sipunenan , masikua , buítá muaili kelé sipuaaili kineneiget ? "
40026055	Lepá kuanangan ka matadda sirimanua simigi Jesus , " Sirimanua sijo lé pá aku néné nukukua kam , elé ; pat koí oi kam sibara lanjau samba bobóbó sinippukat loiná nulabá kam aku ? Senen gogoian lé koí kupungantoman ka Uman Taikamanua , tá koí anulabá kam aku !
40026056	Kirénangan buítá muaili kelé néné , bulé ipuaili kelé ka sinurat'akenenda tai nabi ka Buko Sipunenan . " Lepá tui-tuirangan leú et sipasiuluinia , rakaddiuaké Jesus .
40026057	Iageti abbitrangan leú et nia Jesus , sia sipasilalabá , ka lalep Kayapas Imam Sabeu . Sedda aian sia parururú tai guru paamian sambadda tai bajára tai Jahudi .
40026058	Ka sia si Petrus aitutut Jesus , tápoi makareunan , pat aili ka gerat lalep imam sabeu . Iageti tugurúnangan leú et si Petrus ka gerat lalep imam néné , puuddetnangan ka bébéra tai tentera sipujajago . Aitataiko kipa ragagalaiaké ka tubut Jesus teret kapplu nia .
40026059	Bulat airabebesíaké tai imam sabeu sambat sangamberidda tai Mahkama Puaranan , ramuneng'aké boko , bulé ioi raukum'aké Jesus , simateiakenen .
40026060	Tápoi beri sara tá anai arasese selenia , kenanen maigi sia sipasimumuneng'aké boko . Tápoi lepá oi sia rua ka mata .
40026061	Kuaddangan , " Aikua sirimanua néné , ' Momoi kuragat'aké Uman Taikamanua néné , lepá rióakékungan nia mitsá ka bagat telu ngagogoi . ' "
40026062	Iageti puriónangan leú et si imam sabeu , pelé nga-ngania , " Kipa , tá koí nuaalegi panganduatda pagalaiat tubum néné ? "
40026063	Tápoi meng lé nia Jesus . Lepá oleakénangan ikua nia mitsá ka matat Jesus , " Ka onin Taikamanua sipuririmanua , kutiddou kai bulé nukua ka matamai , Rimata Sipaarau , elé Togat Taikamanua leú , ekeu néné ? "
40026064	Iageti kuanangan ka matadda Jesus , " Aisesengan kelé sikuam . Tápoi kau imatonem bagam ka sikuakku néné : barania kineneiget , itsómuian ipuuddet Togat Manusia kai kattoet Taikamanua Sipulugege , samba ioi ka tinobut manua ! "
40026065	Oto pabiritnangan leú leppeinia si imam sabeu , kuanangan ka matadda , " Aipaloloian Taikamanua ! Táan anai lulunia tagaba kam sipasimumuneng . Aipoí sangamberimuian amasiarep tiboiet paloloiatnia ka tubut Taikamanua .
40026066	Oto kineneiget , kipa bulat sipinaatumui ka kam ? " Pelé nga-nganda ka sia , " Amaselengan nia , oto buítá tumateiaké lé nia . "
40026067	Iageti lujiddangan matat Jesus , lepá pabóbokiddangan nia . Samba ai leú et sia sipasititipak bailatnia
40026068	kuaddangan ka matania , " Poiliat peité ka kai , ale Rimata Sipaarau ! Kasonia amasitipak bailatnu ? "
40026069	Talagat kukuddu nia si Petrus ka gerat , oi sara pagugulet sinanalep , kuanangan ka matat Petrus , " Ekeu té néné alei Jesus tai Galilea , elé ? "
40026070	Tápoi aipakele lé si Petrus againa Jesus ka matadda sangamberidda sedda , kuanangan , " Bulat tá kuagai sikuam néné , "
40026071	iageti bela nia ka matatbaliu gerat . Lepá itsónangan nia mitsá sara pagugulet sinanalep , kuanangan ka matadda sikukuddu sedda , " Nia néné te ataitsó simaruei , alei Jesus tai Natsaret . "
40026072	Oto pakelenangan mitsá againa Jesus si Petrus , pat pusuppanangan leú et , kuanangan , " Bulat tá te kuagai nia sirimanua nenda ! "
40026073	Tá amauju , eirangan leú et ka tubut Petrus sia sipuririó sedda , kuaddangan ka matania , " Bulatnia ekeu té sara ka talagadda , aipoí aimatoilá aituagai , iaté ka galai paninibom . "
40026074	Iageti pusuppanangan leú et si Petrus , pelé nga-ngania , " Bulat beri agaiku nia sirimanua nenda ! " Ka tetret nendangan leú et , putokkinangan goú-goú .
40026075	Oto iapeité repdemnangan nia si Petrus kukuana ka matania Jesus , " Tápei amutokki goú-goú , anupakelengan aku telu ngamitsá . " Iageti bela nia si Petrus , pusounangan leú et , kopet reu-reu bagania .
40027001	Maseggei peilé , pakerénangan bagadda tai imam sabeu sambat tai bajára tai Jahudi , ramateiaké Jesus .
40027002	Iageti kabérangan nia , lepá eirangan leú et masitaroaké nia kai Pilatus gubernurda tai Roma .
40027003	Kelé aiagai nia si Judas sipajo Jesus uukum'akéra Jesus , bara olei bagania . Iageti einangan leú et ka tai imam sabeu sambat ka tai bajára tai Jahudi , masitoiliaké bulagat sitelu ngapulu ngaperak .
40027004	Kuanangan ka matadda , " Bulat amajongan te aku kalulut akupajo sitá anai selet tubu , pat ukum'aké nia ukuman simateiakenen ! " Tápoi kuadda lé ka matania , " Apananmai kupuleletsei kai nia ? Ekeuan lé ipagaba nia ! "
40027005	Iageti ribbaiakénangan nia nenda bulagat si Judas ka bagat Uman Taikamanua , einangan leú et masitiggot lolokkatnia .
40027006	Oto eirangan leú tai imam sabeu masirurúaké bulagat siribbaiakenen Judas , pelé nga-nganda , " Bulagat logau lé te bulagat néné . Siripot ka surukat , tá momoi tugurúaké bulagat néné , ka kudduat pasibuluat , ka Uman Taikamanua . "
40027007	Kelé aipakeré bagadda , pakeirangan bulagat néné pasisakit polak oniakenen Polak Tukang Parió . Kaunenda rateira taitoi .
40027008	Iaté lulunia , teret kineneiget ai peilé tuooniaké nia polak néné , " Polak Logau " .
40027009	Oto néné , bulé ipuaili lé kelé ka sikuat Nabi Jeremias sipasikukua kisé , " Iageti silórangan telu ngapulu ngaperak iginia siripot igit siteúakenenda tai Israel , kelé sakinia .
40027010	Oto kaurangan bulagat sikaura sakinia néné , pasisakit polak tukang parió , kelé sikuat Tuhan ka matakku . "
40027011	Kelé aisegé Jesus ka matat Gubernur Pilatus , nou-nounangan nia , pelé nga-ngania , " Bulatnia Rimatadda tai Jahudi lé ekeu , elé ? " Iageti kuanangan nia ka sia Jesus , ka matat Pilatus , " Oo , kelé sikuam . "
40027012	Tápoi bulat beri sara aialegi , sikuadda ka sia tai imam sabeu sambat tai bajára tai Jahudi , ka tetret airapababara tiboiet rajoaké nia .
40027013	Oto kalulut néné , kuanangan nia si Pilatus ka matania , " Kipa , tá ainuaarep sangamberinia sikuadda , rajoaké ekeu ? "
40027014	Tápoi tenan lé nia meng , Jesus ; bulat pat kisei ka bagat gubernur Pilatus ka tubunia .
40027015	Kelé simarei-rei igalaiaké si gubernur , senen ipot Punen Paska , buítá ibelaaké sara situukum . Tápoi siripot siteúakenenda lé sirimanua simigi .
40027016	Oto ka tetret nenda , ai sara situuukum simakopé beunan katuareman kataí sigalainia . Iaté sipuoni Jesus Barabas .
40027017	Kelé araparurú sirimanua simigi , nou-nounangan sia si Pilatus , pelé nga-ngania ka tubudda , " Kasei siobámui kubebelaaké ka kam ? Jesus Barabas , elé Jesus kuanenda Kristus ? "
40027018	Ikukua geti kelé néné si Pilatus , kalulut aagaina lé kakaura Jesus ka tubunia , sautéra tai Jahudi , kalulut sit-sit bagadda ka tubunia .
40027019	Iageti ai nia muuudet ka uddenan purimataatnia si Pilatus , oi-aioi surat sinanalepnia masikua ka matania , " Buí te nupaisit peruketnu ka tubut sirimanua sitá selet tubu néné , aipoí pat bara pangamutetku sikataí , kalulu nia . "
40027020	Tápoi ka sia geti tai imam sabeu sambat tai bajára tai Jahudi , riu-riu nia lé rapatubbuji bagadda sirimanua simigi , bulé ratiddou ka tubut Pilatus , ibelaaké ka sia si Barabas , tápoi ka sia geti Jesus tuuukum'aké lé nia , ukuman simateiakenen .
40027021	Iageti nou-nounangan sia mitsá si Pilatus , pelé nga-ngania , " Karuadda néné , kasonia siobámui kubebelaaké ka kam ? " Pelé nga-nganda , " Si Barabas lé . "
40027022	Iageti kuanangan ka matadda si Pilatus , " Oto ké kisedda baí nia , kipangan lé kugagalai ka tubunia ka sia Jesus , kuanenda Kristus ? " Kuadda lé nia , " Pattáaké lé nia ka sia ka loiná siliktenga . "
40027023	Kuana lé nia ka sia si Pilatus ka matadda , " Aponia poi jonia ? " Oto pugereirangan simakopé , pelé nga-nganda , " Bulat pattáaké lé nia ka loiná siliktenga ! "
40027024	Kelé aiitsó nia si Pilatus taiooi nia igalai apa pá , samba ijago buí ibara pulamagat , alánangan oinan , buinangan kabeinia ka matadda sirimanua simigi , pelé nga-ngania ka tubudda , " Tá tebái iaaili aku gejat baga , katumamateiaké nia sirimanua néné ! Kam lé iaaili gejat baga ! "
40027025	Tápoi alegidda lé nia sangamberidda , " Kauan , eddangan nia iorak kai ukuman sambat tatogamai , kalulut katumamateiaké nia sirimanua néné ! "
40027026	Iageti belaakénangan ka sia si Barabas , si Pilatus , tápoi kuanangan rapabóboki nia ka sia Jesus samba segéakénangan nia ka kabeira bulé rapattáaké nia ka loiná siliktenga .
40027027	Iageti abbitrangan Jesus tai perajurit Pilatus ka istanan gubernur . Oto bokkórangan Jesus , sangamberidda pasukan tentera .
40027028	Golokrangan saraubat Jesus , kaurangan saraubánia simasuat laiket .
40027029	Tikairangan kirit purimataat , sibara ka paran-ran loiná simarui , kaurangan nia ka utet Jesus . Lepá kaurangan sara tuturá ka kabeinia sikattoet , purappoddangan leú et ka matania , rapaloloi nia , pelé nga-nganda , " Tabé , ka tubut Rimatadda tai Jahudi ! "
40027030	Iageti lujiddangan nia , lepá alárangan nenda tuturá ka kabeinia , lisoakérangan nia ka lakkupatnia .
40027031	Lepá aragalai siobára ka tubunia , golokrangan saraubá simasuat laiket ka tubunia , kaurangan saraubánia leú et . Iageti abbitrangan nia ka gerat , rapattáaké nia , ka loiná siliktenga .
40027032	Iageti talagat pueenungra , ailiddangan sara tai Kirene sipuoni si Simon . Paksaddangan nia ibairat loiná siliktengan Jesus .
40027033	Lepá segé sia ka sara kudduat sipuoni Golgata , katukolobatnia " Kudduat Lakkupat . "
40027034	Sedda kaurangan ló nia anggur pagalú lappegu . Tápoi kelé ainanam nia , taiobánangan iló nia .
40027035	Oto pattáakérangan nia ka loiná siliktenga , iageti parubeirangan saraubánia , tápoi sipauktuk'akenen lé aragalai .
40027036	Lepá kuddu sia sedda masijago .
40027037	Ka uddut utet Jesus , ai arasurat'aké , masikolouaké paluluatnia aituukum'aké , sipasikukua : " Nia té néné Jesus , Rimatadda tai Jahudi " .
40027038	Ai leú sia rua sipamamatei , arasiliktengaaké ka bet-bet Jesus ; sara kai kattoetnia , sara kai katsiunia .
40027039	Sia situsasabau sedda , kelé araitsó Jesus , pagilikrangan utéra , iageti paloloirangan leú et nia .
40027040	Pelé nga-nganda , " Ekeu té , né , elé , sigelai masiragat Uman Taikamanua , lepá rióakénungan nia mitsá ka bagat telu ngagogoi ! Oto ké Togat Taikamanua baí nia ekeu , kauan betungan peité tubum nutugorosot ka loiná siliktenga , bulé nubela ! "
40027041	Oto beri leú ka sia tai imam sabeu , sambat tai bajára tai Jahudi , arapaloloi leú et nia , Jesus . Arakua ka sia ,
40027042	" Kipa pá , sabagei momoi irorop'aké , tápoi tubunia geti ka sia , tá momoi irorop'aké ! Iageti , ké bulat Rimatadda tai Israel baí nia , kauan igorosot'aké tubunia kineneiget , ka loiná siliktenga , imatonem bagamai ka tubunia .
40027043	Bulat matonem te bagania ka tubut Taikamanua . Samba mitsá aikua , nia néné Togat Taikamanua . Oto kauan taigbuk kam nia kineneiget , baleú iobá Taikamanua irop'aké nia . "
40027044	Ka sia sipamamatei si pattáakenen ka bébénia ka loiná siliktenga , kisedda leú et arakua , arapaloloi Jesus .
40027045	Iageti tuggé sulu , magepgepnangan sangaliot laggai , ka bagat telu ngajam burúnia .
40027046	Ka bóbó telu kasoibokat , pugereinangan Jesus , pelé nga-ngania , " Eli , Eli , lama sabaktani ? " katukolobatnia , " Taikamanuangku , Taikamanuangku , angoi nukakaddiuaké aku ? "
40027047	Kelé araarep nia ka sia piga pá sikukuddu sedda , kuaddangan , " Ai lé isosogai si Elia ! "
40027048	Tápoi sara ka talagadda , kelé aiarep nia , olaakénangan mei masialá romot , sop'akénangan nia ka suat anggur simalagá , lepá ettet'akénangan nia ka ngungun tuturá loiná , kaunangan nia ka ngungun Jesus .
40027049	Tápoi arakua geti ka sia sabagei , " Edda tangenaaké tubutta boikí , baleú moi nia si Elia , irop'aké nia ! "
40027050	Lepá pugereinangan mitsá Jesus , simakopé ron , iageti tatá-aitatá engania .
40027051	Oto mabiritnangan komang kekre siputotoak ka Uman Taikamanua , bulat silá , oi rua ; barana ka pata , pat aili ka repé . Pungeu-ngeunangan polak , iageti papok-poknangan leú et leleu bukkú .
40027052	Lepá tubukánangan leú et parate-ratei . Oto maigi sia sapaamian Taikamanua simamatei atusuru .
40027053	Lepá aitusuru ka sia Jesus ka simamatei , pabeladdangan tubudda ka sia néné ka ratei , eirangan leú et ka Jerusalem . Maigi sia sedda sipasiiitsó sia .
40027054	Kelé araitsó nia , aibara teteu samba sangamberi sibabara néné , ka sia utet pasukan sambat tai perajuritnia , malotórangan leú et simakopé . Belan nga-nganda lé masikua , " Oto bulat Togat Taikamanua lé nia sinéné ! "
40027055	Samba maigi leú et sia sedda tainanalep sipasiiigbuk sibabara néné ka sareunan . Sia té néné sieei masirop'aké Jesus , barana ka Galilea .
40027056	Sia néné , iaté , si Maria Magdalena , si Maria inanda tai Jakobus sambat tai Josep , samba leú et inanda tatogat Sebedeus .
40027057	Soibó nia nenda leú et , oi sara simakayo sibara ka Arimatea , sipuoni si Josep . Nia leú et ka sia sipasiului Jesus leú et .
40027058	Ei nia ka tubut Pilatus , masitiddou tubut Jesus simamatei . Iageti koiniakénangan sia si Pilatus rakau tubut Jesus simamatei , kai Josep .
40027059	Oto alánangan tubut Jesus simamatei , si Josep , tabutnangan nia komang juto sibau .
40027060	Galak'akénangan tubut Jesus simamatei , ka ratei sikailúnia leleu bukkú , kaunen nia purateiatnia . Lepá guilúnangan sara bukkú takket ratei . Iageti tui nia .
40027061	Tápoi ka sia si Maria Magdalena sambat tai Maria sabagei , kuddu lé sia sedda masimattai ratei .
40027062	Simatsep gogoi Sabbat , ei sia tai imam sabeu sambat tai bajára tai Jahudi ka tubut Pilatus .
40027063	Kuaddangan ka matania , " Tuan , ai peilé kurerepdem kai sikuania nenda sirimanua sipepeaké sirimanua , ka tetret ai peilé nia muririmanua , aikua kisé , ' Ka gogoi sikatelunia , suru aku mitsá . '
40027064	Oto paniddogatmai , bulé nukoiniaké sia rajago ratei sipulelelek , pat aili ka gogoi sikatelunia , buí ioi raalá tubut Jesus simamatei sipasiuluinia , lepá kuadda lé te ka sirimanua , atusurungan nia ka simamatei . Bailiu patajuat sikatei-tei néné peilé te bulat makataí , ka patajuat siboikí . "
40027065	Iageti kuanangan ka matadda si Pilatus , " Tápoi ka kam ai sia sipujajago . Oto kam'an lé memei masijago ratei , bulat tá nupagugulai kam tubumui nujago kam nia . "
40027066	Oto eirangan leú et ka ratei , raparon takkénia . Rióakérangan kudduat pujagoat ka matat ratei , rajago buí raei kasei pá masipageugebi ratei .
40028001	Kelé aitukapplu gogoi Sabbat , simatsep ka gogoi Menggui , maseggei peilé , ameian sia tai Maria Magdalena sambat sipuoni tai Maria bagei , masibalou ratei .
40028002	Oto tulut bara-aibara teteu sabeu . Iageti tugorosotnangan sara malaikat Tuhan , barania ka manua , guilúakénangan bukkú takket ratei , lepá uddet nia ka uddutnia .
40028003	Bulat kelé bilá lé ituitsó matania malaika , saraubánia bulau lepá .
40028004	Oto bulat geret lepá ka sia tubudda sipasijajago ratei , kopet kataí lotóra ; pat tubudda musi lepá , kéan lé tubut simamatei .
40028005	Iageti kuanangan ka matadda tainanalep , malaika , " Bá malolotó kam ! Ai lé kuaagai gagabamui nia Jesus , sipattáakenen ka loiná siliktenga .
40028006	Tá anai nia sené . Atusurungan nia , kelé sikuania siboikí . Konan peité kam , nuitsó kam kudduat katugalangan nia .
40028007	Sarat kau lé nuolaaké kam mei kineneiget , masisegéaké ka tubudda sipasiuluinia , nukua kam , ' Atusurungan nia . Oto kineneiget aiboikíakéan tubunia mei ka Galilea . Seddangan geti itsómuian nia ! ' Repdem kam sangamberi sikuania ka matamui . "
40028008	Iageti olaakérangan nia tainanalep mutui-tui ka ratei . Oto , ai sia mulolotó pagalú angkat baga , pabalaurangan leú et raolaaké mei masisegéaké ka tubudda sipasiului Jesus .
40028009	Tápoi tulut lotsit-aitulotsit Jesus iailiaké sia tainanalep . Kuanangan ka matadda , ' Salam ka kam ! ' Iageti legreakérangan tubudda ka tubunia , lakkaiakérangan rerenia , purappoddangan ka matania .
40028010	Iageti kuanangan ka matadda , " Bá malolotó kam , kau lé nuei kam ka tubudda sasarainangku nukua kam ka matadda , bulé raei ka Galilea . Seddangan geti itsórangan aku . "
40028011	Ai sia mututui-tui ka sia tainanalep , toili sia piga pá ka sia tai tentera sipujajago ka kota , segéakérangan sangamberinia sibabara ka tubudda tai imam sabeu .
40028012	Iageti patibojiddangan nia tai imam sabeu sambat tai bajára tai Jahudi . Lepá kaurangan bulagat simigi ka tubudda tai tentera sipasijajago ratei .
40028013	Oto pangantruddangan sia , pelé nga-nganda , " Buítá nukua kam , amoi lé sipasiuluinia , masitakkou tubut Jesus simamatei , ai kam memerep .
40028014	Oto ké iarep nia si gubernur pagalaiat néné , ei kai masipusumi bagania , bulé tá iaili kam apa pá gejat baga . "
40028015	Iageti silórangan nia bulagat , tai tentera sipujajago , galaiakérangan kelé singantruakenenda ka tubudda . Iaté lulunia teret kineneiget , pungu-nguan néné ai peilé rapaloloibáaké ka talagadda tai Jahudi .
40028016	Iageti eirangan leú et kapulusaradda sipasiuluinia Jesus ka Leleu Galilea , kelé siripot sitonéakenen Jesus ka matadda .
40028017	Kelé araitsó nia Jesus sedda , purappoddangan leú et ka matania . Tápoi ai peilé sia ka talagadda simarua baga ka tubunia .
40028018	Iageti legreakénangan tubunia Jesus ka tubudda , kuanangan ka matadda , " Aiakéan Ukkui ka tubukku sangamberi gege ka manua sambat ka polak .
40028019	Oto kenan kam ka sangamberi bangsa ka sangaliot polak . Bailiuaké kam sia sipasiuluiku . Raú kam sia ka onin Ukkui , Toga samba ka onin Ketsat Sipunenan .
40028020	Pangantoman kam sia masireddet sangamberi sitonéakenenku ka matamui . Samba repdem kam , mariu-riu lé kupaalei kam , teret kalepakat polak . "
41001001	Néné te Katuareman Simaerú pagalaiat tubut Jesus Kristus , Togat Taikamanua .
41001002	Katuareman Simaerú néné makeré kelé ka sinurat'akenen Nabi Jesayas , sipasikukua kisé , " ' Aikua Taikamanua , Nia té néné pakoinietku ; Sikoiniakenenku sipuboboikí ka tubum , bulé ipapa enungannu . '
41001003	Maarep nga-nga sipusosoga ka simatangeu , sipasikukua kisé , ' Patarek kam enungan Tuhan ; pagaktuk kam enungan enungietnia . ' "
41001004	Kelé sitususurat nenda te , aibara ka sia si Johannes ka simatangeu . Iraú sia samba ingantoman'aké Katuareman Simaerú sibara ka Taikamanua . Kuanangan ka matadda si Johannes , " Buítá nubauaké kam paatuatmui samba leú buítá turaú kam , bulé iappéaké jomui Taikamanua . "
41001005	Iageti ei sia sangamberi sibabara ka Judea samba sibabara ka Jerusalem masiarep'aké ngantoman Johannes . Seseakérangan leú sangamberi jo sigalaira . Lepá iapeité raúnangan sia si Johannes ka Oinan Jordan .
41001006	Bulut onta lé leppeinia si Johannes . Akkik tengania kulit . Suat mani samba sin lé ikokom .
41001007	Aisegéaké ka ngantomannia si Johannes kisé , " Momoi te sara sirimanua kuruk tei-teiku néné . Nia peilé abeu tiboi tubu ka tubukku . Pat beri mulukkuk masirugut talit tarangaínia , tá mateú aku .
41001008	Aku kaku oinan lé kuraraúaké ka tubumui . Tápoi ka sia geti , Ketsat Sipunenan lé iraraúaké . "
41001009	Iageti ka tetret nenda , einangan leú et Jesus , barania ka Natsaret ka propinsi Galilea , oto raúnangan leú et nia si Johannes , ka Oinan Jordan .
41001010	Sakaina lé Jesus ka leleu , itsónangan itubuká manua , iageti tugorosotnangan Ketsat Sipunenan , kelé mutubu marpati , tuleunangan leú et ka tubunia .
41001011	Oto maarepnangan ngangan Taikamanua sipasikukua kisé : " Ekeu te Togakku , kilibet bagakku , samba obaket bagakku te ekeu . "
41001012	Lepána lé nenda , tubbuinangan bagat Jesus Ketsat Sipunenan bulé iei ka simatangeu .
41001013	Iageti kuddu nia sedda ka simatangeu , epat ngapulu ngagogoi burúnia , bulé isibo nia Sanitu . Patari-tarimeu simaliá leú , maigi sedda sipaaleiaké nia . Beri ka sia samalaika , airapasisikeli nia .
41001014	Kelé araukum'aké si Johannes ka bagat penjara , ei Jesus ka Galilea , ipaarep sedda Katuareman Simaerú sibara ka Taikamanua .
41001015	Kuanangan ka matadda Jesus , " Táan te mauuju ioi Purimataat Taikamanua . Oto bauaké kam paatuatmui , samba kau imatonem bagamui ka Katuareman Simaerú sibara ka Taikamanua ! "
41001016	Aimueenung Jesus ka bet-bet Paot Galilea , itsónangan rua sipasiiiba iaté si Simon ruadda baginia si Andareas . Ai sia mujajalo ka koat , masigaba iba .
41001017	Kuanangan ka matadda Jesus , " Konan kam nutut kam aku , kugelaiaké kam masijalo sirimanua . "
41001018	Iageti kaddiuakérangan leú jalodda , ei sia masitut Jesus .
41001019	Riu-riuakénangan ipuenung Jesus , itsónangan leú mitsá sia tairua sabagei , iaté si Jakobus samba si Johannes , tatogat Sebedeus . Ai sia ka bagat abak masisusubbai jalodda .
41001020	Sogainangan sia Jesus . Iageti kaddiuakérangan ukkuira ka abak sambat sia upajietnia , eirangan leú et masitut Jesus .
41001021	Iageti segé Jesus sambat sipasiuluinia ka Kapernaum . Kelé aiaili mitsá gogoi Sabbat , ei nia mitsá Jesus ka Uma parurukatda mungantoman .
41001022	Bulat kisei lé ka bagadda galai pungangantomannia . Berwibawa lé poí ipungantoman , tá kelé rapungantoman ka sia tai guru paamian .
41001023	Ka tetret nenda amei sara sirimanua sipinasaileu ketsat sikataí ka uma parurukat . Pugereinangan leú et ,
41001024	" Jesus tai Natsaret , kipa nupaeerú ka tubumai ? Taleú masisubuaké kaian né nuooi ? Kuagai ekeu : Ekeu te sipunenan sikoiniakenen Taikamanua ! "
41001025	Iageti anunangan ketsat sikataí Jesus , kuanangan ka matania , " Meng-meng'aké ekeu ! Belaaké ekeu ka tubut sirimanua néné ! "
41001026	Oto pangit-ngitnangan nia ketsat sikataí , lepá bela nia ka tubut sirimanua néné , pugereinangan leú et .
41001027	Bulat kisei lé ka bagadda sirimanua simigi , pat patiboddangan pasasambadda masikua , " Aponia néné ? Taleú ai lé mitsá gelajet sibau ? Ka wibawa samba ka gege aiusiaké ketsat sikataí , samba bulat mareddet nia ketsat sikataí ka nga-ngania ! "
41001028	Iageti mararatnangan katuareman sigalai Jesus néné , ka sangaliot Galilea .
41001029	Lepá , tui-tui nia Jesus sedda sambat sipasiuluinia , rakaddiuaké uma parurukat , ei sia ka lalep Simon samba Andareas . Beri leú et ka sia si Jakobus sambat si Johannes , amei leú sia ka sia , masitut sia .
41001030	Ina siputaliku si Simon , aibabara roketnia , ai nia memerep ka pereman . Kelé aitugurú Jesus sambadda sipasiuluinia ka bagat lalep , segéakérangan ka matania puroroket nia ina néné .
41001031	Iageti einangan leú et Jesus ilegreaké tubunia ka tubut ina siputaliku si Simon néné , omet'akénangan kabeinia , ropnangan nia itusuru . Iangan leú et nia tatá roketnia . Iageti taddaakénangan leú ipuukú sia .
41001032	Ka soibokat , abeléan sulu , ei sia sipasiaabbit sangamberi simabesí sambat pinasaileu ketsat sikataí ka tubut Jesus .
41001033	Iageti parurú parurúrangan leú et sangalaggaiatda ka matat lalep kudduat Jesus .
41001034	Oto aleakénangan sia sangamberidda siorik sene ngamata besí , samba maigi leú aiusiaké ketsat sikataí . Bulat tá ioobáaké sia Jesus , rapanibo saketsat sikataí néné , ai lé poi raaagai nia .
41001035	Ka patokat , ai peilé maiiprei manua , atusurungan nia ka sia Jesus , iageti tui nia ikaddiuaké lalep . Ei nia ka simatangeu , ka bet-bet laggai , paniddounangan leú et sedda .
41001036	Iageti eirangan leú et ka sia tai Simon sambadda saaleinia ragaba Jesus .
41001037	Kelé araaili nia , kuaddangan ka matania , " Ai te ragagaba ekeu sangamberidda , Ukkui ! "
41001038	Tápoi alegina lé nia Jesus , ikua ka matadda , " Sita kam tariu-riuaké kam puenungananta , taei masigejengi palagga-laggai simalegre sené . Aipoí buítá mungantoman leú aku sedda . Nia poí né lulunia akuoi sené . "
41001039	Iageti gejenginangan sangaliot laggai Galilea , Jesus , mungantoman ka senen uma parurukatda , samba usiakénangan leú paketsa-ketsat sikataí .
41001040	Iageti oi sara sibara lubbé simasappó , ka tubut Jesus . Purekkuknangan kuanangan ka matat Jesus , " Ké nuobá baí nia Ukkui , anualeakéan aku . "
41001041	Iageti makaténangan bagat Jesus ka tubunia , rapenangan leú nia Jesus , kuanangan ka matania , " Kuobá leú ; kauan numale ! "
41001042	Iangan leú et jamnia , tatá besínia , malenangan leú et .
41001043	Iageti kuanangan ka matania itui-tui . Tápoi kei mutui-tui nia pangantomannangan nia boikí , kuanangan ka matania ,
41001044	" Buí tebaí nutiboi nia ka sabagei . Tápoi ka tubudda tai imam lé nueei , bulé rakua ka matam bulat kamamale nia besínu . Oto siripot katuaale nia besinu , kau panguruat pusurakatnu ka Taikamanua , kelé siripot sikuat Mose , masipatoilá ka sirimanua sabagei , kamamale nia besínu . "
41001045	Tápoi kelé aitui-tui , riu-riuakenangan ipungunguan'aké sangamberinia sibabara néné ka senen kudduat . Pat ipakekelengan lé tubunia Jesus , iguruki laggai . Ka laggai simatangeuan lé ieei mukuddu . Tápoi kenanen kisé , tá itetektek raoi ka tubut Jesus sibara ka palagga-laggai raiailiaké nia .
41002001	Piga ngagogoi pá burúnia , toili nia mitsá Jesus ka Kapernaum . Iageti mararatnangan katuareman kababara nia sedda ka lalep .
41002002	Oto eirangan leú et sirimanua simigi masiailiaké nia . Purutrangan nia ka kudduatnia sedda , pat taimemetrangan ka bagat lalep , lulut igidda sirimanua simigi . Ka matatbaliu leú okkip lepá sia sirimanua . Iageti pungantomannangan Jesus isegéaké ka tubudda katuareman simaerú sibara ka Taikamanua .
41002003	Ai nia mungangantoman , gurú sia epat sipasibabairat simasakit , rataroaké nia ka matat Jesus .
41002004	Tápoi kalulut okkipra sirimanua simigi , taioinangan ralegreaké tubudda ka tubut Jesus . Iageti sakai sia ka lappra , bukárangan tobat lalep , ipot kudduat Jesus . Lepá gorosot'akérangan nia simasakit néné sambat peremannia .
41002005	Kelé aiitsó nia Jesus kopet tonem bagadda ka tubunia , kuanangan leú et ka matat simasakit , Jesus , " Atuappéakéan jom Sirou . "
41002006	Iageti kuaddangan nia ka bagat paatuatda ka sia piga pá tai guru paamian sipuuddet sedda , pelé nga-nganda ,
41002007	" Airó koí bagania sirimanua néné , masikua tiboiet kelé néné ! Aipaloloian Taikamanua . Tá pá sarat Taikamanua lé momoi masiaappéaké jo ? "
41002008	Tápoi ai lé iaagai sipinaatudda néné Jesus . Kalulut néné , kuanangan ka matadda , " Nupatitiboaké koí kam tubumui ka bagat paatuatmui ?
41002009	Kaipa lé poi malabbei ka bagamui tukua , ' Atuappéakéan jom ' , elé ' Suruaké ekeu , bairat peremannu , lepá puenungnungan leú et ' ?
41002010	Oto kineneiget'an te kupopoiliat nia ka matamui , kababara nia gege ka tubut Togat Manusia ka polak néné masiappéaké jo . " Iageti kuanangan ka matat simasakit , Jesus ,
41002011	" Suruaké ekeu , bairat peremannu , nutoili ! "
41002012	Oto tusurunangan leú et , olaakénangan ibairat peremannia , bela nia ka gerat , airaiigbuk nia sangamberidda sikukuddu sedda . Bailiu ka sia sipasiigbuk sibabara néné , umun'akérangan Taikamanua , kalulut kisei ka bagadda . Pelé nga-nganda , " Bulat tá peí ataitsó sibabara , kelé néné ! "
41002013	Iageti toili nia mitsá Jesus ka bet-bet Paot Galilea . Maigi sia sirimanua amei masitaget'aké nia . Pangantomannangan leú et sia sangamberidda .
41002014	Ai nia mugegejek sedda , itsónangan sara sipuukú pajá , sipuoni si Lepi , togat Alpeus , ai nia mukukuddu ka kantornia . Kuanangan ka matania Jesus , " Konan , tut aku . " Iageti puriónangan si Lepi , ei nia masitut Jesus .
41002015	Talagat pukokom nia Jesus , ka lalep Lepi , guru-gurú sia sabagei sipuukú pajá sambadda sia oniakenenda sirimanua simigi , sikataí paraboat , masipaaleiaké Jesus sambat sipasiuluinia mukom . Amaigingan poí sia ka talagadda sipasitutut Jesus .
41002016	Kelé araitsó ipakom'aké sia Jesus sipuukú pajá samba leú sia oniakenen sirimanua sikataí paraboat , tai guru paamian sibara ka rubeiat Parise , nou-nourangan sipasiului Jesus , pelé nga-nganda , " Ipakokom'aké koí sia sipuukú pajá samba sirimanua sikataí paraboat , si gurumui ? "
41002017	Kelé aiarep panounogatda néné Jesus , kuanangan ka matadda , " Tá anai punda nia si Dokter ka sia simaron tubu ; sarat sia simaoringen lé . Aipoí akuoi néné , tá masigaba sikua tubuna simaerú paraboat , tápoi masigaba sia kasit-sit'akenen sirimanua lé . "
41002018	Ka sara tetre , ai sia mupupuaso ka sia sipasiului Johannes Sipasiraraú , samba tai Parise , eirangan leú et sipasinonou-nou Jesus , pelé nga-nganda , " Ka sia sipasiului Johannes Sipasiraraú samba sipasiuluira tai Parise , ai sia mupupuaso ; lepá angoi tá rapupupuaso ka sia sipasiuluinu ? "
41002019	Oto alegina lé nia Jesus ikua ka matadda , " Kipa poi , ka punen putalimogat , tá pá mukokom sia tairauma ? Aipoí ké ai peilé simanteu sitalimouakenen ka talagadda , riu-riu lé rapukom .
41002020	Tápoi ké aiailingan geti tetrenia tualá simanteu sitalimouakenen ka talagadda , iapeité taipukomrangan .
41002021	Tá poí anai sia sitakkop'aké komang simabau , ka leppei simaburú . Aipoí komang simabau sitakkop'akenen nenda , ititik-tik tubunia , iageti birit'akénangan leppei simaburú , bailiu makopénangan liot biritnia .
41002022	Kisedda leú et , tá anai sia sibaliuaké suat anggur sibau ka bagat lalaisú kulit simamumú-mú . Aipoí tá isosoppi ipuk-puk'ake lalaisú simamumú-mú néné , anggur sibau , makataínangan ruania leú et suat anggur . Buitá ka bagat lalaisú kulit simabau leú et itubabaliuaké ka sia suat anggur sibau ! "
41002023	Apaipó aipuenung Jesus ka talagat monen gandum ka gogoi Sabbat . Oto ka sia sipasiuluinia , taddaakérangan masiakpek ottit gandum .
41002024	Kelé araitsó nia tai Parise galai tubudda sipasiuluinia néné , kuaddangan nia ka matat Jesus , " Angoi rapasasabau surukat aratta sipasiuluinu , ragalaiaké keraet ka gogoi Sabbat ? "
41002025	Iageti aleginangan nia Jesus , kuanangan ka matadda , " Tápei poi anubatsa kam , sigalaiakenennia ka sia si Dapid , ka tetret ai nia muiimam sabeu si Abiatar , arapulaje tai Dapid sambat saaleinia , lulut tatat kanda , situgurúna ka Uman Taikamanua , mukom roti sibuluakenen ka Taikamanua ; lepá kaunangan leú ka saaleinia rakom nia ka sia . Ké siripot ka aratta baí nia , tá momoi rakom nia kasei pá roti nenda , sarat sia lé tai imam momoi ikokom nia ! "
41002026	
41002027	Iageti kuanangan mitsá Jesus ka matadda , " Kalulutda sirimanua lé aitubaraaké gogoi Sabbat ; tá kalulut Sabbat aitubaraaké sirimanua .
41002028	Oto ké kisédda baí nia , ai gege ka tubut Togat Manusia ka tubut gogoi Sabbat . "
41003001	Iageti paolenangan mitsá tubunia Jesus , iei ka uma parurukat . Sedda ai sara simasakit kabei sangasilá .
41003002	Tápoi sedda leú et , ai sia sipasigagaba selet tubut Jesus , bulé ioi ranganduaké nia . Airatataiko nia , baleú ialeaké simabesí , ka gogoi Sabbat .
41003003	Oto kuanangan nia Jesus ka matat simasakit kabei sangasilá , " Konan murió sené , ka mata . "
41003004	Lepá nou-nounangan sia Jesus sikukuddu sedda , " Siripot ka aratta , aponia momoi tagagalai kam ka gogoi Sabbat ? Mugalai simaerú , elé mugalai sikataí lé ? Masirimanuaaké sirimanua , elé masimateiaké lé tagagalaiaké kam ? " Tápoi amumeng-meng lé sia .
41003005	Iageti kinerenangan sia Jesus pak salú , lulut golú sambat sou bagania masiitsó kopet kelat paatuatda . Kuanangan ka matat simasakit , Jesus , " Totoiaké kabeinu . " Iageti totoiakénangan kabeinia simasakit , malenangan leú et kabeinia .
41003006	Oto bela sia tai Parise ka uma parurukat , olaakérangan mei ka tubudda simaré-ré ka tubut Herodes , bulé rapatiboji ramateiaké Jesus .
41003007	Iageti tui-tui Jesus sambadda sipasiuluinia , raareuaké tubudda sedda , ei sia ka Paot Galilea . Bulat tá amagulai igidda tai Galilea sieei masitut Jesus . Ai leú sia sabagei sibabara ka Judea ,
41003008	sibabara ka Jerusalem , sibabara ka Idumea , samba sibabara ka saigit kabelaiat sulut Jordan , samba leú sibabara ka bet-bet laggai Tirus samba Sidon . Amoi sia sangamberidda masiailiaké Jesus , kalulut aarepra sangamberi sigalaiakenennia .
41003009	Kalulut kopet igidda siooi , kuanangan ka matadda sipasiuluinia Jesus , ratarek'aké abak kudduatnia , buí raokkip nia sirimanua simigi .
41003010	Bulat makopé igidda simabesí aialeaké Jesus , pat paelakrangan tubudda simabesí , kalulut rabesíaké ramalegre ka tubut Jesus , bulé ioi rarape nia .
41003011	Sia sipinasaileu ketsat sikataí , senen raitsó Jesus , rekkuk sia ka matania , pugereirangan masikua , " Ekeu te Togat Taikamanua ! "
41003012	Tápoi bulat makopé ron ikeraaké sia sangamberi ketsat sikataí néné Jesus , buí rapoiliat nia ka sabagei , kasonia nia néné .
41003013	Lepá panatranangan Jesus ka leleu , sogainangan leú kasei sia siobat bagania . Iageti eirangan leú et ka tubunia .
41003014	Piliynangan sia ka talagadda , ai sia pulu rua igidda . Kuanangan ka matadda , " Akupiliy kam néné , bulé nuoi kam nupaalei kam aku , kukoiniaké kam mei masipararat Katuareman Simaerú sibara ka Taikamanua .
41003015	Ai leú tuaké ka tubumui gege masiusiaké ketsat sikataí . "
41003016	Oninda sipulu rua néné , iaté : Si Simon ( sioniakenen nia si Petrus ) ,
41003017	si Jakobus , samba baginia si Johannes , iaté tatogat Sebedeus ( sioniakenen nia ruadda néné , si Boanerges , katukolobatnia , " togat leleggu " ) ,
41003018	si Andareas , si Pilipus , si Bartolomeus , si Mateus , si Tomas , si Jakobus togat Alpeus , si Tadeus , si Simon si Patriot ,
41003019	sambat si Judas Iskariot sipajo Jesus .
41003020	Lepá toili nia mitsá Jesus ka lalep . Tápoi amei leú sia ' mitsá sirimanua simigi rapurut nia , pat taioinangan arapukom sambadda sipasiuluinia .
41003021	Pelé nga-nganda sirimanua ka tubunia , " Bulat ai lé rorónia sirimanua néné ! " Oto kelé araarep nia saepput Jesus nga-nganda sirimanua , rakua rorónia , ei sia raalá nia .
41003022	Tápoi arakua geti ka tubunia , ka sia tai guru paamian sibabara ka Jerusalem , " Ai lé ipasasaileu nia si Belsebul ! Aipoí utéra paketsa-ketsat sikataí lé amasikau gege ka tubunia , aioi aipasiusiaké ketsat sikataí . "
41003023	Iageti sogainangan sirimanua simigi Jesus , tiboinangan piga ngamata pá pasikat ka matadda , pelé nga-ngania , " Kipa te iooi rapausi pasasmbadda ketsat sikataí . "
41003024	" Ké maragat sara purimataat , bailiu piga ngarubeiat pá , lepá sarat paaggra lé ragagalai , bulat tá te matotom purimataatnia .
41003025	Kisedda leú et , ké baí sia sikukuddu ka sara lalep tá anai pusaraat , tápoi sarat paaggra lé baí ragagalai pasasambadda , makakataí leú te pulalalepda .
41003026	Oto ké bara leú et ka purimataat Sanitu , kasaragaiatda , elé paaggaratda , tá leú te matotom purimataat nenda , samba tá isosoppi leú et itatatá .
41003027	Tá anai simaró baga mei manangkou ka lalepra simaron tubu , bulé rarau-rauaké bibiletnia , ké tá rakabéaké nia boikí simaron tubu , sibakkat lalep nenda , iapeité ioi irau-rauaké bibiletnia .
41003028	Oto kau nuagai kam néné ! Ké ragalai jo sirimanua , elé rapaloloi Taikamanua , momoi peilé ituappéaké jodda .
41003029	Tápoi ké Ketsat Sipunenan'an geti rapaloloi , táan te iagai ituappéaké jodda ! Aipoí nga-nga paloloiat nenda , iaté , sipuoni jo simatom . "
41003030	Ikukua kelé néné geti Jesus , kalulut kukuadda ai pasasaileu nia ketsat sikataí . )
41003031	Lepá oi sia sainan Jesus sambat sasarainania . Rió sia ka gerat . Iageti gugluakérangan sabagei , raei masisogai Jesus .
41003032	Ka tetret nenda , bulat maigi sia sipuuuddet ka bet-bet Jesus . Kuaddangan ka matat Jesus , " Ukkui , ai sia sainam sambadda sasarainam , airagagaba ekeu . "
41003033	Tápoi alegina lé nia Jesus , ikua ka matadda , " Kasonia sainangku ? Kasonia sasarainangku ? "
41003034	Iageti kinerenangan sia sipuuuddet ka bébénia , kuanangan ka matadda , " Sia té néné , sainangku samba sasarainangku !
41003035	Aipoí sipasigagalaiaké siobat bagat Taikamanua lé , sasarainangku , samaniuku , samba sainangku . "
41004001	Iageti taddaakénangan nia mitsá Jesus , mungantoman ka bet-bet Paot Galilea . Bulat maigi sia sigoilik nia . Kalulut igidda , ei nia ka bagat abak . Tápoi ka sia geti sirimanua simigi , ai lé sia muririó ka bet-bet paó .
41004002	Oto pangantomannangan sia , Jesus . Maigi ngamataat nia aikolouaké ka matadda , ka pasikat . Oto kisé ngantomannia ka tubudda .
41004003	" Arep'aké kam ! Ai sara sirimanua sipumomone sieei masikarap'aké karamen .
41004004	Ai nia mangangarap , belé bagei ka enungan . Iageti oinangan leú et umá ipakomi karamen , pat sappru .
41004005	Ai leú bagei sibebelé ka polak simabukkú , ka sitaimigi polak . Bulat tá tedda kua ruei nia iputútú karamen , kalulut taimakepput polaknia ,
41004006	tápoi kelé aimakaddat sulu , malajúnangan leú et letinia , iageti magaraknangan , lepá , attei , kalulut taimakerut ungatnia .
41004007	Ai leú bagei karamen sibebelé ka talagat rui . Kelé aiputútú ka sia rui , teinangan leú et letit karamen , pat taipubuanangan .
41004008	Tápoi ai leú bagei karamen , sibebelé ka polak simagabru . Putútúnangan karamen nenda , memei mabebeunan , iageti pubuanangan leú et . Ai siaili telu ngapulu , ai siaili enem ngapulu , tápoi ai leú et pat aili sangotu ngaoleat , kopet igit ngambénia . "
41004009	Lepána lé aitiboi nia pasikat néné Jesus , kuanangan ka matadda , " Kasei simaarep piú , arep'akénangan nia ! "
41004010	Kelé aisarai tubunia Jesus , oi sia sipasiaarep ngantomannia sambadda sipasiuluinia ka tubut Jesus , masitiddou bulé ikolouaké ka sia bagat pasikat sikuania ka tubudda .
41004011	Iageti kuanangan ka matadda , Jesus , " Ka kam , atuakéan panguruat masiagai keleat Taikamanua , bulé nuagai kam nia , kipa Ipurimata ka sia Taikamanua . Tápoi ka sabagei geti , pasikat lé tungangantoman'aké ka tubudda ,
41004012	bulé kenanen , ' Airariritúaké , tápoi tá raagai apa sipuaaili , airaaarepi , tápoi tá ikokolou ka bagadda , ibabara kelé néné geti , bulé buí raitsó nia samba buí imakolou ka bagadda bulé buí raei ka Taikamanua iageti , appéakénangan leú et jodda . ' "
41004013	Iageti kuanangan ka matadda , Jesus , " Ké tá makolou ka bagamui pasikat néné , kipa iooi imakolou ka bagamui ka pasikat bagei , sikuakku ka matamui ?
41004014	Sipasikakarap'aké karamen , iaté , sipasikakarap'aké Katuareman Simaerú sibara ka Taikamanua .
41004015	Karamen sibebelé ka enungan , tupasikat'aké ka tubudda sipasiaarep Katuareman Simaerú , iaté pagalaiat Purimataat Taikamanua . Bulat niapeí araarep nia , oi Sanitu masirau-rau sikarap'akenen ka bagat paatuatda .
41004016	Karamen sibebelé ka polak simabukkú , iaté tupasikat'aké ka tubudda sipasiaarep Katuareman Simaerú . Bulat arepra lé nia , silórangan nia ka angkat baga .
41004017	Tápoi kalulut Katuareman Simaerú siarepra nenda , tápei amuungat ka bagat paatuatda , bailiu tá matom . Bulat barana lé pugejaat baga , elé paoreat ka tubudda , kalulut Katuareman Simaerú sisilóra nenda , sik-sikrangan leú et tei-teira muarat .
41004018	Karamen sibebelé ka talagat rui , iaté tupasikat'aké ka tubudda sipasiaarep Katuareman Simaerú ,
41004019	tápoi ai lé sia mukakarat baga ka purimanuaiatda , kalulut obára mukayo . Oto kelé itugurú ka bagat paatuatda sene ngamata pubobot-bot , bailiu teinangan Katuareman Simaerú sikukuddu ka bagat paatuatda , pat taipubuanangan .
41004020	Tápoi karamen sibebelé ka polak simagabru geti , iaté tupasikat'aké ka tubudda sipasiaarep Katuareman Simaerú . Arepra lé nia , sak-saknangan ka bagadda . Puretdetnangan buadda , ai siaili telu ngapulu , ai siaili enem ngapulu , ai leú et pat aili sangotu ngaoleat kopet igit buania . "
41004021	Iageti riu-riuakénangan nia mitsá Jesus , ikua ka matadda , " Kipa ai leú sia siagaimui sipasitutunam alito , lepá geti tabbónangan nia bulukbuk , elé lipput'akénangan nia ka tei pereman ? Tá pá ka panaggaat alito lé isasaggaaké nia ?
41004022	Aipoí tá anai simalipput , tá tupatotoilá ; ia leú et tá anai keleat , tá tupopoiliat .
41004023	Iaté lulunia , kasei simaarep piú , arep'akénangan nia ! "
41004024	Paolenangan nia mitsá masikua ka matadda , Jesus , " Lelek'aké kam sangamberi tiboiet siarepmui néné ! Apa sikiréakenenmui ka tubudda sabagei , nia leú té nenda ikikiréaké Taikamanua ka tubumui ka kam ; elé isasaliu peilé igit sikiréakenenmui ka kam , igagalai .
41004025	Aipoí kasei ai , tukakau peilé mitsá simigi ka tubunia . Tápoi ka sitá anai geti , beri sipulelegei goisó ka tubunia , alá . "
41004026	Iageti riu-riuakénangan ipanibo mitsá Jesus , pelé nga-ngania , " Ka sia Purimataat Taikamanua , makeré lé nia kelé ka pasikat sara sieei masikarap'aké karamen ka monenia .
41004027	Soibó , ei nia merep ; tágó suru nia . Oto ka sia karamen aiririu-riuaké iputútú , ipuurau . Tápoi kipa ipaeerú iputútú samba ipuurau nenda karamen , tá iagai .
41004028	Oto polak nenda te masibabaraaké : siboikí gagainia , lepá bobotsoketnangan , iapeité bara buania .
41004029	Samba ké amaráan baí buania gandum néné , taddaakénangan masimonei buania , kalulut aiailingan tetrenia pasigetaiat . "
41004030	Iageti kuanangan ka matadda Jesus , " Ka tubut apa tapakekeréaké nia Purimataat Taikamanua néné ? Apa kirekat takakau bulé ioi takolouaké nia ?
41004031	Purimataat Taikamanua geti , makeré lé nia kelé ka pasikat néné : Ai sara sirimanua sipasikakarap'aké luikut ubé ka polak . Luikut ubé iaté sara karamen bulat simakopé goisó ka polak néné .
41004032	Tápoi kelé iputútú , niangan lé maabeu ka pagule-gulei . Rannia bulat magebbá , pat oi umá murumun ka tei sikunemannia . "
41004033	Oto kisé lé ka sia igagalai Jesus ipangantoman sia , ikua siripot sioi isak-sak ka bagadda .
41004034	Sarat pasikat lé ikakau Jesus ipangantoman sia . Tápoi kelé rasarai tubudda sambadda sipasiuluinia , iapeité ikolouaké nia ka tubudda , sangamberinia .
41004035	Ka soibokatnia nenda leú et , kuanangan ka matadda sipasiuluinia , Jesus , " Sita kam mutalipó ka silat paó . "
41004036	Iageti sakai nia Jesus ka bagat abak . Ka sia sipasiuluinia leú et tui sia rakaddiuaké sirimanua simigi , ka bet-bet paó , lepá sakai sia ka sia ka bagat abak nenda leú et . Abak bagei ai sedda . Lepá taddaakénangan nia mulajo Jesus , sambat sipasiuluinia .
41004037	Oto tá amuju , buraakénangan rusa talabari . Iageti papau-paunangan leú et nia abak , makusenangan leú et abakra , malegre tim .
41004038	Tápoi ka sia geti Jesus , ai lé nia memerep ka tulunan ka murit abak . Oto jiu-jiurangan nia sipasiuluinia . Pelé nga-nganda ka tubunia , " Kipa Guru , bulat taú ka bagam kekeu tamatei , elé ? "
41004039	Iageti suru nia Jesus , anunangan rusa , kuanangan ka matat paó , " Bá paanu tubum , lebak'aké ekeu ! " Iageti puarinangan leú et ka sia rusa . Beri leú et ka sia paó , lebak .
41004040	Oto kuanangan ka matadda sipasiuluinia , Jesus , " Angoian lé numalolotó kam ? Apangan lé tá imatotonem bagamui ka tubukku ? "
41004041	Iageti malotórangan leú et sipasiuluinia , pat patiboddangan pasasambadda , pelé nga-nganda , " Kasei lé páonia sirimanua néné , pat koí reddetnangan nga-ngania rusa sambat koat . "
41005001	Iageti segé Jesus sambadda sipasiuluinia ka silat Paot Galilea , ka laggai Gerasa .
41005002	Janangna lé Jesus ka kapí , oinangan leú et sara simanteu sibabara ka bagat pangali-ngaliu ratei .
41005003	Airapasasaileu nia paketsa-ketsat sikataí . Ka ratei lé ikukuddu . Bulat táan iagai kabéaké , kenanen rattei tukau pasikabé nia .
41005004	Amarei-reian tupaleggui rere sambat kabeinia , tápoi ia leú et patakkína nia . Beri leú labá paleggui rerenia patakkínangan nia . Bulat simakopé ron tubunia , pat beri sia sara simaró baga masikeraaké itui-tui .
41005005	Sinágó samba sinoibó kaipa lé iobá ei . Kau mei nia ka ratei , kau leú mei nia ka leleu ; ai nia memei ai nia mugegerei . Pakiritnangan leú et ka tubunia bukkú .
41005006	Kelé aiitsó aioi Jesus ka sareunan , pabalaunangan leú et masiailiaké Jesus , segé nia lé purapponangan leú et ka matat Jesus .
41005007	Iageti pugereinangan leú et masikua ka matat Jesus , pelé nga-ngania , " Ale Jesus , Togat Taikamanua Sipulubeunan ! Kipa nupaeerú ka tubukku ? Bulat ka onin Taikamanua , kutiddou ka tubum buí nupaorei aku ! " (
41005008	Ikukua geti nia néné , kalulut ikukua poí ka matania Jesus , " Ekeu ketsat sikataí , beleaké ekeu ka tubut sirimanua néné ! " )
41005009	Iageti kuanangan ka matania Jesus , " Kasonia onim ? " Oto aleginangan nia , pelé nga-ngania , " Oningku geti ' si Legiun ' , kalulut seget kopet igimai ! "
41005010	Bulat tá muaari iei masináná Jesus , bulé buí ikua ka matadda Jesus , rabela , rakaddiuaké laggai nenda .
41005011	Sedda ka iggirit leleu , ai maigi sakkoiló sipumomone .
41005012	Iageti nánárangan Jesus , paketsa-ketsat sikataí néné , pelé nga-nganda , " Kua lé ka tubumai , bulé kutugurú kai ka tubut sakkoiló . "
41005013	Oto reddetnangan nga-nganda Jesus . Iageti pabeladdangan tubudda paketsa-ketsat sikataí , ka tubut sirimanua néné , eirangan leú et ka tubut sakkoiló . Oto sangamberinia nenda sakkoiló , paboddotnangan tubunia , pakukrunangan leú et , iageti pateipunangan tubunia , barania ka gilak leleu , belé ka bagat paó , lollou-lou . Ai rua ngaribu ngamuneng iginia , sangamberinia .
41005014	Iageti tui sia sipababalau ka sia sipasijajago sakkoiló néné , raei masisegéaké sibabara néné , ka laggai sambat ka laggai simalegre sedda . Oto bela sia ka sia raitsó sibabara néné .
41005015	Eirangan leú et ka tubut Jesus . Oto simaroró siitsóra simaruei , ai nia muuuddet sedda . Aian bibilet tubunia , samba aiagaian simerú . Iageti malotórangan leú et .
41005016	Oto pungu-nguan'akérangan nia sangamberidda sipasiiigbuk sangamberi sibabara néné , sigalai Jesus ka tubut simaroró samba ka tubut sakkoiló .
41005017	Iageti eirangan leú et sangalaggaiatda ka tubut Jesus , ratiddou , bulé ikaddiuaké laggaira .
41005018	Kelé aitujanang ka bagat abak , Jesus , oi nia sipinasaileura paketsa-ketsat sikataí néné , ka tubut Jesus , itiddou bulé iei masitut Jesus .
41005019	Tápoi tá iobá Jesus itut sia , aikua lé ka tubunia , " Toiliakéan lé ekeu , nuei masisegéaké ka tubudda saeppum sangamberi sigalai Tuhan néné ka tubum , samba nupoiliat ka tubudda kipa kopet erut bagania ka tubum ! "
41005020	Oto einangan leú et . Iageti taddaakénangan masipungunguan'aké sangamberinia sigalai Jesus ka tubudda sikukuddu ka sipulu laggai . Bulat kisei lé ka bagadda sangamberidda , raarep sikuania .
41005021	Lepá toili nia mitsá Jesus , ka silat paó . Iageti eirangan leú et sirimanua simigi ka bet-bet paó , rapurut Jesus .
41005022	Lepá oinangan leú et ka sia sipuoni si Jairus , ka tubut Jesus . Iaté sara sibajá garejadda ka laggai nenda . Kelé aiitsó Jesus , purapponangan ka matania .
41005023	Paniddounangan simakopé ka tubut Jesus , pelé nga-ngania , " Bulat makopé besit togakku sinanalep , Ukkui . Ké nuobá lé baí nia , amoian ekeu , bulé nurapeaké kabeinu ka tubunia , imale besínia , babara ilalangó nia ! "
41005024	Iageti ei sia ruadda si Jairus . Maigi leú te sia sabagei amei masitut Jesus . Paoilotrangan tubudda , bulat okkip lé ka tubunia , Jesus .
41005025	Ka talagadda , ai sara sinanalep sipasioorik besíra tainanalep , kalulut sarat bara lé simaingot tubunia . Aian pulu rua ngarura burúnia aiorik besínia néné .
41005026	Bulat amabolot'an pukayoatnia masibaya sakit laggeknia ka tai dokter , tápoi tá amoi araaleaké nia ; ai lé makokopé besínia .
41005027	Tápoi amaigingan aiarep sinanalep néné sigalaiakenen Jesus . Iageti paelaknangan tubunia sinanalep néné ka sirimanua simigi , ikulumi iei ka tei-tei Jesus .
41005028	Aikua poí sinanalep néné ka bagat paatuatnia , " Bulat kurape lé saraubánia , ale aku ! "
41005029	Iageti rapenangan saraubat Jesus . Oto iangan leú nia , ari-aipuari ibara simaingot tubunia . Bulat againangan kamamalet besínia .
41005030	Oto ka tetret nenda leú et , againangan tubunia ka sia Jesus kabebelat kerek ka tubunia . Iageti pitsanangan sirimanua simigi , kuanangan ka matadda , " Kasonia amasirape saraubáku ? "
41005031	Iageti kuaddangan nia ka matat Jesus , sipasiuluinia , " Aian nuaagai igidda sirimanua siokkip ekeu , Tuhan , nukukua peilé kasei amasirape ekeu ? "
41005032	Tápoi riu-riunia lé ipaingo matania Jesus , igaba sipasirarape saraubánia .
41005033	Kalulut nia lé poí sinanalep néné siagai sipuaaili ka tubunia , oto ei nia murappo ka matat Jesus masikua sangamberi sigalainia . Tápoi ai nia memei aimugegeret tubunia , kopet lotó nia .
41005034	Tápoi kuana lé ka matania Jesus , " Matonem poí bagam ka tubukku , Rogai , ale besínu ! Oto toiliakéan ekeu ka angkat baga . Aipoí bulat amaron'an ekeu ! "
41005035	Talagat paninibo nia Jesus , lotsit-aratulotsit ka sia piga pá sapagugulet sibabara ka lalep Jairus , iageti kuaddangan ka matat Jairus , " Ailangóan nia togam sinanalep . Táan anai lulunia nugejaaké bagat Guru . "
41005036	Tápoi tá aipuletsei sikuadda néné Jesus . Aikua lé ka matat Jairus , " Buí imakarat bagam , kau lé imatonem bagam ka tubukku ! "
41005037	Iageti riu-riu lé ipuenung Jesus , tápoi tá aiobáaké ratut nia kasei pá , sarat si Petrus , si Jakobus ruadda baginia si Johannes lé , aiabbit alei nia .
41005038	Oto kelé arasegé ka lalep Jairus , arepnangan nga-nganda , gaú lepá sipusosou sambat sipugegeri sigereiakenen .
41005039	Iageti tugurúnangan Jesus ka bagat lalep , kuanangan ka matadda , " Angoi nupulalamau kam sambat nupusosou kam ? Tá ailangó nia toga néné ; ai lé nia memerep ! "
41005040	Iageti gágatidddangan nia , Jesus . Oto kuanangan ka matadda rabela sangamberidda . Lepá abbitnangan ukkui samba inan toga samba sipasiuluinia sitelu , ka bilit toga .
41005041	Rapenangan kabei toga , Jesus , kuanangan ka matania , " Talita kum , " katukolobatnia , " Oi Rogai , kukua ka matam : suruaké ekeu ! "
41005042	Oto tusurunangan leú et siokkó néné , puenungnangan leú et . ( Aian pulu rua ngarura beunannia . ) Bulat kisei lé ka bagadda sangamberi sipasiiigbuk sibabara néné !
41005043	Iageti aséakénangan sia , simakopé , Jesus buí ratiboi nia ka sabagei . Lepá kuanangan ka matadda , " Kau kam kannia , toga néné . "
41006001	Barania sedda , pariu-riunangan itoili Jesus sambadda sipasiuluinia , ka laggai puuragatnia .
41006002	Einangan leú et Jesus mungantoman ka gogoi Sabbat , ka uma paniddogat . Maigi sia siparururú sedda . Bulat makopé kisei ka bagadda raarep ngantoman Jesus . Oto pelé nga-nganda , " Kaipa te aisese nia ka sia sangamberinia néné ? Pusoppinan apa páonia ka tubunia ? Kipa te ipaeerú ibaraaké kerek ?
41006003	Tá poi nia né situkang loiná , togat Maria , sarainan Jakobus , Joses , Judas , sambat sarainan Simon ? Beri leú et samaniunia , sené leú et rakukuddu . " Oto kalulut néné , taiobárangan rasiló nia .
41006004	Iageti kuanangan ka matadda Jesus , " Kaipa laggai sarat mahormat sia ka tubut sara nabi , tápoi taikalaggaiatnia , sasarainania elé sikalalepnia sambat tatogania geti , tá rahohormati nia . "
41006005	Bulat beri sara kerek aigalai sedda Jesus , sarat piga lé pá sia simasakit airapeaké kabeinia ka tubudda ialeaké sia .
41006006	Oto kisei lé ka bagania iitsó taimatonem bagadda ka tubunia . Lepá nenda , ei nia Jesus ka palagga-laggai simalegre sedda , mungantoman .
41006007	Iageti sogainangan sipasiuluinia kapuluruadda , Jesus , koiniakénangan sia parurua ka tubu . Kaunangan ka tubudda gege masiusiaké paketsa-ketsat sikataí .
41006008	Pangantrunangan sia , pelé nga-ngania , " Buí nuabbit kam apa pá , panarenganmui ka puenunganan . Sarat tuturá lé nuabit kam , lepá . Buí nuabbit kam balutmui samba suppit paniddoumui panguruat , elé bulagat .
41006009	Pusipatu kam , tápoi buí nuabbit kam rua leppeimui . "
41006010	Samba aikua bagei ka matadda , " Ké tugurú kam ka sara lalep , seddangan té nukukuddu kam teret ailina katui-tuiatmui .
41006011	Iageti ké anusegekingan kam sara kudduat , tápoi sia sikukuddu sedda tá raobá rasiló kam , elé tá raarepi tiboietmui , tui kam nukaddiuaké kam kudduat nenda . Iageti só-sóakémuian ngaí ka reremui , kelé sara toggaiat uukum'akéna sia Taikamanua , kalulut taiobára masiarep ngantomanmui ! "
41006012	Iageti eirangan leú et kapuluruadda sipasiului , Jesus . Pungantomandangan leú et , masisegéaké , buítá rabauaké paatuatda sirimanua .
41006013	Oto bulat maigi ketsat sikataí arausiaké sipasiului Jesus , palokotrangan tulat zaitun ka simabesí , aleakérangan leú et sia .
41006014	Iageti mararatnangan katuareman sangamberi sibabara néné , pat againangan nia ka sia Rimata Herodes . Aipoí onin Jesus araagaian ka senen laggai . Oto ai sia sipasikukua , " Amurimanuangan nia mitsá si Johannes Sipasiraraú ! Iaté lulunia ibabara ka tubunia gege , masigalaiaké kerek néné . "
41006015	Tápoi arakua geti sabagei , " Si Elia lé nia . " Iageti ai leú sia sabagei sipasikukua , " Nabi lé nia , makeré kelé galai tubut sara nabi siburú . "
41006016	Oto kelé aiarep nia ka sia si Herodes , kuanangan ka sia , " Kirénangan tedda si Johannes Sipasiraraú néné , sikuakku siburú ratippú lolokkatnia . Amurimanuangan nia mitsá kineneiget ! "
41006017	Aipoí siburú aikoiniaké sia tai tenterania si Herodes ralabá si Johannes , rakau nia ka bagat penjara . Tápoi aigalaiaké geti nia kelé néné si Herodes , ka tubut Johannes Sipasiraraú , kalulut galai tubunia ka tubut eirania si Herodias , sinanalep sarainania si Pilipus . Aialá eirania si Herodias bailiu sikalalepnia ,
41006018	amareireian iaséaké nia si Johannes si Herodes néné , ikua ka matania , " Tá momoi nupalalep'aké sinanalep sarainam ! "
41006019	Kalulut néné te ipulu-lumun si Johannes si Herodias , tápoi tá momoi igagalaiaké golú si Herodias , kalulut ikeraaké nia si Herodes .
41006020	Aikoiniakean poí sia tai tenterania si Herodes , rajago sipulelelek si Johannes buí rapageu-geu nia ka bagat penjara , kalulut lotó nia ka tubut Johannes . Ai lé poí iaagai simaerú paraboat lé nia si Johannes néné , sikoiniakenen Taikamanua pei bagei . Samba leú bagei , bulat iobá bagania si Herodes masiarep tiboiet Johannes , kenanen baí kalulu nia , taimasanangnangan paatuatnia .
41006021	Tápoi lepá bara sara oggak simaerú kai Herodias bulé ialá sili ka tubut Johannes , iaté ka ipot punen pasirepdeman putútukat matat Herodes . Oto ka tetret nenda baraakénangan punen si Herodes , iaté punenda sambadda sauté simabuak tiboi tubu ka purimataatnia , tai perwira samba sia karoniet siberikabaga ka Galilea .
41006022	Iageti puturúnangan leú et togat Herodias siokkó ka punen . Bulat angká lé bagat Herodes sambat tairaumania masiitsó againa muturú . Oto kuanangan nia ka matat siokkó sipututurú néné si Herodes , " Apa nuobá , tiddounungan nia ka tubukku . Iageti akékungan nia sangamberinia kekeu ! "
41006023	Oto pusiblanangan leú et si Herodes ka tubut siokkó néné sisuppaakenen , pelé nga-ngania , " Bulat apa lé nutiddou , akékungan leú et nia kekeu . Kenanen elé sangasilá purimataatku néné pá , nutiddou ! "
41006024	Iageti bela nia boikí siokkó néné ireréaké nia ka tubut inania si Herodias . Pelé nga-ngania , " Aponia ina sipasesese ka bagam tiddogetku ? " Oto kuanangan ka matania inania , " Utet Johannes Sipasiraraú lé nutitiddou . "
41006025	Iageti olaakénangan nia siokkó mei ka tubut Herodes , kuanangan ka matania , " Paniddogatku ka tubum , bulé nuaké kaku kineneiget , utet Johannes Sipasiraraú , ka bagat mangkó ! "
41006026	Bulat kelé aiarep nia si Herodes , paniddogatnia siokkó néné , mareu-reunangan bagania simakopé . Tápoi tá momoi itátáaké paniddogat néné , amusuppangan poí nia ka matadda tairaumania .
41006027	Oto kuanangan ka tubut sara tenterania , bulé ialá utet Johannes Sipasiraraú . Iageti einangan leú et si perajurit , ka penjara , tippúnangan lolokkat Johannes .
41006028	Abbitnangan utet Johannes ka bagat mangkó , kaunangan nia ka tubut siokkó néné . Oto ka sia siokkó néné mitsá , kaunangan nia ka tubut inania .
41006029	Kelé araarep nia sipasiului Johannes sibabara néné , eirangan leú et masialá tubut Johannes simamatei , rateiakérangan nia .
41006030	Iageti toili sia mitsá sipasiului Jesus sikoiniakenennia , taddérangan mitsá tubudda ka bet-bet Jesus . Nunuakérangan sangamberinia sigalaiakenenda samba singantoman'akenenda , ka tubut Jesus .
41006031	Bulat maigi sia sedda , siooi , situtui-tui , pat taioinangan ipukom ka sia Jesus sambat sipasiuluinia . Oto lepá kuanangan ka matadda sipasiuluinia , Jesus , " Sita kam ka simatangeu , tá sarai kam tubutta , ioi nuariaké kam tubumui goisó . "
41006032	Iageti tui sia muabak , raei ka simatangeu .
41006033	Tápoi maigi sia sipasiiitsó aratui-tui sedda , samba raagai sia . Oto tui sia ka sia sangamberidda sipulalaggai sedda , sipusisila . Kopet olat bagadda rasegé , pabalaurangan leú et raboikíaké tubudda ka tubut Jesus sambat sipasiuluinia .
41006034	Kelé aitujanang Jesus ka kapí , itsónangan sirimanua simigi . Oto makaténangan bagania ka tubudda , kéan lé poí biri-biri sitaipuukuket lé sia . Taddaakénangan leú ipangantoman sia , Jesus , sene ngamata obaket bagat Taikamanua .
41006035	Ka soibokat , kuaddangan ka matat Jesus , sipasiuluinia , " Aian masosoibó sulu , paobánangan pei bagei kudduatta sené , simatangeu lé .
41006036	Merú peilé , nukua ka matadda , ratui-tui , raei masisaki kanda ka palagga-laggai simalegre sené . "
41006037	Tápoi alegina lé nia Jesus , " Kam'an lé ipakokom sia . " Oto kuaddangan nia sipasiului Jesus , " Kipa taleú kai lé memei manaki kan simemet rua ngotu ngaperak , masikau kanda tai néné ? "
41006038	Iageti nou-nounangan sia Jesus , kuanangan ka matadda , " Ai piga ngaaggro rotimui ka kam ? Itsó peité kam . " Lepá araitsó nia , kuaddangan ka matat Jesus , " Ai lima ngaaggro roti , bara rua ngamuneng iba . "
41006039	Iageti kuanangan ka matadda sangamberidda , Jesus , bulé rapuuddet ka turu-turu , tápoi rakuddu sibagguak tubuna .
41006040	Oto puuddetrangan simalelek , sibagguak tubuna . Sangabagguak , sangotu sia igidda . Tápoi ai leú et sia lima ngapulu igidda sangabagguak .
41006041	Iageti alánangan lima ngaaggro nia roti samba rua ngamuneng nia iba , teilanangan manua , kuanangan surá ka Taikamanua . Lepá paabbónangan nia , kaunangan nia ka sipasiuluinia , raparubei nia ka sirimanua simigi . Sambat iba leú , siruangamuneng parubeirangan nia ka tubudda sirimanua simigi .
41006042	Iageti pukomrangan , bulat pat segé ektekra .
41006043	Oto rurúakerangan nia sipulelegei , sipasiului , Jesus , ai pulu ruangagarágá iginia , sarat sisusun .
41006044	Ai sia lima ngaribu igidda taimanteu , sipukokom .
41006045	Iageti kuanangan ka matadda sipasiuluinia , Jesus , raei boikí muabak , mutalipó ka silá ka laggai Betsaida , pangenan ikua ka matadda sirimanua simigi , ratoili ka laggaira .
41006046	Kurukra sirimanua simigi , sakai Jesus ka leleu maniddou .
41006047	Kelé aimasoibó , aian nia ka talagat paó ka sia abakra sipasiuluinia . Tápoi ka sia geti Jesus , ai peilé nia ka kapí .
41006048	Kelé aiitsó sia sipasiuluinia besit tubudda muluga masisosro rusa , elé ka bóbó epat ka patokat , ei nia Jesus iailiaké sia , muenung ka uddut oinan . Riu-riuakénangan ipuenung Jesus . Lepá galainangan ipuenung kelé baí isasabauaké lé sia .
41006049	Kelé araitsó nia ipuenung ka uddut oinan , ka bagadda lé te sanitu ,
41006050	Pat katsiakérangan nia kopet lotóra . Araitsóan poí nia sangamberidda ; oto tugégérangan leú et simakopé . Pelé ngangan Jesus ka tubudda , " Bá pulalamau kam ! Aku lé . Bá malolotó kam ! "
41006051	Iageti sakai nia Jesus ka bagat abakra . Oto ka sia rusa leú , ari-aipuari . Oto kisei lé ka bagadda sipasiuluinia .
41006052	Aipoí kerek Jesus ka silima roti , tápei amakokolou ka bagadda . Aipoí bulat mabesí isak-sak ka bagadda .
41006053	Iageti kelé aratusappai ka silat paó , jolouakérangan abakra ka kapit Genetsaret .
41006054	Kelé aratujanang ka kapí , agairangan pu-Jejesus nia , amoi .
41006055	Oto pabalaurangan leú et , masisegeaké ka sangaliot laggai . Iageti taddaakérangan masitaroaké simabesí ka bagat peremanda ka matat Jesus . Samba ké raarep rakua kababarat Jesus ka sara kudduat , eirangan leú et sedda , masitaroaké simabesí .
41006056	Bulat kaipa lé iei Jesus , ka laggai sigoisó , elé ka laggai sabeu , elé ka laggai bulat sigoisó , riu-riu lé raailiaké nia ; iageti taroakérangan simabesí ka tana lapang . Besíakérangan nia simakopé ka tubut Jesus , bulé iobáaké sia simabesí , rarape saraubat Jesus , kenanen sipujajainangan lé . Oto sangamberi sipasirarape simajai saraubat Jesus , ale besíra .
41007001	Iageti oi sia piga pá tai Parise samba tai guru paamian sibabara ka Jerusalem , ka tubut Jesus .
41007002	Araitsó poí piga pá sia sipasiului Jesus , tá rapaliliná kabeira siripot puaranan , tibonannia , tá muririggo sia siripot peraturan ka arat .
41007003	Aipoí ka sia tai Parise samba sia leú et sangamberidda tai Jahudi , bulat maukú ka bagadda masireddet surukat aratda taikebbukatda . Tá mukokom sia , ké tá rariggo boikí kabeira , siripot enung'akenen simarei-rei tugalaiaké .
41007004	Sangamberi pakome-komen sinaki ka pasar , tá rakokom , ké tá rabui boikí . Samba maigi peilé bagei raomet'aké simaron surukat sikuadda taikebbukatda . Kelé surukat masibui pulokat , seré , samba pabibi-bibilet sigalai sibara ka tembaga .
41007005	Kalulut néné , ei sia tai Parise sambat tai guru paamian , masinou-nou Jesus , pelé nga-nganda ka tubunia , " Tenan lé koí sia mukom , ka sia sipasiuluinu , taipuririggo ? Tá koí rarereddet surukatda taikebbukatta ? "
41007006	Iageti aleginangan nia Jesus , kuanangan ka matadda , " Ale kam sipatataju ! Bulat aisesengan te kelé ka sikuat Nabi Jesayas pagalaiat tubumui , sipasikukua kisé , ' Kisé aikua Taikamanua , Sarat ka tiboietda lé rapasiumun'aké aku , bangsa néné , tápoi paatuatda geti areu ka tubukku .
41007007	Siboboi lé raumun'aké aku , aipoí surukat sirimanua sigelaiakenenda arabailiuakéan lé nia kéan lé surukatkungan lé ! '
41007008	Surukat Taikamanua nuputatá kam , tápoi surukat sibara ka sirimanua geti , nia makopé ron nuomet'aké kam . "
41007009	Kuanangan mitsá ka matadda Jesus , " Bulat nuagai kam pagalai , nutátáaké kam surukat Taikamanua , bulé ioi nuron'aké kam surukatmui saramui .
41007010	Aiakéan si Mose surukat néné , masikua , ' Kau nuhormati ukkui samba inam . Oto kasei masipaloloi ukkui samba inania , buítá tumateiaké . '
41007011	Tápoi anugelaiaké geti kam , kisé lé : Ké rakua ka saeppudda , ' Gelajetku kuaaké ka tubum ukkui , ina , táan anai , akupanguruat'akéan nia ka Taikamanua , '
41007012	bailiu kalulut néné , anusailangan kam sia masipasikeli , saukkui samba sainania .
41007013	Oto kalulut surukatmui sigelaiakenenmui ka tubudda sirimanua , bailiu putatámuian tiboiet Taikamanua . Samba maigi peilé bagei anugelaiaké kam , ka sirimanua kelé sigalaiakenenmui néné . "
41007014	Iageti sogainangan sia mitsá sirimanua simigi , Jesus , kuanangan ka matadda , " Arep'aké peité kam sikuakku néné , bulé imakolou ka bagamui !
41007015	Tá te anai situgugurú ka bagat nga-nga , ibabailiuaké tukasit-sit'aké sirimanua , sarat sibebela ka ngu-ngu lé , itukasisit-sit'aké nia sirimanua . [
41007016	Oto kasei simaarep piú , arep'akénangan nia . ] "
41007017	Kelé aikaddiuaké sirimanua simigi Jesus , isuggru lalep , eirangan leú et sipasiuluinia , masinou-nou katukolobat pasikat sikuania ka matadda .
41007018	Oto kuanangan ka matadda , Jesus , " Kipa , beri kam leú ka kam , tápei amakolou ka bagamui pasikat sikuakku ka matamui ? Tá nuagai kam , situgugurú ka bagat nga-nga , tá sikau tukasit-sit'aké sirimanua ?
41007019	Aipoí situgugurú nenda , tá paatuat ieenungi , tápoi balugú lé , lepá bela mitsá . " Ka tiboiet sikuat Jesus néné , ituaagai , sangamberinia komen momoi itukom .
41007020	Iageti kuanangan mitsá ka matadda Jesus , " Sibebela ka ngu-ngu lé ilololit'aké sirimanua .
41007021	Aipoí sibabara ka baga lé , elé sibabara ka bagat paatuat lé , ipututútú paatuat sikataí , situbbui sirimanua musilainge , manangkou , masimateiaké sirimanua ,
41007022	paelet , pataju , masijoaké , samba masigalaiaké sene ngamata pukakataí , mualau baga , tá masopan , muoro mata , mubuak paatuat , samba mukelá paatuat .
41007023	Aipoí sangamberinia pukakataí baga , ka bagat paatuat lé ibabara . Oto nenda té ikakau tukasit-sit'aké sia sirimanua . "
41007024	Lepá tui nia Jesus ikaddiuaké kudduat nenda , ei nia ka sara laggai ka bet-bet laggaira tai Tirus . Gurú nia ka sara lalep , sipinakele , kalulut taiobána raagai kababara nia sedda . Tápoi tá leú amoi aipakele tubunia .
41007025	Aipoí kelé aiarep kababarat Jesus , sara saina sibara tatoga sinanalep , sipinasaileu ketsat sikataí , oinangan leú et masitaget'aké Jesus , purapponangan leú et ka matania ,
41007026	itiddou bulé iusiaké ketsat sikataí ka tubut togania . Ka sia sinanalep néné , tá tai Jahudi . Tápoi sipututútú mata lé ka laggai Penisia ka Siria .
41007027	Kuanangan ka matania Jesus , " Tatoga lé boikí tupakokom . Aipoí tá maerú tualá kanda tatoga , ituribbaiaké ka jó-jó . "
41007028	Tápoi alegina lé nia sinanalep , ikua ka matat Jesus , " Tuan , jó-jó sikukuddu ka tei meja leú , ai leú te ikokom porat kan sipalimaira tatoga ! "
41007029	Iageti kuanangan ka matania Jesus , " Kalulut tiboietnu néné , toiliakéan ekeu ; abelangan ketsat sikataí , ka tubut togam ! "
41007030	Iageti toilinangan leú et sinanalep néné , ka lalep . Kelé aisegé ka lalep , itsónangan togania , ai nia memerep ka pereman . Bulat abelangan ka tubunia , ketsat sikataí .
41007031	Iageti tui Jesus sedda , ikaddiuaké laggai Tirus , riu-riuakénangan puenunganannia ka laggai Sidon , iailiaké ka bet-bet Paot Galilea . Aibagai lé Jesus , ienungi laggai Sipulu Laggai .
41007032	Kelé aisegé sedda , Jesus , taroakérangan ka matania sara sirimanua sioú-oú , samba simatakkep . Tiddourangan ka tubut Jesus bulé irapeaké kabeinia ka tubunia .
41007033	Iageti abbitnangan nia Jesus , rasarai tubudda , ka simigi . Usuakénangan singongaínia Jesus ka bagat ruania talingat simaoú-oú , simatakkep néné . Lepá pulujinangan , iageti rapenangan jalai nia sioú-oú , simatakkep nenda .
41007034	Lepá mitsá teilanangan manua , Jesus , puhoi-hoinangan , kuanangan ka matat simaoú-oú simatakkep néné , pelé nga-ngania , " Epata , " tibonannia , " Bukáaké ekeu ! "
41007035	Iageti tubukánangan leú et talingania . Jalainia leú et alit mitsá . Bailiu táan mabesí ka tubunia manibo .
41007036	Tápoi lepá , keraakénangan sia sangamberidda , Jesus buí rapoiliat nia ka sabagei . Tápoi iapeí ikeraaké sia Jesus , buí rapoiliat nia ka sabagei , iapeí rapakakra nia .
41007037	Bailiu makiseinangan ka bagadda sangamberi sipasiaarep sigalai Jesus néné , pat bela nga-nganda masikua , " Bulat apa lé igalai sirimanua néné , saran maeerú sangamberinia ! Kalulunia , maarepnangan piúra simatakkep , samba oi rapanibo sioú-oú ! "
41008001	Tá amauju , oi sia mitsá sangamungkuat sirimanua simigi parurú . Kalulut tatat kanda , sogainangan sipasiuluinia , Jesus , kuanangan ka matadda ,
41008002	" Bulat makaté bagakku , ka tubudda sirimanua simigi néné . Aiailingan telu ngagogoi burúnia , arapaalei aku sené . Oto kineneiget asapprungan kanda .
41008003	Ké kukua ka matadda ratoili taipukokom , tá isoppi ramatei laje ka enungan . Sarapei ka talagadda néné , ai sia simareunan laggai . "
41008004	Tápoi alegidda lé nia ka sia sipasiuluinia , rakua ka matat Jesus , " Kaipa tagagaba kam kan , ka simatangeu néné , ioi tumemeti siripot nuntudda sangamberidda néné ? "
41008005	Iageti nou-nounangan sia mitsá sipasiuluinia , Jesus , pelé ngangania , " Ai piga ngaaggro roti anuabbit kam ? " Alegiddangan nia , " Ai pitu ngaaggro , iginia . "
41008006	Iageti kuanangan ka matadda sirimanua simigi , Jesus , bulé rapuuddet ka polak . Lepá alánangan kapitunia roti , kuanangan surá ka Taikamanua , lepá paabbónangan nia , kaunangan nia ka sipasiuluinia , bulé raparubei nia ka sirimanua simigi . Oto taddaakérangan leú et nia sipasiuluinia masiparubei .
41008007	Iba leú , ai piga ngamuneng pá pagoiso-goisó . Iageti kuanangan surá ka Taikamanua kalulut iba néné , lepá kaunangan nia ka tubudda sipasiuluinia , bulé raparubei iba néné ka sirimanua simigi .
41008008	Iageti pukomrangan leú et , pat segé ektekra . Ai sia epat ngaribu igidda sipukokom . Lepá rurúakérangan nia sipulelegei , sipasiuluinia , ai pitu ngagarágá iginia sarat sisusut . Iapeité aiobáaké sia , Jesus , ratoili ka laggaira .
41008009	
41008010	Tápoi ka sia geti Jesus sambat sipasiuluinia , ka abak lé araei , raailiaké ka Dalmanuta .
41008011	Ai sia piga pá tai Parise amei ka tubut Jesus , paukle ka tubunia , bulé ragaba selet tubunia , ioi rajoaké nia . Nánárangan Jesus , igalai kerek sibara ka manua , ibara itsoketda , masipatoilá pukaka-Taikamanuana aibara .
41008012	Iageti aleginangan sikuadda Jesus , ka bagat reu-reu baga , pelé nga-ngania ka tubudda , " Apa lulunia rananáná aku sangareddenan néné , bulé kugalai kerek sibara ka manua ? Tá ! Tá kugagalai katuaggaiat kelé néné ka tubudda ! "
41008013	Iageti kaddiuakénangan sia Jesus , sakai nia ka bagat abak , putalipónangan leú et ka silat paó .
41008014	Oto arakalipogi raabbit roti simigi , sipasiului Jesus . Sangaaggro lé rotidda ka bagat abak .
41008015	Iageti kuanangan Jesus ka matadda sipasiuluinia , " Suk-suk kam tubumui ka ragidda tai Parise samba leú et ka ragit Herodes . "
41008016	Oto taddaakérangan nia ka sia sipasiuluinia , rapaukeli sikuat Jesus ka matadda . Pelé nga-nganda , " Kalulut taiaabbitta lé pá roti , ikukua ka matatta kelé néné , Jesus . "
41008017	Tápoi aiaagai Jesus paukelietda , sipasiuluinia . Kalulut néné , kuanangan ka matadda , Jesus , " Nupauukeli kodda kam tatá nia rotimui ? Tápei ainuaagai kam , elé tápei aimakokolou ka bagamui sikuakku ka matamui ? Ia né bulat taiailina paatuatmui masipaatu ?
41008018	Siboboian lé kababarat matamui -- tá koí nuiitsó kam ? Siboboian lé kababarat talingamui -- tá koí nuaarep kam ? Kipa , tá ainurerepdem kam ,
41008019	sipaabbóku lima ngaaggro roti , masipakom lima ngaribu sia igidda ? Ai piga ngagarágá legeira , sirurúakenenmui ? " Iageti alegiddangan nia , pelé nga-nganda , " Ai pulu rua ngagarágá iginia . "
41008020	Iageti kuanangan nia mitsá ka matadda sipasiuluinia , Jesus , " Akupaabbó roti masipakom epat ngaribu sia igidda , ai piga ngagarágá legeira , anururúaké kam nia ? " Alegiddangan nia , " Ai pitu ngagarágá iginia . "
41008021	Kuanangan ka matadda Jesus , " Oto kipa , tápei leú ikokolou ka bagamui . "
41008022	Iageti segé sia ka Betsaida . Lepá oi sia sipasitataroaké simapeset mata , ka tubut Jesus . Tiddourangan bulé irapeaké kabeinia ka tubut simabesí néné , ialeaké nia .
41008023	Oto alánangan kabei simapeset mata néné Jesus , abbitnangan nia raareuaké tubudda goisó ka laggai . Lepá lujinangan matat simapeset mata néné , Jesus , rapenangan matania , kuanangan leú ka matania , " Aian leú nuiitsó goisó apa pá , kineneiget ? "
41008024	Iageti ipóakénangan matania ka gerat , kuanangan , " Oo , aian kuiitsó goisó , rapainga tubudda sirimanua , tápoi kelé mutubu loiná peilé kuitsó sia . "
41008025	Lepá rapenangan mitsá matat simapeset mata néné , Jesus . Oto ka sia néné , bulat besíakénangan ipaitsó , teret ka tubunia . Iageti erú-aimaerú matania , samba bulat toilá iitsó nia sangamberinia .
41008026	Lepá kuanangan ka matania Jesus , " Toiliakéan ekeu . Tápoi báan eei ka laggai kudduatnu siboikí . "
41008027	Iageti einangan leú et Jesus sambadda sipasiuluinia , masigejengi sangaliot laggai Kaisarea Pilippi . Ai sia mueenung , nou-nounangan sia sipasiuluinia , Jesus , kuanangan ka matadda , " Siripot siarepmui ka kam , ka nga-nganda sirimanua , kasei ka sia rakukua aku néné ? "
41008028	Alegiddangan nia , pelé nga-nganda ka tubunia , " Ai sia sipasikukua ekeu , si Johannes Sipasiraraú ; ai leú sabagei sipasikukua , ekeu néné si Elia . Tápoi ai leú et sia sabagei sipasikukua , ekeu néné iaté sara nabi . "
41008029	Iageti kuanangan ka matadda ka sia Jesus , " Tápoi kam ka kam , kasonia nukukua kam aku ? " Pelé ngangan Petrus ka sia , ikua ka matat Jesus , " Ekeu geti kekeu , Rimata Sipaarau lé ekeu ! "
41008030	Iageti keraakénangan sia sipasiuluinia Jesus , buí ratiboi pagalaiat tubunia ka sabagei .
41008031	Kappluna lé néné , taddaakénangan itiboi ka matadda Jesus , oorikna Togat Manusia sene ngamata paoreat , sibara ka tai bajá gareja , ka tai imam sabeu samba sibara ka tai guru paamian . Ramamateiaké te nia , tápoi isusuruaké te nia mitsá Taikamanua ka gogoi sikatelunia .
41008032	Bulat simakolou lé itiboi sipuaaili ka tubunia néné Jesus , ka matadda sipasiuluinia . Oto kalulut néné , alánangan kabei Jesus si Petrus , abbitnangan nia raei ruadda ka bébé , iaséaké nia .
41008033	Iageti pitsanangan sipasiuluinia Jesus , anunangan si Petrus , kuanangan ka matania , " Kenan katui-tui sené , Sipatutubbui Baga ! Aipoí tá siripot sipinaatut Taikamanua nupaaatu ; tápoi siripot sipinaatut sirimanua simaerú ka sia lé nupaaatu ! "
41008034	Lepá sogainangan sirimanua simigi Jesus , rataddé tubudda sambat sipasiuluinia . Kuanangan ka matadda , " Kasei siobá masitut aku , kau ragalak'aké galajet puuktunganda saradda , samba kau rabairat siliktenganda , samba kau mariu-riu ratut aku .
41008035	Aipoí kasei ikera engania , nia te malilimai purimanuaiat . Tápoi kasei sibuluaké tubunia , kalulut aku , samba kalulut Katuareman Simaerú sibara ka Taikamanua , nia té masisesese purimanuaiat .
41008036	Aponia uktuknia sirimanua , kenanen baí moi iikep'aké sangaliot polak néné , ké ai lé malilimai purimanuaiatnia ?
41008037	Momoi poi itupasiliaké purimanuaiat néné ka tubut apa pá ?
41008038	Kasei maila masimuneng'aké aku sambat ngantoman siniboiku ka matadda reddenan simakelá paatuat samba sikataí paraboat néné ; maila leú te nia ka sia Togat Manusia masimuneng'aké sia , ka kaoijanannia ka gogoi sialu , ka pulatsanan Ukkuinia sambat samalaika sipunenan . "
41009001	Iageti kuanangan mitsá ka matadda Jesus , " Repdem kam néné ! Ai ka talagamui sené kineneiget , tá ranananam kamamatei , teret itsóra ioi Purimataat Taikamanua ka gege ! "
41009002	Kelé aitukapplu enem ngagogoi burúnia , abbitnangan sia Jesus , iaté si Petrus , si Jakobus sambat si Johannes , raei saradda ka leleu simakopé buak . Iageti ka mataddangan leú , siliynangan tubunia Jesus .
41009003	Pukinamnangan saraubánia . Tá anai beri sara ka polak néné sipasitatap-tap saraubá , bulat pat uluinangan kelé bulaunia néné .
41009004	Iageti itsórangan nia Jesus , kateludda sipasiuluinia néné , aipatitiboaké si Elia sambat si Mose .
41009005	Kuanangan ka matat Jesus , si Petrus , " Bulat mangká bagatta mukuddu sené , Guru . Eddangan kurióaké kai telu ngambua sapou pugogoiat . Sara kekeu , sara kai Mose , iageti sara mitsá kai Elia . "
41009006	Tá aiaagai kuanen nia si Petrus , ai lé poí sia mulolotó kateludda saaleinia .
41009007	Iageti kuneminangan sia tinobut . Maarepnangan nga-nga ka tinobut sipasikukua kisé , " Nia té néné Togakku , kilibet bagakku . Reddet kam nga-ngania ! "
41009008	Lepá olaakérangan rapaingo matadda , tápoi táan araitsó sia sabagei , sarat Jesus'an lé sedda .
41009009	Iageti ai sia tugogorosot baradda ka leleu , keraakénangan sia Jesus , kuanangan ka matadda , " Buí tebaí nupoiliat kam nia ka sabagei siitsómui néné , ké tápei atusuru Togat Manusia ka simamatei . "
41009010	Oto reddetdangan leú nia sikuat Jesus ka matadda . Tápoi sia ka talagdda néné , riu-riu leú rapatiboji aponia katukolobat sikuat Jesus , " itusuru ka simamatei " .
41009011	Iageti nou-nourangan leú nia sipasiuluinia , pelé nga-nganda , " Angoi rakukua nia tai guru paamian , buítá moi nia boikí si Elia ? "
41009012	Kuanangan ka matadda Jesus , " Kirénangan tedda buítá moi nia boikí si Elia , ipaerú sangamberinia . Oto kipa ka sia ka Togat Manusia ? Apa lulunia ioorik migi paoreat samba paloloiat , kelé sitususurat ka Buko Sipunenan ?
41009013	Tápoi aku geti masikua ka matamui : amoian nia si Elia . Tápoi aragalai lé siobára ka tubunia , kelé leú ka sitususurat ka Buko Sipunenan , pagalaiat tubunia . "
41009014	Kelé aitoili mitsá Jesus sambat sipasiuluinia sitelu , raei rarurú tubudda mitsá sambat sipasiuluinia sabagei , itsórangan sirimanua simigi siparururú sedda , ai sia pauukle tai guru paamian ka tubudda sipasiului Jesus .
41009015	Kelé araitsó Jesus , makiseinangan ka bagadda , pabalaurangan leú et , raei raroroi nia .
41009016	Iageti kuanangan ka matadda sipasiuluinia , " Aponia nupauukeli kam sambamui tai guru paamian ? "
41009017	Aleginangan nia sara ka talagadda , pelé nga-ngania , " Guru , amoi aku masitaroaké togakku ka tubum . Aioú-oúan nia kalulut ipasaileu nia ketsat sikataí .
41009018	Bulat ké ibesiki nia ketsat sikataí , parapdamnangan leú et tubunia ka polak , iageti bela bubut ka ngungunia , patangatnangan sotnia , pusironnangan leú et sangaliot tubunia . Akukuangan ka tubudda sipasiuluinu Ukkui , bulé rarop'aké rausiaké nia ketsat sikataí néné , tápoi tá amoi arausiaké nia . "
41009019	Iageti kuanangan ka matadda Jesus , " Bulat kipa lé pá kam néné ! Bulat tá anai tonem bagamui ka tubukku . Kipangan lé burúnia kukuddu ka talagamui , kupaom bagakku ka tubumui ? Abbit kam nia sené toga ! "
41009020	Oto abbitrangan nia toga nenda , ka matat Jesus . Kelé aiitsó Jesus , ka sia ketsat sikataí néné , pusironnangan tubut toga , paboddotnangan tubunia , pat belé nia ka polak . iageti bela bubut ka ngungunia .
41009021	Iageti nou-nounangan ukkui toga néné , Jesus , kuanangan ka matania , " Kipangan burúnia , aibara ka tubut toga kelé néné ? " Aleginangan nia ukkui toga , kuanangan ka matat Jesus , " Kapusulekatnia peilé ! "
41009022	" Amarei-reian itukkluaké nia ketsat sikataí ka api , samba ka oinan igelai imateiaké nia . Oto ké momoi baí nia Ukkui , anurop'akéan nia . Bulat kau imakaté bagam ka tubumai , ukkui , nurop'aké kai ! "
41009023	Tápoi pelé ngangan Jesus ka tubunia , " Kipa baí anukua ? Ké momoi baí nia ? Sangamberinia momoi tugalai , ké matonem bagamui ka tubut Taikamanua ! "
41009024	Iageti pugereinangan ukkui toga néné , kuanangan ka matat Jesus , " Matonem bagakku , Tuhan , ka Taikamanua ; sarat gulainangan lé nurorop'aké , bulé ituppai peilé ronnia tonem bagakku ! "
41009025	Kelé aiitsó raoi sirimanua simigi , Jesus , rapurut nia , kuanangan ka matat ketsat sikataí , " Ketsat sipaoú-oú samba sipatakkep sirimanua , kubelaaké ekeu ka tubut toga néné , samba buían nutugurú mitsá ka tubunia ! "
41009026	Iageti pugereinangan leú et ketsat sikataí néné , pangit-ngitnangan nia , lepá belanangan leú et ka tubut toga néné . Ituitsó tubut toga néné , bulat kéan lé simamatei , pat kuaddangan nia sangamberidda sipasiiitsó , " Ailangóan nia ! "
41009027	Iageti omet'akénangan kabei toga néné Jesus , isuruaké nia . Oto tusurunangan leú et .
41009028	Kelé aitoili Jesus ka lalep , ei sia saradda sipasiuluinia ka tubut Jesus , ranou-nou nia , pelé nga-nganda , " Tá koí momoi ka kai kuusiaké kai nia ketsat sikataí néné ? "
41009029	Iageti kuanangan ka matadda , Jesus , " Ketsat sikataí kelé néné geti , kenanen kipa tagalai tausiaké nia , bulat tá irereddet , burú . Sarat paniddogat lé momoi masiusiaké . "
41009030	Lepá tui nia Jesus sambat sipasiuluinia , rariu-riuaké puenungananda ka Galilea . Tápoi tá iobá Jesus raagai kudduatnia ,
41009031	ai peilé poí ipangangantoman sipasiuluinia . Iageti kuanangan ka matadda sipasiuluinia , Jesus , " Rasesegéaké te Togat Manusia ka kabeira sirimanua . Lepá mateiakérangan nia . Tápoi ka gogoi sikatelunia , suruakénangan nia mitsá Taikamanuana ! "
41009032	Bulat tá araagai kolou nia singantruakenen Jesus ka tubudda sipasiuluinia . Tápoi malotó sia raiséaké nia ka tubunia .
41009033	Lepá segé sia ka Kapernaum . Kelé arasegé ka lalep , nou-nounangan sia sipasiuluinia , Jesus , kuanangan ka matadda , " Aponia nupauukeli kam ai sita mueenung simaruei néné ? "
41009034	Beri sia sara sipasiaalegi nga-ngania , kalulut apaukle poí sia ragaba kasei sia oniakenen siabeu tiboi tubu .
41009035	Kelé aipuuddet Jesus , sogainangan sia kapuluruadda sipasiuluinia . Kuanangan ka matadda , " Kasei siobá munomor sara , buítá ibailiu sikatei-tei , samba buítá ibailiu nia sipuukú sangamberi sirimanua . "
41009036	Lepá alánangan sara toga Jesus , rióakénangan nia ka matadda . Lakkaiakénangan nia toga néné Jesus , kuanangan ka matadda sipasiuluinia ,
41009037	" Kasei sipasiaalá sara tatoga kelé néné , kalulut aku , aku lé te galainia aialá . Ialeú et sipasiaalá aku , tá te sarat aku aialá , tápoi sambat Taikamanua sipasikokoiniaké aku leú te aialá . "
41009038	Iageti kuanangan ka matat Jesus , si Johannes , " Guru , ai sia sara akuitsó kai aiuusiaké sanitu ka onim , Ukkui . Kalulut néné , ei kai kukeraaké kai nia , aipoí nia néné , tá aleita . "
41009039	Tápoi kuana lé ka matania , Jesus , " Bá kekeraaké kam nia ipasiusiaké sanitu . Tá poí anai sia atuagai sipasigagalai kerek ka oningku , lepána lé igalai nia , paloloinangan aku .
41009040	Aipoí kasei sitaisaggangi sita , sia té nenda saaleita .
41009041	Repdem kam sikuakku néné ! Kasei sipasiaaké lómui , kalulut puoonimui sipasiului Rimata Sipaarau , bulat tá isosoppi isiló upania . "
41009042	" Kasei sipapepe pupaatuananda sara taigoisó néné , pat taimatonemnangan bagadda ka tubukku , bulat maerú peilé tutiggot'aké tali ka lolokkatnia , iageti alá bukkú panundukat gandum saonia , ribbaiaké ka bagat koat .
41009043	Ké kabeinu itubbui ekeu mugalai jo , tippúnungan nia kabeinu nenda ! Aipoí maerú peilé sisangasilá kabei ekeu , nupukuddu ka bet-bet Taikamanua , nutugurú siruangasilá kabei ka api narako , ka api sitaipepé .
41009044	Sedda , api tá pepé . Kisedda leú ka sia leitínia , tá leú et mamatei . ]
41009045	Samba ké rerem itubbui ekeu mugalai jo , tippúnungan nenda rerem . Aipoí maerú peilé sisangasilá rere ekeu , nupukuddu ka bet-bet Taikamanua , nutugurú sirua ngasilá rere ka api narako . [
41009046	Sedda , api tá pepé . Kisedda leú et ka sia leitínia , tá leú et mamatei . ]
41009047	Ké matam itubbui ekeu mugalai jo , kioknungan nia matam nenda ! Aipoí maerú peilé sisangasilá mata ekeu , nukuddu ka Laggai Taikamanua Sibau , nutugurú sirua ngasilá mata turibbaiaké ka bagat narako .
41009048	Sedda , api tá pepé , kisedda leú et ka sia leitínia , tá leú mamatei ,
41009049	Aipoí sangamberi sirimanua tupaliliná ka api , kelé ka sia buluakenan tupaliná ka garap .
41009050	Ka sia garap , maerú . Tápoi ké maleu baí garap néné , momoi peilé pá itukalóaké mitsá ? Oto kam ka kam , buítá kelé garap . Kau nupusara kam ka aban baga . "
41010001	Lepá tui nia sedda Jesus , ei nia ka laggai Judea samba ka laggai ka silat Oinan Jordan . Iageti ei sia mitsá sirimanua simigi parurú ka matat Jesus . Iageti pangantomannangan sia Jesus , kelé simarei-rei igalaiaké .
41010002	Ka sia tai Parise , amoi leú sia ka sia , ragaba selet tubut Jesus , bulé ioi rajoaké nia . Iageti nou-nourangan nia , Jesus , pelé nga-nganda , " Siripot surukat ka aratta , momoi leú igalak sinanalepnia , sara simanteu ? "
41010003	Iageti aleginangan nia Jesus , ikua ka matadda , " Kipa aiparentaaké si Mose ka tubumui ? "
41010004	Alegiddangan nia , pelé nga-nganda , " Momoi ragalak sinanalepra , taimanteu , tápoi buítá ragalai boikí surat pagalangan . "
41010005	Tápoi kuanangan ka matadda Jesus , " Kalulut kelat paatuatmui lé , aigalai surukat néné si Mose .
41010006	Ka panandaatnia geti , ka tetret aibaraaké sirimanua Taikamanua , aikua sedda , ' Aibaraakéan sia Taikamanua , simanteu sambat sinanalep .
41010007	Iaté lulunia ikakaddiuaké ukkui samba inania simanteu , ilop-lop'aké tubunia ka sinanalepnia , karuadda néné bailiu sara . '
41010008	Oto sia néné táan rua , tápoi sarangan lé .
41010009	Iaté lulunia , sia silop-lop'akenen Taikamanua , tá momoi rapasaraaké sia sirimanua ! "
41010010	Kelé arasegé ka lalep , nou-nourangan nia sipasiuluinia , Jesus pagalaiat sitiboinia ka matadda tai Parise .
41010011	Kuanangan ka matadda , " Kasei masigalak sinanalepnia , lepá putalimounangan mitsá ka tainanalep bagei , sipaeelet lé nia , ka sinanalepnia siboikí .
41010012	Kisedda leú tainanalep sigalak taimanteura , lepá putalimourangan mitsá ka taimanteu bagei , sipaeelet leú te nia ka sia . "
41010013	Iageti oirangan leú et sipasitataroaké tatoga ka tubut Jesus , bulé irape samba isukat'aké sia . Tápoi arapugoluki lé sia sipasiului Jesus .
41010014	Kelé aiitsó nia Jesus , pugolúnangan leú et , pelé nga-ngania ka tubudda sipasiuluinia , " Obáaké kam sia tatoga raoi ka tubukku ! Bá kekera kam sia , sirimanua kelé néné lé poí ibabailiu saladdou paamian Taikamanua .
41010015	Bulé nuagai kam nia ! Ké tá kelé tatoga raei ka tubut Taikamanua , bulat tá ibabailiu sia sapaamian Taikamanua . "
41010016	Oto lepá aikua néné , Jesus , lakkaiakénangan sia tatoga , kaunangan kabeinia ka utéra sene-senenda , sukat'akénangan leú et sia .
41010017	Aiririu-riuaké puenunganannia Jesus , oi sia sara sipababalau masiailiaké Jesus . Purapponangan ka matat Jesus , pelé nga-ngania , " Guru simatopit , aponia sipasesese galaiakenenku , bulé ioi kuikep'aké purimanuaiat sipulelelek samba sitaitatatá ? "
41010018	Iageti aleginangan nia Jesus , kuanangan ka matania , " Nukukua koí aku simatopit ? Aipoí tá anai bagei simatopit . Sarat Taikamanua lé simatopit , lepá .
41010019	Ai lé nuaagai surukat Taikamanua , sipasikukua , ' Buí nupamatei , buí nupaelet , buí nupanangkou , buí numuneng'aké boko , buí nupataju , hormati ukkui sambat inam . ' "
41010020	Iageti kuanangan nia ka sia ka matat Jesus , " Guru , sangamberinia néné , akureddet'an , barana ka silaingekku peilé . "
41010021	Oto kinerenangan nia Jesus , manuntunangan bagania , kuanangan ka matania , " Ai peilé sara , tá anugalaiaké . Iaté néné ; bulé mei ekeu nusakiaké sangamberinia bibiletnu , lepá ei ekeu masiparubei bulagat sakit bibiletnu nenda ka simagebá , ibara pukayoatnu ka manua . Oto lepá oi ekeu nutut aku . "
41010022	Kelé aiarep nia sikuat Jesus néné , bulat tá aisese ka bagania , iageti tui-tui nia sedda , ikaddiuaké Jesus , simakopé kayo lé poí nia , néné .
41010023	Oto kinerenangan leú sia ka sia sipasiuluinia , Jesus , kuanangan ka matadda , " Bulat tá te malabbei ka simakayo , ibailiu sia sapaamian Taikamanua ! "
41010024	Tápoi ka sia sipasiuluinia , bulat makisei ka bagadda iarep sikuat Jesus néné . Iageti kuanangan ka matadda Jesus , " Kam tatogakku , kirénangan tá tedda malabbei tugurú mupaamian Taikamanua !
41010025	Sangamuneng onta peilé malabbei tugurú ka matat pajjaí , ka tubudda simakayo , ratugurú ka Laggai Taikamanua Sibau . "
41010026	Kalulut tiboiet Jesus néné , bara kisei ka bagadda sipasiuluinia , pat patiboddangan pasasambadda masikua , " Ké kisé baí nia , kaseian lé isisiló puaragat ? "
41010027	Iageti kinerenangan sia sipasiuluinia Jesus , lepá kuanangan ka matadda , " Kirénangan ka sirimanua , tá momoi ! Tápoi ka Taikamanua geti , sangamberinia lé momoi igagalai . "
41010028	Kuanangan ka sia si Petrus ka matat Jesus , " Itsó peité , akukaddiuakéan kai sangamberinia , kuoi kai kutut kai ekeu , Tuhan . "
41010029	Iageti kuanangan ka matadda sipasiuluinia , Jesus , pelé nga-ngania , " Kau imatonem bagamui ka sikuakku néné : kasei sikaddiuaké lalepnia , kalulut aku , elé kalulut Katuareman Simaerú sibara ka Taikamanua ,
41010030	tá isoppi rasiló simigi , saliu peilé sisilóra kineneiget . Isisiló pasasangotu ngaoleat mitsá igit lalep , sasaraina samba samaniu , ina sambat tatoga samba leú mone ; beri paoreat leú isisiló . Oto ka gogoi sialu , silórangan purimanuaiat sipulelelek samba sitaitatatá .
41010031	Tápoi maigi sia kineneiget siboikí , bailiu sikatei-tei , samba sikatei-tei kineneiget , bailiu siboikí . "
41010032	Ai sia mueenung raailiaké Jerusalem , boikíakénangan tubunia Jesus ka sipasiuluinia . Kalulut néné , bara karat bagadda sipasiuluinia . Sipasitutut sia sabagei ka tei-tei leú , bara ka sia lotóra . Lepá sogainangan sia mitsá sipasiuluinia Jesus , rasaraaké tubudda , bulé ipoiliat ka tubudda sipuaaili ka tubunia .
41010033	Kuanangan ka matadda , " Arep'aké kam ! Kineneiget aian taaailiaké kam Jerusalem . Rasesegéakéan lé te Togat Manusia ka kabeira tai imam sabeu samba ka kabeira tai guru paamian . Rauukum'ake te nia simateiakenen , lepá segéakérangan nia ka kabeira sipuarat sabulungan .
41010034	Rapalololoi samba raluluji te nia , samba leú mitsá , rapaoorei te nia . Kalepakatnia pattáakérangan nia ka loiná siliktenga . Tápoi ka gogoi sikatelunia , suruakénangan nia mitsá Taikamanua . "
41010035	Lepá oi si Jakobus sambat si Johannes , iaté tatogat Sebedeus , ka tubut Jesus . Kuaddangan ka matania , " Ai sara kiddiyet bagamai nugagalai ka tubumai , Guru . "
41010036	Kuanangan ka matadda Jesus , " Aponia nukikiddiy kam kugagalaiaké ka tubumui ? "
41010037	Iageti alegiddangan nia , pelé nga-nganda , " Néné lé ! Aikugegelai kai nukau kai muuddet sara kai kattoetnu , sara kai katsiunu , ké amuuddet'an ekeu ka purimataatnu sipulubeunan . "
41010038	Oto kuanangan ka matadda , Jesus , " Tá nuagai kam tiddogetmui . Kipa momoi leú nuló kam ló sibara ka pulokat pangoringan akenen ka tubukku loketku , lepá oi kam nuorik kam oringen enungietku ? "
41010039	Alegiddangan nia , pelé nga-nganda ka tubunia , " Momoi . " Iageti kuanangan ka matadda Jesus , " Kirénangan tedda nuloló kam pulokat pangoringan , akenen ka tubukku loketku , samba oringen enungietku .
41010040	Tápoi masiteteúaké kasei muuuddet kai kattoet , elé kai katsiuku geti , tá aku masiteteúaké . Taikamanua lé masiteteúaké kasei sia kaunen nia muuuddet sedda . "
41010041	Kelé araagai nia ka sia sipasiului Jesus sipulu sibabara néné , pugolúrangan leú et ka tubut Jakobus samba ka tubut Johannes .
41010042	Lepá sogainangan sia sipasiuluinia Jesus , kuanangan ka matadda , " Kelé siagaimui , sauté sitaimalotó ka Taikamanua , sarat masipaorei tai rayatda lé ragagalai . Samba siabeu tiboi tubu ka talagadda leú , sarat mugege lé ragagalai ka tubudda tai rayatda .
41010043	Tápoi ka kam geti , buí nuului kam kelé sigalaiakenenda ! Kasei siobá muabeu tiboi tubu ka talagamui , buítá ibailiu nia sipuukú kam .
41010044	Ia leú et , kasei siobá muuté ka talagamui , buítá ibailiu nia paguguletmui sangamberimui .
41010045	Kelé ka sia Togat Manusia , tá bulé tapuukú nia aioi , tápoi masipuukú sita lé , samba masibuluaké engania masitebui sirimanua simigi . "
41010046	Iageti segé sia ka Jeriko . Kelé aitui-tui Jesus sambadda sipasiuluinia sambat sirimanua simigi rakaddiuaké Jeriko , ai leú sedda sara simapeset mata , ai nia muuuddet ka bet-bet enungan maniddou paroman , iaté sipuoni si Bartimeus , togat Timeus .
41010047	Kelé aiarep katusasabau Jesus tai Natsaret , pugereinangan leú et , ipusoga ka tubut Jesus , pelé nga-ngania , " Jesus Togat Dapid ! Kau imakaté bagam ka tubukku ! "
41010048	Iageti pugolukiddangan nia sirimanua simigi , asérangan nia ipumeng-meng . Tápoi aituppai lé beunan nga-ngania mugerei , masikua , " Ale Togat Dapid , kau imakaté bagam ka tubukku ! "
41010049	Iageti tengennangan ipuenung Jesus , kuanangan ka matadda , " Sogai kam nia ioi sené . " Eirangan leú et masisogai simapeset mata néné , kuaddangan ka matania , " Buí imakarat bagam ! Konan , aisogai ekeu , Jesus ! "
41010050	Iageti ribbaiakénangan saraubánia , olaakénangan murió , einangan leú et masiailiaké Jesus .
41010051	Kuanangan ka matania Jesus , " Aponia nukikiddiy kugagalai ka tubum ? " Aleginangan nia simapeset mata , kuanangan ka matat Jesus , " Rop'aké aku , Guru , imakoinong matakku . "
41010052	Iageti kuanangan ka matania Jesus , " Kauan toiliakéan ekeu . Kalulut tonem bagam ka tubukku , ale ekeu . " Iangan leú et nia , makoinongnangan matania . Iageti ei nia masitut Jesus ka enungan .
41011001	Kelé aramalegre ka Jerusalem , airaaailiaké Betpage samba Betania ka gilak Leleu Zaitun , koiniakénangan sia sipasiuluinia Jesus , raei boikí .
41011002	Kuanangan ka matadda , " Kenan kam ka laggai nenda , simatotoilá ka matatta . Gurúmui lé ka laggai , itsómuian sangamuneng togat kalidei , ai nia ka sesereat , beri pei sakajidda tei-teinia . Oto rugutmuian nia abbitmuian nia sené .
41011003	Ké ai sia siteká kam , rakua , apa lulunia nururugut kam kalidei néné , kuamuian , ' Ai lé kauna nia si Tuhan . Tá mauju , toiliakénangan nia mitsá . ' "
41011004	Iageti eirangan leú et sipasiului sirua sikoiniakenen Jesus , ailiddangan leú sangamuneng togat kalidei , ai nia ka sesereat ka matatbaliu lalep , ka bet-bet enungan . Rugutdangan leú et nia .
41011005	Oto sia sipuririó sedda , kelé araitsó sia , tekárangan sia , kuaddangan ka matadda sipasiului sirua néné , " Ei , aponia nupaeerú kam ? Nururugut koí kam togat kalidei néné ? "
41011006	Iageti kuaddangan kelé singantruakenen Jesus , ka tubudda . Oto obáakérangan leú et nia .
41011007	Kelé arasegé ka tubut Jesus , paapórangan saraubára ka tei-tei kalidei , iapeité sakai nia Jesus ka tei-tei kalidei .
41011008	Maigi leú sia sabagei amasiapóaké saraubára ka enungan . Tápoi ai leú sia sabagei amasiparappi paran-ran loiná , sialára ka mone .
41011009	Sia sipueenung ka mata samba sipueenung ka tei-tei , sangamberidda masisogaaké ,
41011010	" Umun kam Taikamanua ! Tupanunukani te nia siooi ka onin Tuhan ! Mauktuk te purimataatnia siooi mitsá , samba purimataat taikebbukatta si Dapid ! Umun'aké kam Taikamanua ka Pata ! "
41011011	Kelé aisegé Jesus ka Jerusalem , gurú nia ka Uman Taikamanua . Lelek'akénangan sangamberinia sibabara sedda , pat bokkó . Tápoi kalulut malegrengan lé ibelé sulu , tui-tuiakénangan nia , iei ka Betania , sambadda sipasiuluinia sipulurua .
41011012	Simatsep , ai sia mututui-tui baradda ka Betania , againangan tubunia Jesus , laje .
41011013	Ai peilé nia ka sareunan , itsónangan sangaloiná sileu simalibbut buttet . Einangan leú et iailiaké loinat sileu néné , iitsó baleú ai buania . Tápoi kelé aisegé ka bakkatnia , itsónangan mandé sangambé buania , sarat buluknia lé matotoilá , tápei poí aiaili pubuaiatnia ka sia sileu .
41011014	Iageti kuanangan ka loinat sileu néné , Jesus , " Barania kineneiget , táan rakokom buam sirimanua , burú ! " Ka sia sipasiuluinia , araarep leú sikuat Jesus néné .
41011015	Iageti segé sia ka Jerusalem . Lepá gurú nia ka sia Jesus ka Uman Taikamanua . Oto taddaakénangan ipakekleji sia sangamberidda sipasasaki sedda . Pabailúnangan leú et mejadda sipasisisiliy bulagat , sambat uddenanda sipasisasakiaké marpati .
41011016	Bulat beri sia sara aiobáaké raabbit apa pá ka bet-bet Uman Taikamanua .
41011017	Lepá taddaakénangan nia Jesus ipangantoman sia sedda . Pelé nga-ngania ka tubudda , " Kisé atusurat'aké ka bagat Buko Sipunenan , Aikua Taikamanua , ' Kudduat paniddogatda sangamberi bangsa lé Umangku néné . ' Anubailiuaké peilé kam nia ngaliura sipasirarau-rau ! "
41011018	Tápoi ka sia tai imam sabeu sambat tai guru paamian , airaaarep sikuat Jesus néné . Oto bailiu gabaddangan enungan ioi ramateiaké Jesus . Tápoi malotó sia ka tubunia , aipoí sangamberi sirimanua lé makisei ka baga , raarep ngantomannia .
41011019	Oto ka soibokat , kaddiuakénangan nia Jesus laggai nenda , sambadda sipasiuluinia .
41011020	Kelé aratusabau simatsep , itsórangan loinat sileu , amatteian , pat attei sambat ungatnia .
41011021	Repdemnangan leú ka sia si Petrus , sigalai Jesus sokat . Kuanangan ka matat Jesus , si Petrus , " Itsó peité , Guru , sileu siteleinu amatteian ! "
41011022	Iageti kuanangan ka matadda Jesus , " Kau imatonem bagamui ka tubut Taikamanua !
41011023	Oto kukua ka matamui : Bulatnia momoi nukua kam ka leleu néné , ' Akkat'aké tubum , nuribbaiaké tubum ka bagat koat ! ' tá isoppi ireddet sikuamui nén'é , ké tá marua bagamui , samba ké matonem bagamui bulat puaailinia sikuamui néné .
41011024	Oto néné lé repdemenmui : Ké maniddou kam , nutiddou kam apa pá , kau imatonem bagamui , siniddoumui nenda , aiakéan Taikamanua ka kam ; oto bailiu , nusisilóan te kam .
41011025	Samba leú ké maniddou kam ka Taikamanua , tápoi ai peilé ngúngut bagamui ka sara sirimanua , appéaké lé kam boikí jo sigalainia ka tubumui , bulé iappéaké jomui ka kam Ukkuimui sikuddu ka manua .
41011026	Aipoí , ké tá nuappéaké kam jodda sabagei , tá leú te iaappéaké jomui ka kam , Ukkuimui sikuddu ka manua . ] "
41011027	Lepá sok-sokrangan nia mitsá ka Jerusalem . Ai nia mugegejek Jesus , ka bagat Uman Taikamanua , oirangan leú et tai imam sabeu , tai guru paamian , sambat tai bajára tai Jahudi ka tubut Jesus .
41011028	Nou-nourangan nia , pelé nga-nganda ka tubunia , " Kaipa pubakkanannia aibara haknu iooi nugalaiaké nia sangamberinia néné ? Kasei amasiaké hak néné ka tubum ? "
41011029	Iageti kuanangan ka matadda ka sia Jesus , " Aku kaku leú , kobá kunou-nou kam ka kam . Ké nualegi baí kam panounogatku néné , iapeité poiliatkungan nia ka matamui , kasei amasiaké hak néné ka tubukku , iooi kugalai sangamberinia néné .
41011030	Kasei amasikau hak ka tubut Johannes , iooi ipasiraú ? Taikamanua , elé sirimanua ? "
41011031	Iageti taddaakérangan rapatiboji nia pasasambadda , tai imam sabeu sambat tai bajára tai Jahudi sikuat Jesus néné , pelé nga-nganda , " Ké takua baí kam , ' Taikamanua lé amasikau hak ka tubunia , ' tá isoppi ikua ka matatta ka sita , ' Lepá , tá koí matonem bagamui ka tubut Johannes ? '
41011032	Iageti ké takua baí , ' Sirimanua lé amasikau hak ka tubunia , ' " malikkru leú te . Ai lé poí sia malolotó ka tubudda sirimanua simigi , kalulut ai lé poí rapunanabi nia ka sia si Johannes néné .
41011033	Oto taiagaira kuanenda , kuadda lé ka matat Jesus , " Tá kuagai kai . " Iageti kuanangan ka matadda Jesus , " Tá poí nukukua kam ka kam , oto , aku kaku leú et , tá leú te kukukua ka matamui , kasei ka hak , iooi kaku kugalaiaké sangamberinia néné . "
41012001	Iageti taddaakénangan mupasikat Jesus , ka matadda tai imam sabeu , ka tai guru paamian , samba ka tai bajára tai Jahudi . Pelé nga-ngania ka tubudda , " Ai sara sirimanua sipasiuurep sangamata monen anggur . Kekrenangan nia pat bokkó . Iageti kailúnangan kudduat pametsunan suat anggur , lepá rióakénangan leú et sapou pujagoat . Oto lepá sewaakénangan nia ka tubudda piga pá sipuukú mone , iageti tui nia ka laggai bagei .
41012002	Kelé aiaili tetrenia pasimoneiat buat anggur , koiniakénangan sara paguguletnia si tuan néné , iei masitiddou rubeiat siloket nia ka sia si tuan , ka tubudda sipuukú mone .
41012003	Tápoi aralabá lé nia pagugulet néné sipuukú mone . Bóbórangan nia , lepá toiliakérangan nia sitá abbinen .
41012004	Iageti koiniakénangan mitsá sara paguguletnia bagei sibakkat mone . Tápoi arajigu lé lakkupatnia pagugulet néné , sipuukú mone . Lepá kekleddangan nia sipulagaji .
41012005	Lepá koiniakénangan mitsá sara paguguletnia bagei sibakkat mone . Tápoi aramateiaké lé nia ka sia . Oto sarat kiseddangan lé aragalai ka tubudda piga pá sapagugulet sabagei : ai rapabó-boki , samba ai leú sabagei ramateiaké .
41012006	Oto kineneiget , kaseian lé ikokoiniaké si tuan sibakkat mone néné ? Aian lé sia sara koiniakenennia , iaté togania kilibet bagania . Iageti koiniakénangan togania , iei ka sipuukú mone . Aipaatungan poí , ' Malangan pá tá rahormati togakku . '
41012007	Tápoi kelé araitsó nia sipuukú mone , patiboddangan pasambadda , pelé nga-nganda , ' Nia té néné sipasiiikep'aké mone , sita kam tamateiaké kam nia , bulé ioi tabakkati ikep'akenennia ! '
41012008	Iageti labárangan nia toga néné , mateiakérangan leú et nia . Oto tubut toga simateiakenenda néné , alárangan nia , ribbaiakérangan nia ka tei-tei irip monen anggur . "
41012009	Iageti nou-nounangan sia Jesus , kuanangan ka matadda , " Oto kipangan lé ipaeerú sibakkat monen anggur néné , ka tubudda sipuukú mone ? Tá isoppi ioi imateiaké sia sipuukú mone néné , lepá kaunangan mone néné ka tubudda sipuukú mone sabagei .
41012010	Anubatsangan kam sitususurat ka Buko Sipunenan , sipasikukua kisé , ' Bukkú siribbaiakenenda tai tukang aibailiuan nia bukkú bongen bakkat inan arigi .
41012011	Nia té néné sigalaiakenen Tuhan ; bulat iobá bagatta iigbuk nia ! ' "
41012012	Kelé araarep nia tai bajára tai Jahudi sikuat Jesus néné , gabaddangan enungan ioi ramateiaké nia , aiagaian poí bagadda , sia lé aikak-kak pasailukat néné . Tápoi tá amuriu-riu aragalaiaké nia , kalulut lotóra ka sirimanua simigi . Lepá tui sia rakaddiuaké Jesus .
41012013	Iageti koiniakérangan piga pá sia tai Parise samba piga pá saladdou partai Herodes ka tubut Jesus , rapanounogi nia , ragaba imasele kuanennia , bulé ioi rajoaké nia .
41012014	Ei sia ka tubut Jesus , kuaddangan ka matania , " Guru , kuagai kai roipot bagam , samba taimarérénu ka sipinaatudda kasei pá . Bulat tá poí nugigígí nungantoman'aké apa siobat bagat Taikamanua , sibailiu puuktunganda sirimanua . Aipoí tá nurarasei sirimanuania . Oto kauan , kua peité ka matamai , ' Siripot surukat ka aratta , momoi leú pá , tabaya kam pajá kai Kaisar , elé tá ? Bulat takakau pajá , elé tá ? ' "
41012015	Tápoi ai lé iaagai patatajudda nia Jesus . Kalulut néné , kuanangan ka matadda , " Apangan lé lulunia nubebesíaké kam masijoaké aku ? Patoilá peité kam ka matakku tubut bulagat , perak . "
41012016	Iageti kaurangan ka tubunia bulagat sangaperak . Lepá nou-nounangan sia Jesus , kuanangan ka matadda , " Kasei tularat samba kasei oni sitususurat ka tubut bulagat néné ? " Iageti alegiddangan nia , " Tularat sambat onin Kaisar . "
41012017	Iageti kuanangan ka matadda Jesus , " Oto ké kisedda baí nia , apa sipuoni kai Kaisar , kaumuian nia kai Kaisar , samba apa sipuoni ka Taikamanua , kaumuian nia ka Taikamanua . " Bulat kisei lé ka bagadda araarep sikuania néné .
41012018	Lepá ei sia piga pá sibara ka mungkuatda tai Saduki ka tubut Jesus . ( Tai Saduki néné , iaté sara mungkuat sitaikatonemi katususurudda sirimanua simamatei . )
41012019	Kuaddangan ka matat Jesus , " Guru , siripot surukat sinurat'akenen Mose ka sita , kisé : ' Ké ilangó sara simanteu sitá tuppai tubu , buítá sarainania leú et masialá babaliunia , bailiu sikalalepnia , masibaraaké tuppai tubut sarainania simamatei . '
41012020	Iageti ai sangamitsá , ai sia pitu sipusasaraina . Talimou-aiputalimou ka sia toga sikebbukat , lepá langónangan nia , tá abara tuppai tubunia .
41012021	Lepá putalimounangan ka sia toga sikarua ka tubut babaliunia . Tápoi tá amauju , langónangan nia ; tá leú et abara tuppai tubunia ka sia . Oto kisedda leú te amuaili ka sarainania sikatelu ,
41012022	pat aili ka sikapitunia , sarat tá abara tuppai tubudda sangamberidda . Kalepakatnia , langónangan leú et nia ka sia sinanalep néné .
41012023	Oto ké iaili tetrenia ibara katusuruat tubu simamatei , kasei ka talagadda sipitu sipusasaraina néné , ipalalalep'aké nia sinanalep néné ? Aipoí sia ka pitudda sipusasaraina néné , sarat arapalalep'akéan nia ! "
41012024	Iageti kuanangan ka matadda Jesus , " Bulat masele sikuamui . Tá poí makolou ka bagamui sikuat Taikamanua ka Buko Sipunenan , sambat geget Taikamanua .
41012025	Aipoí , ké tusuru sirimanua ka simamatei , táan mutatalimou sia mitsá . Tápoi kelé puririmanuanda samalaika ka manuangan lé , rauului .
41012026	Kipa , tápei poi anubatsa kam ka bukot Mose , sipasikokolouaké , kipa ratusuru sirimanua simamatei , kelé ka pungu-nguan sangabakkat rui simalalabó ? Ka tiboiet sitususurat sedda aikua Taikamanua kai Mose , ' Aku te Taikamanuan Abraham , Taikamanuan Isak , sambat Taikamanuan Jakob . '
41012027	Aipoí ka sia Taikamanua , tá Taikamanuanda sirimanua simamatei ; tápoi Taikamanuanda lé sipuririmanua . Oto bulat makopé selemui ! "
41012028	Lepá einangan leú et ka sia sara guru paamian , iarepi paukelatda tai Saduki sambat Jesus . Arepnangan si guru paamian ikau alegiat simakolou ka tubudda tai Saduki . Oto kalulut néné , tú-tú ka paatuatnia masinou-nou Jesus , pelé nga-ngania , " Surukat sikapiga , bulat abeu , ka surukat Taikamanua ? "
41012029	Iageti aleginangan nia Jesus , kuanangan ka matania , " Surukat siboikí iaté : ' Arep'aké kam , kam bangsa Israel ! Sara lé Tuhan , iaté Tuhan Taikamanua .
41012030	Kau imakaté bagam kai Tuhan Taikamanuam , bulat sibara ka sangamuinet paatuatnu , bulat sibara ka sangamuinet purimanuaiatnu , samba kau bulat pat sappru siripot siagainu nupaeerú , samba leú et kau bulat teret sapprut ka tubum nubesíaké nia . '
41012031	Surukat sikaruania , iaté néné : ' Kau imakaté bagam ka tubudda saaleinu sirimanua , keleú katet bagam ka tubum kekeu . ' Táan te anai surukat bagei , sisaliu beunan karuania surukat néné . "
41012032	Iageti kuanangan si guru paamian ka tubut Jesus , pelé nga-ngania , " Bulatnia , aisese sikuam néné , Guru ! Bulat maipó kelé ka sikuam : Si Tuhan lé Taikamanua . Sarat nia lé Taikamanua ; tá anai Taikamanua bagei .
41012033	Oto buitá rapukateki nia baga sirimanua , Taikamanua , bulat sibara ka sangamuinet paatuatda , bulat sibara ka sangamuinet purimanuaiatda , samba bulat pat sappru siripot siagaira rapaeerú , samba bulat teret sapprut ka tubudda rabesíaké nia . Kisedda leú , buítá ipukateki sia baga saaleinia sirimanua , ké leú katet bagania ka tubunia ka sia . Aipoí nenda peilé maerú , ka buluaakenen rarangen , elé ka buluakenen bagei kaunen masibuluji Taikamanua . "
41012034	Kelé aiarep nia Jesus , kopet erut alegiatnia si guru paamian néné , kuanangan ka matania , " Bulat aian lé te goisó ibabailiu ekeu laddou paamian Taikamanua . " Lepána lé nenda , táan anai sia simaró baga mei masinou-nou mitsá , Jesus .
41012035	Talagat punga-ngantoman nia Jesus , ka Uman Taikamanua , nou-nounangan sia sipasiuluinia , Jesus , kuanangan ka matadda , " Angoi rakukua nia tai guru paamian , pupupunuteteuna nia si Dapid , Rimata Sipaarau néné ?
41012036	Beringan poí si Dapid leú ka sia , kelé aitoroji paatuatnia Ketsat Sipunenan , amusiblania , masikua : ' Tuhan Taikamanua , masikua ka matat Rimata Sipaarau : uddet'aké ekeu saigit kai kattoetku teret kalaakéku sia saggaknu . '
41012037	Oto ké iputu-Tuhan lé nia Rimata Sipaarau néné ka sia si Dapid , kipangan lé galainia ituooniaké nia punuteteu Dapid ? " Bulat maangká bagadda sirimanua simigi sikukuddu ka Uman Taikamanua , masiarep ngantoman Jesus .
41012038	Iageti kuanangan ka matadda , Jesus , " Jago kam tubumui ka tubudda tai guru paamian . Aipoí raobá musaraubá simananta , raei mugejek . Samba bulat raobá raparoroaké sia sirimanua ka pasar .
41012039	Ka uddenan sikokoiakenen ka sauté lé raeei muuddet ka bagat uma paniddogat , samba ka pupunenan .
41012040	Sarat masipajo tailumang lé ragagalai , raparauragi bibiletda . Oto bulé tá ituagai kataínia sigalaira , panantaddangan paniddogatda . Bulat tá te magugulai sanet ukumanda ! "
41012041	Ai nia muuddet Jesus , ka matat petit panguruat ka Uman Taikamanua , aiiigbuk sia sipasikakau panguruatda ka bagania . Ka sia simakayo , maigi arakau panguruatda ka bagat petit bulagat panguruat .
41012042	Lepá ei nia ka sia silumang , simagebá pei bagei , buluk'akénangan bulagat ka bagat petit bulagat , rua ngatembaga iginia . Iaté sara matat bulagat bulat sigoisó nia .
41012043	Iageti sogainangan sia sipasiuluinia Jesus , kuanangan ka matadda , " Lelek'aké peité kam néné : Sikau nia silumang néné peilé te maigi , ka sikaura ka sia sabagei .
41012044	Aipoí sikaura ka sia sabagei néné , sialára ka sipulelegei ka pukayoatda lé . Tápoi ka sia geti silumang néné , kenanen magebá nia , tápoi bulat tubut sangamberi sibabara ka tubunia lé aipanguruat'aké , iaté tubut balut pakeietnia ka purimanuaiatnia . "
41013001	Kelé aitui-tui Jesus ka Uman Taikamanua , oi sara ka talagadda sipasiuluinia , masikua ka matat Jesus , pelá nga-ngania , " Guru , itsó peité nenda Uman Taikamanua . Lelek'aké peité pabukku-bukkúnia . Bulat tubut simakopé lainge ! "
41013002	Tápoi kuana lé nia Jesus , ka matania , " Kipa nuroró beunannia ? Bulat beri te sara mulelegei bukkú sipinalakké ka Uman Taikamanua néné . Turaragat'aké te sangamberinia néné . "
41013003	Lepá ei nia Jesus ka leleu Zaitun . Segéna lé sedda , puuddetnangan ka ipot matat Uman Taikamanua . Lepá ei sia sipasiuluinia ka tubut Jesus , iaté si Petrus , si Jakobus , si Johannes sambat si Andareas , masinou-nou Jesus kelé ka siripot paaleiat , pelé nga-nganda ,
41013004	" Poiliat peité ka kai , piga moi ipuaaili sangamberinia néné ? Apa katuaggaiatnia sibailiu patuptumenmai ka paatuatmai , ké iaili tetrenia ? "
41013005	Iageti aleginangan nia Jesus , kuanangan ka matadda , " Pagaba kam tubumui , buí rapataju kam sirimanua .
41013006	Maigi poí sia siooi masiailiaké kam , sipuoni oningku , masikua ka matamui , ' Aku té né Rimata Sipaarau ! ' bailiu maigi sia rapatataju .
41013007	Ké nuarep kam gururuu nga-ngan pamatei ka pasaggangan , elé katuareman pasaggangan , bulat buí numalotó kam . Aipoí buítá muaili sangamberinia néné . Tápoi tápei te nia nenda gogoi kalepakat polak .
41013008	Pasasaggak te bangsa ka bangsa , negara ka negara . Kaipa te bara teteu sabeu samba pulajeat . Tápoi sangamberinia sibabara néné , pasiboikí nia peilé . Kelé galai pubebesíra lé tainanalep , kei iaili rapusulé .
41013009	Suk-suk kam tubumui , aipoí momoi te sia ralabá kam , rakau kam ka kabeira sipasiukum . Rapabobóboki te kam ka uma paniddogat . Rapagigirit te kam , rataroaké kam ka sauté samba ka tai rimata , kalulut pupapasiuluimui aku . Oto nenda te tetre simaerú ka kam , numuneng'aké kam aku ka matadda .
41013010	Katuareman Simaerú leú , buítá tupaarep boikí ka sangamberi bangsa .
41013011	Samba ké moi sia masilabá kam rakau kam ka matat pengadilan , buí imakarat bagamui ka kuanenmui . Ké aiailingan tetrenia nupanibo kam , kuamuian , apa sitonéakenen ka matamui ka tetret nenda leú et . Aipoí tiboiet tiboakenenmui , tá sibara ka kam , tápoi Ketsat Sipunenan lé masipangangantru kam .
41013012	Rapajo-jo te sarainanda , bulé itumateiaké . Ia leú te muaaili ka ukkui ka togania . Rasasaggangi te saukkui samba sainanda sia tatoga , lepá taroakérangan sia , bulé ramateiaké sia .
41013013	Rapulalagaki te kam baga sangamberi sirimanua , kalulut pupapasiuluimui aku . Tápoi kasei siom'aké nia teret kalepakatnia , sia té masisisiló puaragat sibara ka Taikamanua . "
41013014	" Nuiitsó te kam ipurió , ' Turot Pukakataí Pasimamatei ' , tá ka siripot kudduatnia . ( Repdemenda sipasibabatsa : Lelek'aké kam apa katukolobatnia ! ) Ka tetret nenda , sia sikukuddu ka Judea , kau ratui-tui sedda , raei ka leleu .
41013015	Samba leú et sia sikukuddu ka tei-tei lalep , buí ratugorosot raei masialá bibiletda ka bagat lalep .
41013016	Ialeú et sia sieei ka mone , buían ratoili ka laggai masialá saraubára .
41013017	Tápoi bulat kataínangan te ka sia tainanalep sibara suruket , samba saina simagoisó tatoga !
41013018	Kau nupaniddou kam ka Taikamanua , bulé tá iipó sibabara néné , ka mui-mui manua .
41013019	Ka ipot gogoi sikataí samba kalotóakenen nenda leú et , babara leú te paoreat . Paoreat néné , tápei abara , baranangan aibaraaké polak Taikamanua , pat aili kineneiget . Tápoi sangamitsá lé ibara , lepá .
41013020	Tá baí itengai nantat gogoi paoreat nenda Taikamanua , bulat bolot sirimanua ka matat polak , rapamatei sia .
41013021	Ka tetret nenda , ké ai sia sikua ka matamui , rakua , ' Ai nia sené Rimata Sipaarau ! ' elé rakua , ' Ai nia sedda ! ' buí imatonem bagamui ka sikuadda .
41013022	Aipoí momoi te sia sipatataju , sikua tubuna sipaarau , elé sipunabi tubuna . Ragagalai te sene ngamata kiseiet samba maigi kerek , ibara enunganda masipataju sirimanua . Pat kelé baí moi nia , beri sapaamian Taikamanua , rapatataju .
41013023	Oto bulat jago kam tubumui ! Kuboboikíaké lé kutiboi nia sangamberinia néné ka matamui . Kei iaili , anuagaian kam . "
41013024	" Kappluna lé paoreat , magep-gepnangan matat sulu samba taimatoronangan leú et matat laggó .
41013025	Ka sia leú panyanyat , belé , barana ka manua , samba pasabunangan leú sia sangamberi siutéaké manua .
41013026	Lepá matoilánangan ioi ka sia Togat Manusia ka tinobut , ka gege samba ka pulatsanan sabeu .
41013027	Iageti koiniakénangan samalaikania , Togat Manusia , masirurúaké sapaamian sipiliynia , sibara ka siepat matat rusa , barana ka tútut polak , pak aili ka piprin manua . "
41013028	" Alaki lé kam nia kelé ka loinat sileu . Ké malimun sambat manembú rannia , elé ké itaddaaké ibela sinulania , agaimuian , amalegrengan te iaili legeu manua .
41013029	Oto kisedda leú te , ké nuitsó kam ipuaili sangamberinia néné , agaimuian , bulat amalegrengan te , iaili tetrenia .
41013030	Bulé nuagai kam nia ! Tápei tatatá sia sangamberidda sipuririmanua kineneiget , amuailingan sangamberinia néné .
41013031	Tatatá lé ka sia manua sambat polak , tápoi tiboietku geti , tá tatatá lé , burú . "
41013032	" Tápoi kenanen kisedda , beri sia sara siagai masipatup-tup gogoi elé jamnia . Samalaika ka manua leú , tá raagai . Beri ka sia Togat Manusia , tá iagai . Sara nia lé Ukkui iagai nia , lepá .
41013033	Oto kau nupumata kam samba nupanuksuk kam , tá poí nuagai kam tetrenia .
41013034	Aipoí makeré lé nia kelé ka sara sirimanua , sikaddiuaké lalepnia , iei ka laggai sirimanua musaralaggai . Kei mutui-tui nia , patonénangan sapaguguletnia , rajago lalepnia , samba parubeinangan sia , galajetda sene-senenda . Sarapei te ka sia sipasijajago matatbaliu , iron'aké ikua ka matadda , bulé rajago lalepnia bulat sipulelelek .
41013035	Oto kalulut néné , kau nupanuksuk kam ; tá poí nuagai kam gogoi katoiliatnia si tuan sibakkat lalep néné , elé ka soibokat , elé tengamoi , elé ka patokat , elé ka tetret ibotsó sulu .
41013036	Ké simatulut ibara , buí iaili kam , ai kam memerep .
41013037	Oto apa siniboiku ka matamui , ialeú te kutitiboi ka matadda ka sia sangamberi sirimanua : bulat kau nusuk-suk kam tubumui ! "
41014001	Ai pei rua ngagogoi iaili Punen Paska sambat Punen Pukoman Roti Simaleu . Oto ka sia leú tai imam sabeu sambat tai guru paamian , ai leú ragagaba ka sia enungan bulé ioi ralabá Jesus , pinakele , ramateiaké nia .
41014002	Tápoi arakua , " Buí tagalaiaké kam nia ka ipot matat punen , babara pulamagat . "
41014003	Ai nia mukukuddu Jesus ka Betania , ka lalep Simon , iaté simalubbé simasappó , siburú , oi sara sinanalep ka tubut Jesus . Ai aiabbit sangabuli-buli tula simasingin simakopé kepput saki , iate sigalai sibara ka ungat simasingin . Ai nia mututukkú Jesus , mukom , ragat'akénangan nia buli-buli nenda sinanalep , uruakénangan tula simasingin néné , ka utet Jesus .
41014004	Tápoi sia sabagei sikukuddu sedda , kelé araitsó nia , mangoí-ngoínangan bagadda , pat bela nga-nganda masikua , " Tupasisibbu kodda tula simasingin néné ?
41014005	Ké tusakiaké baí tula simasingin néné , ai telu ngotu ngaperak legei , igit sakinia ; iageti bulagat sakinia néné , parubei ka simagebá ! " Oto pugolúrangan leú et ka tubut sinanalep néné .
41014006	Tápoi kuanangan Jesus ka matadda , " Bá sasaila kam nia ! Angoi nugegejaaké kam bagat sinanalep néné ? Galajet simaerú samba umun'akenen lé poí sigalainia ka tubukku néné .
41014007	Ai lé turerere kababaradda simagebá ka talagamui . Senen gogoi , momoi nurop'aké kam sia , ké aitututu bagamui , momoi nurop'aké kam sia . Tápoi aku kaku geti , tá mariu-riu kukuddu ka talagamui .
41014008	Aigalaiakéan ka sia sinanalep néné , teret siooi igalaiaké . Aipatarek'an aku ka tula simasingin , kaunen pasirateiku , kenanen baí tápei aiaili tetrenia .
41014009	Kau imatonem bagamui ka sikuakku néné ! Ka sangaliot polak néné , kaipa itupaarep Katuareman Simaerú sibara ka Taikamanua , sigalai sinanalep néné leú , tupungungunguan'aké , kelé sara repdemen ka tubunia . "
41014010	Iageti einangan leú et sara ka talagadda sipulurua , sipasiului Jesus , iaté sipuoni si Judas Iskariot , ka tai imam sabeu , iisiaké masipajo Jesus , ka matadda .
41014011	Bulat seget kopet angkat bagadda raarep sikuat Judas Iskariot néné , pat pusibladdangan leú et , rakau bulagat ka tubunia . Iageti gabanangan oggak sipasesese si Judas , ipajo Jesus .
41014012	Iageti eirangan leú et sipasiuluinia , Jesus ka tubunia , ka gogoi siboikí ka Punen Pukoman Roti Simaleu , iaté ka ipot pasijájakatda ibat Punen Paska , raisé nia , pelá nga-nganda , " Kaipa siobánu , kueei kai , masipatarek kudduat pukoman komen Paskam ? "
41014013	Iageti koiniakénangan sia rua sipasiuluinia , Jesus , kuanangan ka matadda , " Kenan kam ka laggai , ai leú nupaseseaké kam sara simanteu sipasibebeilá lalaisú , sibara ka baga oinan . nia té nenda nututut kam .
41014014	Kaipa lalep itugurú , ei kam sedda . Kuamuian ka matat sibakkat lalep , ' Aikua si Guru , kaipa nia kudduatda mukom Paska sambadda sipasiuluinia . '
41014015	Iageti saú-saúnangan ka kam sara kudduat simalio ka bilí ka pata . Kudduat silepá perú . Ka bilí nenda , amalelek'an katugalangan sangamberinia , beri leú et papuko-pukoman aian sangamberinia . Oto patarekmuian sangamberinia ka sita sedda . "
41014016	Iageti eirangan leú et sipasiuluinia ka kota . Ailiddangan sangamberinia , kelé sikuat . Jesus ka matadda . Patarekdangan leú et siripot komen Paskadda .
41014017	Kelé aimasoibó , einangan leú et Jesus sambat sipasiuluinia sipulurua .
41014018	Kelé arapuuddet mukom , kuanangan ka matadda , Jesus , " Arep'aké kam : ai te sia sara ka talagamui sipakom'aké aku kineneiget , masipajojo aku . "
41014019	Kelé araarep nia sikuat Jesus néné sipasiuluinia , pureu-reurangan baga simakopé . Taddaakérangan pasasara masinou-nou Jesus , masikua , " Kipa , taleú aku nukukua , Tuhan ? "
41014020	Iageti kuanangan ka matadda Jesus , " Nia té nenda , sara ka talagamui sipulurua , sisangapiring kai mukom ruamai .
41014021	Kirénangan tedda , mamatei nia Togat Manusia , kelé sitususurat ka Buko Sipunenan . Tápoi mateinangan leú te ka sia sipajo Togat Manusia . Maerú peilé tá mutútú matania ka polak sirimanua néné ! "
41014022	Ai sia mukokom , alánangan roti Jesus , kuanangan surá ka Taikamanua . Lepá paabbónangan nia , kaunangan nia ka sipasiuluinia . Aikakau ka sipasiuluinia , aikukua , " Na , alá kam , kom kam , tubukku te néné . "
41014023	Lepá alánangan pulokat sibara ka baga anggur , kuanangan surá ka Taikamanua , kaunangan nia ka tubudda sipasiuluinia . Iageti lórangan nia sangamberidda .
41014024	Lepá , kuanangan Jesus ka matadda , " Iaté néné logauku , masisah'aké pakerekat bagat Taikamanua , sipiliakenen punutubut sirimanua simigi .
41014025	Kau imatonem bagamui ka sikuakku néné : Táan te kuloló mitsá suat anggur néné , teret iaili tetrenia kuló nia mitsá , suat anggur sibau , sambatta ka Laggai Ukkuiku Sibau . "
41014026	Lepá uraiakérangan urai pusurakat . Kelé aitulettu sangamberinia , eirangan leú et , ka Leleu Zaitun .
41014027	Iageti kuanangan Jesus ka matadda sipasiuluinia , " Nukakaddiuaké te kam aku sangamberimui , kelé sitususurat ka Buko Sipunenan , sipasikukua kisé : ' Imamateiaké te sia Taikamanua sipasijajago biri-birinia , bailiu pasabunangan tubunia ka sia mungkuat biri-biri . '
41014028	Tápoi ké atusurungan geti aku , boikíakékungan tubukku ka kam , mei ka Galilea . "
41014029	Iageti kuanangan ka sia si Petrus , ka matat Jesus , " Kenanen rakaddiuaké ekeu ka sia sabagei , tápoi aku kaku geti , bulat tá kukakaddiuaké ekeu , burú . "
41014030	Tápoi kuanangan ka matat Petrus , Jesus , " Repdem Petrus , soibó nia néné leú , tápei mururua ngamitsá iputokki goú-goú , anupakelengan againu aku telu ngamitsá . "
41014031	Kuana lé nia mitsá ka sia si Petrus , iron'aké sikuania , " Kenanen baí tumateiaké aku kaku , imakeré tamatei , bulat tá lé pá kukukua taiagaiku ekeu , burú ! " Ka sia sipasiuluinia sabagei leú , keré lé nga-nganda masikua kelé sikuat Petrus .
41014032	Lepá segé sia ka sara mone sipuoni Getsemane . Iageti kuanangan ka matadda sipasiuluinia , Jesus , " Kuddungan kam sené boikí , kuei sedda maniddou . "
41014033	Nánánangan si Petrus , si Jakobus sambat si Johannes alei nia . Iageti masounangan bagania Jesus , samba pureu-reunangan baga .
41014034	Lepá kuanangan ka matadda sipasiuluinia , Jesus , " Bulat makopé reu-reu bagakku , kelé ilalangóan lé aku . Oto senéan té kam boikí , tápoi , bá pulalaú-laú kam ! "
41014035	Iageti areuakénangan tubunia goisó sedda , Jesus purapponangan ka polak , paniddounangan leú et . Ka paniddogatnia , itiddou ka Ukkui , bulé ké momoi baí nia , buí iorik paoreat néné .
41014036	Pelé nga-ngania , " Ale Ukkui , sangamberinia tá anai tá momoi nugalai . Oto ké momoi lé baí nia , sabauakéan lé ka tubukku pangoringan néné . Tápoi buí ka teú bagakku , Ukkui , ka teú bagam lé . "
41014037	Lepá sok-soknangan nia Jesus , ailinangan sia sipasiuluinia , ai sia memerep . Iageti kuanangan ka matat Petrus , Jesus , " Kipa , ai lé ekeu memerep , Simon ? Tá momoi nuom'aké nia mumata beri sangajam ? "
41014038	Lepá kuanangan ka matadda sangamberidda sipasiuluinia , Jesus , pelé nga-ngania , " Pumata kam , samba paniddou kam , bulé tá ikerek kam pasisiboat . Aipoí ka sia ketsatmui , aioobá mugalai simaerú ; tápoi tá momoi nugalaiaké kam nia , kalulut galai tubut puakkulakat sirimanua poí ka sia , masaggoet lé . "
41014039	Iageti oleakénangan nia mitsá Jesus , mei maniddou , sikaruania , kisedda leú et aikua .
41014040	Lepá sok-soknangan nia mitsá , Jesus , ailinangan leú et sia mitsá sipasiuluinia , ai peilé sia memerep , kopet tuddun matadda . Bulat táan araagai kuanenda ka tubut Jesus .
41014041	Kelé aisok-sok nia mitsá Jesus , ka sikatelunia , iapeité kuanangan ka matadda , " Ale , ai peilé kam memerep , masiariaké tubumui ? Kauan , alepáan ! Aiailingan te tetrenia itusegéaké Togat Manusia ka kabeira sirimanua sijo .
41014042	Surungan kam , ai sita memei . Itsó peité kam nia , sipajo aku , aian nia momoi masiailiaké sita ! "
41014043	Talagat paninibo nia Jesus , lotsit-aitulotsit ka sia si Judas , iaté sara ka talagat sipasiuluinia sipulurua . Maigi sia saaleinia , ai kakabeira lanjau sambat bobóbó . Sia néné , iaté sikoiniakenenda tai imam sabeu , tai guru paamian samba leú et tai bajára tai Jahudi .
41014044	Oto ka sia si Judas , iaté sipajo nia , aikauan sara toggaiat ka tubudda , aikua , " Kasei kusigguk , nia té nenda nulalabá kam . Lepá abbitmuian nia . Tápoi bulat jago kam sipulelelek , buí ibela matania . "
41014045	Segéra lé sedda , riuriginangan Jesus si Judas , pelé nga-ngania , " Guru ! " lepá ei nia isigguk Jesus .
41014046	Iageti labárangan nia saalei Judas , kabéakérangan leú et nia .
41014047	Tápoi sara ka talagadda , oppatnangan lanjaunia , tétéakénangan nia ka talingat pagugulet imam sabeu , pat belé talingania .
41014048	Iageti kuanangan ka matadda Jesus , " Taleú sipananaé lé aku nukukua kam ; pat koí abbitmuian lanjau sambat bobóbómui , nuoi kam nulabá kam aku ?
41014049	Senen gogoian lé koí , kupungantoman ka matamui , ka Uman Taikamanua ; tá anulabá kam aku . Kirénangan tedda , buitá muaili kelé néné , bulé iaili kelé ka sitususurat ka Buko Sipunenan . "
41014050	Iageti tui-tuirangan leú et ka sia sipasiului Jesus , palaípaí lepá .
41014051	Ai leú sedda sara silainge sipasilelebuiaké komang ka tubunia , amei masitut Jesus . Kelé aragelai ralabá nia ka sia ,
41014052	obáakénangan lebuinia , tui-tuinangan leú et sibulutut .
41014053	Iageti taroakérangan Jesus ka lalep imam sabeu . Sedda , amarurúan sia tai imam sabeu , tai bajára tai Jahudi , sambat tai guru paamian .
41014054	Ka sia leú si Petrus , riu-riu lé itut sia , pat aili ka laibokat lalep imam sabeu . Uddet nia sedda , muraka ka api , sambadda sipujajago .
41014055	Iageti sangamberidda tai imam sabeu sambat tai Mahkama Puaranan , riu-riu lé ragaba selet tubut Jesus , bulé ibara lulunia ituukum'aké nia simateiakenen . Tápoi beri sara tá arasese simatotoilá selenia .
41014056	Maigi sia arasogai masipabara tiboiet , masipakau , tápoi tiboiet simuneng'akenenda néné , tá musasara .
41014057	Lepá puriórangan piga pá sia sipabara tiboiet , rapabara selet tubut Jesus , pelé nga-nganda ,
41014058	" Sangamitsá akuarep kai aikua sinéné , ' Momoi kuragat'aké Uman Taikamanua sigalai kabei sirimanua néné , tápoi ka bagat telu ngagogoi , rióakékungan mitsá sibau , tápoi táan sigalai kabeira sirimanua . ' "
41014059	Tápoi tiboiet simuneng'akenenda néné leú , tá leú et musasara .
41014060	Iageti puriónangan si imam sabeu ka matat rapat , kuanangan ka matat Jesus , " Kipa , tá koí nuaalegi nga-nganda sipasijojoaké ekeu ? "
41014061	Tápoi ka sia geti Jesus , tenan lé nia mumeng-meng . Beri alegina nia tiboietda . Iageti oleakénangan nia mitsá si imam sabeu masinou-nou Jesus , pelé nga-ngania , " Elé , ekeu leú Rimata Sipaarau , Togat Taikamanua Sipunenan ? "
41014062	Aleginangan nia Jesus kuanangan ka matania , " Oo , aku té néné . Nuiitsó te kam sangamberimui ipuuddet Togat Manusia kai kattoet Ukkui Taikamanua Sipulugege , moi ka tinobut barana ka manua ! "
41014063	Iageti pabiritnangan saraubánia si imam sabeu néné , kuanangan , " Apa peilé tagagaba kam sia sipasimumuneng'aké selet tubunia . Aipoí bulat tubumuian amasiarep tiboietnia , aipaloloi Taikamanua . Oto kipa sipinaatumui ka kam ? "
41014064	Iageti pakerénangan bagadda masikua , amaselengan Jesus , mateúan tuukum'aké nia simateiakenen .
41014065	Iapeité rataddaaké raluji nia , Jesus . Tabbórangan matania , pabóbokiddangan nia . Lepá kuaddangan ka matania , " Kua pei ka matamai , kasonia ipabobóbóki ekeu ? " Beri ka sia tai pengawal , aratipak leú Jesus .
41014066	Ai nia muuuddet si Petrus ka laibokat , ei sara pagugulet imam sabeu sinanalep , masiailiaké si Petrus .
41014067	Kelé aiitsó si Petrus ai nia muraraka ka bet-bet api , ritúakénangan putubuat Petrus sipulelelek , lepá kuanangan ka matat Petrus , " Ekeu té néné , alei Jesus tai Natsaret , elé ? "
41014068	Iageti pakelenangan againa Jesus , si Petrus , kuanangan ka matat pagugulet imam sabeu néné , " Tá kuagai , aponia sikuam néné . " Lepána lé aikua kelé néné , bela nia ka gerat . Iageti putokkinangan leú et goú-goú .
41014069	Taitupepépet bagania pagugulet imam sinanalep néné , ritúakénangan nia mitsá si Petrus , kuanangan ka matadda sikukuddu sedda , " Bulatnia , nia té néné sara aleira ! "
41014070	Tápoi aipakele lé againa Jesus si Petrus . Tá amauju , sia sikukuddu sedda leú , taddaakérangan rakua ka matat Petrus , " Báan kakaróaké tubum , bulatnia ekeu té néné sara ka talagadda . Aipoí ekeu kekeu leú , tai Galilea leú ekeu ! "
41014071	Iageti taddaakénangan ipasuppaji tubunia si Petrus , kuanangan , " Bulat beri te agaiku nia , nenda sirimanua kuanenmui ! "
41014072	Iageti ka tetret nenda leú et , putokkinangan goú-goú sikaruania . Iapeité airepdem nia si Petrus , sikuat Jesus ka matania , " Tá mururua ngamitsá iputokki goú-goú , anupakelengan againu aku , telu ngamitsá . " Iageti pusounangan leú et si Petrus , pat pasikúnangan nia .
41015001	Mamatsep peilé , aparurúan sia tai Mahkamah Puaranan , tai imam sabeu , samba tai bajára tai Jahudi , samba leú tai guru paamian , raolaaké patibo . Kabérangan Jesus , abbitrangan nia , rasegéaké nia ka kabei Pilatus .
41015002	Iageti nou-nounangan Jesus , si Pilatus , pelé nga-ngania , " Bulatnia , rimatadda tai Jahudi ekeu néné ? " Aleginangan nia Jesus , kuanangan ka matat Pilatus , " Oo , kelé sikuam . "
41015003	Iageti taddaakérangan nia tai imam sabeu masipabara selet tubut Jesus .
41015004	Lepá nou-nounangan nia mitsá si Pilatus , kuanangan ka matania , " Tá koí nuaalegi sikuadda néné ? Arep pei te iginia panganduatda , raseleaké ekeu ! "
41015005	Tápoi beri sangatakó tá aialegi mitsá nga-ngan Pilatus , Jesus , pat bara kisei ka bagania si Pilatus , ka tubut Jesus .
41015006	Kelé simarei-rei igalaiaké si Pilatus , senen iaili Punen Paska , buitá ibelaaké sara siukum ; tápoi siberikabaga lé masiteteúaké , kasei siobára tubebelaaké .
41015007	Ka bagat penjara , ai sara ka talagat siukum , kalulut obára masimateiaké sirimanua , ké bara pulamagat , iaté sipuoni si Barabas .
41015008	Iageti parurúrangan sangamberi sirimanua simigi , masitiddou kai Pilatus , bulé ibelaaké ka sia sara siukum , kelé simatukle tugalaiaké .
41015009	Nou-nounangan sia si Pilatus , pelé nga-ngania ikua ka matadda , " Kipa , nuobá leú kam , kubelaaké ka kam , rimatadda tai Jahudi ? "
41015010	Aipoí , aian iaagai si Pilatus , kalulut tutut bagadda ka tubut Jesus lé , aranganduaké nia ka tubunia .
41015011	Tápoi ka sia tai imam sabeu , riu-riu lé rapatubbuji bagadda sirimanua simigi , bulé ratiddou kai Pilatus , ibelaaké ka sia si Barabas .
41015012	Iageti oleakénangan nia mitsá si Pilatus masikua ka matadda sirimanua simigi , pelé nga-ngania , " Oto ké kisedda baí nia , kipangan lé kugagalai ka tubunia ka sia kuanenmui , rimatadda tai Jahudi néné ? "
41015013	Iageti pugereirangan leú et sirimanua simigi , pelé nga-nganda , " Pattáaké lé nia , ka loiná siliktenga ! "
41015014	Tápoi kuanangan mitsá ka matadda si Pilatus , " Aponia poi jonia ? " Iageti pugereirangan simakopé , pelé nganganda , " Pattáaké lé nia ka loiná siliktenga ! "
41015015	Oto bulé imaangká bagadda sirimanua simigi , belaakénangan si Barabas , si Pilatus . Iageti koiniakénangan sia rapabóbóki Jesus , lepá segéakénangan Jesus , bulé rapattáaké nia ka loiná siliktenga .
41015016	Iageti abbitrangan Jesus , tai perajurit , ka pengadilan , ka istanat Gubernur . Kuaddangan , bulé rarurú tubudda sangamberidda tai pasukan .
41015017	Kaurangan leú saraubá , simasuan laiket ka tubut Jesus . Tikairangan kiritnia , sibara ka paran-ran loiná sibara rui ; lepá lai-laiakérangan nia ka utet Jesus .
41015018	Lepá galairangan paroroat ka tubut Jesus , pelé nganganda ka tubunia , " Kutabé kai ekeu Tuan , Rimatadda tai Jahudi ! "
41015019	Iageti lisoddangan uténia tuturá , lujiddangan leú nia , lepá purappoddangan ka matania .
41015020	Oto lepá arapaloloi nia , golokrangan saraubá simasuan laiket ka tubunia , kaurangan mitsá bulat tubut leppeinia . Iageti abbitrangan nia ka gerat , raei rapattáaké nia ka loiná siliktenga .
41015021	Iageti talagat pueenungra , sogoirangan sara situsasabau sedda , kaurangan nia masibairat loiná siliktengan Jesus . ( Iaté si Simon tai Kirene , ukkuira tai Aleksander sambat tai Rufus . ) Apasese amoi nia barania ka laggaira , masitaget'aké laggai sabeu .
41015022	Iageti abbitrangan Jesus , ka sara kudduat sipuoni , Golgota , katukolobatnia " Kudduat Lakkupat " .
41015023	Kaurangan lónia anggur pagalú mur , iaté muno simasingin . Tápoi kelé ainanam nia , taiobánangan iló nia .
41015024	Iageti pattáakérangan nia ka loiná siliktenga . Lepá mitsá parubeirangan bibiletnia . Tápoi sipauktuk'akenen lé aragalai , bulé raagai ikep'akenenda sene senenda .
41015025	Arapattáaké nia ka loiná siliktenga , iaté ka bóbó siba simatsep .
41015026	Ka loiná siliktengania , iaté ka uddut utet Jesus ai araottot'aké sara surat , masikolouaké paluluatnia , aituukum'aké Jesus , iaté : " Rimatadda tai Jahudi " .
41015027	Sedda , ai leú sia rua sabagei arapattáaké ka loiná siliktenga , iaté sipasirarau-rau bibiletda sirimanua . Arakuddu ka sia , iaté sara kai kattoet samba sara kai katsiunia . [
41015028	Bulé ipuaili kelé ka sitususurat ka Buko Sipunenan , sipasikukua kisé : " Arapakeréaké lé nia , kelé sara sirimanua sikataí paraboat . " ]
41015029	Sia situsasabau sedda , kelé araitsó Jesus , pagilikrangan utéra , rapaloloi Jesus . Belan nga-nganda lé , " Ale , ekeu siobá masiragat Uman Taikamanua , samba sipasiririóaké nia mitsá ka bagat telu ngagogoi ,
41015030	betungan peité tubum , bulé ioi nutugorosot ka loiná siliktenga , nubelaaké tubum ! "
41015031	Kisedda leú ka sia tai imam sabeu , samba tai guru paamian , arapaloloi leú Jesus , ka sia . Patiboddangan leú pasasambadda masikua , " Bulat kipa pá , sabagei momoi irorop'aké , tápoi tubunia geti ka sia , tá momoi irorop'aké !
41015032	Ké rimatadda tai Israel baí nia , oniakenen , Rimata Sipaarau , kauan peité igorosot'aké tubunia kineneiget ka loiná siliktenga , kuitsó kai nia , ibara tonem bagamai ka tubunia ! " Oto beri leú ka sia sipattáakenen ka bet-bet Jesus , arapaloloi leú et nia .
41015033	Iageti tuggé sulu , magep-gepnangan sangaliot laggai , telu ngajam burúnia .
41015034	Oto kasoibokat , pugereinangan Jesus , kuanangan , " Eloi , Eloi , lama sabaktani ? " katukolobatnia , " Taikamanuangku , Taikamanuangku , angoi nukakaddiuaké aku ? "
41015035	Ai sia piga pá sikukuddu sedda , kelé araarep katsit Jesus , kuaddangan , " Arep'aké peité kam , ai nia musosoga , isogai si Elia ! "
41015036	Tápoi sara geti ka talagadda , kelé aiarep nia , olaakénangan mei masialá romot , sop'akénangan nia ka suat anggur simalagá , iageti ettet'akénangan nia ka ngungun tuturá loiná , totoiakénangan nia ka ngungun Jesus . Aikakau , aikukua , " Edda tangena nia boikí , baleú moi si Elia , masigorosot'aké nia ka loiná siliktenga . "
41015037	Lepá pugereinangan Jesus ; iageti tatá-aitatá engania .
41015038	Mabiritnangan leú komang kekre ka Uman Taikamanua , silá oi rua , barana ka pata , pat aili ka repé .
41015039	Tápoi ka sia geti si Kapten tentera sipuririó ka matat siliktengan Jesus , aiiigbuk , kipa igagalai itatá engan Jesus . Iageti pusiblangan si Kapten tentera néné , pelé nga-ngania , " Bulat aisesengan , Togat Taikamanua lé nia sinéné ! "
41015040	Sedda , ai leú sia piga pá tainanalep sipasiiigbuk sangamberinia sibabara néné , ka sareunan . Ka talagadda tainanalep néné , ai si Salome , si Maria Magdalena , si Maria inan Jakobus sibautubu , sambat si Joses .
41015041	Tainanalep néné te amasitut Jesus , samba amasirop'aké nia , ka tetret ai nia mukukuddu ka Galilea . Samba maigi leú sia sedda tainanalep bagei , sieei masipaaleiaké Jesus ka Jerusalem .
41015042	Kelé aimasoibó , oinangan leú et si Josep sibara ka Arimatea , iaté sara siabeu tiboi tubu ka laddou Mahkama Puaranan . Nia ka sia néné , mariu-riu lé ingenaaké tubunia , iaili tetrenia Purimataat Taikamanua . Gogoi nenda , iaté gogoi Panarengan ( kei iaili gogoi Sabbat ) . Iaté lulunia aigegeaké bagania si Josep mei ka tubut Pilatus , masitiddou tubut Jesus , simamatei .
41015043	
41015044	Kelé aiarep nia si Pilatus kamamatei Jesus , bara kisei ka bagania . Iageti koiniakénangan sia , rasogai utéra tai tentera , iiséaké ka tubunia , baleú amaujungan ailangó Jesus .
41015045	Lepána lé aiarep pangasegekat Kapten tentera néné , si Pilatus , iapeité obáakénangan ialá tubut Jesus simamatei néné si Josep .
41015046	Iageti sakinangan komang simabulau simaalit baga Josep . Oto lepá aigorosot'aké tubut Jesus simamatei , si Josep tabut'akénangan komang néné ka tubut Jesus . Lepá rateiakénangan tubut Jesus simamatei néné , ka bagat ratei leleu bukkú sikailú . Iageti guilúnangan sara bukkú sabeu , ikau nia takket ratei .
41015047	Tápoi ka sia si Maria Magdalena sambat si Maria inan Joses , airalelelek'aké , kaipa katugalangan tubut Jesus .
41016001	Kelé aitukapplu gogoi Sabbat , eirangan leú et sainan Jakobus sambadda tai Salome masisaki sene ngamata pasingi-singin , kaunenda masitulaji tubut Jesus simamatei .
41016002	Oto ka gogoi Menggui , maseggei peilé , ameian sia ka ratei .
41016003	Ai sia mueenung , airapatitiboji , rakua , " Kasei pá tasosogai rarop'aké sita , masiguilú bukkú takket ratei ? " Aipoí bulat abeu bukkú arakau . Tápoi kelé arasegé sedda , itsórangan bukkú , atuguilúan .
41016004	
41016005	Iageti buluk sia ka bagat ratei . Segéra lé ka bagat ratei , itsórangan sara silainge sipusasaraubá simabulau , ai nia muuuddet saigit kai kattoet ratei , tugégérangan leú et .
41016006	Oto kuanangan silainge néné ka matadda , " Bá malolotó kam ! Ai lé kuaagai gagabamui Jesus tai Natsaret , sipattáakenen ka loiná siliktenga . Tá anai nia sené . Aisuruakéan nia Taikamanua ! Itsó lé kam kudduat katugalangan nia .
41016007	Kenan lé kam kineneiget , nusegéaké kam sibabara néné ka sipasiuluinia , sambat kai Petrus . Segéaké ka matadda , ' Nia lé memei boikí ka kam ka Galilea . Seddangan lé geti itsómuian nia , kelé sitonéakenennia ka matamui . ' "
41016008	Iageti pabalaurangan , raolaaké rabela ka bagat ratei , kalulut gégé sambat kopet lotóra . Pat kalulut lotóra , beri tiboira nia ka sabagei , sibabara néné . [
41016009	Iageti eirangan leú tainanalep ka tubut Petrus sambat saaleinia , masitiboi sangamberi sisegéakenen silainge ka matadda .
41016010	Lepá nenda , einangan leú Jesus masisegéaké Katuareman Simaerú , Sipunenan samba sitaitatatá , barana ka kabelaiat sulu , pat aili ka kabelekat sulu . Kaeei nia néné , táan tubunia amei , tápoi sipasiuluiniangan lé aikau punu tubunia . ]
41016011	Tápoi kenanen araarep'an katususurut Jesus , samba iitsóna nia si Maria , tá leú matotonem bagadda katususurunia .
41016012	Lepá patoilánangan mitsá tubunia Jesus , ka tubudda rua sipasiuluinia . Tápoi aisiliy lé tubunia , ka matadda pat taiagairangan nia . Aibara néné , iaté ka tetret ai sia ruadda sipasiuluinia mueenung raailiaké sara laggai .
41016013	Lepá toili sia masisegéaké sibabara siitsóra néné , ka matadda sabagei . Tápoi tá amatonem bagadda ka sikuadda néné .
41016014	Kalepakatnia patoilánangan mitsá tubunia Jesus , ka tubudda sipasiuluinia , ka tetret ai sia mukokom . Paanujinangan sia Jesus , kalulut gulai tonem bagadda , samba kalulut kelat paatuatda ; aipoí , pat taikatonemindangan simuneng'akenenda sirimanua , sipasiiitsó katususuru nia ka simamatei .
41016015	Iageti kuanangan ka matadda sipasiuluinia , Jesus , " Kenan kam ka sangaliot polak , nusegéaké kam Katuareman Simaerú sibara ka Taikamanua , ka tubudda sangamberi sirimanua ka polak néné .
41016016	Kasei simatonem baga samba situraraú , nia té masisisiló puaragat sibara ka Taikamanua . Tápoi sitaimatonem baga geti , sia té isisiló ukuman Taikamanua .
41016017	Néné lé toggaiatnia ka tubudda simatonem baga ka tubukku , iaté , momoi rausiaké ketsat sikataí , ka oningku ; samba momoi ratiboaké panganga-nganga taiaagaietda .
41016018	Ké ralabá ulou , elé raló tuba , tá mamatei sia . Iageti ké rarapeaké kabeira ka tubudda simabesí , malenangan leú et besíra . "
41016019	Lepána lé aipanibo Tuhan Jesus ka matadda sipasiuluinia , tuakkatnangan ka manua . Kuddu nia sedda , murimata ka bet-bet Ukkui Taikamanua .
41016020	Iageti eirangan leú sipasiuluinia , masisegéaké Katuareman Simaerú sibara ka Taikamanua , ka senen laggai . Oto si Tuhan leú ka sia , ai leú nia mugagalai masipaalei sia . Samba si Tuhan leú masibabaraaké kerek , masipatoilá ka sirimanua , simuneng'akenenda sipasiului néné , bulat sibulatnia . ] [
42001001	Ale Teopilus simatopit , amaigingan sia sibesíaké masisurat'aké nia sipulelelek pagalaiat sipuuaaili ka talagatta .
42001002	Arasurat'aké ka sia iaté siripot siarepta siniboira ka matatta , sia sipasiitsó siburú , sipuaaili siboikí , lepá pakakraddangan katuaremannia .
42001003	Oto kelé akulelek'aké nia sangamberinia bulat sipulelelek , barania ka pananddaatnia , paatukkungan nia ai erúnia kugalai sara pangasegekat ka kam sipulelelek .
42001004	Paluluatnia geti akugalai nia kelé néné , bulé imakolou ka kam , sangamberinia singantruakenenda nenda ka tubumui , bulat sibulatnia .
42001005	Ka tetret ai nia muririmata si Herodes ka Judea , ai sara imam sipuoni si Sakarias . Nia néné , iaté sara ka rubeiatda tai imam Abia . Sinanalepnia sipuoni si Elisabet . Beri nia leú et ka sia rubaiatda tai imam leú et .
42001006	Bulat iobá bagat Taikamanua , masiitsó topitda sangalalepra . Maukú sia ka arat , samba masappru purereddetda ka sangamberi surukat Taikamanua .
42001007	Amabajáan sia ruadda , tápoi tápei anai tuppai tubudda , sipututukkú tubu lé poí nia ka sia si Elisabet néné .
42001008	Oto ka sara tetre , iaté ka tetret aiaili rubeiatda ka sia tai Abia , galainangan galajet imam , si Sakarias ka matat Taikamanua .
42001009	Kelé aragalai pauktungan , kelé simarei-rei ragalaiaké tai imam , saú-saúrangan si Sakarias tugurú ka Uman Taikamanua masilabó kamenyan .
42001010	Oto aitueenung'ake galajet masilabó kamenyan , ai sia mani-niddou ka sia sirimanua simigi ka gerat .
42001011	Iageti ka tetret nenda , patoilánangan tubunia malaikat Tuhan ka tubut Sakarias . Aipurió malaika , iaté kai kattoet mejat pasilabokat kamenyan .
42001012	Kelé aiitsó nia si Sakarias , malaika néné , paingonangan nia . Oto bara lotónia .
42001013	Tápoi kuana lé ka matania malaika , " Bá malolotó Sakarias ! Paniddogatnu aiarepingan Taikamanua . Oto itutútúaké te matat sara toga simanteu , sinanalepnu si Elisabet . Oto buítá nukau oninia si Johannes .
42001014	Muaangká te ekeu baga simakopé , samba maigi leú te sia sabagei sipuaangká baga ké amutútúan baí matania ka sia toga !
42001015	Abeu te tiboi tubunia ka matat Tuhan . Tá iloló anggur samba ló simapuinengen . Masun lé ka tubunia Ketsat Sipunenan , barania ka gí-gí peilé .
42001016	Maigi te sia bangsa Israel ipalululu , bulé ratoili mitsá ka tubut Taikamanua , iaté Tuhanda .
42001017	Ibabailiu te nia pakoiniet Tuhan simaron samba simagege , kelé si Elia . Ipaaaban te sia saukkui ka tubudda tatogadda , samba sia simakelá paatuat leú ipamá-maki bagadda , bulé rasese pupaatuanan simaerú , kelé sara enungan , masipatarek sara paamian simatarek tubu kai Tuhan . "
42001018	Iageti kuanangan nia ka matat malaika si Sakarias , " Apa katuaggaiatnia , bulé kuagai puaailinia néné ? Aipoí amabajaán aku . Beri sinanalepku leú et ka sia , amabajáan nia . "
42001019	Oto kuanangan ka matat Sakarias , malaika , " Si Gabariel te aku néné . Pagugulet Taikamanua . Nia lé amasikoiniaké aku masipangasegé katuareman simaerú néné ka matam .
42001020	Sangamberinia sikuakku néné ka matam , muaaili , ké aiailingan tetrenia . Kalulut tá poí matonem bagam ka tubukku , oto táan te momoi nupaninibo . Sarat puooú-oúan lé te ekeu néné teret puailinia sikuakku néné ka matam . "
42001021	Oto ka sia sirimanua simigi riu-riu lé rangena ibela si Sakarias . Bulat kisei lé ka bagadda burúnia ibela ka Uman Taikamanua .
42001022	Tápoi kelé aibela si Sakarias , táan momoi ipanibo ka tubudda . Kabeinangan lé ikakau kelé pakirekat , amariu-riuan aimaoú-oú . Oto agairangan ai siitsot matania ka Uman Taikamanua .
42001023	Kelé aitulettu galajetnia si Sakarias ka Uman Taikamanua , toili nia ka lalep .
42001024	Oto tá amauju pusuruketnangan sinanalepnia si Elisabet . Iageti kuddu nia ka bagat lalep si Elisabet , ipakele tubunia lima ngalaggó burúnia .
42001025	Lepá kuanangan nia si Elisabet , " Oto kalepakatnia rop'akénangan aku si Tuhan , masitatáaké paloloiat ka tubukku . "
42001026	Enem ngalaggóan burúnia aipusuruket si Elisabet , koiniakénangan malaika Gabariel Taikamanua ka Natsaret , iaté sara laggai sabeu ka Galilea ,
42001027	masiailiaké sara siokkó sipuoni si Maria . Siokkó néné , aian nia mututunangan ka tubut Josep , punuteteu Dapid .
42001028	Iageti taget'akénangan nia malaika , si Maria , kuanangan ka matania , " Salam , ekeu sipanukanin Tuhan ! Bulé ipaalei ekeu si Tuhan ! "
42001029	Kelé aiarep nia si Maria , nga-ngan paroroiat malaika , tugégénangan leú et . Oto patup-tupnangan ka bagat paatuatnia , masikua , apa páonia katukolobat nga-nga paroroiat néné .
42001030	Tápoi kuanangan ka matat Maria , malaika , " Bá malolotó Maria , aipoí aiakéan ka tubum Taikamanua panguruat katet baga .
42001031	Babara te suruketnu . Iageti tú-túakénungan matat sara toga simanteu . Oto buí tá nukau oninia Jesus .
42001032	Maaabeu te tiboi tubunia , samba tuooniaké te nia Togat Taikamanua Sipulubeunan . Ibabailiuaké te nia Taikamanua , rimata , kelé taikebbukatnia Rimata Dapid .
42001033	Iageti purimatanangan ka tubudda sapunuteteu Jakob , teret buru-burú . Tá tatakkí lé purimataatnia , burú . "
42001034	Oto kuanangan nia si Maria ka matat malaika , " Tápoi aku néné , siokkó peilé aku , kipa iooi ibara kelé néné ka tubukku ? "
42001035	Iageti kuanangan ka matat Maria , malaika , " Ai leú isop-sop ka tubum Ketsat Sipunenan . Kuneminangan ekeu geget Taikamanua . Iaté lulunia ituooniaké toga tú-túakenennu néné , Sipunenan , Togat Taikamanua .
42001036	Itsó peité ka sia eiram si Elisabet , aian enem ngalaggó burúnia , aibara suruketnia , kenanen amabajáan nia , pat oniakérangan nia sirimanua sipututukkú tubu .
42001037	Aipoí ka sia Taikamanua , sangamberinia lé momoi ibabaraaké . "
42001038	Oto kuanangan si Maria ka matat malaika , " Aku kaku néné , pagugulet Taikamanua lé ; kauan lé ipuaili sangamberinia sikuam néné ka tubukku . " Iageti tuinangan leú et ka sia Malaika , ikaddiuaké si Maria .
42001039	Tá amauju , ei nia si Maria ka sara laggai ka Judea , iaté ka laggai simaleleu .
42001040	Einangan leú et itaget'aké lalep Sakarias . Oto kelé aitugurú ka bagat lalep , kaunangan paroroiat si Maria ka tubut Elisabet .
42001041	Bulat arepna lé nia si Elisabet paroroiat Maria , pageluknangan tubunia sikolik ka suruket Elisabet . Iageti kuneminangan nia Ketsat Sipunenan , si Elisabet .
42001042	Oto kuanangan ka matat Maria si Elisabet , " Bulat ekeu lé oniakenen simakopé uktuk ka talagadda sangamberi tainanalep ! Samba tupanunukani leú te nia ka sia toga tú-túakenennu !
42001043	Kasei poi aku néné , pat koí oi inan Tuhanku masibalou aku ?
42001044	Aipoí arepku lé paroroiatnu ka tubukku , pageluknangan tubunia ka sia toga ka suruketku , kopet angkat bagania .
42001045	Oto mauktuk te ekeu kalulut anukatonemi puaailinia sangamberi sikuat Tuhan ka tubum ! "
42001046	Iageti kuanangan ka sia si Maria , " Paatuatku masiumun'aké si Tuhan ,
42001047	ketsatku mugora baga kalulut Taikamanua Sipaarau aku .
42001048	Airepdem poí aku , paguguletnia sigoisó tiboi tubu ! Pat barania kineneiget arakuangan aku sangamberi bangsa simaerú uktuk .
42001049	Taikamanua Sipulugege lé amasigalaiaké galajet sabeu néné ka tubukku ! Sipunenan lé oninia .
42001050	Pat paninínangan tubunia ipukateki sia baga si Tuhan sangamberi sikalotóaké nia .
42001051	Ka geget kabeinia simaron ipasabu sia simabuak paatuat samba ipakataí isiat paatuatda .
42001052	Tai rimata ipaari ka uddenan purimataatda tápoi sigoisó tiboi tubu ibuak'aké .
42001053	Isegéaké lé ektekra simalaje , sibara ka sangamberi anggai bagania , tápoi ikekle lé sia simakayo , pat tui sia sitá abbinen .
42001054	Irop'aké paguguletnia bangsa Israel , siripot pakerekat baga sigalainia ka taikebbukatta .
42001055	Tá ikakalipogi pakerekat baga sigalainia si Tuhan , maaggai bagania ka tubut Abraham samba ka tubudda sapunuteteunia , teret buru-burú . "
42001056	Oto malegre telu ngalaggó burúnia , aikuddu si Maria ka lalepra tai Elisabet , ia peí toili nia mitsá ka lalepra .
42001057	Iageti kelé aiaili laggónia si Elisabet , tú-túakénangan matat sara toga simanteu .
42001058	Oto bulat maangká bagadda ka sia pabébéakenennia lalep samba leú et saeppu , araarep erut bagat Tuhan ka tubut Elisabet .
42001059	Balu ngagogoian burúnia aiputútú matania sikolik , oi sia rasunat nia . Gelairangan rakau oninia si Sakarias , siripot onin ukkuinia .
42001060	Tápoi aikua lé inania , " Tá ! Si Johannes lé tukakau oninia . "
42001061	Iageti kuaddangan nia ka sia ka matat Elisabet , " Tápoi tá anai beri sia sara saeppum , sipuooni kelé néné . "
42001062	Oto pakirérangan kabeira ka tubut Sakarias , masinou-nou ka tubunia , kasei ka sia ikakau onin togania .
42001063	Iageti tiddounangan leí , si Sakarias surat'akénangan , " Si Johannes lé oninia . " Oto bulat kisei lé ka bagadda .
42001064	Samba niangan leú et nia , oi aipanibo mitsá si Sakarias samba aipasiumun Taikamanua .
42001065	Oto malotórangan leú et sangamberi pabébéakenennia lalep . Iageti mara-ratnangan leú et katuareman sibabara néné , pat salú laggaira tai Judea , ka simaleleu .
42001066	Bailiu sangamberidda sipasiaarep sibabara néné , masikua ka paatuatna , " Aponia pá ibabailiu nia toga néné ? " Ai lé poí ipaaalei nia si Tuhan .
42001067	Iageti masutnangan ka tubut Sakarias , ukkui toga néné Ketsat Sipunenan . Taddaakénangan masisegéaké patonekat Taikamanua , pelé nga-ngania ,
42001068	" Taumun'aké kam si Tuhan , Taikamanuanda bangsa Israel ! Amoian poí nia masirop'aké sikaumania samba masibelaaké sia ka paoreat .
42001069	Aiakéan ka sita sipaarau simakopé gege punuteteu Dapid , paguguletnia .
42001070	Aiakéan palelengannia si Tuhan , ka sisegéakenenda tai nabi sipiliynia siburú .
42001071	Masibelaaké sita ka kabeira saggakta samba ka kabeira simalagá baga ka tubutta .
42001072	Bulé ipatoilá anggai bagania ka tubudda taikebbukatta , taipajajaknangan iaké sitonéakenennia sipunenan .
42001073	Amusuppangan nia ka tubut ukkuita si Abraham , samba aigalaian pakerekat baga masibelaaké sita ka kabeira saggakta , bulé tá ka bagat pulolotó tapaniddogi kam nia
42001074	
42001075	bulé sarat ka tubunia lé , tapagugugulet'aké kam tubutta samba masigalai siobat bagania ka sanganantat purimanuaiatta .
42001076	Ekeu leú et Togakku , tuooniaké te ekeu nabit Taikamanua Sipulubeunan . Aikoiniaké ekeu muboikí ka tubut Tuhan masipapa enungannia ,
42001077	masisegéaké ka tubudda sapaamiannia paarauna sia , ké aiappeán jodda Taikamanua .
42001078	Simaanggai baga samba simakaté baga lé nia Tuhanta ; pat oi nia masipaarau sita . Kelé sulu ibela simatsep ,
42001079	kisedda leú te ikau patónia ka sangamberi sirimanua sikukuddu ka tei ailiggou pugepgeman sambat pulolotó . Ipalulu sita ka enungan sieei ka paabanan . "
42001080	Oto ka sia togat Sakarias néné , muurau tubunia , muurau leú et ron ketsatnia . Ka simatangeu lé ikukuddu , teret ailina tetrenia ipatoilá tubunia ka tubudda bangsa Israel .
42002001	Ka tetret nenda , kaunangan parenta si Kaisar Agustus , bulé sangamberidda tatogat Purimataat Roma mei masisurat'aké oni , bulé ituadde nuntutda .
42002002	Pasiaddeat nuntut sirimanua siboikí néné , aitugalaiaké iaté ka tetret ai nia mugugubernur si Kirenius ka Siria .
42002003	Iageti ka tetret nenda eirangan leú et sangamberi rasurat'aké oninda ka senen laggaira .
42002004	Oto ka sia si Josep , amei leú et nia ka sia barania ka Natsaret iaté ka propinsi Galilea , iailiaké laggai Betlehem ka propinsi Judea , iaté ka laggai putútukat matat Rimata Dapid ; punuteteu Dapid leú poí nia ka sia si Josep néné .
42002005	Iageti surat'akénangan oninia si Josep sambat tunangannia si Maria sibara suruket .
42002006	Oto ai sia ka Betlehem , aili-aiaili laggónia si Maria .
42002007	Tú-túakénangan matat sara toga simanteu , iaté togania sikebbukat . Iageti tabutnangan nia komang , perep'akénangan nia ka pukoman tarimeu , sibara singitinan gandum , tá poí mememet sia ka lalep pugogoiat .
42002008	Oto soibónia nenda leú , ai sia ka sia sedda ka sú-sú simaturu-turu , sipasijajago tarimeu , rajago biri-biridda .
42002009	Iageti sinulut patoilánangan tubunia malaikat Tuhan ka tubudda ; oto toronangan sia pulatsanan Tuhan , malotórangan leú et simakopé .
42002010	Tápoi kuanangan ka matadda malaika , " Bá malolotó kam ! Aipoí kaooiku néné ka kam , masisegéaké katuareman simaerú lé , iaté siangkáaké bagadda simakopé , sangamberi taikapolak .
42002011	Amutútúan poí kineneiget , matat Sipaarau kam , iaté Kristus si Tuhan , ka laggai Dapid .
42002012	Néné te patuaggaiatnia ka kam : Nusesese te kam sara sikolik sinabut komang , sipeperep ka pukoman tarimeu . "
42002013	Iageti tulut mitsá lotsit-aratulotsit samalaika sabagei simigi , masipaaleiaké samalaika néné , masiumun Taikamanua . Pelé nga-nganda ,
42002014	" Tuumun'aké lé Taikamanua ka manua ka pata ! samba ka polak , paabanan ka tubudda sirimanua kilibet bagania ! "
42002015	Oto kurukra samalaika ratoili ka manua , patiboddangan pasasambadda sipasijajago tarimeu , pelé nga-nganda , " Sita kam ka Betlehem , taitsó kam sibabara , sipoiliat Tuhan ka matatta . "
42002016	Iageti olaakérangan nia raei , ailiddangan si Maria sambat si Josep , samba leú et sikolik , sipeperep ka pukoman tarimeu .
42002017	Kelé araitsó nia sikolik néné , pungu-nguan'akérangan sangamberinia sikuat malaika ka tubudda , pagalaiat tubut sikolik néné .
42002018	Oto kisei lé ka bagadda sangamberidda sipasiaarep tiboiet sisegéakenenda sipasijajago tarimeu néné .
42002019	Tápoi ka sia geti si Maria , aisiddoni samba aipatup-tup lé ka bagania sangamberinia néné .
42002020	Lepá sok-sokrangan nia mitsá sipasijajago tarimeu ka sú-sú simaturu-turu , ai sia masiuumun Taikamanua , kalulut sangamberinia siarepra samba siitsóra , bulat tá aijulut kelé ka sikuat malaika ka matadda .
42002021	Kelé aiaili balu ngagogoi burúnia sikolik néné , sunatrangan nia . Kaurangan oninia Jesus , siripot sipinatonet malaika ka matadda , einangan tá isusuruket'aké nia inania .
42002022	Kelé aiaili tetrenia ka tai Josep sambat ka tai Maria raenung'aké siripot arat , pasimagirat siripot ka surukat Mose , abbitrangan sikolik ka Jerusalem rasegéaké nia ka tubut Tuhan .
42002023	Aipoí ka surukat Taikamanua , ai atusurat'aké kisé , " Sangamberi tatoga simanteu sikebbukat , buítá tusegéaké sia kai Tuhan . "
42002024	Ai leú rapaatu masibuluaké buluakenen , iaté rua ngamuneng umá limendeu , elé rua ngamuneng marpati simanosa , kelé siripot ka sikuat Surukat Taikamanua .
42002025	Ka tetret nenda , ai ka Jerusalem sipuoni si Simeon . Simatopit samba simasurú ka arat lé nia . Ai lé ingengenaaké tubunia iaili tetrenia ipaarau sia bangsa Israel , Taikamanua . Ai lé ipaaalei nia Ketsat Sipunenan .
42002026	Oto aikuangan ka matania Ketsat Sipunenan tailalangóna nia , teret itsóna boikí , matat Sipaarau , sitonéakenen Taikamanua .
42002027	Iageti tubbuinangan bagat Simeon Ketsat Sipunenan , bulé itugurú ka Uman Taikamanua . Ka tetret nenda aiipó pasiabbinanda Jesus tai Josep samba tai Maria , ka tetret ai peilé nia magogoisó , bulé ragalaiaké ka tubunia punen kelé ka sikuat surukat .
42002028	Iageti alánangan sikolik si Simeon , kup-kupnangan nia , iageti taddaakénangan masiumun Taikamanua , pelé nga-ngania ,
42002029	" Bulatnia Tuhan , kineneiget amuailingan palelengannu ka tubukku . Oto obáakéan lé ilangó paguguletnu néné , ka aban baga .
42002030	Aipoí bulat matakkungan amasiitsó Sipaarau sibara kekeu .
42002031	Anupatarek'an sipaarau néné sibailiu puuktunganda sangamberi bangsa :
42002032	kelé pató masitoroji enunganda sabangsa bagei , siooi ka tubum ; iaté pató sibaraaké pulatsananda sapaamiannu tai Israel . "
42002033	Bulat kisei lé ka bagadda saukkui sambat sainan kolik , raarep ipusibla si Simeon , inunuaké pagalaiat tubut togadda .
42002034	Iageti sukat'akénangan sia . Lepá kuanangan ka matat Maria , inan toga , si Simeon , " Aipiliyan nia Taikamanua sikolik néné , masisubuaké elé masiarauaké simigi ka bangsa Israel . Bailiu nia sara patuaggaiat sibara ka Taikamanua , saggangietda sirimanua simigi .
42002035	Tápoi seddangan té imatotoilá , bagat pupaatuananda . Itetegli te paatuatnu pureuregat baga , kelé palittei simalauru . "
42002036	Sedda leú , ai sara nabi sinanalep simakopé bajá . Iaté sipuoni si Hanna , togat Panuel , sibara ka muntogat Aser . Pitu ngarura lé burúnia aipulalep ,
42002037	pulumangnangan leú et . Oto kineneiget aian balu ngapulu epat ngarurangan nia . Bulat beri pei kaddiuakéna Uman Taikamanua . Sinágó sambat sinoibó sarat masipuukú galajet Taikamanua . Maniddou sambat mupuaso lé igagalai .
42002038	Apaipó gogoi nenda leú et , amoi nia ka sia ka Uman Taikamanua . Oto pasiumunnangan Taikamanua , itiboi pagalaiat tubut kolik ka tubudda sipasingengenaaké tubudda , ioi Taikamanua masiujaaké Jerusalem .
42002039	Kelé aralettuaké sangamberinia siripot Surukat Tuhan , tai Josep sambat tai Maria , toili sia ka Natsaret , iaté ka propinsi Galilea .
42002040	Oto ka sia toga aian nia maabeu samba tubunia maron . Masiku paatuatnia . Bulat makiliu bagat Taikamanua ka tubunia .
42002041	Senen rura lé , raei saepput Jesus Mupunen Paska ka Jerusalem .
42002042	Oto kelé aiaili pulu rua ngarura beunannia Jesus , ei sia ka punen , kelé simatukle ragalaiaké .
42002043	Laibina lé arapupunen , toili sia . Tápoi ka sia geti Jesus , togadda , ai peilé nia mukukuddu ka Jerusalem , taiaagaietda saukkui , elé sainania .
42002044	Ka bagadda te , aitut'an sirimanua simigi , Jesus . Kelé aiaili sangagogoi burúnia arapuenung , iapeité agairangan taibabara nia . Oto ei sia masipaisé ka tubudda saeppu samba saaleira .
42002045	Tápoi tá arasese nia . Kalulut néné , toili sia mitsá ka Jerusalem , ragaba nia sedda .
42002046	Telu ngagogoi burúnia arapasigaba , iapeité seseddangan nia , ai nia mukukuddu ka Uman Taikamanua . Ai nia masiaarep'aké tiboietda tai guru paamian , samba ka sia leú et aipaiiseki sia .
42002047	Oto bulat kisei lé ka bagadda ka tubunia sangamberidda , kalulut sikut paatuatnia masialegi .
42002048	Beri ka sia saeppunia leú et , makisei ka bagadda , raitsó nia . Iageti kuanangan inania ka tubunia , " Ale sirou , nugagalaiaké kodda kelé néné , ka tubumai ? Bulat reu-reu lé te bagamai ukkuinu , sambat aku sipuoni inam , kugaba kai ekeu ! "
42002049	Tápoi kuana lé nia ka sia Jesus , ka matadda saeppunia , " Nugagaba kodda kam aku ukkui , ina ? Tápei poi nuagai kam , aku kaku néné , buítá mei aku mukuddu ka uman Ukkuiku ? "
42002050	Tápoi tá isasak-sak ka bagadda , sikuat Jesus ka matadda .
42002051	Iageti toili nia Jesus , itut sia ka Natsaret , samba riu-riu lé ireddet nga-nganda . Tápoi ka sia inania geti , isiddoni lé sangamberinia néné , ka bagat paatuatnia .
42002052	Iageti ka sia Jesus , memei muurau tubunia , memei leú et itutuppai sikut paatuatnia . Makiliu bagat Taikamanua ka tubunia , samba raobá nia sirimanua .
42003001	Ka rura sikapululimania ipurimata si Kaisar Tiberius , gubernur ka propinsi Judea , iaté si Pontius Pilatus . Kai Herodes ipuririmata iaté ka propinsi Galilea . Sarainania si Pilipus ipuririmata ka wilayah Iturea sambat ka Trakonitis , tápoi kai Lisanias geti ipuririmata iaté ka Abilene .
42003002	Imam sabeu ka tetret nenda iaté si Hannas sambat si Kayapas . Oto ka tetret nenda te , aikua kuanennia Taikamanua ka tubut Johannes , togat Sakarias , ka simatangeu .
42003003	Iageti gejenginangan nia si Johannes , sangaliot laggai ka bet-bet Oinan Jordan , masisegéaké katuareman simaerú sibara ka Taikamanua . Pelé nga-ngan Johannes , " Bauaké kam paatuatmui , samba buítá turaú kam , bulé iappéaké jomui Taikamanua . "
42003004	Kelé sitususurat ka bukot Nabi Jesayas , sipasikukua : " Maarep nga-nga sipusosoga ka simatangeu , ' Patarek kam enungan Tuhan , pagaktuk kam pusilaiatnia .
42003005	Papele-peleu , buítá tutabbui , palele-leleu sambat patina-tinambu , buítá tupagaktuk . Enungan pakoilu-koilut , buítá tuparoipo , samba enungan pabukklu-bukklu , buítá tupaosai .
42003006	Raiitsó te taikapolak paaarauna sia sirimanua , Taikamanua ! ' "
42003007	Oto maigi sia amei ka tubut Johannes , bulé iraú sia ka sia . Iageti kuanangan ka matadda si Johannes , " Bulat sirimanua sikataí paraboat lé kam néné ! Kasei amasikua ka matamui , kaooinia nukatsliaké kam tubumui , ka ukuman Taikamanua , ka gogoi sibabara ?
42003008	Patoilá kam ka puparaboananmui , katubabaunia paatuatmui ! Buí nuatsiaké kam putataikebbukatmui nia si Abraham . Bulé nuagai kam nia : Beri ka bukkú néné , momoi ibaraaké sapunuteteu Abraham , Taikamanua !
42003009	Atupatarek'an te baliok masitadde loiná bulat pat alá ungatnia . Oto sangamberi loiná sitaibuaaké bua simaerú , tutatadde lé , itugiggik'aké ka api . "
42003010	Iageti kuaddangan nia ka matat Johannes , " Oto aponia galaiakenenmai ? "
42003011	Kuana lé nia si Johannes ka matadda , " Kasei sibara rua leppei , kau ikau sara , ka tubudda sitá leppei ; samba kasei sibara kan , kau iparubei nia "
42003012	Ka sia sipuukú pajá leú et , amei leú sia ka tubut Johannes , bulé iraú sia ka sia . Kuaddangan ka matat Johannes , " Ka kai leú , guru , apa kugagalai kai ka kai ? " Iageti kuanangan ka matadda si Johannes , " Báan rararat kam tiddogetmui , masisabauaké siripot igit siloketmui . "
42003013	Beri leú ka sia tai perajurit , amei leú sia ka tubut Johannes . Arakua ka sia , " Oto kipa ka kai ? Aponia ka kai kugagalai kai ? "
42003014	Iageti kuanangan ka matadda ka sia si Johannes , " Bá papopot-poni kam pukayoatda kasei pá , samba leú et bá pararauragi kam bibiletda sirimanua , kalulut nupabara kam selet tubudda . Metnangan sarat gajimui nukaroni kam baga , lepá ! "
42003015	Ka tetret nenda taddaakérangan sirimanua simigi masipatup-tup ka bagadda , masikua , taleú pá niangan né Rimata Sipaarau , ngenaakenenda .
42003016	Oto iaté lulunia , aikua ka matadda sangamberidda si Johannes , " Aku kaku geti , oinan lé kuraraúaké ka tubumui . Tápoi momoian lé te nia sisaliu beunan tiboi tubukku peilé . Bulat beri masirugut talit tarangaínia , tá mateú aku . Iageti raúnangan kam Ketsat Sipunenan sambat api .
42003017	Ka kabeinia ai sasat-sat , masisósó gandum , pat liná . Oto gandum , irurúaké ka bagat sapou , tápoi kulitnia geti irurúaké , itugiggik'aké ka api sitaipepé ! "
42003018	Oto maigi ngamataat galai pungangantomannia si Johannes , masipangantru sia , ka tetret aiparararat Katuareman Simaerú .
42003019	Tápoi kai Herodes geti , iaté rimata ka propinsi Galilea , aipaanuji lé nia si Johannes , kalulut putatalimou nia kai Herodias , sinanalep sarainania , si Pilipus , samba leú kalulut jo bagei sigalaiakenennia .
42003020	Tápoi aituppai lé kopet kataí paraboatnia , si Herodes , kalulut aigurúaké si Johannes ka bagat penjara .
42003021	Lepá airaú sia , ka sia sangamberidda , si Johannes , raúnangan leú et Jesus . Oto talagat paniniddou nia , tubukánangan manua ,
42003022	iageti tugorosotnangan Ketsat Sipunenan kelé mutubu marpati , leú ka tubut Jesus . Maarepnangan leú et nga-nga sipasikukua , " Togakku te ekeu , kilibet bagakku samba obaket bagakku . "
42003023	Oto ka tetret aitaddaaké mugalai galajetnia Jesus , aian malegre telu ngapulu ngarura beunannia . Arakua sirimanua , nia néné , togat Josep , elé togat Eli ,
42003024	togat Mattat , togat Lepi , togat Malki , togat Janai , togat Josep ,
42003025	togat Matika , togat Amos , togat Nahum , togat Esli , togat Naggai ,
42003026	togat Maat , togat Matika , togat Simei , togat Josek , togat Joda ,
42003027	togat Johanan , togat Resa , togat Serubabel , togat Sealtiel , togat Neri ,
42003028	togat Malki , togat Adi , togat Kosam , togat Elmadam , togat Er ,
42003029	togat Jesua , togat Elieser , togat Jorim , togat Mattat , togat Lepi ,
42003030	togat Simeon , togat Jehuda , togat Josep , togat Jonam , togat Eliakim ,
42003031	togat Melea , togat Mina , togat Matata , togat Natan , togat Dapid ,
42003032	togat Isai , togat Obed , togat Boas , togat Salmon , togat Nahason ,
42003033	togat Aminadab , togat Admin , togat Arni , togat Esron , togat Peres , togat Jehuda ,
42003034	togat Jakob , togat Isak , togat Abraham , togat Tera , togat Nahor ,
42003035	togat Serug , togat Rehu , togat Peleg , togat Eber , togat Salmon ,
42003036	togat Kenan , togat Arpaksad , togat Sem , togat Noak , togat Lamek ,
42003037	togat Metusala , togat Henok , togat Jared , togat Mahalael , togat Kenan ,
42003038	togat Enos , togat Set , togat Adam , samba togat Taikamanua .
42004001	Iageti sop-sopnangan ka tubut Jesus , Ketsat Sipunenan , ka tetret aikaddiuaké Oinan Jordan . Oto abbitnangan nia Ketsat Sipunenan ka simatangeu .
42004002	Sedda sibonangan nia Sanitu ka bagat epat ngapulu ngagogoi burúnia . Burúnia sedda taipukokom lé nia . Oto lepá againangan tubunia laje .
42004003	Iageti kuanangan ka matania Sanitu , " Ké Togat Taikamanua baí nia ekeu , tá isoppi ioi nukua ka bukkú néné , bulé ibailiu nia roti . "
42004004	Tápoi alegina lé nia Jesus ikua ka matat Sanitu , " Ai atusurat'aké ka Buko Sipunenan kisé , ' Tá sarat kan iririmanuaaké sirimanua . ' "
42004005	Lepá abbitnangan Jesus , Sanitu ka sara kudduat simakopé buak . Oto sangapeipekat mata patoilánangan ka matania Sanitu , sangamberi purimataat polak .
42004006	Iageti kuanangan ka matat Jesus , " Kuaaké te sangamberinia gege samba pukayoat néné ka tubum . Aipoí aiakéan ka kabeiku sangamberinia Taikamanua . Oto teúkungan lé kaipa kobá kau .
42004007	Ké murappo baí ekeu ka matakku nupaniddogi aku , akékungan nia sangamberinia néné , nuikep'aké nia . "
42004008	Iageti kuanangan ka matat Sanitu , Jesus , " Ka Buko Sipunenan leú et ai atusurat'aké kisé , ' Sarat Tuhan Taikamanua lé paniddogietnu samba reddenennu . ' "
42004009	Lepá abbitnangan nia mitsá Sanitu , Jesus , ka Jerusalem , rióakénangan nia ka tei-tei Uman Taikamanua . Iageti kuanangan ka matat Jesus , " Ké Togat Taikamanua baí nia ekeu , tá isoppi ioi nuteipuaké tubum ka polak .
42004010	Atusurat'akéan leú poí ka Buko Sipunenan , sipasikukua kisé , ' Ikokoiniaké te samalaikania Taikamanua , rajago ekeu sipulelelek . '
42004011	Samba leú et mitsá , ' Rabebeilá te ekeu samalaika , buí ituso-sok rerem ka bukkú . ' "
42004012	Oto kuana lé nia mitsá Jesus ka matat Sanitu , " Beri leú et ka Buko Sipunenan , ai leú et atusurat'aké kisé , ' Buí nusibo si Tuhan Taikamanuam . ' "
42004013	Kelé ailepá aipasiboji Jesus , Sanitu , aigaba sene ngamata enungan teret siagainia , kaddiuakénangan Jesus , ingena mitsá iaili tetrenia sipasesese .
42004014	Lepá sok-soknangan nia mitsá Jesus ka Galilea . Iageti sop-sopnangan ka tubut Jesus Ketsat Sipunenan . Samba pagalaiat katuareman tubut Jesus leú , amararat'an ka sangaliot laggai .
42004015	Pangantomannangan sia ka uma paniddogat . Oto umun'akérangan nia sangamberidda .
42004016	Iageti einangan leú et Jesus ka Natsaret , ka laggai puuragatnia . Kelé simarei-rei , ipot gogoi Sabbat , ei nia ka uma paniddogat . Puriónangan masibatsa Buko Sipunenan .
42004017	Oto kaurangan ka tubunia bukot Nabi Jesayas . Kelé aingá-ngáaké purunannia buko néné , sesenangan sara ruang sipasikukua kisé ,
42004018	" Aisop-sop'an ka tubukku Ketsat Sipunenan , aipauddet'an poí aku masisegéaké Katuareman Simaerú ka tubudda simagebá . Aikoiniaké aku masipaarep katubebelaakéra situuukum samba katuaaledda simapeset mata ; masibelaaké sia sipinaore
42004019	samba masisegéaké iaili tetrenia kaoijanan Tuhan masipaarau sapaamiannia . "
42004020	Lepá purutnangan nia mitsá buko sibatsania Jesus , kaunangan nia ka sipugagalai , ei nia muuddet . Iageti kinereddangan nia sangamberidda siparururú ka uma paniddogat .
42004021	Oto taddaakénangan ikua kuanennia Jesus ka tubudda , kisé , " Tiboiet sitususurat ka Buko néné , amuailingan te ka gogoi néné , ka tetret anuarep kam nia . "
42004022	Bulat maerú tiboiet sikuania ka matadda . Oto kisei lé ka bagadda ka tubunia . Iageti seseakérangan sikuania . pelé nga-nganda , " Tá poi togat Josep nia , néné ? "
42004023	Oto kuanangan ka matadda Jesus , " Bulat tá te isosoppi nukua kam ka tubukku , kelé sara nga-nga paloibáakenen néné , ' Tubum'an lé aleaké Dokter . Galaiakéan kiseiet ka laggai puuragatnu néné , kelé sigalaiakenennu leú ka Kapernaum . ' "
42004024	Oto kuanangan mitsá ka matadda Jesus , " Repdem kam sikuakku néné , bulat tá te rahohormati sara nabi ka laggai puuragatnia .
42004025	Tápoi arep kam sikuakku néné : ka tetrenia Nabi Elia , tá aibelé urat telu ngarura enem ngalaggó burúnia , pat bara pulajeat simakopé ka sangaliot laggai . Ka tetret nenda maigi sia tailumang ka Israel .
42004026	Tápoi kenanen kisedda , tá aikoiniaké si Elia , Taikamanua iei ka tubut sara tailumangra tai Israel , tápoi sarat ka tubut sara tailumang ka laggai Sarpat ka laggai Sidon lé , aiei .
42004027	Kisedda leú ka tetret Nabi Elisa , maigi sia simalubbé simasappó , ka tai Israel , tápoi beri sia sara aialeaké ka tai Israel , sarat si Naeman tai Siria lé . "
42004028	Iageti mangoí-ngoínangan bagadda ka tubunia , sangamberidda siparururú ka uma paniddogat , araarep sikuat Jesus ka matadda .
42004029	Oto puriórangan leú et , kekleddangan Jesus ibela ka laggaira , abbitrangan nia ka gilak leleu laggaira . Raisiaké ratukkluaké nia ka guluggú .
42004030	Tápoi paelaknangan tubunia Jesus , ka talagadda sirimanua simigi , iageti tui nia sedda .
42004031	Lepá ei nia Jesus ka laggai Kapernaum ka propinsi Galilea . Iageti pangantomannangan sia ka gogoi Sabbat .
42004032	Oto kisei lé ka bagadda raitsó enung pungangantomannia , aipoí berwibawa lé ipanibo .
42004033	Ka uma paniddogat , ai sara sipinasaileu ketsat sikataí . Sarat pugegerei lé nia , ikua ,
42004034	" Ale Jesus tai Natsaret , kipa nugagalai ka tubumai ? Taleú masisubuaké kaian lé , né , nuooi ? Kirénangan , ai lé kuaagai ekeu , iaté sipunenan , sikoiniakenen Taikamanua ! "
42004035	Iageti anunangan nia Jesus , pelé nga-ngania , " Meng-meng'aké ekeu . Belaaké ekeu ka tubunia ! " Oto bebbeb'akénangan nia ketsat sikataí simasaileu néné ka polak ka matadda sangamberidda , lepá belanangan leú et ketsat sikataí , ka tubunia ; tápoi tá aibesiki nia .
42004036	Bulat kisei lé ka bagadda raitsó nia , pat patiboddangan pasasambadda masikua , " Bulat apa lé páonia tiboietnia ka sia néné . Kalulut wibawa samba kereknia , oi ikua ka matat ketsat sikataí , rabela ; oto beladdangan leú et ! "
42004037	Iageti makakranangan katuareman pagalaiat sigalaiakenen Jesus néné , ka sangaliot laggai .
42004038	Iageti kaddiuakénangan uma parurukat , Jesus , ei nia ka lalep Simon . Ka tetret nenda , ai nia muroroket ka sia Ina siputaliku si Simon . Oto segéakérangan puroroketnia ka matat Jesus .
42004039	Oto einangan leú et Jesus itaget'aké ina nenda ka peremannia , usiakénangan roketnia . Iageti tatá roketnia . Tusurunangan leú et siputaliku si Simon néné , ipasikeli sia .
42004040	Ka soibokatnia , abbitrangan sasarainanda sipasioorik sene ngamata besí . Iageti rapeakénangan kabeinia ka tubudda , Jesus , ialeaké sia .
42004041	Oto pabeladdangan leú et tubudda ka sia paketsa-ketsat sikataí néné ka tubudda sirimanua simigi . Beladda lé , pugereirangan leú et , masikua , " Ekeu té , né , Togat Taikamanua ! " Tápoi aipaanuji lé sia Jesus . Tá ioobáaké rapanibo , ai lé poí raagai , nia néné , iaté Rimata Sipaarau .
42004042	Kelé aimapató , tui nia sedda Jesus , ei nia ka simatangeu . Iageti gabaddangan nia sirimanua simigi . Oto kelé araaili nia , besíakérangan , buí ikaddiuaké sia .
42004043	Tápoi aikua lé ka matadda Jesus , " Buítá mei aku masipakakra Katuareman Simaerú , sibara ka Taikamanua ka laggai bagei ; aipoí nenda lé lulunia , aikoiniaké aku Taikamanua , ka polak néné . "
42004044	Oto ei nia Jesus mungantoman ka senen uma paniddogat ka sangaliot laggai Judea .
42005001	Ka sara gogoi ai nia muririó Jesus ka bet-bet Paot Genetsaret , oi sia sirimanua simigi rapurut Jesus , raarepi katuareman simaerú sibara ka Taikamanua .
42005002	Iageti itsónangan rua abak , Jesus , ai nia mutetegbuk ka kapí ; aipoí ka sia sipasiiiba , atusakaian sia ka kapí , ratap-tap jalodda .
42005003	Iageti jananginangan sara abak , iaté abak Simon , lepá kuanangan ka matat Simon , Jesus , bulé ilaut'aké nia goisó . Oto puuddetnangan Jesus ka bagat abak , iageti taddaakénangan ipangantoman sirimanua simigi .
42005004	Kelé ailepá ipungantoman Jesus , kuanangan ka matat Simon , " Lugai kam ka simakeru , lepá jaloakémuian jalomui pasialat iba . "
42005005	Tápoi kuana lé nia ka sia si Simon ka matat Jesus , " Ale Guru , bulat sangasoibó , akubesíaké kai nia , tápoi mandé sangamuneng tá abara ! Tápoi kalulut gugulatnu , kauan kupujalo mitsá . "
42005006	Kelé arapujalo , alánangan iba simakopé igi , pat birit jalodda .
42005007	Oto maí-maírangan abak sara , bulé raoi masirop'aké . Iageti oirangan leú et saaleira , kaurangan iba ka ruania abak , pak tim ruania , bulat aian lé goisó imalelelep .
42005008	Kelé aiitsó nia néné si Simon , purapponangan ka matat Jesus , pelé nga-ngania , " Kaddiuaké lé aku Tuhan , aipoí sirimanua sijo lé aku néné ! "
42005009	Bulat kisei ka bagat Simon sambat saaleinia masiitsó igit iba sijalodda .
42005010	Beri leú et ka sia saaleinia si Simon , iaté si Jakobus , si Johannes sambat tatogat Sebedeus , makisei leú et ka bagadda . Iageti kuanangan ka matat Simon , Jesus , " Bá malolotó Simon ! Barania kineneiget , tubabailiuakéan lé ekeu , sipasijajalo sirimanua . "
42005011	Oto lepá , giritdangan abakra ka kapí . Iageti kaddiuakérangan sangamberinia néné , ei sia masitut Jesus .
42005012	Ka sara gogoi , ai nia mukukuddu Jesus ka sara laggai , ei nia ka sia sara simalubbé simasappó ka laggai nenda , murappo ka matat Jesus , pelé nga-ngania , " Ké lé baí nuobá nia Ukkui , anualeakéan lubbéku ! "
42005013	Iageti rapenangan nia Jesus , kuanangan ka matania , " Nenda geti , kuoba , kauan numale ! " Oto niangan leú et nia , ale-aimale lubbénia .
42005014	Oto panei-neinangan nia Jesus , bulé buí itiboi nia ka sabagei , tápoi aikua lé ka tubunia , " Kenan lé ka tai imam , nutiddou ka tubudda rakua bulat kamamale nia besínu . Lepá ei ekeu masikau panguruatnu kelé pusurakatnu , ka tubut Taikamanua , siripot surukat sikuat Mose , masipatoilá ka tubudda sirimanua , bulat kamamale nia besínu . "
42005015	Tápoi memei lé mara-rarat katuareman sigalai Jesus néné , ka senen kudduat . Oto maigi sia sieei masiarep'aké ngantomannia , bulé ialeaké besíra .
42005016	Lepá ei nia Jesus ka simatangeu , maniddou .
42005017	Ka sara gogoi , ai nia mungangantoman Jesus , ka sia tai Parise sambat tai guru paamian , ai leú et sia sedda mukukuddu . Sia simigi néné , iaté sibabara ka Jerusalem , samba sibabara ka palagga-laggai ka Galilea , samba ka Judea . Oto ka tubut Jesus , ai gege sibara kai Tuhan , masialeaké simabesí .
42005018	Oto ka tetret nenda , ai sia siooi masitaroaké simasakit sipeperep ka peremannia . Besíakérangan rataroaké simasakit néné ka bagat lalep , ioi rakau nia ka matat Jesus .
42005019	Tápoi kalulut okkipra sirimanua simigi , taioinangan ragurúaké simasakit néné ka baga . Oto bairatdangan simasakit néné ka tei-tei lalep . Iageti bukárangan tobat lalep , gorosot'akérangan nia sambat peremannia ka matat Jesus , ka talagadda sirimanua simigi .
42005020	Kelé aiitsó kopet tonem bagadda Jesus , kuanangan ka matat simasakit néné , Jesus , " Ale saraina , atuappéakéan jom . "
42005021	Iageti taddaakérangan rapatibo pasasambadda tai guru paamian sambat tai Parise , pelé nga-nganda , " Kasonia te nia néné , simaró baga masipaloloi Taikamanua ? Tá poi sarat Taikamanua lé , momoi masiappéaké jo ? "
42005022	Tápoi ai lé iaagai Jesus , sipinaatudda néné . Lulut néné , kuanangan ka matadda , " Angoi nupaaatu kam kelé nenda , ka bagat paatuatmui ?
42005023	Apa lé poi simalabbei ka bagamui tukua , ' Atuappéakéan jom , ' elé , ' Suruaké ekeu , nupuenung ! ' ?
42005024	Tápoi kineneiget kupatoilá nia ka matamui kababarania gege ka tubut Togat Manusia ka polak néné masiappéaké jo . " Iageti kuanangan ka matat simasakit néné Jesus , " Suruaké ekeu , bairat peremannu , nutoili ! "
42005025	Ka mataddangan leú et , suru nia , bairatnangan peremannia , toilinangan leú et , iageti umun'akénangan leú et Taikamanua .
42005026	Bulat kisei lé ka bagadda sangamberidda , raitsó sibabara néné . Iageti umun'akérangan Taikamanua . Oto ai sia mulolotó airakukua , " Bulat makisei ka bagatta , taigbuk kam sibabara gogoi néné ! "
42005027	Lepá bela nia Jesus , itsónangan sara sipuukú pajá , sipuoni si Lepi , ai nia mukukuddu ka kantornia . Iageti kuanangan ka matania Jesus , " Konan tut aku . "
42005028	Oto puriónangan leú et si Lepi , kaddiuakénangan sangamberinia , einangan leú masitut Jesus .
42005029	Lepá baraakénangan punen ka lalepnia , masirauma Jesus . Maigi leú sia sipuukú pajá , samba sabagei amei mupunen , masipaaleiaké sia , mukom .
42005030	Oto taimangkánangan bagadda , ka sia piga pá tai Parise sambat tai guru paamian . Oto kuaddangan ka matadda sipasiului Jesus , " Nupakokom'aké kodda kam sia ka kam sangamberimui , sipuukú pajá , samba sirimanua sijo ? "
42005031	Tápoi kuana lé nia Jesus , ka matadda , " Ka sia simaron tubu , tá anai punda nia si dokter , sarat simaoringen lé .
42005032	Aipoí kaooiku néné , tá masisogai sikua tubuna simatopit , tápoi masisogai sijo lé , bulé rabauaké paatuatda . "
42005033	Iageti kuaddangan nia ka matat Jesus , " Ka sia sipasiului Johannes samba sipasiuluira tai Parise , marei-rei rapupuaso . Tápoi sipasiuluinu geti ka sia , bulat sarat pukokom samba puloló lé ragagalai . "
42005034	Tápoi kuana lé nia Jesus ka matadda , " Kipa , mateú leú nukua kam rapupuaso tairauma siooi mupunen putalimogat , ké ai peilé nia mukukuddu ka sia , simanteu siputatalimou ka talagadda ? Kirénangan tá mateú !
42005035	Tápoi iaaili te tetrenia , itualá simanteu siputatalimou néné ka talagadda . Oto sedda peité tetrenia rapupuaso ka sia . "
42005036	Lepá tiboinangan ka matadda Jesus , pasikat néné , " Bulat tá te anai sia sipasitatakkop'aké komang leppei simabaú ka leppei simaburú . Ibibirit'aké lé poí leppei sibau . Samba bagei komang sibau sitakkop'akenen néné , tá paloló nia ka leppei simaburú .
42005037	Kisedda leú et , tá te anai sia sibaliuaké suat anggur sibau ka bagat lalaisú kulit simamumúmú . Aipoí kalulut suat anggur sibau néné , mapukpuknangan leú et lalaisú nenda . Oto mapilinangan leú et suat anggur , iageti ka sia lalaisú leú et , kataí .
42005038	Buítá ka lalaisú kulit sibau leú et , itubabaliuaké ka sia suat anggur sibau .
42005039	Oto kisedda leú te , tá te anai sia , siobá masiló suat anggur sibau , lepat raló suat anggur simaburú . Aipoí arakua , ' Suat anggur simaburú lé mananam . ' "
42006001	Ka ipot gogoi Sabbat , ka tetret aipuenung Jesus ka talagat monen gandum , akpekrangan buat gandum sipasiuluinia . Ngototrangan nia , lepá komrangan leú et nia .
42006002	Oto ai sia piga pá tai Parise sipasikukua ka matadda , " Nupasasabau kodda kam surukat aratta , nugalaiaké kam keraet ka gogoi Sabbat ? "
42006003	Iageti kuanangan ka matadda Jesus , " Kipa , tápei poi anubatsa kam , sigalaiakenennia ka sia si Dapid , ka tetret aramalaje sambadda saaleinia ?
42006004	Situgurúna ka Uman Taikamanua , mukom roti sibuluakenen ka Taikamanua . Lepá baí mitsá kaunangan roti nenda ka saaleinia . Oto siripot ka surukat aratta baí nia , sarat tai imam lé momoi ikokom nia roti néné . "
42006005	Oto kuanangan ka matadda Jesus , " Ai gege ka tubut Togat Manusia masiatur gogoi Sabbat ! "
42006006	Ka gogoi Sabbat mitsá , ei nia Jesus mungantoman ka uma paniddogat . Oto ai sedda sara simasakit kabei sangasilá .
42006007	Iageti , ai leú piga pá sia ka sia tai guru paamian sambat tai Parise sipasigagaba selet tubut Jesus , bulé ioi ranganduaké nia . Taikoddangan nia , baleú ialeaké simabesí ka gogoi Sabbat .
42006008	Tápoi ai lé iaagai sipinaatudda néné Jesus . Oto kuanangan ka matat simasakit kabei , " Rióaké ekeu sené ka mata ! " Iageti puriónangan leú et simasakit kabei néné , ka mata .
42006009	Lepá nou-nounangan sia Jesus siparururú sedda , pelé nga-ngania , " Siripot ka arat , apa lé simateú tagalaiaké kam ka gogoi Sabbat ? Masigalaiaké simaerú , elé sikataí lé ? Masirimanuaaké sirimanua , elé masimateiaké lé ? "
42006010	Iageti kinerenangan sia sangamberidda Jesus , pat salú , lepá kuanangan ka matat simasakit , " Totoiaké kabeinu . " Oto totoiakénangan leú et kabeinia , iageti ale-aimale sakitnia .
42006011	Oto bulat ngoí-ngoí lé bagadda tai guru paamian sambat tai Parise ka tubut Jesus . Iageti taddaakérangan masipatiboji kipa rapaeerú ka tubut Jesus .
42006012	Ka tetret nenda , ei nia Jesus ka sara leleu maniddou . Oto sangasoibó nia nenda , sarat maniddou aigalai .
42006013	Kelé aimapató , sogainangan sia sipasiuluinia Jesus , piliynangan sia pulu rua ka talagadda . Oniakénangan sia sipulurua sipasiuluinia néné , apostel . Sia néné , iaté :
42006014	Si Simon ( sipuoni leú si Petrus ) , sambat si Andareas sarainan Simon ; si Jakobus sambat si Johannes , si Pilipus sambat si Bartolomeus ,
42006015	si Mateus sambat si Tomas , si Jakobus togat Alpeus , samba si Simon ( sipuoni si Patriot ) ,
42006016	si Judas togat Jakobus sambat si Judas Iskariot sipajo Jesus .
42006017	Lepá gorosot nia Jesus sambat sipasiuluinia baradda ka leleu , rióakérangan tubudda rapuari goisó ka simagaktuk . Maigi leú sia sedda aparurú sipasiului Jesus sabagei , samba leú et sia siooi sibabara ka senen kudduat ka sangaliot Galilea , Jerusalem , samba ka laggai Tirus sambat Sidon ka bet-bet koat .
42006018	Kaooira néné , iaté masiarep'aké ngantoman Jesus , sambat masitiddou bulé ialeaké besíra . Beri leú et sia sipinasaileu ketsat sikataí , amoi leú et sia ka sia , iageti aleakénangan sia .
42006019	Bulat arabesíaké sangamberidda masirape Jesus , kalulut aibebela ka tubunia kerek sialeaké besíra sangamberidda .
42006020	Iageti kinerenangan sia sipasiuluinia Jesus , lepá kuanangan ka matadda , " Mauktuk te kam simagebá , aipoí kam te sapaamian Taikamanua !
42006021	Mauktuk te kam sipulalaje kineneiget ; ieektek'aké poí kam Taikamanua ! Mauktuk te kam sipusosou kineneiget ; ipagogora poí bagamui Taikamanua !
42006022	Mauktuk te kam , ké rapulagaki kam baga sirimanua , elé rakekle elé rapaloloi , elé rapakataí nga-nga ka tubumui , kalulut Togat Manusia !
42006023	Aipoí beri tai nabi siburú , kisedda leú et aragalaiaké ka tubudda ka sia . Oto ké muaili baí néné ka tubumui ka kam , kau nupugora kam baga samba kau nuputurú kam ka angkat baga , aipoí bulat abeu upa siloketmui sitarek'akenen Taikamanua ka manua .
42006024	Tápoi mateimuian te ka kam simakayo kineneiget ; anunanam'an poí kam simaerú !
42006025	Mateimuian te kam simaektek kineneiget ; aipoí nuoorik te kam pulajeat ! Mateimuian te kam sipugagágá kineneiget ; aipoí murereu-reu te kam baga samba musou !
42006026	Mateimuian te ké raumun kam sangamberi sirimanua ; aipoí kisedda te aragalai siburú taikebbukatda raumun'aké tai nabi sipatataju . "
42006027	" Tápoi ka tubumui geti ka kam sipasiaarep'aké tiboietku kineneiget , kutonéaké ka matamui : kau imakaté bagamui ka tubudda saggakmui , samba galai kam simaerú ka tubudda simalagá baga ka tubumui .
42006028	Sukat'aké kam sia sipateleji kam , samba tiddouaké kam sia ka Taikamanua , sigalaiaké sikataí ka tubumui .
42006029	Ké ratipak bailatnu silá , tinóaké lé mitsá bailatnu silá , itipak nia . Ké irakkut'aké saraubánu , kaunungan leú et sambat leppeinu ka tubunia .
42006030	Ké ratiddou apa pá ka tubum , kaunungan nia ka tubunia ; iageti ke irakkut'aké bibiletnu , buían nutiddou nia mitsá ka tubunia .
42006031	Puukú kam sia sabagei , kelé nukiddiy kam ka kam , rapuukú kam .
42006032	Aipoí ké baí sarat ka tubudda simanuntu baga ka tubumui lé imanununtu bagamui , oto apa uktukra ka tubumui ? Beri leú et ka sia sijo , rapunununtuki leú sia baga simanuntu baga ka tubudda .
42006033	Iageti mitsá , ké baí sarat ka tubudda sigalai simaerú ka tubumui lé , nugagalai kam simaerú , oto apa uktukra ka tubumui ? Beri leú et ka sia sijo , kisedda leú et ka sia ragagalaiaké !
42006034	Ké baí sarat ka tubudda siobá masitoiliaké sibaledda lé , nubabaleaké kam bulagatmui , oto apa uktukra ka tubumui ? Beri leú et ka sia sijo , rababaleaké leú et ka sia bulagatda ka pasasambadda sijo , tápoi lepá tiddourangan nia mitsá !
42006035	Tápoi siripokatnia geti , tá kisedda ! Kau lé imanuntu bagamui ka tubudda saggakmui , samba galaiaké kam simaerú ka tubudda . Baleaké kam bulagatmui ka tubudda , tápoi buí nungenaaké kam tubumui , ratoiliaké nia mitsá . Oto ké kiseddangan baí nia , galai tubumui , bulat tá te magugulai beunannia upamui , samba bailiunangan kam tatogat Taikamanua Sipulubeunan . Aipoí ka sia Taikamanua , maerú bagania ka tubudda sitaiagai masikua surá , samba leú et ka tubudda sijo .
42006036	Oto , kau numaerú kam baga , kelé pueerut bagania ka sia Ukkuimui ! "
42006037	" Buí nuhakimi kam sabagei , bulé buí ihakimi kam ka kam Taikamanua . Buí nupaukumi kam sabagei , bulé tá ipaukumi kam ka kam Taikamanua . Appéaké kam jodda sabagei , bulé iappéaké jomui ka kam , Taikamanua .
42006038	Kau kam ka sabagei , bulé iaké ka kam Taikamanua ; aipoí iaaké te ka kam Taikamanua panguruat singanyak pat potsou . Kirekat sikiréakenenmui ka sabagei , nenda te ikikiréaké Taikamanua ka tubumui ka kam . "
42006039	Lepá tiboinangan ka matadda Jesus pasikat néné , " Ké pasasambadda simapeset mata , palulu ka tubu , tá isoppi rabelé ruadda ka bagat guluggú .
42006040	Tá te anai beri sara tatoga sikola sisaliu beunan tiboi tubut gurudda . Tápoi ké geti alepáan aikappluaké sikolania ka sia toga sikola néné , iapeité imakeré ka tubut gurunia .
42006041	Angoi matoilá nuitsó sinoilet loiná ka matat sarainam , tápoi ka matam geti kekeu loiná beu arigi tá iaagai tubum ?
42006042	Kipa mateú leú pá nukua ka matat sarainam , ' Ale saraina , konan kukarit sinoilet loiná ka matam , ' ké beringan ka matamui ka kam loiná beu arigi tá nuiitsó kam ? Ale kam sipatataju ! Golok'aké lé boikí loiná beu arigi ka bagat matam . Iapeité imakoinong nukarit sinoilet loiná , ka matat sarainam . "
42006043	" Bulat tá te makataiket buania loiná simalibbut buluk . Kisedda leú et ka sia loiná simakaraggei buluk , tá leú te maeruket buania .
42006044	Aipoí ka buania lé ituaagai galai tubut loiná . Kelé ka sia laggigi , tá te ibubuaaké buat sileu . Kisedda leú et ka sia rui , tá te ibubuaaké buat anggur .
42006045	Sirimanua simaerú baga , maigi simaerú tusesese ka tubunia , aipoí asut'an ka bagat paatuatnia pueerú . Tápoi ka sia geti sikataí paraboat , sarat pakata-kataí lé tusesese ka tubunia , aipoí asut'an ka bagat paatuatnia pukakataí . Sitububura ka bagat paatuat lé poí ititiboaké ka sia ngungu . "
42006046	" Angoi peilé nusosogai kam aku , nukua kam , ' Tuhan , Tuhan , ' ké tá ainugagalaiaké kam sikuakku ka matamui ?
42006047	Kasei ka tubu tapakekeréaké kam sia siooi ka tubukku ; arepra lé tiboietku galaiakérangan nia ? Oto kauan , kupatoilá nia ka matamui galai tubudda néné .
42006048	Nia ka sia néné , makeré lé nia ka sara sirimanua kei irióaké lalep , gai-gainangan polak simakeru , lepá galainangan pundasinia ka uddut bukkú . Kelé ibara eba samba italu nia bagat oinan simaroirai , tá ipauuksak tubunia lalep nenda , ka pundasi sipulelelek lé poí aiturióaké .
42006049	Tápoi ka sia geti sipasiaarep tiboietku , tápoi tá igagalaiaké , makeré lé nia ka sara sirimanua , sipasiririóaké lalep , tápoi sitá pundasi . Kelé ikuilú nia eba , mabukkatnangan leú et lalep nenda ; oto bulat kakkataí ! "
42007001	Kelé ailepá ipanibo Jesus ka matadda sirimanua simigi , ei nia ka Kapernaum .
42007002	Sedda , ai sara perwirat Roma sibara sara pagugulet bulat simanuntut bagania . Pagugulet néné , ai nia mubebesí , bulat aian lé goisó ilalangó nia .
42007003	Oto kelé aiarep kababarat Jesus si perwira néné , koiniakénangan piga pá sia sautéra tai Jahudi , raei masisogai Jesus , bulé iei ialeaké paguguletnia .
42007004	Kelé arasegé ka tubut Jesus , nánárangan nia bulé irop'aké si perwira néné . Kuaddangan ka matat Jesus , " Bulat mateú nurop'aké si perwira néné , Ukkui ,
42007005	aipoí bulat makaté bagania ka bangsatta . Ai airióaké uma paniddogatmai . "
42007006	Iageti einangan leú et Jesus itut sia . Oto kelé aimalegre Jesus ka lalep perwira , koiniakénangan saaleinia si perwira néné , masikua ka matat Jesus , " Táan leú palínia numageja baga masitaget'aké lalepku . Aipoí bulat tá mateú kusiló kam , Ukkui ka lalepku .
42007007	Iaté lulunia , tá tubukku amoi masiailiaké ekeu Ukkui , kalulut gilat tubukku . Oto kuangan lé sangakuanan , bulé imale paguguletku .
42007008	Aipoí beri aku kaku leú et , buítá kureddet leú et nga-nganda sautéku . Iageti kaku , ai leú et sia saperajuritku sireddet nga-ngangku . Ké kugugluaké sara perajurit , kukua , ' Kenan ! ' einangan leú et ; samba ké kukua ka sara , ' Konan sené ! ' oinangan leú et . Samba ké kukua ka matat paguguletku , ' Galai néné ! ' galainangan leú et nia . "
42007009	Oto bulat kisei lé ka bagania Jesus iarep sikuat perwira néné . Iageti pitsanangan tei-teinia Jesus , kuanangan ka matadda sirimanua simigi , " Bulat apanganté onia sirimanua néné . Beri ka talagadda tai Israel , tá anai akusese kopet tonem baga kelé néné ! "
42007010	Oto kelé aratoili sikoiniakenen perwira néné ka lalep , amalengan nia pagugulet perwira .
42007011	Iageti tá amauju , ei nia Jesus ka laggai Nain . Oto ka sia leú sipasiuluinia sambat sirimanua simigi , amei leú et sia ka sia masipaaleiaké Jesus .
42007012	Kelé aramalegre ka matatbaliu laggai , bela sia sieei manou simamatei . Silalangó néné , iaté sara silainge , togat ina silumang . Sarania lé togania . Maigi sia taikalaggaiat sieei masipaaleiaké ina silumang néné .
42007013	Oto kelé aiitsó nia Jesus sinanalep néné , makaténangan bagania ka tubunia . Iageti kuanangan ka matat ina néné Jesus , " Bá pusosou , Ina ! "
42007014	Iageti legreakénangan tubunia Jesus ka panggre , rapenangan nia . Oto puariddangan leú et sipasibabairat . Kuanangan ka matat silainge Jesus , " Oi silainge , kukua ka matam suruaké ekeu ! "
42007015	Iageti tusurunangan leú et silainge , silalangó néné , puuddetnangan leú et ; lepá taddaakénangan manibo . Oto segéakénangan nia Jesus , silainge néné , ka tubut inania .
42007016	Iageti malotórangan leú et sangamberidda , bailiu taddaakérangan masiumun Taikamanua . Pelé nga-nganda , " Atulotsit'an sara nabi sabeu ka talagatta ! Amoian Taikamanua , masipaarau sapaamiannia ! "
42007017	Iageti mara-ratnangan katuareman pagalaiat sigalai Jesus néné , ka sangaliot Galilea sambat ka sangaliot laggai simalegre sedda .
42007018	Lepá segéakérangan nia ka sia sipasiului Johannes , sangamberi sibabara , sigalai Jesus néné , ka matat Johannes Sipasiraraú . Iageti sogainangan rua sipasiuluinia si Johannes .
42007019	Koiniakénangan sia raei ka tubut Tuhan Jesus , rakua ka matania , " Ekeuan leú néné , kuanen siooi siripot sitonéakenen Taikamanua , elé ai peilé sabagei ngenaakenenmai ? "
42007020	Oto eirangan leú et karuadda sipasiului Johannes , néné masiailiaké Jesus , pelé nga-nganda ka tubunia , " Aikoiniaké kai si Johannes Sipasiraraú , masiiséaké ka tubum , Ukkui , kipa , taleú ekeuan né siooi siripot sitonéakenen Taikamanua , elé ai peilé sia sabagei ngenaakenenmai ? "
42007021	Ka tetret nenda , aiaaleaké simigi Jesus , samba aiuusiaké maigi ketsat sikataí , samba leú et maigi sia simapeset mata amakoinong mata .
42007022	Oto kuanangan ka matadda Jesus , " Toiliakéan kam kai Johannes , nutiboi kam siarepmui samba siitsómui , ka matania : amakoinong'an matadda simapeset mata , amuenung'an sia simasakit , amalengan sia simalubbé simasappó , amaarep'an piúra simatakkep , atusurungan sia simamatei , samba leú et atupaarep'an Katuareman Simaerú ka tubudda simagebá .
42007023	Mauktuk te sia sitaimarua baga ka tubukku . "
42007024	Oto lepána lé aratui-tui sapakoiniet Johannes , taddaakénangan nia Jesus , itiboi pagalaiat tubut Johannes ka matadda sirimanua simigi , pelé nga-ngania , " Aponia nuiitsó kam sedda ka simatangeu ? Taleú masiitsó popou-pou siuilakat rusa lé ?
42007025	Aponia nuiitsó kam anuei kam sedda ? Taleú masiitsó sipuleleppei simalainge lé ? Ale , ai lé sia ka lalepra tai rimata sipuleleppei simalainge samba simalelek puririmanua !
42007026	Oto , aponiangan lé nuiitsó kam anubela kam ? Taleú masiitsó sara nabi lé ? Oo , bulatnia . Momoi tukua nia néné , saliu peilé sara nabi .
42007027	Aipoí si Johannes te ikukua ka Buko Sipunenan , sipasikukua , ' Nia té néné pakoinietku , ' nga-ngan Taikamanua , ' Koiniakenenku sipuboboikí kei mei ekeu kekeu , bulé ipapa enungannu ! ' "
42007028	Iageti kuanangan ka matadda sirimanua simigi Jesus , " Bulé nuagai kam nia , tá anai ka polak néné , sisaliu pubebeunan tiboi tubut Johannes Sipasiraraú . Tápoi mitsá , oniakenen simagoisó ka talagadda sapaamian Taikamanua peilé abeu tiboi tubu , ka tubut Johannes Sipasiraraú . "
42007029	Sangamberi sirimanua , samba sipuukú pajá leú et , kelé araarep nia sikuat Jesus néné , toilá , sia lé amasireddet sikuat Taikamanua , samba sia lé aiobá iraú si Johannes .
42007030	Tápoi ka sia geti tai Parise sambat tai guru paamian , tá raobá rasiló sipinaatut Taikamanua , galaiakenennia ka tubudda . Tá raobá iraú sia si Johannes .
42007031	Iageti kuanangan nia mitsá Jesus , " Apa katubungan lé , mateú kupakikiréaké sia sirimanua ka reddenan néné ? Bulat kelé kipa sia néné , takukua ?
42007032	Sia geti néné ka sia , kelé galai tubudda tatoga ka pasakiat'an lé sia . Rapusoga ka mungkuat sara , masikua ka matadda , ' Akuuraiakéan kai urai puangkakat baga , tápoi tá amuturú kam ! Akuuraiakéan kai urai pulúlukat baga , tápoi tá amusou kam ! '
42007033	Iageti oi nia ka sia si Johannes , galainangan mupuaso samba leú tá iobá muló anggur , tápoi anukua peilé kam ka tubunia , ' Ai lé sanitut tubunia , sirimanua néné ! '
42007034	Kelé aioi ka sia Togat Manusia , siobá mukom samba muló , kuamuian nia , ' Itsó peité kam galai tubunia ka sia sirimanua néné ! Bulat taiom kan ; simaló anggur simapuinengen ; suruakra sipuukú pajá samba sirimanua sijo , lé nia . '
42007035	Tápoi kenanen kisedda , ka tubudda sangamberi sirimanua sipasisisiló nia lé , imatotoilá pusisikut paatuat Taikamanua . "
42007036	Ai sara tai Parise , sipuoni si Simon , amei nia masisogai Jesus mukom ka lalepnia . Iageti einangan leú et Jesus ka lalep Simon , pukomrangan .
42007037	Ka laggai nenda leú et , ai sara sinanalep sipaakkulaaké jo . Kelé aiagai kababarat Jesus ka lalep Parisena , einangan leú et , abbitnangan sara buli-buli pualam sibara ka baga tula simasingin .
42007038	Puriónangan ka tei-tei Jesus , ka bet-bet rerenia . Iageti pusounangan leú et , suaakénangan reret Jesus elunia . Lepá posaakénangan alainia masigarak'aké reret Jesus . Lepá mitsá sigguknangan Jesus , iageti piliakénangan tula simasingin ka tubunia .
42007039	Oto kelé aiitsó nia si Parisena sipasisosogai nia mukom sibabara néné , kuanangan ka bagat paatuatnia , " Bulat ké nabi baí nia sinéné , tá isoppi iagai kasonia sinanalep sipasirarape nia néné , samba againangan paaakkuláakéna jo sinanalep néné ! "
42007040	Iageti kuanangan ka matat Simon , Jesus , " Ai sara kuanenku ka matam , Simon . " Oto kuanangan ka sia si Simon ka matat Jesus , " Aponia poi , Guru , kuangan poí . "
42007041	Iageti kuanangan ka matania Jesus , " Kisé , ai sia rua sipuuutak ka tubut sibaleaké bulagat ka tubudda . Sara nuntut utaknia lima ngotu ngaperak iginia , ka sisara ka sia lima ngapulu ngaperak .
42007042	Karuadda néné , tá momoi rabaya nia utakra . Kalulut taiooinia rabaya nia , tatáakénangan utakra ruadda . Oto karuadda néné , kasei ka talagadda simakopé nuntut baga ka tubut sipasibabaleaké bulagat ka tubudda ? "
42007043	Iageti kuanangan nia ka sia si Simon ka matat Jesus , " Siripot sipinaatukku baí nia kaku , siposa utak simigi lé , bulat makopé nuntut baga ! "
42007044	Oto kuanangan ka matania Jesus , " Bulat tubut maipó sikuam . " Iageti kinerenangan nia sinanalep néné Jesus , lepá kuanangan ka matat Simon , " Ai tebaí nulelelek'aké nia sinanalep néné , elé ? Itsó peite , akuoi ka lalepnu , tá anutarek'aké oinan bubui rerekku ; tápoi ka sia geti sinanalep néné , aibuian rerekku elunia , lepá posaakénangan alainia masigarak'aké rerekku .
42007045	Kekeu tá anusigguk aku , kelé pasisisilónu kaooiku ka lalepnu ; tápoi ka sia geti sinanalep néné , taddanangan akuoi sené , tá aiariaké isigguk rerekku .
42007046	Kekeu tá anuuruaké tula simasingin ka utéku ; tápoi ka sia geti sinanalep néné , aiuruakéan tula simasingin ka rerekku .
42007047	Oto bulatnia : beunan nuntut bagania néné te masipatotoilá katuaappé nia jonia simigi ! Aipoí , ké goisó jonia tuappeaké , goisó leú te nuntut bagania . "
42007048	Iageti kuanangan ka matat sinanalep néné , Jesus , " Atuappéakéan sangamberinia jom . "
42007049	Oto patiboddangan pasasambadda sieei pataddé mukom ka tubut Jesus , pelé nga-nganda , " Kasonia te , né sirimanua , amoi koí aipasiappéaké jo ? "
42007050	Iageti kuanangan ka matat sinanalep néné , Jesus , " Kalulut tonem bagam ka tubukku , arau ekeu . Oto toiliakéan ekeu ka aban baga ! "
42008001	Tá amauju , ei nia Jesus ka laggai sabeu samba leú et ka laggai sigoisó , masikarap'aké Katuareman Simaerú pagalaiat Purimataat Taikamanua . Beri leú et ka sia sipasiuluinia , sipulurua amei leú et sia ka sia , masipaaleiaké , Jesus .
42008002	Iageti ka sia leú tainanalep sialeakenennia , iaté sipinasaileu ketsat sikataí , sambat simabesí , amei leú et sia ka sia masitut Jesus . Iaté si Maria sipuoni si Magdalena ( sibelaakenen Jesus , pitu sanitu ka tubunia ) ;
42008003	si Johanna , sinanalep Kussa , pegawai istanat Herodes ; si Susanna , samba maigi peilé sia tainanalep sabagei . Bulagatda lé arapakei masirop'aké Jesus , sambat sipasiuluinia .
42008004	Iageti riu-riunia lé raei sirimanua simigi , ka tubut Jesus ; iaté , sibabara ka palagga-laggai sabeu . Oto kelé aramarurú sirimanua simigi , taddaakénangan nia Jesus , itiboi pasikat néné :
42008005	" Ai sara sieei masikarap'aké karamen ka monenia . Ai nia mangangarap , belé bagei ka enungan . Oto sangarubeiat rapaperaki sirimanua , sangarubeiat bagei ipakomi umá .
42008006	Ai leú et sibebelé ka simabukkú . Oto belana lé letinia , lajú , kalulut garak polak .
42008007	Ia leú et , ai karamen sibebelé ka talagat rui . Iageti putútúrangan ruadda rui . Tápoi lepá teinangan nia rui , attei .
42008008	Tápoi ai leú et karamen sibebelé ka polak simagabru , kelé aiputútú , bara buania sangotu ngaoleat iginia . " Lepána lé aitiboi pasikat néné Jesus , kuanangan ka matadda , " Kasei simaarep piú , arep'akénangan nia ! "
42008009	Iageti nou-nourangan nia sipasiuluinia , katukolobat pasikat sikuat Jesus néné .
42008010	Oto kuanangan ka matadda Jesus , " Ka tubumui geti ka kam , atuakéan panguruat masiagai keleat pagalaiat Purimataat Taikamanua . Tápoi ka sia geti sabagei , pasikat lé tukakau masipangantoman sia , bulé kenanen airariritúaké , tápoi tá raagai apa sibabara ; iageti kenanen airaaarep'aké , tápoi tá isasak-sak ka bagadda . "
42008011	" Néné lé katukolobat pasikat néné : Karamen iaté , tiboiet Taikamanua .
42008012	Karamen sibebelé ka talagat enungan , iaté tupasikat'aké ka tubudda sipasiaarep tiboiet Taikamanua . Tápoi amoi lé Sanitu masirau-rau tiboiet néné ka bagat paatuatda , bulé buí imatonem bagadda samba buí tuarauaké sia .
42008013	Iageti karamen sibebelé ka polak simabukkú , iaté tupasikat'aké ka tubudda sipasiaarep Katuareman Simaerú . Arepra lé nia silórangan nia ka angkat baga . Tápoi kalulut Katuareman Simaerú néné , tápei amuungat ka bagat paatuatda , bailiu ké bara pasisiboat ka tubudda , sik-sikrangan tei-teira muarat .
42008014	Karamen sibebelé ka talagat sésé rui , iaté tupasikat'aké ka tubudda sipasiaarep Katuareman Simaerú , tápoi ai lé sia mukakarat baga ka purimanuaiatda , kalulut obára mukayo , bulé ramasanang murimanua ka polak néné . Tápoi sangamberinia néné te masitetei sia , pat taiom'akénangan imatuá buania .
42008015	Tápoi karamen sibebelé ka polak simagabru geti , iaté tupasikat'aké ka tubudda sipasiaarep Katuareman Simaerú , lepá siddoniddangan nia ka bagat paatuatda simaerú samba simaroipo . Oto om'akérangan nia pat bara buania . "
42008016	" Tá te anai sia , lepá itunam alito , tabbónangan nia bulukbuk , elé usuakénangan nia ka tei pereman . Tápoi ka panaggaat alito leú et isasaggaaké nia , bulé raitsó toronia ka sia , situgugurú ka bagat lalep .
42008017	Aipoí tá anai simalipput , tátupatotoilá , elé tá poí anai keleat , tátupopoiliat , elé tupaaagai .
42008018	Oto lelek'aké kam sangamberinia tiboiet siarepmui . Aipoí kasei ai , tukakau peilé ka sia , bulé imaigi ; tápoi ka sitáanai geti , tuaalá peilé mitsá nenda sipulelegei ka tubunia . "
42008019	Lepá eirangan leú et saina samba sasarainan Jesus ka tubunia , tápoi tá amoi arapailuk tubudda raailiaké nia , kalulut kopet okkipra sirimanua simigi .
42008020	Iageti einangan leú et sara , ka tubut Jesus masisegéaké ka matania kababaradda saeppunia , pelé nga-ngania , " Ai sia ka gerat sainam sambat sasarainam , Ukkui . Airabebesíaké nupaaili kam . "
42008021	Tápoi kuana lé nia ka matania , Jesus , " Sipasiaarep samba sipasirereddet tiboiet Taikamanua lé , sainangku sambat sasarainangku . "
42008022	Ka sara gogoi , amei Jesus sambadda sipasiuluinia muabak . Iageti kuanangan ka matadda sipasiuluinia Jesus , " Sita kam mutalipó ka silat paó . " Oto eirangan leú et .
42008023	Talagat pulalajodda , maunengnangan ka sia Jesus . Oto tulut buraakénangan rusa talabari ka bagat paó . Iageti kusenangan sia ioi koat ka bagat abakra , bulat kei lepá ka sia sangamberidda .
42008024	Oto eirangan leú et sipasiuluinia rajiu-jiu Jesus bulé itusuru . Pelé nga-nganda ka tubunia , " Suruaké ekeu , Guru , babara mamatei sita ! " Iageti tusurunangan leú et Jesus , anunangan rusa sambat onut koat . Oto puarinangan leú et ipuboroi ka sia rusa , sambat ka sia onu leú , lebak . Bulat nem lepá bagat paó .
42008025	Iageti kuanangan ka matadda sipasiuluinia Jesus , " Angoi peilé tá imatotonem bagamui ka tubukku ? " Bulat kisei lé ka bagadda pagalú lotó . Kalulut néné , patiboddangan pasasambadda , pelé nga-nganda , " Kasonia lé pá sirimanua néné , pat koí oi aiaséaké rusa sambat koat , iageti reddetdangan leú et nga-ngania ! "
42008026	Iageti riu-riuakénangan ipulajo Jesus sambat sipasiuluinia , pat segé sia ka laggai Garasa ka silat Paot Galilea .
42008027	Kelé aitujanang Jesus ka kapí , taget'akénangan nia sara simanteu sipinasaileu ketsat sikataí , barania ka laggai . Amaburúan aipubulutut , kalulut taiobána tubunia muleppei . Tá iobá mukuddu ka bagat lalep . Sarat ka ngaliu ratei lé iobá mukuddu .
42008028	Kelé aiitsó Jesus , pugereinangan leú et , lepá purapponangan ka matat Jesus , pelé nga-ngania , " Ale Jesus , Togat Taikamanua Sipulubeunan ! Kipa nupaeerú ka tubukku néné ? Bulat paniddogatku ka tubum , ale , buí nupaorei aku ! "
42008029	Ikukua kelé néné geti , kalulut iuusiaké poí ketsat sikataí néné Jesus , rabela ka tubunia . Bulat amarei-reian ipasaileu nia ketsat sikataí , bailiu kenanen tukabéaké kabei sambat rerenia rattei , elé tujago nia simakopé , ia leú et takkíakéna nia rattei sikabéakenen ka tubunia , iageti abbitnangan nia ketsat sikataí ka simatangeu .
42008030	Oto nou-nounangan nia Jesus , pelé nga-ngania , " Kasonia onim ? " Iageti aleginangan nia , kuanangan , " Oningku geti si ' Legiun ' , " aipoí maigi sia sanitu atugurú ka tubunia .
42008031	Tiddourangan ka tubut Jesus ka sia paketsa-ketsat sikataí , bulé buí iusiaké sia raei ka Guluggut Kamateiat .
42008032	Iageti sedda ka bébéra , ai sangamungkuat sakkoiló sipumomone ka gilak leleu . Tiddourangan simakopé ka tubut Jesus ka sia pakeetsa-ketsat sikataí nenda , bulé iobáaké ratugurú ka tubut sakkoiló . Oto obáakénangan sia Jesus , ratugurú ka tubut sakkoiló .
42008033	Iageti pabeladdangan tubudda paketsa-ketsat sikataí néné , ka tubut simasaileu , gurúakérangan tubudda ka tubut sakkoiló . Oto ka sia sakkoiló pakukrunangan leú et , lepá paattatnangan tubunia , barania ka gilak leleu , teipu , beléna lé ka bagat paó , iageti lollou-lou .
42008034	Kelé araitsó sibabara néné , ka sia sipasijajago tarimeu , pabalaurangan leú et ka sia , raei masisegéaké sibabara néné ka sangaliot laggai sambat ka palagga-laggai simalegre sedda .
42008035	Iageti bela sia raei masiitsó sibabara néné . Eirangan leú et masitaget'aké Jesus . Oto ailiddangan leú et nia sipinasaileu ketsat sikataí , abelangan nia ka paoreat sanitu , aian lé nia muuuddet ka bet-bet reret Jesus . Aian leppeinia samba aiagaian simaerú . Iageti malotórangan leú et .
42008036	Oto pungu-nguan'akérangan nia sibabara néné , sangamberi sipasiiigbuk kipa aiperú aimale simasaileu néné .
42008037	Oto eirangan leú et tai Garasa ka tubut Jesus , tiddourangan simakopé ka tubunia , bulé ikaddiuaké laggaira , kalulut kopet lotóra sangamberidda . Iageti janang nia Jesus ka bagat abak , itoili .
42008038	Iageti ka sia sibebela ka paoreat ketsat sikataí néné , tiddou ka tubut Jesus , bulé iobáaké itut sia . Tápoi aikua lé ka matania Jesus , itoili , pelé nga-ngania ,
42008039	" Maerúan lé nutoili , bulé nupungunguan'aké sangamberinia sigalai Taikamanua ka tubum . " Oto toilinangan leú et , iei masisegéaké sangamberinia sigalaiakenen Jesus ka tubunia , ka sangaliot laggai .
42008040	Kelé aitoili mitsá Jesus ka silat paó , silórangan kaooinia sirimanua simigi , ka angkat baga , ai lé poí rangengena ibara .
42008041	Lepá oinangan leú et sara utet uma paniddogat , sipuoni si Jairus , murappo ka matat Jesus ináná Jesus , bulé iei ka lalepnia ,
42008042	kalulut aian lé goisó imamatei togania sinanalep sipulurua ngarura beunannia . Paobánangan pei bagei sarania lé togania sinanalep . Ai nia mueenung Jesus iailiaké lalep Jairus , oirangan leú et sirimanua simigi sibabara ka senen kudduat , raokkip Jesus .
42008043	Ka talagadda sirimanua simigi néné , ai sara sinanalep sibara besíra tainanalep kalulut taipuarit ibara simaingot tubunia . Pulu rua ngarurangan aiorik nia . Bulat amabolot'an pukayoatnia ikau sakit laggeknia ka tai dokter , tápoi tá amoi araaleaké nia .
42008044	Iageti kuluminangan Jesus , iei ka tei-teinia , rapenangan simajai saraubánia . Oto iangan leú et nia ari-aipuari ibara simaingot tubunia .
42008045	Nou-nounangan sia Jesus , kuanangan ka matadda , " Kasonia airape aku ? " Sangamberidda masikua taipusisia nia , amasirape Jesus . Iageti kuanangan nia ka sia si Petrus , ka matat Jesus , " Itsó peité kopet igidda sirimanua sigoilik ekeu , Tuhan , raoi rapaoilot tubudda ka tubum ! "
42008046	Tápoi aikua lé Jesus , " Tápoi ai sia sipasirarape aku . Akuagai geti nia , kalulut abela kerek ka tubukku . "
42008047	Oto kelé aiagai nia sinanalep néné aagaira sigalaiakenennia , einangan leú et ka tubut Jesus ka geret tubu , purapponangan ka matat Jesus ; iageti tiboinangan paluluatnia airape Jesus , samba kolouakénangan leú et kamamalet besínia ka tetret nenda , ka matadda siparururú sedda .
42008048	Iageti kuanangan ka matania Jesus , " Oi Rogai , kalulut tonem bagam ka tubukku , ale ekeu . Oto toiliakéan ekeu ka angkat baga . "
42008049	Ai nia mani-nibo Jesus , lotsit-aitulotsit sara pagugulet barania ka lalep Jairus . Kuanangan ka matat Jairus , " Ailangóan nia togam sinanalep . Buían nugejaaké bagat Guru siboboi . "
42008050	Kelé aiarep nia Jesus sikuat pagugulet néné , kuanangan ka matat Jairus , Jesus , " Bá makakarat baga . Matonem lé bagam ka tubukku , ale nia togam . "
42008051	Kelé aisegé Jesus ka lalep Jairus , sarat si Petrus , si Johannes , si Jakobus , ukkui sambat inan toga lé aiabbit , tápoi sabagei geti beri sia sara tá aiobáaké ratugurú .
42008052	Sangamberidda sedda talagat pusourangan , kalulut lalangóna toga sinanalep néné . Oto kuana lé nia Jesus ka matadda , " Bá pusosou kam . Tá ailangó nia toga néné , ai lé nia mauuneng ! "
42008053	Iageti gágatiddangan nia , Jesus , araagaian poí lalangóna nia toga sinanalep néné .
42008054	Oto alánangan kabei toga néné Jesus , kuanangan ka matania , " Rogai , suruaké ekeu ! "
42008055	Iageti bara mitsá engania toga néné ; oto niangan leú et nia , suru-aitusuru toga néné . Lepá kuanangan ka matadda Jesus , bulé rakau kannia toga néné .
42008056	Oto bulat kisei lé ka bagadda simakopé saepput toga néné . Tápoi aikeraaké lé sia Jesus , bulé buí ratiboi nia ka sabagei .
42009001	Lepá sogainangan sipasiuluinia sipulurua Jesus , kaunangan ka tubudda gege masiusiaké ketsat sikataí samba masialeaké besí .
42009002	Iageti koiniakénangan leú et sia raei masialeaké simabesí samba masipaarep pagalaiat Purimataat Taikamanua .
42009003	Kuanangan ka matadda Jesus , " Buí nuabbit kam apa pá panarenganmui ka puenungananmui . Tuturámui leú et buí nuabbit kam nia . Kisedda leú et suppit paniddoumui bulagat , elé balutmui , elé bulagat elé rua leppeimui , buí nuabbit kam nia .
42009004	Kaipa laggai rasiló kam , seddangan té nukukuddu kam teret iaili tetrenia nutui-tui kam , nukaddiuaké kam laggai nenda .
42009005	Iageti mitsá kaipa laggai tá rasiló kam , kei mutui-tui kam sedda , só-sóakémuian abu ka reremui , kelé sara toggaiat uukum'akéna sia Taikamanua , kalulut taiobára masiarepi ngantomanmui . "
42009006	Iageti eirangan leú et sipasiuluinia Jesus , seneirangan laggai , masipararat Katuareman Simaerú , samba masialeaké simabesí ka senen kudduat .
42009007	Kelé aiarep nia si Herodes rimata ka Galilea , sangamberi sibabara néné , maingonangan leú et . Aiarep poí arakua nia sirimanua , amurimanuangan nia mitsá si Johannes Sipasiraraú .
42009008	Iageti ai leú et sia sabagei sipasikukua , aian nia mitsá ka sia si Elia . Tápoi ka sia sabagei arakua , amurimanuangan nia mitsá sara ka talagadda tai nabi siburú .
42009009	Oto kuanangan nia ka sia si Herodes , " Akukoiniakéan sia ratippú lolokkat Johannes . Tápoi ka sia geti sinéné , kasonia ? Amaigingan akuarep pagalaiat tubunia sirimanua néné . " Iageti besíakénangan iitsó tubut Jesus , si Herodes .
42009010	Iageti kelé aratoili sipasiului Jesus , pungu-nguan'akérangan leú et sangamberinia sigalaiakenenda ka tubut Jesus . Oto lepá nánánangan sia sipasiuluinia , Jesus , raei sambadda , rasaraaké tubudda ka laggai Betsaida .
42009011	Tápoi kelé araagai nia sirimanua simigi , eirangan leú et masitut Jesus . Oto silónangan kaeeira ka tubunia Jesus . Iageti tiboinangan ka matadda pagalaiat Purimataat Taikamanua . Aleakénangan leú et simabesí ka talagadda .
42009012	Kelé aimasoibó , ei sia sipasiuluinia ka tubut Jesus , masikua , " Simatangeu lé te kudduatta néné , Tuhan . Oto maerú peilé nukua ka matadda raei masigaba kanda samba pugogoiatda ka palagga-laggai sabeu samba sigoisó simalegre sené . "
42009013	Tápoi kuana lé nia ka matadda Jesus , " Kam'an lé ipakokom sia . " Oto belan nga-nganda lé sipasiuluinia , " Ka kai poí sené , sarat lima nga aggro lé roti samba rua ngamuneng iba . Taleú memei peilé kai masisaki kanda sangamberidda néné ? "
42009014	( Sedda , ai sia lima ngaribu igidda taimanteu . ) Iageti kuanangan ka matadda sipasiuluinia Jesus , " Kua kam ka matadda sirimanua simigi néné , bulé rabagguak tubudda muuddet . Sangabagguak lima ngapulu sia igidda . "
42009015	Oto galaiakérangan nia sipasiuluinia , kelé sikuat Jesus ka matadda .
42009016	Iageti alánangan silima nga aggro roti sambat sirua ngamuneng iba , Jesus , teilanangan manua , kuanangan surá ka tubut Taikamanua . Lepá paabbónangan nia roti sambat iba , Jesus , kaunangan nia ka sipasiuluinia raparubei nia ka sirimanua simigi .
42009017	Iageti pukomrangan leú et sangamberidda bulat pat segé ektekra . Lepá rurúakérangan sipulelegei , sipasiuluinia , ai pulu rua ngagarágá iginia .
42009018	Ka sara gogoi , ai nia mani-niddou Jesus , taget'akérangan nia sipasiuluinia . Iageti kuanangan ka matadda sipasiluinia , Jesus , " Siripot siarepmui ka kam ka nga-nganda sirimanua , kasonia rakukua aku kaku néné ? "
42009019	Iageti alegiddangan nia , pelé nga-nganda , " Ai sipasikukua , si Johannes Sipasiraraú lé ekeu néné . Tápoi ai leú et sia sipasikukua , ekeu néné , si Elia . Iageti arakua mitsá ka sia sabagei , ekeu néné , iaté sara nabi siburú , tápoi amurimanuangan nia mitsá . "
42009020	Oto kuanangan ka matadda ka sia Jesus , " Tápoi kam ka kam , kasonia nukukua kam aku , kaku néné ? " Pelé nga-ngan Petrus ka sia , ikua ka matat Jesus , " Ekeu geti kekeu néné , Rimata Sipaarau , sitonéakenen Taikamanua . "
42009021	Lepá kuanangan ka matadda sipasiuluinia Jesus , " Buí tebaí nupoiliat kam sangamberinia néné ka sabagei . "
42009022	Iageti kuanangan nia mitsá ka matadda Jesus , " Ka sia poí Togat Manusia , buítá iorik sene ngamata paoreat sibara ka tai bajá , sibara ka tai imam sabeu samba sibara ka tai guru paamian . Iageti mateiakérangan nia . Lepá ka gogoi sikatelunia , suruakénangan nia mitsá Taikamanua . "
42009023	Oto kuanangan ka matadda sangamberi siparururú sedda , " Kasei siobá masitut aku , kau igalak'aké galajet puuktungannia sarania , samba kau ibairat siliktengania senen gogoi , ia leú et , kau imariu-riu itut aku .
42009024	Aipoí kasei sikera engania , nia té malilimai purimanuaiat . Tápoi kasei sibuluaké engania kalulut aku , nia té masiiikep'aké purimanuaiat sitaitatatá .
42009025	Aponia poi uktuknia sara sirimanua , kenanen moi iikep'aké sangaliot polak néné , ké ai lé ipakakataí elé ai lé malilimai purimanuaiatnia ?
42009026	Kasei maila masimuneng'aké aku samba sitaimatonem baga ka ngantomanku , maila leú te nia ka sia Togat Manusia masimuneng'aké nia ka tetret kaoijanannia ka gegenia , sambat ka geget Ukkui samba leú et ka gegetda samalaika sipunenan !
42009027	Bulé nuagai kam nia : ai te sia ka talagamui néné sené , tá inananam kamateiat , teret itsóra ipurimata Taikamanua . "
42009028	Kelé aitukapplu enem ngagogoi burúnia lepat aipungantoman Jesus , abbitnangan sia Jesus , iaté si Petrus , si Johannes , sambat si Jakobus ka sara leleu , maniddou .
42009029	Oto ai nia mani-niddou Jesus , siliynangan pumataatnia , iageti pukinamnangan leú et saraubánia .
42009030	Lepá lotsit-aratulotsit ka sia rua taimanteu , iaté si Mose sambat si Elia , patoilárangan tubudda ka toro sibara ka manua . Amoi sia ka tubut Jesus , rapatiboji pagalaiat kamateiat Jesus . Aipoí táan mauuju ipuaili ienungi nia néné , Jesus ka Jerusalem .
42009031	
42009032	Ka tetret nenda , ai lé sia mauuneng tai Petrus sambat saaleinia , tápoi lepá tulut suru sia , itsórangan iputoro tubut Jesus , samba sia sirua ai sia muririó ka bet-bet Jesus .
42009033	Aian lé ragegelai rakaddiuaké Jesus , karuadda néné , kuanangan ka matat Jesus , si Petrus , " Guru , bulat maangká bagatta mukuddu sené . Maerú lé kurióaké kai telu ngambua sapou : sara kekeu Tuhan , sara kai Mose , sambat sara mitsá kai Elia . " ( Tápoi kei ikukua kelé néné si Petrus , tá aiaagai kolou sikuania . )
42009034	Oto talagat paninibo nia si Petrus , kuneminangan sia tinobut manua , pat bara lotóra .
42009035	Lepá maarepnangan nga-nga ka tinobut manua sipasikukua , " Nia té néné Togakku , sipiliyku . Reddet kam nga-ngania ! "
42009036	Lepána lé aimaarep nga-nga néné , itsóra lé nia Jesus , saranangan lé sedda . Oto aramengmeng'aké lé sipasiuluinia sangamberinia néné , bulat beri tiboira nia ka sabagei siitsóra néné .
42009037	Kelé aimapató gorosot nia Jesus sambat sipasiuluinia sitelu , baradda ka leleu . Lepá oirangan leú et sirimanua simigi masitaget'aké nia .
42009038	Iageti pugereinangan leú et sara ukkui ka talagadda sirimanua simigi , kuanangan , " Ale Guru , konan pei nuitsó togakku . Aipoí sarania lé togakku !
42009039	Ké itaddaaké ibesiki nia sanitu togakku néné , pugereinangan leú et , lepá pusironnangan tubunia , pat bela bubut ka ngungunia . Tá muaari ibesiki nia ketsat sikataí , samba tá iobá ibelaaké tubunia ka tubut toga !
42009040	Akutiddouan ka tubudda sipasiuluinu , bulé rausiaké nia ketsat sikataí néné , tápoi tá amoi arausiaké nia . "
42009041	Iageti kuanangan ka matadda Jesus , " Bulat kipa lé pá kam néné ! Simapepepe samba sitaimatonem baga ka tubukku lé kam néné ! Kipangan lé burúnia kukuddu ka talagamui , samba kupaom bagakku ka tubumui ? Kauan , abbit nia sené nenda togam ! "
42009042	Ai nia memei toga néné masiailiaké Jesus , parapdamnangan nia ketsat sikataí , ka polak ; iageti pusironnangan tubunia . Oto kuanangan ka tubut ketsat sikataí , Jesus , ibela ka tubunia . Iageti ale-aimale toga néné . Lepá toiliakénangan nia mitsá toga néné , ka tubut ukkuinia .
42009043	Bulat kisei lé ka bagadda masiitsó kopet beunan geget Taikamanua . Ai peilé sia mukekeppu ka baga sirimanua simigi kalulut kisei ka bagadda sigalainia , kuanangan mitsá ka matadda sipasiuluinia , Jesus ,
42009044	" Bulat lelek'aké kam sikuakku néné , buí nukalipogi kam nia : Tusesegéaké te Togat Manusia ka kabeira sirimanua simagege . "
42009045	Tápoi tá ikokolou ka bagadda sikuat Jesus néné . Ai lé poí tupakekele ka tubudda sipasiuluinia Jesus , bulé buí raagai nia . Tápoi tá maró bagadda masinou-nou katukolobatnia ka tubut Jesus .
42009046	Iageti ka sara tetre , bara paukelat ka talagadda sipasiului Jesus , rapaukeli kasonia oniakenen siabeu tiboi tubu ka talagadda néné .
42009047	Tápoi kelé aiagai nia sipinaatudda néné , Jesus , alánangan sara tatoga sigoisó , rióakénangan nia ka bébénia .
42009048	Oto kuanangan ka matadda sipasiuluinia Jesus , " Kasei sisiló toga néné kalulut aku , bulat aku lé te galainia aisiló . Samba kasei sisiló aku , sipasikokoioniaké aku lé te galainia aisiló . Aipoí sia oniakenen sigoisó tiboi tubu ka talagamui , niaté simakopé beunan tiboi tubu ! "
42009049	Iageti kuanangan si Johannes ka matat Jesus , " Akuitsó kai sara sipasiuusiaké sanitu ka onim , Tuhan . Oto aséakémaian nia , aipoí nia ka sia néné , tá aleita . "
42009050	Tápoi kuana lé nia Jesus ka matat Johannes sambat ka matadda sipasiuluinia sabagei , " Bá aaséaké kam nia , aipoí sia sitaisaggangi kam , niaté aleimui . "
42009051	Kelé aimalegre tetrenia iaili gogoi katusakaiat Jesus ka manua , teúakénangan mei ka Jerusalem .
42009052	Iageti koiniakénangan sia raei boikí . Oto eirangan leú et boikí sia sikoiniakenen Jesus néné , gurú sia ka sara laggai , ka Samaria masipatarek sene ngamata siripot pakeiet Jesus .
42009053	Tápoi tá arasiló kaooi Jesus ka laggai néné , aian poí raaagai kaeei nia ka Jerusalem .
42009054	Oto kelé araagai nia sipasiului Jesus , iaté si Jakobus sambat si Johannes , kuaddangan ka matat Jesus , " Nuobá leú Tuhan , kutiddou kai api sibara ka manua , bulé tusubuaké sia néné ? "
42009055	Iageti pitsanangan sia Jesus , pugolukinangan leú et sia .
42009056	Lepá eirangan leú et ka laggai bagei .
42009057	Talagat pueenung nia Jesus sambat sipasiuluinia , oi-aioi sara sipasikukua ka matat Jesus , " Kobá kutut ekeu , Tuhan , kenanen kaipa nuei ! "
42009058	Tápoi kuana lé nia Jesus ka matania , " Ka sia lamusek , ai ugunia , samba umá ai rumunnia ; tápoi ka sia geti Togat Manusia , tá anai kudduat pasiariatnia tubunia . "
42009059	Lepá kuanangan Jesus ka matadda sabagei , " Tut aku . " Tápoi kuana lé nia ka matat Jesus , " Obáaké lé aku boikí kuei masirateiaké ukkuiku , Tuhan . "
42009060	Iageti kuanangan ka matania Jesus , " Eddangan nia ka sia simamatei rarateiaké simamateira ka sia . Tápoi ekeu geti kekeu , kenan lé masisegéaké tataddaakéna ipurimata Taikamanua . "
42009061	Oto mitsá ai leú sara amasikua ka matat Jesus , " Kuobá moi masitut ekeu , Tuhan , tápoi obáaké lé boikí kuei kusegéaké katutui-tuiku . "
42009062	Iageti kuanangan ka matania Jesus , " Kasei pá sia , ai nia mamamakkru polak , aipipitsa ka tei-tei , bulat tá mateú ibailiu nia sikauman Taikamanua . "
42010001	Lepá piliynangan sia mitsá sipasiuluinia , Jesus , ai sia pitu ngapulu igidda . Koiniakénangan sia parurua ka tubu , raboikíaké tubudda , masigejengi sangaliot laggai sigoisó samba sabeu , samba ka kudduat ailiakenennia .
42010002	Iageti kuanangan ka matadda Jesus , " Buat mone getaiet amaigingan , tápoi sipugagalai kaunen masimonei , tápei maigi sia . Oto tiddou kam ka tubut Taikamanua sibakkat mone , ikoiniaké sia sipasimomonei siuremannia .
42010003	Oto kauan , kenan'an kam ! Kukoiniaké kam kelé biri-biri ka talagat harimau .
42010004	Buí nuabbit kam dompetmui , elé suppit paniddoumui bulagat , samba tarangaí . Bá puaari kam ka talagat enungan , nuparoroaké kam kasei pá .
42010005	Ké nuguruki kam sara lalep , kua kam boikí , ' Bulé bara aban ka lalep néné . '
42010006	Oto ké ai sia sedda siobá muaban baga , ottotnangan ka tubunia aban Taikamanua sikaumui . Tápoi ké geti tá anai sia , tik-tikmuian nia mitsá nenda aban sikaumui .
42010007	Sara lé lalep kudduatmui , lepá . Apa lé ratat-tat'aké sibakkat lalep ka matamui , kommuian nia ; aipoí ai hakra masisiló upadda , sipugagalai galajet . Buí baramui ka lalep sara , ei kam ka lalep bagei .
42010008	Ké ai baí sia sara ka laggai sigurukimui , sipasirarauma kam ka erut baga , apa ratat-tat'aké ka matamui , kommuian nia .
42010009	Aleakémuian sia simabesí ka laggai kudduatmui , samba segéakémuian ka matadda sedda , ' Amalegrengan te ioi Purimataat Taikamanua ka talagamui . '
42010010	Tápoi ké geti tá anai sia , sirauma kam ka laggai sigurukimui , bela kam ka enungan , kuamuian ,
42010011	' Beri ngaí laggaimui ka reremai , kusosó-sóaké kai , kelé sara toggaiat uukum'akéna kam Taikamanua ! Tápoi bulé nuagai kam nia , amalegrengan te iaili tetrenia ioi Purimataat Taikamanua ka talagamui ! '
42010012	Repdem kam néné , ka gogoi sialu , jodda tai Sodom peilé malabbei iappéaké Taikamanua , ka tubudda sirimanua sikukuddu ka laggai néné ! "
42010013	" Mateinungan te kekeu , Korasim ! Beri leú ekeu kekeu Betsaida mateinungan leú te ! Aipoí ké baí ka tubudda tai Tirus sambat tai Sidon nia aitugalaiaké pukerengan kelé pukerengan sigalaiakenen ka talagamui ka kam néné , táan tagai burú arabauaké paatuatda , elé arapupurúpú samba arakau abu ka utéra .
42010014	Ka gogoi sialu , jodda tai Tirus sambat tai Sidon peilé malabbei iappéaké Taikamanua , ka tubumui ka kam .
42010015	Ialeú et ekeu Kapernaum ! Bulat ka bagam lé te ibubuak'aké ekeu Taikamanua , pat aili ka manua , elé ? Bulat táan te matsí ! Tá te ka narako lé iriribbaiaké ekeu Taikamanua ! "
42010016	Lepá kuanangan ka matadda sipasiuluinia Jesus , " Kasei iarep'aké tiboietmui , aku lé te galainia aiarepi . Ialeú et , kasei sitá táaké kam , aku lé te galainia aratátáaké . Samba leú et kasei sitá táaké aku , sipasikokoiniaké aku lé te galainia aratátáaké . "
42010017	Lepá toiliddangan leú et sipasiului Jesus , sipitu ngapulu ka angkat baga . Oto kuaddangan ka matat Jesus , " Tuhan , bulat beri sia leú paketsa-ketsat sikataí rarereddet nga-ngamai , ké kuusiaké kai sia ka onim ! "
42010018	Iageti kuanangan ka matadda Jesus , " Kirénangan tedda akuitsóan arabelé sanitu , baradda ka manua , kéan lé bilá rueinia .
42010019	Bulé nuagai kam nia ! Akuakéan ka tubumui gege masipaperaki utet ulou sambat telengangá , samba leú et masikalaaké gegedda tai saggak , tápoi beri lamaina kam pasimamatei .
42010020	Tápoi kenanen kisé katukuanannia , buí imaangká bagamui kalulut rereddetda nga-ngamui paketsa-ketsat sikataí ; tápoi maerú peilé imaangká bagamui , kalulut katususurat onimui ka manua . "
42010021	Ka tetrenia nenda leú et , magoranangan bagania Jesus , kalulut aisop-sop ka tubunia Ketsat Sipunenan . Oto pusiblanangan leú et , pelé nga-ngania , " Ale Ukkui , Tuhan sikup-kup'aké manua sambat polak ! Bulat surá lé kukua ka matam , kalulut anupakele poí sangamberinia néné ka tubudda simaagai samba simasiku paatuat , tápoi anupoiliat lé nia , ka tubudda sigoisó tiboi tubu . Aipoí néné lé siobat bagam , Ukkui .
42010022	Aisegéakéan Ukkui ka kabeiku , sangamberinia néné . Bulat beri te sia sara siagai Toga , sarat Ukkui lé , lepá . Kisedda leú et ka sia Ukkui , beri sia sara siagai nia , sarat Toga lé , lepá , samba ka tubudda siobána Toga ipaagai Ukkui ka tubudda . "
42010023	Lepá pitsanangan sipasiuluinia Jesus , kuanangan ka matadda saradda , " Bulat mauktuk kam , anuitsóan poí kam apa simatotoilá ka matamui kineneiget .
42010024	Aipoí , bulat maigi sia tai nabi samba tai rimata aitutu baga masiitsó siitsómui ka kam néné kineneiget , tápoi beri itsóra nia . Aitututu bagadda masiarep kelé siarepmui ka kam kineneiget , tápoi bulat beri arepda nia . "
42010025	Lepá ei sara guru paamian masigaba selet tubut Jesus . Kuanangan ka matat Jesus , " Aponia bulat simateú galaiakenenku , bulé ioi kubakkati purimanuiaiat sitaitatatá ? "
42010026	Iageti kuanangan ka matania Jesus , " Aponia poi sitususurat ka Buko Sipunenan ? Kipa kekeu siripot sipinaatum pagalaiat sikuania sedda ? "
42010027	Oto nunuakénangan nia , pelé nga-ngania , " Kau imakaté bagam ka tubut Tuhan Taikamanuam , bulat tubut sibara ka sangamuinet paatuatnu , samba bulat tubut sibara ka sangamuinet purimanuaiatnu , samba leú et bulat teret sapprut ka tubum , samba bulat teret sapprut siagainu . " Iageti mitsá , " Kau leú imakaté bagam ka tubudda saaleinu , kelé katet bagam leú et kekeu ka tubum . "
42010028	Oto kuanangan ka matania Jesus , " Sikuam geti bulat apasesengan . Kauan lé nugalaiaké nia , bulé nupurimanua . "
42010029	Tápoi ka sia siguru paamian , iobá peilé iparoipo tubunia . Lulut néné , kuanangan ka matat Jesus , " Kasonia baí sapunualeiku ? "
42010030	Oto kuanangan ka matania Jesus , " Ai sara simanteu situgogorosot barania ka Jerusalem , iailiaké laggai Jeriko . Ka tengan enungan , lobbou sipararau-rau , labárangan leú et nia , parakkutrangan bibiletnia , samba pabóbokiddangan nia pat malegre matei , lepá kaddiuakérangan nia , talagat putatagguilú nia ka enungan , kalulut maujú ka tubunia .
42010031	Bulat apasese , atusabau sara tai imam sipueenung ka enungan nenda . Tápoi kelé aiitsó nia , soip'akénangan tubunia ka silat enungan , iageti sabauakénangan nia .
42010032	Oto kisedda leú te ka sia sara tai Lepi sipueenung sedda ; kelé aiitsonia , legreakénangan tubunia ilelek'aké nia . Tápoi beri leú ka sia , aisoip'aké leú et tubunia , iei ka silat enungan , lepá sabauakénangan leú et nia .
42010033	Tápoi lepá sabau nia ka sia sedda , sara tai Samaria sieei musaralaggai . Kelé aiitsó nia , suggrunangan nia pukakatet baga .
42010034	Iageti legreakénangan tubunia , buinangan matat maujúnia suat anggur , laggeknangan nia tula , lepá appranangan matat maujúnia . Lepá mitsá sakaiakénangan nia ka tei-tei kalideinia , abbitnangan nia ka lalep pugogoiat , oto palaggenginangan nia sedda .
42010035	Simatsep , belaakénangan bulagat rua ngaperak iginia , kaunangan nia ka tubut sibakkat pugogoiat , kuanangan ka matania , ' Pasikeli nia . Oto ké ai peilé bayaet bagei , teret toilikkungan lé mitsá sené , bayakkungan nia ka tubum . ' "
42010036	Iageti kelé ailepáaké itiboi pungu-nguan néné , Jesus , kaunangan sara panounogat ka tubut guru paamian néné , pelé nga-ngania , " Kateludda néné , kasonia siripot sipinaatum kekeu , oniakenen sipuaalei ka tubut sirau-rau néné ? "
42010037	Oto alegina lé nia siguru paamian ikua ka matat Jesus , " Sipasirorop'aké sirau-rau lé . " Iageti kuanangan ka matania Jesus , " Oto kauan , galaiaké kekeu kelé sigalaiakenennia ka sia ! "
42010038	Iageti riu-riuakénangan puenunganannia Jesus sambat sipasiuluinia . Lepá segé sia ka sara laggai . Ka laggai nenda , ai sara sinanalep sipuoni si Marta . Oto raumanangan Jesus ka lalepnia .
42010039	Ai bagit Marta sipuoni si Maria . Ka sia si Maria sarat ka bet-bet Jesus lé ikukuddu , masiarep'aké ngantomannia .
42010040	Tápoi ka sia geti si Marta , bulat geja lé bagania masipasikeli galajet ka bagat lalep . Oto taitualat ka bagania si Marta , einangan leú et ka tubut Jesus , kuanangan ka matania , " Kipa Tuhan , nuooreaké kodda ikau aku sarakku mugalai si Maria ? Kuangan peité ka matania , ioi irop'aké aku ! "
42010041	Iageti kuanangan ka matat Marta , Jesus , " Marta , Marta , apanganté karat bagam ; bailiu apabulá nupaatu ;
42010042	aipoí sarat sara lé besíakenen . Ka sia kai Maria , aipiliyan rubieiat simaerú , beri sia sara sipasiaalá néné ka tubunia . "
42011001	Ka sara gogoi , amei Jesus maniddou ka sara kudduat . Lepána lé aipaniddou , kuanangan nia sara ka talagat sipasiuluinia ka matat Jesus , " Gelaiaké peité kai ka kai maniddou , Tuhan , kelé igelaiaké sia ka sia sipasiuluinia si Johannes . "
42011002	Iageti kuanangan ka matadda sipasiuluinia Jesus , " Ké maniddou kam , néné lé nukukua kam , ' Oi Ukkui , Taikamanua sisasara lé ekeu . Bulé tupaniddogi samba tuabeuaké onim .
42011003	Aké ka kai senen gogoi kanmai siripot igit perluakenenmai .
42011004	Appéaké jomai , kelé kuappéaké kai ka kai jodda sangamberi sirimanua sigalai sele ka tubumai . Buí nuobáaké itatá tonem bagamai ka tubum ka tetret ioi pasisiboat ka tubumai . ' "
42011005	Iageti kuanangan ka matadda sipasiuluinia Jesus , " Ké ai baí sia ka talagamui sieei tengamoi ka lalep suruaknia masijiu-jiu nia , masikua ka matania , " Ale suruak , aké pei boikí kubale rotim telu ngaaggro .
42011006	Aipoí segéna peí ka lalep , aleiku sieei mugejek ka sareunan . Tápoi tá anai tat-tat'akenenku kannia !
42011007	Oto ké kisé baí ikua alei nu ka tubum , ai nia ka bagat lalepnia , ' Bá gegejaaké bagakku ! Aipoí aian lé kakukuksingan lalep , paobánangan pei bagei , amerep'an kai tatogakku . Oto tá momoi kutusuru kuaké apa pá ka tubum . ' "
42011008	Iageti kuanangan ka matadda sipasiuluinia , Jesus , " Oto kipangan lé ? " " Aku masikua ka matamui , oo bulatnia ! Aipoí kenanen ai kam pasusuruak , apanannia te tusuru iaké apa pá ka tubum . Tápoi kalulut taimailam mei samba taipuaari nia nupaniddogi nia , tusurunangan leú et , iaké kiddiyet bagam .
42011009	Oto nia té kukukua nia ka matamui : Tiddou kam , tuaaké ka kam ; gaba kam , nusesese kam ; luu-luu kam , itububukáaké ka kam matatbaliu .
42011010	Aipoí kasei masitiddou , bara , samba kasei masigaba , sese , iageti kasei masiluu-luu bukáaké ka sia matatbaliu .
42011011	Kipa poi , taleú ai sia ka talagamui saukkui , sipasikakau ulou ka tubut togam , ké itiddou baí ibania ?
42011012	Elé sipasikakau telenga-ngá , ké itiddou baí attelu ?
42011013	Oto kenanen baí tuoniaké kam sirimanua sikataí paraboat , tápoi nuagai kam masikau simaerú ka tubudda tatogamui . Bulat sarapeite ka sia Ukkuimui sikuddu ka manua ! Tá isoppi iaké Ketsatnia ka tubudda sipaniddogi nia ! "
42011014	Ka sara gogoi , ai aiusiaké ketsat sikataí , Jesus ka tubut sara simaoú-oú . Kelé aibela ketsat sikataí ka tubunia , oi aipanibo . Oto maigi sia simakisei ka baga .
42011015	Tápoi ai leú sia sabagei sipasikukua , " Ka geget Belsebul utéra paketsa-ketsat sikataí lé , iooi ipasiusiaké ketsat sikataí . "
42011016	Iageti ai leú et sia sabagei siobá masigaba selet tubut Jesus , bulé ioi rajoaké nia . Oto tiddourangan bulé igalai kiseiet , imatonem bagadda kababarana ka Taikamanua .
42011017	Tápoi ai lé iaagai sipinaatudda Jesus . Iageti kuanangan ka matadda Jesus , " Ké ai baí sara purimataat simararagat sitá anai pusaraat ka bagania , tápoi sarat paaggra lé ragagalai , tá te matotom purimataat nenda . Kisedda leú et , ké ai sia sangalalep , tá anai pusaraat , sarat pagolú lé baí ragagalai , makakataí lé pulalalepra .
42011018	Oto kisedda leú te purimataat Sanitu ; ké paaggra sia mungkuat sara ka mungkuat sara mitsá , tá leú te matotom purimataatnia . Anukua kam , kalulut geget Belsebul siakéna ka tubukku lé , aioi akuusiaké ketsat sikataí .
42011019	Oto ké kisedda baí galainia , kasei ka gegengan lé rapasiusiaké ketsat sikataí , ka sia sipasiuluimui ? Aipoí sipasiuluimui lé amasipoiliat kababara nia selemui !
42011020	Tápoi kaku geti , ka geget Taikamanua lé , iooi kuusiaké ketsat sikataí , kelé sara toggaiat , tataddaakéna nia Taikamanua murimata ka talagamui .
42011021	Ké ai baí sara simaron tubu , sibara sene ngamata pamatei masijago lalepnia , tá malilimai bibiletnia .
42011022	Tápoi ké moi sara sisaliu ron tubunia ilabá nia , samba ipaalaki pamatei karóakenenenia sibakkat lalep néné , kala nia ; oto oi irau-rau bibiletnia , lepá parubeinangan sangamberi bibiletnia ka sabagei .
42011023	Kasei sitaipaalei aku , sipasisasaggangi aku lé te nia , samba leú et , kasei sitaiobá masirop'aké aku , sipakataí galajetku lé te nia ! "
42011024	" Ké bela ketsat sikataí ka tubut sara sirimanua , ei nia mugejek ka simagarak , masigaba kudduat pasiariatnia tubunia . Tápoi tá isesese . Kalulut néné , kuanangan , ' Kusosok-sok'an lé mitsá ka lalep sikaddiuakenenku siboikí ! '
42011025	Oto kelé aisegé sedda , itsónangan lalep sikaddiuakenennia , maliná samba malelek kuddut bibilet ka bagania .
42011026	Iageti tui nia . Lepá abbitnangan mitsá pitu sia ketsat sikataí , sisaliu peilé kopet kataí nia ka sia , tugurúrangan mitsá ka tubut sirimanua nenda , iageti kuddu sia sedda . Kalepakatnia , bulat kopé kataínia paraboat sirimanua néné , belé peilé ka siboikí . "
42011027	Kelé ailepáaké ipanibo Jesus , oinangan leú et sara sinanalep masikua ka matat Jesus , pelé nga-ngania , " Bulat mauktuk te nia sinanalep sipasitotottoni ekeu ! "
42011028	Tápoi aikua lé ka matania Jesus , " Tápoi bulat simakopé uktuk geti , iaté sipasiaarep tiboiet Taikamanua samba sipasigagalaiaké sikuania ! "
42011029	Airapupurut nia sirimanua simigi Jesus , aikukua ka matadda , " Bulat makopé kataínia paraboatda sirimanua kineneiget . Ranáná bulé kugalai kiseiet itsoketda , ibara ramatonem baga ka tubukku . Tápoi bulat tátugagalai beri sara kiseiet itsoketda , sarat kiseiet Nabi Jona lé , lepá .
42011030	Kelé aibailiu nia ka sia si Jona kiseiet ka tai Ninipe , kisedda leú te ka sia Togat Manusia néné , bailiu nia kiseiet ka tubudda sirimanua kineneiget .
42011031	Tususuru te ka gogoi sialu , Rimata Sinanalep sibara ka Kayaman sambadda reddenan néné , iageti joakénangan sia . Aipoí kalulut obána masiarep sikut paatuat Salomo ka sia Rimata Sinanalep néné , besíakénangan musila barania ka tut-tut polak . Tápoi sené kineneiget , ai nia sisaliu beunan tiboi tubut Salomo !
42011032	Tususuru te ka gogoi sialu tai Ninipe sambadda sirimanua reddenan néné , iageti joakérangan sia , kalulut ka sia tai Ninipe , arabauaké paatuatda ka tetret aipangantoman sia si Jona . Tápoi sené kineneiget , ai nia sisaliu beunan tiboi tubut Jona ! "
42011033	Beri poí sia sara lepá itunam alito koiríakénangannia , elé tabbónangan nia bulukbuk . Tápoi ka katusaggaat alito leú et rasasaggaaké nia , bulé raitsó toronia sangamberi situgugurú ka bagat lalep .
42011034	Mata iaté alitot tubu . Oto ké malatsat matam , matoronangan sangaliot tubum . Tápoi ké geti maramun matam , magep-gepnangan leú et sangaliot tubum .
42011035	Oto bulat jago kam , buí ipé pató sikukuddu ka tubum .
42011036	Aipoí ké mapató sangaliot tubum , pat beringan simagep-gepnia , bailiu mapatónangan sangaliot tubum kelé sitoroat alito . "
42011037	Lepá aipungantoman Jesus , sogainangan nia sara tai Parise iei mukom ka lalepnia . Oto einangan leú et sedda Jesus .
42011038	Tápoi bulat kisei lé ka bagadda tai Parise raitsó ipukom taipuririggo , kalulut masitut ka sikuat surukat .
42011039	Iageti kuanangan ka matadda Jesus , " Kirénangan galai tubumui ka kam tai Parise sarat tei-tei pulokat samba mangkó lé nububui kam , tápoi ka bagat paatuatmui geti asut'an obat mugege samba pukakataí .
42011040	Bulat sitaiagai paatuat lé kam néné ! Tápoi Taikamanua amasigalai tei-tei elé bagat pulokat samba mangkó ?
42011041	Siripokatnia sikukuddu ka bagat pulokat samba mangkó nenda lé nupangunguruat'aké kam ka tubudda simagebá . Oto kaenungan néné , bailiu liná sangamberinia kekeu .
42011042	Mateimuian te kam tai Parise ! Aipoí pasare-sarei , kelé raro , laigá samba leú et pagule-gulei nukakau kam panguruatmui sepersepulu ka Taikamanua . Tápoi masigalaiaké puroipoat samba masipununtuki baga Taikamanua geti , bulat tá maletsei ka bagamui . Oto bulat nenda peité galaiakenen , kenanen tá tujajajak'aké leú tugalai pabage-bagei .
42011043	Mateimuian te kam tai Parise ! Aipoí ka kudduatda siabeu tiboi tubu lé , nueei kam muuddet ka uma paniddogat , samba bulat maangká bagamui rahormati kam ka pasar .
42011044	Mateimuian tedda ! Aipoí kam néné , kelé ratei sitá bukkú oni , elé nisan , sarat rapaperaki lé nia sirimanua taiagaira puraratei nia . "
42011045	Lepá ei sara guru paamian ka tubut Jesus masikua ka matania , " Kuarep kai tiboietnu Guru , beri kai leú et ai nupalololoi kai ! "
42011046	Iageti kuanangan ka matania ka sia , " Mateimuian leú te ka kam tai guru paamian ! Aipoí surukat simabesí tugalaiaké lé nutitiddou kam ragalaiaké sirimanua , tápoi bulat beri goisó tá nurorop'aké kam sia , bulé ioi ragalaiaké nia .
42011047	Mateimuian te ka kam ! Aipó kei nugagalai kam rateira tai nabi , tápoi taikebbukatmui lé amasimateiaké sia .
42011048	Oto sené amatoiláan sesesena ka bagamui sigalaiakenenda taikebbukatmui ; aipoí kirénangan sia lé aimateiaké tai nabi . Tápoi kam'an ka kam , galaimuian rateira .
42011049	Iaté lulunia aibela tiboiet Taikamanua ka sikut paatuatnia masikua , ' Kukokoiniaké te tai nabi samba sapakoinietku ; tápoi ai sabagei ramateiaké , ai leú et sabagei rapaoreji ! '
42011050	Oto aigalaiaké kelé néné geti Taikamanua , bulé itupaukumi sia reddenan néné , kalulut katumamateiakéra sangamberi tai nabi , barania ka panandaat polak peilé .
42011051	Iaté , barania aitumateiaké si Abel , pat aili pasimateiatda si Sakarias , sipuaaili ka paoggangan kudduat pasibuluat samba Uman Taikamanua . Bulat kau imatonem bagamui ka sikuakku néné . Bulat tá isoppi ratuukum reddenan néné , kalulut sangamberinia sipuaaili néné .
42011052	Mateimuian te ka kam tai guru paamian ! Aipoí aian nia ka kabeimui aituaké panguksik pasibukat matatbaliu pasiagai obaket bagat Taikamanua ; tápoi kam ka kam , tá nuobá kam tugurú ka bagania , masigaba puaagai néné . Iageti mitsá anukeraaké lé kam sia sibesíaké tuguru ka bagania ! "
42011053	Kelé aitui-tui Jesus sedda , taddaakérangan nia tai guru paamian sambat tai Parise mungoí-ngoí baga ka tubut Jesus . Taddaakérangan rapaiseki nia , rakiddiy bulé maigi itiboi apa pá ka matadda .
42011054	Oto taikoddangan nia sipulelelek , ragaba tiboietnia simasele .
42012001	Iageti parurúrangan sirimanua simigi , bulat okkip lepá , pat papeperáan lé sia rere , kopet igidda . Ai sia parururú sirimanua simigi , kuanangan ka matadda sipasiuluinia Jesus , " Suk-suk kam tubumui ka ragidda tai Parise , iaté pagalaiat patajuatda .
42012002	Tá poí anai simalipput tá tupatotoilá , ia leú et , tá anai poí keleat tá tupaagai .
42012003	Sitiboimui sinoibó , tupaaarep nia ka sinágó , samba sikasat'akenenmui ka bagat bilí , tupaaarep te nia ka siberikabaga . "
42012004	" Repdem kam néné , ale kam sasuruakku ! Buí nukalotóaké kam sia simateiaké tubu , tápoi táan momoi ragalaiaké apa pá bagei ka tubumui .
42012005	Kukuangan lé nia ka matamui , kasei bulat simateú kalotóakenenmui . Iaté , kau nukalotóaké kam Taikamanua ! Aipoí ka sia Taikamanua , lepá ipasimateiaké , ai leú et ka tubunia gege masiribbaiaké kam ka bagat api narako . Oto kau imatonem bagamui ; bulat buítá Taikamanua lé nukakalotóaké kam , lepá .
42012006	Rua ngasen lé sakin lima ngamuneng pit-pit . Tápoi kenanen kisedda nimpit sakinia , beri sangamuneng tá ikakalipogi , Taikamanua .
42012007	Beringan koí alai ka utémui aiaddengan Taikamanua sangamberinia . Oto buí numalotó kam ; aipoí kam peilé makeppu saki ka matat Taikamanua , ka tubut pit-pit ! "
42012008	" Repdem kam sipulelelek sikuakku néné : Kasei masimuneng'aké pupapasiuluiku nia , ka matadda siberikabaga , muneng'akénangan leú te nia ka sia Togat Manusia ka matadda samalaikat Taikamanua .
42012009	Tápoi kasei masipakele pupapasiuluiku nia ka matat siberikabaga , ipakekele leú te nia ka sia Togat Manusia ka matadda samalaikat Taikamanua .
42012010	Ké rapaisit kuanenda rasaggangi Taikamanua , momoi peilé iappéaké jodda Taikamanua . Tápoi ké Ketsat Sipunenan'an rapaloloi , táan iaappéaké jodda Taikamanua .
42012011	Ké raabbit kam ka uma paniddogat , bulé raadili kam ka matadda sapamarenta , elé ka matadda sauté , buí imakarat bagamui kipa nukukua kam nualegi kam nga-nganda , elé apa simateú tiboakenenmui .
42012012	Ai leú ipangantru kam Ketsat Sipunenan , ikua kuanenmui ka tetret nenda leú et . "
42012013	Ai sara ka talagadda sirimanua simigi amei ka tubut Jesus masikua ka matania , " Ale Guru , kua peité ka matat kebbúku , iaké kaku sangarubeiat bibilet kalimeumai . "
42012014	Tápoi alegina lé ' nia Jesus , ikau ka matania , " Ale saraina , kasei aikau aku bailiu hakim , elé sipasirurubei bibilet ikep'akenenmui karuamui néné ? "
42012015	Lepá kuanangan ka matadda sangamberi siparururú sedda , Jesus , " Pasikeli kam , samba jago kam tubumui , buí imaalau bagamui ka pukayoat . Aipoí tá kalulut pukayoat sipususukkra , rapuririmanua sirimanua . "
42012016	Iageti tiboinangan ka matadda Jesus sara pasikat , pelé nga-ngania , " Ai sara simakayo , sibara mone simabuaiet simigi .
42012017	Iageti paatunangan ka bagat paatuatnia simakayo néné , ' Táan mememet sapou pangoirikat buat siuremanku . Oto kipangan lé pá kupaeerú kineneiget ? '
42012018	Kelé aipaatu nia mitsá , patiboakénangan tubunia sarania , kuanangan , ' Nen , kiséan lé kupaeerú ; sangamberi sapouku siburú ragatkungan nia , lepá rióakékungan mitsá sabeu . Oto sedda te kukokoiríaké sangamberi buat gandumku , sambat bibiletku bagei .
42012019	Lepá kuakkungan ka tubukku , Bulat mauktuk ekeu kina tubu ! Anuikep'akéan sangamberinia simaerú . Táan anai kasappuratnia kannu , pat aili piga ngarura pá burúnia . Masiariaké tubungan lé nugagalai kinatubu ! Mukom samba mulóan lé nugagalai , nusegéaké bagam murimanua ! '
42012020	Tápoi kuana lé nia Taikamanua ka tubunia , ' Ale , ekeu sitaiagai paatuat ! Soibó nénéan te numamatei . Oto kaseian lé masiiikep'aké sangamberi pukayoatnu sirurúakenennu ? '
42012021	Oto kisedda te muaaili ka tubudda sibesíaké pukayoat sarat puuktungannia sarania , tápoi tá ibebesíaké mukayo ka matat Taikamanua . "
42012022	Iageti kuanangan ka matat sipasiuluinia Jesus , " Iaté lulunia kukukua nia ka matamui , ' Buí imakarat bagamui ka purimanuaiatmui , masipaatu , apangan lé nukokom kam , elé apangan lé bibilet pakeietmui . '
42012023	Aipoí enga peilé mateú tupasikeli , ka komen . Elé tubu peilé mateú tupasikeli , ka bibilet .
42012024	Igbuk peité kam puririmanuan kaileá ! Taipangu-ngurep , taipasimomonei buat siureman , tá anai gudang elé sapounia . Tápoi aipasisikeli sia Taikamanua ! Tá poi kam peilé makeppu saki ka tubut umá !
42012025	Kasei poi ka talagamui néné , kalulut karat bagania ka purimanuaiatnia , oi ituppaiaké goisó nantat purimanuaiatnia ?
42012026	Oto ké beringan pagoisokatnia tá momoi nugagalaiaké kam , apangan lé lulunia imakakarat bagamui ka pabage-bagei ?
42012027	Igbuk peité kam iputútú ka sia ogó kainaú ; taipugagalai lé nia , tá ai nia masibibibli komang . Tápoi beringan Rimata Salomo oniakenen simakayo , tá abara leppeinia kelé laingen ogó néné !
42012028	Ka sia poí papuo-puo ka mone , tú-tú kineneiget , tápoi matsepnia lé , labó , pí . Tápoi kenanen kisé ai leú ipalalainge nia Taikamanua . Oto sarapeite kam néné ! Tápoi magugulai peilé tonem bagamui ka tubut Taikamanua !
42012029	Oto buían imakarat bagamui elé ipaingo kam masipaatu apangan lé komenmai , elé apangan lé lómai .
42012030	Pagalaiat kelé néné geti , kelé bulungenda sipuarat sabulungan lé . Aipoí , ai lé iaagai Taikamanua sangamberi simagulai ka kam .
42012031	Tápoi besíaké lé kam ipurimata Taikamanua ka tubumui , iapeité tuppaiakénangan apa pá bagei simagulai ka kam Taikamanua . "
42012032	" Kam mungkuat sigoisó , buí numalotó kam ! Matarek poí Ukkuimui masiaké ka kam panukanan sibara ka Purimataatnia .
42012033	Sakiaké kam bibiletmui ; iageti bulagat sakit bibiletmui nenda , parubeimuian nia ka simagebá . Galai kam dompetmui sitaimamúmuket , iaté pukayoat sikoirí ka manua . Pukayoat néné , sitaioi ratakkou sipananakkou , samba tá ipakakataí nia tabbubulut .
42012034	Aipoí kaipa ikuddu pukayoatmui , sedda leú te ieei paatuatmui ! "
42012035	" Kau imatarek tubumui ké bara apa pá sibabara ! Samba kau imariu-riu ituakkik tengamui samba iputoro alitomui ,
42012036	iului kelé sapagugulet sipasingengena itoili tuanda barana ka punen putalimogat . Kelé itoili situan , luu-luuna lé matatbaliu , bukáakérangan nia .
42012037	Bulat mauktuk te sia sapagugulet , ké iaili sia airangengenaaké tubudda itoili tuanda . Kukuania ka matamui : tá isoppi ipatarek tubunia si tuan , samba ikua ka matadda sapagugulet rapuuddet , iageti kaunangan kanda .
42012038	Bulat mauktuk te sia sapagugulet , ké iaili sia tuanda ai sia matatarek masingena itoili , kenanen elé tengamoi itoili , elé maburú peilé !
42012039	Repdem kam sikuakku néné ! Ké ai baí iaagai sibakkat lalep , pigamoi raooi sipananakkou ka lalepnia , tá isoppi ijago nia sipulelelek , bulé tá moi raguruki lalepnia .
42012040	Oto kam ka kam leú et , buítá matarek tubumui , aipoí ka taibabagaiet bagamui lé , ioi ka sia Togat Manusia . "
42012041	Iageti isénangan Jesus si Petrus , pelé nga-ngania , " Kaipa Tuhan nuoorak'aké ngantomannu néné , ka tubumai , elé ka tubudda sangamberi sirimanua ? "
42012042	Iageti kuanangan ka matania si Tuhan , " Kasei pagugulet simatopit samba simasiku paatuat , pat rióakénangan nia si tuannia bailiu utéra sapaguguletnia sabagei , bulé ikau kanda ké iipó tetret pukoman ?
42012043	Bulat mauktuk te nia pagugulet , toilina lé tuannia , ailinangan nia aigagalaiaké galajetnia !
42012044	Bulatnia kukua ka matamui : Tá isoppi isegéaké sangamberi bibiletnia ka tubut pagugulet néné ipasikeli nia .
42012045	Tápoi ké ikua lé ka paatuatnia pagugulet néné , ' Ah , maburú peilé itoili tuanku , ' oto pabóbokinangan sia sangamberi pagugulet ; iageti pukomnangan samba pulónangan leú et , pat puineng .
42012046	Kataibabagaiet bagania , lotsit-itulotsit tuannia . Oto patoddojinangan nia pagugulet néné si tuannia , kaunangan ka tubunia ukuman kelé ukumanda sitaimareddet ka nga-ngan Taikamanua .
42012047	Aipoí bulat toddojet sikataí besí geti , iaté sia sapagugulet , kenanen airaaagai siobat bagat tuanda , tápoi tá ragagalaiaké .
42012048	Tápoi pagugulet sitaiagai siobat bagat tuannia geti , kenanen igalaiaké sitaipasesese , kuanen simateúan itupatoddoji , bailiu tulungan lé itutoddoi nia goisó , lepá . Aipoí kasei ka tubu isegéaké Taikamanua maigi galajet puukuket , ka tubunia leú te maigi ititiddou Taikamanua , buat sigalaiakenennia . Ialeú et kasei irióaké Taikamanua bulat katonemietnia baga masipasikeli galajetnia , ka tubunia leú te makopé itiddou Taikamanua buat sigalaiakenennia . "
42012049	" Kaooiku néné geti , masirusui api ka polak lé . Oto bulat akukiddiyan bulé ipujuluu api néné !
42012050	Aipoí maigi peilé pangoringan sikataí besí bairanenku . Bulat tápei masasanang aku ké tápei muaili néné ka tubukku .
42012051	Bulat ka bagamui lé te masiaké paabanan ka polak akuoi ? Tá , tá paabanan , tápoi pasaggangan lé .
42012052	Oto barania kineneiget , ké ai baí sia lima igidda ka bagat sangalalep ? tá isoppi rapasaggak katubu ; rubeirangan tubudda , telu masisaggangi sia sirua ; iageti mitsá , sia sirua masisaggangi sitelu .
42012053	Ukkui masisaggangi tatogania simanteu , ialeú et tatoga taimanteu masisaggangi ukkuira . Kisedda leú et ka sia ina , masisaggangi tatogania tainanalep , ialeú et tatoga tainanalep , masisaggangi inanda . Ina talikuet masisaggangi talikunia sinanalep , ialeú ' et ka sia taliku sinanalep , masisaggangi ina talikuet nia . "
42012054	Iageti kuanangan ka matadda sirimanua simigi , Jesus , " Ké nuitsó kam ipangaraí tinobut manua ipot ka kabelekat sulu , kuamuian , ' Bebelé lé te urat . ' Bulatnia , bebelé urat .
42012055	Ké iagai tubumui ipuboroi rusa sibara ka kayaman , kuamuian , ' Malelegeu te manua . ' Bulatnia malelegeu manua .
42012056	Bulat kam néné sipatataju lé kam ! Bulat nuagai kam masipatup-tup toggaiat sibabara ka manua samba ka polak . Lepá tá koí nuagai kam masipatup-tup toggaiat pagalaiat sibabara kineneiget ? "
42012057	" Angoi tá nuteteúaké kam mugalai simaroipo , ké aikukua ka bagamui sesesena nia sipinaatumui ?
42012058	Ké ai sia sigelai masinganduaké kam ka pengadilan , olaaké nuei nupaseseaké nia ka enungan , bulé , ai peilé kam mueenung , lepá nupatiboji kam paukelatmui . Aipoí ké tá kisedda nugalai kam , abbitnangan leú et kam ka tai hakim , iageti taihakim'an ka sia , taroakérangan kam ka kabeira tai polisi . Oto ka sia tai polisi , gurúakérangan kam ka bagat penjara .
42012059	Oto repdem kam sikuakku néné ! Bulat táan te bebela kam ka bagat penjara burú , teret kapplu nia nutebui kam utakmui . "
42013001	Ka tetret nenda , ei sia masitiboi ka matat Jesus mamateiakéna piga pá sia tai Galilea , si Pilatus , ka tetret ai sia masibubuluaké pusurakatda ka Taikamanua .
42013002	Oto aleginangan sikuadda néné Jesus , pelé nga-ngania , " Kalulut kamamateira kelé néné ka sia tai Galilea , kuamuian sia peilé mabeunan jo ka tubudda sangamberi tai Galilea sabagei ?
42013003	Oto tá nia nenda lulunia ! Tápoi repdem kam : ké tá nubauaké kam paatuatmui ka kam ka jomui , tá leú te isosoppi numamatei kam , ka kam , kelé ka sia .
42013004	Elé , kipa poi ka sia sipulubalu sinaksak tutut ngono-ngonong ka Siloam ? Bulat ka bagamui lé pá aibara ka tubudda kelé néné , iaté sara toggaiat masikua , sia néné peilé makopé jo ka tubudda sabagei ka Jerusalem ?
42013005	Tá nia nenda lulunia ! Bulat kukua nia mitsá ka matamui : Ké tá nubauaké kam paatuatmui ka kam ka jomui , tá isoppi leú te numatei kam , ka kam , kelé ka sia . "
42013006	Lepá tiboinangan leú et pasikat néné , Jesus , pelé nga-ngania , " Ai sara sibara sileu ka monen anggurnia . Ka sara gogoi ei nia masigaba buat sileu néné , tápoi bulat tá aisese mandé sangambé buania .
42013007	Oto kuanangan ka matat sipuukú monenia , ' Bulat aiailingan telu ngarura burúnia kuoi masigaba buat sileu néné , tápoi beri sangambé tá abara . Oto taddengan lé ! Sarat masipapotponi kan siureman bagei lé igagalai ! '
42013008	Tápoi kuanangan sipasijajago mone ka matat tuan , ' Eddangan nia ikuddu boikí , tá itsóaké nia , ka bagat sangarura , Tuan . Ai leú kupakkru boikí bakkatnia , pat bokkó , lepá kaukungan pupúnia .
42013009	Baleú ka rura ka mata , pubuanangan . Tá geti mubua , iapeité nukua kutadde nia . ' "
42013010	Iageti , amei nia Jesus ka gogoi Sabbat , mungantoman ka uma paniddogatda tai Jahudi .
42013011	Sedda , ai sara saina simabesí . Pulu balu ngarurangan burúnia aimabesí , kalulut aisop-sop ka tubunia ketsat sikataí . Amakou-kouan tei-teinia ina néné , pat táan momoi irióaké tubunia .
42013012	Kelé aiitsó nia Jesus , kuanangan ka matania , " Abelangan ekeu ka pangoringannu ina ! "
42013013	Iageti rapenangan tei-teinia ina néné Jesus . Oto niangan leú et nia , oi airióaké tubunia . Iageti umun'akénangan Taikamanua .
42013014	Oto pugolúnangan leú et sipanei-nei paamian , kalulut aaleakéna simabesí , Jesus , ipot gogoi Sabbat . Iageti kuanangan ka matadda siparururú sedda , " Ai enem ngagogoi pugalaiat ; gogoi nenda te nuooi kam itualeaké kam , báan leú ooi kam ipot gogoi Sabbat ! "
42013015	Tápoi kuana lé nia Jesus , ka matadda , " Bulat sirimanua sipatataju lé kam néné ! Kipa tápoi ainubebelaaké kam jauimui sambat kalideimui ka geli , ipot gogoi Sabbat , nukau kam lónia .
42013016	Sené kineneiget , ai sara punuteteu Abraham , aiailingan pulu balu ngarura burúnia aipaorei nia sanitu , tá pá mateú turugut kakab'enia ka gogoi Sabbat ? "
42013017	Oto bulat amailangan sia lawan Jesus , araarep alegiat Jesus néné ; tápoi sangamberidda sabagei , bulat mangká bagadda masiitsó sangamberi kerek sigalai Jesus néné .
42013018	Iageti nou-nounangan sia Jesus , pelé nga-ngania , " Ka tubut apa tupakikiréaké nia Purimataat Taikamanua ?
42013019	Pagalaiat Purimataat Taikamanua geti , tupakeréaké lé nia kelé , ka sara ngambet ubé , sialat sara sirimanua , lepá karap'akénangan nia ka monenia . Iageti putútúnangan ngambet ubé néné , pat puloinánangan leú et . Lepá einangan leú et umá , murumun ka rannia . "
42013020	Iageti nou-nounangan sia mitsá Jesus , kuanangan ka matadda , " Kaipa kupakikiréaké nia Purimataat Taikamanua néné ?
42013021	Galai Purimataat Taikamanua geti , makeré lé nia ka sara ragi , sialat sara sinanalep , lepá mui-muinangan nia ka siepat ngapulu ngaliter tapung , pat pugónangan sangamberinia . "
42013022	Ka puenunganannia Jesus iailiaké Jerusalem , aisabau leú palagga-laggai sabeu samba palagga-laggai sigoisó ; samba ai leú nia mungangantoman sedda .
42013023	Oto ai sia sipasikukua ka matania , " Kipa Ukkui , taleú goisó lé sia masisisiló puaragat ? "
42013024	Iageti kuanangan nia Jesus , " Besíaké kam nuguruki kam matatbaliu simaropdop . Aipoí né lé repdemenmui ! Bulat maigi sia sigelai tugurú ka bagania , tápoi tá momoi .
42013025	Kelé aitusuru sibakkat lalep ipat-pat'aké matatbaliu , puriómuian ka gerat masiluu-luu , kuamuian , ' Ale Tuan , buká kai ! ' Tápoi alegina lé nia si Tuan , ' Tá kuagai kam ! '
42013026	Alegimuian nia ka kam , ' Amukom'an sita sambatta , Tuan , samba amungantoman'an ekeu ka enungan laggaimai . '
42013027	Tápoi belan nga-ngania lé mitsá ka sia si Tuan , ' Tá kuagai kam . Katui-tui kam sené , kam sigalai jo ! '
42013028	Ké nuitsó kam ipuangká baga si Abraham samba si Isak samba leú et si Jakob ka Laggai Taikamanua Sibau , pusoumuian , samba pangorikmuian , aipoí arabelaaké lé kam ka kam ka gerat !
42013029	Sia sibabara ka kabelaiat sulu samba sibabara ka kabelekat sulu , elé sibabara ka baré samba ka kayaman lé muaangká baga ka Laggai Taikamanua Sibau .
42013030	Sibulatnia , ai sia sikatei-tei bailiu siboikí , iageti siboikí bailiu sikatei-tei . "
42013031	Ka tetret nenda leú et , ai sia piga pá tai Parise amei masiailiaké Jesus , kuaddangan ka matania , " Buí nukuddu sené ! Kenan ka kudduat bagei , aipoí iiisiaké imateiaké ekeu si Herodes . "
42013032	Tápoi kuana lé nia ka matadda , " Kenan kam ka tubut sirimanua sitá katupunan nenda , nukua kam ka matania , ' Gogoi néné samba matsep , masiusiaké ketsat sikataí samba masialeaké simabesí lé kugagalai , tápoi ka gogoi sikatelunia geti , lepáakékungan galajetku . '
42013033	Tápoi kenanen kisedda galainia , buítá kuriu-riuaké puenungananku kineneiget , matsep , sambat matsepnia mitsá , aipoí tá maerú tumateiaké sara nabi ké tá ka Jerusalem .
42013034	Jerusalem , Jerusalem ! Sipasimamateiaké tai nabi ! Sapakoiniet Taikamanua , pabaijungimuian sia bukkú pat matei ! Piga ngamitsáan pá kugelai kukup-kup'aké sangamberi tatogam , kelé ikepkemi togania goú-goú , tápoi tá anuobá kam !
42013035	Oto táan te ipaaalei kam Taikamanua . Bulé nuagai kam nia , bulat barania kineneiget , táan te nuiitsó kam matakku , teret kuamui , ' Tupanunukani te nia siooi ka onin Tuhan . ' "
42014001	Ka sara gogoi , iaté ka gogoi Sabbat , amei nia Jesus mukom ka lalep sara siabeu tiboi tubu ka tai Parise . Oto sedda bulat makopé rataiko nia Jesus .
42014002	Iageti oinangan leú et sara sipasioorik besit got tubu . Rere sambat kabeinia bulat apagoó .
42014003	Oto nou-nounangan sia Jesus tai guru paamian sambat tai Parise siparururú sedda , pelé nga-ngania , " Siripot ka surukatta , momoi leú pá itualeaké simabesí ipot gogoi Sabbat , elé , tá ? "
42014004	Tápoi ka sia tai guru paamian sambat tai Parise , tenan lé sia meng . Oto sogainangan nia Jesus simabesí néné , aleakénangan nia , lepá kuanangan ka matania itui-tui .
42014005	Iageti kuanangan ka matadda siparururú sedda , " Ké ai baí sara ka talagamui sibebelé tatoga , elé jaui ka bagat sumur ipot gogoi Sabbat , tá pá ioolaaké masitik-tik toga elé jaui sibebelé nenda ka gogoi nenda leú et ? "
42014006	Tápoi bulat tá amoi aratepaaké ngungunda masialegi nga-ngan Jesus .
42014007	Kelé aiitsó ai sia tairauma siobá muuddet ka kudduat simakopé erú , pangantomannangan leú et sia sangamberidda , Jesus , kuanangan ,
42014008	" Ké rasogai kam ka punen putalimogat , buí nupuuddet kam ka uddenanda siabeu tiboi tubu . Aipoí tápei tagai baleú ai peilé sia sabagei simabuak tiboi tubu arasogai mupunen .
42014009	Babara momoi nia sibakkat lalep sipasisosogai kam ruamui , ka sanet paatuat ikua ka matamui , ' Bojoían lé boikí ale , kudduat sikuddujim néné , ka tairauma nenda lé aitutarek'aké . ' Oto bulat aila ekeu simakopé nuei mukuddu ka tei-tei .
42014010	Oto ké rasogai kam ka punen , gaba kam kudduat bulat ka tei-tei , bulé isogai ekeu sibakkat lalep , masikua ka matam , ' Ale saraina , sené lé konan ka uddenan simaerú . ' Bailiu tuabeuaké kam ka matat sirimanua simigi .
42014011	Aipoí senen sibuak'aké tubunia , tuparerepé lé sia , tápoi siparepé tubunia geti , tububuak'aké lé sia . "
42014012	Iageti kuanangan ka matat sibakkat lalep Jesus , " Ké nusogai sirimanua mukom ka punen sinágó pá elé sinoibó , buí nusogai saaleinu elé sasarainam , elé saeppum , samba pabébéakenennu lalep simakayo . Aipoí tá isoppi rasogai ekeu kekeu ; oto anusilóan mitsá silit sigalaiakenennu ka tubudda .
42014013	Tápoi , ké nubaraaké punen , sogai sia simagebá , simakataí tubu , simasakit samba simapeset mata .
42014014	Tá isoppi ipanukani ekeu Taikamanua , aipoí tá momoi rasiliaké nia sigalainu simaerú ka tubudda . Oto siliakénangan nia Taikamanua sigalainu simaerú néné , ka katusuruatda mitsá sirimanua simaerú paraboat . "
42014015	Kelé aiarep nia sara sipaaleiaké nia mukom sikuat Jesus néné , kuanangan , " Bulat mauktuk te sia sinogai mei pataddé mukom ka tubut Taikamanua ka Purimataat Taikamanua ! "
42014016	Iageti kuanangan ka matania Jesus , " Ka sara gogoi , ai sara sipasibabaraaké punen sabeu , sogainangan maigi sirimanua .
42014017	Kei tutaddaaké punen , koiniakénangan sapaguguletnia raei masisogai sinogainia mupunen , masikua ka matadda , ' Konan'an kam amatarek'an sangamberinia ! '
42014018	Tápoi sangamberidda néné , kasei oi masikua , bojoían lé boikí . Siboikí ka sia aikua ka matat pagugulet , ' Simaruei peilé akusaki sangamata mone , buítá mei lé aku masiitsó . Oto bojoían lé boikí . '
42014019	Sabagei ka sia arakua , ' Simaruei peilé akusaki lima ngapasang jaui pasipakkru mone . Oto buítá mei aku kusibo nia ka mone . Bojoían lé boikí . '
42014020	Iageti sabagei mitsá ka sia arakua , ' Simaruei peilé akuputalimou , oto tá momoi kuoi . '
42014021	Iageti toili nia pagugulet , segéakénangan taiooira , ka matat tuannia . Oto pugolúnangan simakopé si tuan , kuanangan ka matat paguguletnia , ' Olaaké nuei ka enungan samba ka senen elak laggai sabeu . Abbit sia sené simagebá , simakataí tubu , simapeset mata sambat simasakit . '
42014022	Lepá kuanangan ka matat tuan , pagugulet néné , ' Akugalaiakéan kai sikuam , tápoi maigi peilé kudduat sitá kabaga . '
42014023	Iageti kuanangan ka matadda , si tuan , ' Oto kenan lé kam ka enungan sabeu sambat ka enungan sigoisó ka laggai bagei , náná kam sia raoi , bulé isut lalepku .
42014024	Bulé nuagai kam nia ! Bulat beri te sia sara tairauma sinogaiku nenda , masinananam kan punenku néné ! ' "
42014025	Bulat maigi sia amei masitut Jesus . Lulut néné , pitsanangan sia Jesus , kuanangan ka matadda ,
42014026	" Ké ka tubudda sainanda , saukkuira , tainanalepra , tatogadda , sasarainanda , elé ka tubunia peilé makaté bagania , belé peilé aku , tá momoi ibailiu nia sipasiuluiku .
42014027	Sitaiobá masibairat loiná siliktengania , raoi masitut aku , tá momoi ibailiu nia sipasiuluiku .
42014028	Ké ai baí sia ka talagamui sipupaatuat masirióaké sara menara , buítá mukuddu nia boikí , masiadde nuntut sakinia , bulé iagai metnangan leú pá igit bulagatnia masilepáaké menara néné , elé tápei iaaili .
42014029	Aipoí ké tá moi ilepáaké nia , tápoi bukkú pundasi alepáan aitugalai , tá isoppi ragágati nia sangamberi sipasiiitsó tailelepá nia .
42014030	Tá isoppi rakua nia , ' Pegi , pasigagalai geti , táan buu , tápoi siboboi , tá lelepá ! '
42014031	Ké ai sara rimata sibara tentera pulu ngaribu sia igidda , tápoi aigegelai masisaggangi sara rimata sibara tentera rua ngapulu ngaribu sia igidda , tá isoppi ikuddu boikí masipaatu ka bagat paatuatnia , metnangan leú pá ronnia masilawan saggaknia néné , elé tápei .
42014032	Ké iagai taiooinia ilawan nia , bulat ai peilé sia mare-reunan tai saggaknia , aikoiniakéan sia sapaguguletnia masitiddou bulé paaban'an lé sia . "
42014033	Oto kalepakatnia , kuanangan ka matadda Jesus , " Kisedda leú te ka kam . Bulat beri sia sara ka talagamui ibabailiu sipasiuluiku , ké tá ikaddiuaké sangamberi sibabara ka tubunia . "
42014034	" Maerú lé ka sia garap , tápoi ké maleu baí nia , momoi peilé pá itukalóaké nia mitsá ?
42014035	Táan anai katukaunannia , elé itukau nia puput mone pá . Tápoi turiribbaiakéan lé nia . Kasei simaarep piú , arep'akénangan nia ! "
42015001	Ka sara gogoi maigi sia sipuukú pajá samba sia oniakenen siberikabaga sikataí paraboat , amei masiarep'aké ngantoman Jesus .
42015002	Kalulut néné pungúngukiddangan nia tai Parise sambat tai guru paamian . Pelé nga-nganda ka tubunia , " Bulat isisiló lé bagei sia sirimanua sikataí paraboat ; sarapei bagei amukom sia sambadda ! "
42015003	Oto kalulut néné , tiboinangan ka matadda Jesus , pasikat néné ,
42015004	" Ké ai baí sia ka talagamui sibara sangotu ngamuneng biri-biri , lepá limai sangamuneng , kipa ipaeerú ? Tá isoppi ikaddiuaké biri-biri sisiba ngapulu siba ngamuneng ka simatangeu , iei masigaba simalilimai teret sesena nia .
42015005	Ké aisesengan baí biri-birinia simalilimai , bulat simakopé angkat bagania lé , pat bairatnangan nia ,
42015006	iageti toiliakénangan nia . Lepá einangan leú et masisogai saaleinia sambat pabébéakenennia lalep , pelé nga-ngania ka tubudda , ' Kau tapuangká kam baga sambatta , aipoí akusesengan mitsá biri-birikku , simalilimai ! '
42015007	Oto kisedda leú te ka manua , bulat puangkakat baga sabeu , kalulut katubabau nia paatuat sara sirimanua , belé peilé ka sia sisiba ngapulu siba , simaroipo baga , aipoí táan leú maperlu rabauaké paatuatda . "
42015008	" Elé ké ai baí sara sinanalep sibara bulagat pulu ngaperak iginia , lepá limai sangaperak , kipa ipaeerú ? Tá isoppi itunam alito , lepá sabuínangan bagat lalep , masigaba ka senen kudduat , teret sesena nia .
42015009	Kelé aisese nia bulagat simalilimai nenda , sogainangan saaleinia sambat pabébéakenennia lalep , pelé nga-ngania ka tubudda , ' Bulat simakopé angkat bagakku lé , akusese nia mitsá bulagatku simalilimai . Oto konan kam tapuangká kam baga ! '
42015010	Kukua ka matam ! Kisedda te kopet angkat bagadda ka sia samalaika ké bara sara sirimanua sibauaké paatuatna . "
42015011	Iageti kuanangan nia mitsá Jesus ka matadda , " Ai sara ukkui sibara rua tatoga simanteu .
42015012	Oto kuanangan ka sia togania sisulé , ka matat ukkuinia , ' Akéan lé kaku kineneiget , bibiletta sipuoni rubeiatku kaku , Ukkui . ' Iageti rubeinangan pukayoatnia ka ruadda tatogania néné .
42015013	Piga ngagogoi pá burúnia , pasakinangan nia bibilet rubeiatnia ka sia , lepá tui-tui nia ka laggai simareunan . Sedda pasapprunangan bulagatnia , musitá galai .
42015014	Kasappurat bulagatnia , aiipó aibara pulajeat ka laggai nenda , oto taddaakénangan iorik pulalaje .
42015015	Iageti einangan leú et mugalai ka tubut sara taikalaggaiat sedda , sipasikokoiniaké nia ka mone masijago sakkoilónia .
42015016	Oto kopet lajenia , repdemnangan masikom kan sakkoiló bulé imaektek . Tápoi kenanen kipa kopet lajenia , beri sia sara sikau kannia .
42015017	Kalepakatnia , bara olei bagania , kuanangan , ' Kapei ka sia sipugagalai ka ukkuiku , sipususukkra lé kanda , tápoi aku geti kaku sené mamateian lé aku laje !
42015018	Oto totoilingan lé aku , kuei ka ukkuiku , kukua ka matania : Amajongan aku Ukkui , ka tubut Taikamanua sambat ka tubum .
42015019	Táan mateú tuoniaké aku togam . Addeakéan lé aku kelé paguguletnu , Ukkui . '
42015020	Iageti toilinangan leú et ka ukkuinia . Tápoi areu peilé nia ka lalep , aiitsóan nia ukkuinia . Oto ka sou bagania , pabalaunangan leú et ukkuinia , iailiaké togania . Kelé aiaili nia , lakkaiakénangan leú et nia , lepá sigguknangan nia .
42015021	Iageti kuanangan ka matat ukkuinia toga néné , ' Amajongan aku Ukkui , ka tubut Taikamanua sambat ka tubum . Táan mateú nuaddeaké aku togam . '
42015022	Oto sogainangan sapaguguletnia Ukkui néné , kuanangan ka matadda , ' Olaaké nuei ! Nualá leppei simakopé erú , lepá buluk'akénungan nia ka tubunia . Lepá mitsá usuakénungan sip-sip ka singongaínia , samba kaunungan sipatunia .
42015023	Lepá jájámuian ibatta togat jaui simamómó . Tapukom kam samba tapuangká kam baga .
42015024	Aipoí amateian nia togakku néné , tápoi kineneiget amurimanuangan nia mitsá ; amalimaian nia , tápoi kineneiget atusesengan nia mitsá . ' Iageti taddaakérangan nia mupunen .
42015025	Ka tetret nenda , ka sia togania sikebbukat , ai nia ka mone . Oto kelé aitoili , iaailingan lé lalep , arepnangan nga-ngan pipiau samba nga-ngan turú .
42015026	Iageti sogainangan sara paguguletnia , nou-nounangan sia pelé nga-ngania ka tubudda , ' Aponia sibabara ka lalep ? '
42015027	Aleginangan nia pagugulet , ' Atoilingan nia bagim ! Oto koiniakénangan sia ukkuinu , Tuan , rajájá togat jaui simamómó , aipoí aisesengan nia mitsá togania ka ron tubu ! '
42015028	Oto pugolúnangan leú et togania sikebbukat néné , pat taiobánangan tugurú ka bagat lalep . Iageti belanangan leú et ukkuinia , nánánangan nia , itugurú ka bagat lalep .
42015029	Tápoi kuana lé nia ka matat ukkuinia , ' Bulat táan tagai burúnia kumomoaké tubukku mugalai , Ukkui , samba bulat beri siddotku sikuam . Aponiangan anuaké kaku ? Beringan sangamuneng kambing tápei anuaké kaku , bulé ioi kupuangká kai baga saaleiku !
42015030	Kelé aitoili togam sipasappru pukayoatnu ka tainanalep simaolop tubu , bulat tá amauju anujájá ibania , togat jaui simamómó ! '
42015031	Iageti kuanangan ka matania ukkuinia , ' Sirou , kekeu , mariu-riu lé nukuddu sené ka tubukku . Oto sangamberi pukayoatku , ekeu leú et sibakkat nia .
42015032	Oto mateú lé tapupunen samba tapuangká kam baga , aipoí amateian nia bagim , tápoi kineneiget , amurimanuangan nia mitsá ; amalimaian nia , tápoi kineneiget atusesengan nia mitsá . ' "
42016001	Iageti kuanangan ka matadda sipasiuluinia Jesus , " Ai sara simakayo , sibara bendahara sipasikeli pukayoatnia . Lepá bara panganduatra ka tubut simakayo néné , masikua palilimaina bulagat si bendahara néné ka sitá galai .
42016002	Oto sogainangan nia sibendahara néné , kuanangan ka matania , ' Aponia néné siarepku pagalaiat tubum ? Kineneiget aké ka tubukku sangamberinia pangandeatnu nupasikeli pukayoatku . Táan momoi ibailiu ekeu mitsá bendaharakku . '
42016003	Iageti paatunangan nia si bandahara néné , kuanangan , ' Kipangan lé pá kugagalai kineneiget ? Aian lé igegelai iariaké aku si tuan . Mamakkru , tá maron tubukku ; patiddo-tiddou , maila aku .
42016004	Nen , akusesengan paatuat ; oto ké iariakéan baí aku si tuan , buítá kubesíaké ramaigi saaleiku sipasinanappit aku ka lalepra ! '
42016005	Oto sogainangan sia si bendahara sangamberi sipuuutak ka tubut tuannia . Aikua ka tubut siooi boikí , ' Piga nuntu utaknu ka tubut tuanku ? '
42016006	Iageti kuanangan nia , ' Ai sangotu ngatappaiat tula . ' Oto kuanangan ka matania si bendahara , ' Aikoíné surat utaknu . Uddet'aké ekeu , pelé ola nusurat'aké : lima ngapulungan lé . '
42016007	Lepá kuanangan ka tubut siooi sikarua , ' Kekeu , Saraina , piga nuntu utaknu ? ' Aleginangan nia , ' Sangaribu ngagoni gandum . ' Oto kuanangan ka matania si bendahara , ' Aikoíné surat utaknu . Surat'akéan lé balu ngotu ngagoni . '
42016008	Oto umunnangan nia si majikan , bendahara sitaimaroipo néné , kalulut againa pagalai ; aipoí taikapolak peilé maagai masipagaba enung'akenenda , belé peilé sia tatogat pupatokat . "
42016009	Lepá kuanangan nia mitsá Jesus , " Arep'aké kam sikuakku néné ! Pakei kam pukayoat polak néné pasigabamui saalei , bulé ké táan anai katukaunan nia mitsá bulagat néné , silórangan kam ka kudduat simatom .
42016010	Ké atukatonemingan nia baga ka puukuket sigoisó , tukakatonemi leú te nia baga ka puukuket sabeu . Tápoi ké tá tukatonemi nia baga ka puukuket sigoisó , tá leú te tukakatonemi nia baga ka puukuket sabeu .
42016011	Oto ké beringan ka puukuket pukayoat polak néné , táan atukatonemi kam baga , kaseian lé ikakatonemi kam baga ka puukuket pukayoat ketsat ?
42016012	Ialeú et , ké beringan ka bibiletda sabagei , táan atukatonemi kam baga , kaseian lé masiaaké ka tubumui ikep'akenenmui ?
42016013	Bulat tá te momoi ragalai galajetda , ké murua tuanda ; aipoí tá isoppi ka tubut sisara peilé makaté bagania , belé peilé ka sisara , elé ka tubut majikan sisara peilé matopit nia belé peilé ka sisara . Oto kisedda leú te kam ka kam . Tá momoi nupalopru kam ruania galajet ; iaté galajet Taikamanua samba pukayoat . "
42016014	Iageti kelé araarep nia sikuat Jesus tai Parise , gagatiddangan leú et nia , ai lé poí iaagai bagadda , alau bagadda ka bulagat .
42016015	Oto kuanangan ka matadda Jesus , " Kam te néné , ka matat sirimanua , ituitsó kam , bulat kéan lé simatopit , tápoi ai lé iaagai bagat pupaatuananmui Taikamanua . Aipoí oniakenenda sirimanua simabuak , marepé lé sia ka matat Taikamanua .
42016016	Surukat siaket Mose samba nganturatda tai nabi , riu-riu lé ituenung'aké , pat aili ka tetrenia si Johannes Sipasiraraú . Ka tetret nenda leú et Katuareman Simaerú pagalaiat Purimataat Taikamanua , riu-riu leú itupaarep . Oto bulat siagai kabagangan lé rabesíaké ibailiu sia paamian Taikamanua .
42016017	Oto manua samba polak peilé malabbei tatá , tá ituenung'aké sara takat surat Surukat Taikamanua .
42016018	Kasei sigalak sinanalepnia , lepá putalimounangan mitsá ka tainanalep bagei , sipaeelet lé nia . Ialeú et sipalalep'aké sinanalep sigalak , sipaeelet leú et nia ka sia . "
42016019	" Ai sara simakayo . Bulat sarat simakeppu saki lé leppeinia . Bulat sipususukkra lé kannia senen gogoi .
42016020	Iageti ai aragalak'aké sara simagebá ka bet-bet matatbaliu lalepnia , iaté sipuoni si Latsarus . Bulat salú lé ka tubunia lubbé .
42016021	Aiuukat ikom porat kan sibebelé ka tei mejat simakayo néné . Tápoi jó-jó lé amei masibolot suat lubbénia .
42016022	Oto lepá langónangan nia simagebá néné . Iageti abbitrangan nia samalaika ka manua , ka kudduat simaerú , ka kup-kup Abraham . Ka sia simakayo leú et langónangan nia , tápoi ararateiaké lé nia ka sia .
42016023	Iageti pangoriknangan leú et simakopé ka laggaira simamatei ka taikabaga . Oto kelé aiteilaaké matania ka pata , itsónangan si Abraham ka sareunan , ai nia sedda ka sia si Latsarus ka kup-kup Abraham .
42016024	Oto pusoganangan leú et ka tubut Abraham , ' Ale Ukkui Abraham ! Kau imakaté bagam ka tubukku . Kua peité ka matat Latsarus , bulé isop-sop'aké singongaínia ka oinan itep-tep'aké nia ka jalaiku . Aipoí bulat makopé besínia kupangorik ka bagat api néné ! '
42016025	Tápoi kuana lé nia si Abraham ka matania , ' Repdem lé sirou : kekeu , ka sanganantat purimanuaiatnu , sarat simaerú lé anusiló , tápoi ka sia geti kai Latsarus , sarat sikataí lé aisiló . Oto masanang lé nia ka sia sené , tápoi ekeu geti kekeu , mangorik'an lé nugagalai sedda .
42016026	Paobánangan pei bagei , aian ka oggakta guluggú simakopé keru , bulé tá ioi raei sibabara sené , ei sedda , ialeú et sibabara sedda , oi sené ! '
42016027	' Oto ké kisedda baí galainia , Ukkui , kutiddouan lé ka tubum , bulé nukoiniaké si Latsarus ka lalepra saukkuiku .
42016028	Aipoí ai sia lima sasarainangku sedda . Koiniaké si Latsarus , bulé ikua ka matadda , buí ratugurú ka sia ka kudduat paoreat néné . '
42016029	Iageti kuanangan ka matania si Abraham , ' Aian ka tubudda bukot Mose samba bukodda tai nabi ! Kauan lé rareddet nia sangamberi sitususurat ka bagania ! '
42016030	Oto kuanangan nia simakayo , ' Tápei iaaili ké sarat nenda Ukkui , Abraham . Ké ai baí sia sitususuru ka simamatei siailiaké sia , iapeité rabauaké paatuatda . '
42016031	Tápoi kuana lé nia si Abraham ka matat simakayo , ' Ké tá maletsei ka bagadda ka surukat Mose sambat ka sikuadda tai nabi , ialeú ' té taimatonem bagadda , kenanen bara sitususuru mitsá ka simamatei . ' "
42017001	Iageti kuanangan ka matadda sipasiuluinia Jesus , " Tá isoppi ibara oniakenen sikabaraji ramajo sirimanua . Tápoi mateirangan tedda sipasibabaraaké jo !
42017002	Maerú peilé tusereaké ka lolokkatnia bukkú panundukat gandum , turibbaiaké sia ka koat . Aipoí makopé lé kataí nia ibaraaké jot sara taigoisó néné .
42017003	Oto jago kam tubumui . Ké igalai jo sarainam , teká nia . Ké aioleian bagania ka jonia , appéakénungan leú et jonia .
42017004	Ké igalai jo ka tubum pitu ngamitsá sangagogoi , samba leú senen gogoi ioi ka tubum masikua , ' Kutiddou maap ka tubum , ' appéakénungan leú et jonia . "
42017005	Iageti kuaddangan nia ka matat Jesus , sipasiuluinia , " Ron'aké tonem bagamai ka tubum , Tuhan . "
42017006	Oto kuanangan nia ka matadda si Tuhan , " Ké ai baí tonem bagamui beu luikut ubé , tá isoppi ioi nukua kam ka tubut murbai néné , ' Burauaké tubum , lepá urep'akénungan tubum ka koat , ' tá isoppi ireddet nia nga-ngamui . "
42017007	" Ké ai baí sia sara ka talagamui sibara pagugulet sipamamakkru polak samba sipasijajago tarimeu . Ké toili nia ka mone , kipa , ikukua leú pá ka matania , ' Olaaké nuoi mukom ' ?
42017008	Kupaatu tá ! Tá pá kisé lé ikukua ka matania , ' Kauan , patarek kanku . Kau leppeinu simaliná , iageti ngenanungan ilapá kupukom samba kupuló ; alepáan geti kaku , iapeité nupukom kekeu . '
42017009	Samba tá leú tuuumun'aké nia pagugulet néné , kalulut gagalaiakéna sikuania , elé ?
42017010	Oto kisedda leú te kam ka kam néné . Ké anulepáakéan kam sangamberinia sikua ka matamui , kuamui lé nia , ' Kai geti ka kai néné , kelé leú et sapagugulet simarei-rei lé kai ; siripot galajetmai lé kugagalaiaké kai . ' "
42017011	Ka puenunganannia Jesus , iailiaké laggai Jerusalem , sabaunangan leú et pasongan laggaira tai Samaria sambat tai Galilea .
42017012	Kelé aitugurú Jesus ka laggai , eirangan leú et ka tubunia pulu simalubbé simasappó . Puriórangan ka sareunan .
42017013	Iageti pusogaddangan sipugegerei , pelé nga-nganda ka tubunia , " Ale Jesus , Guru , kau imakaté bagam ka tubumai ! "
42017014	Kelé aiitsó sia Jesus , kuanangan ka matadda , " Kenan kam ka tai imam , rapareksa kam . " Oto ai sia mueenung , ale-aimale besíra .
42017015	Kelé aiagai tubunia ka sia sara ka talagadda , toilinangan leú et mitsá ka tubut Jesus ; ai nia memei , ai nia muuurai masiumun'aké Taikamanua .
42017016	Segéna lé ka bet-bet Jesus , purapponangan leú et ka matania , ikua surá ka tubunia . Nia néné , iaté tai Samaria .
42017017	Lepá kuanangan nia Jesus , " Kipa , tá pulu sia igidda atualeaké ?
42017018	Sarat nia lé koí né tairauma , atoili masikua surá ka tubut Taikamanua ? "
42017019	Iageti kuanangan ka matania Jesus , " Kauan , suruakéan ekeu , nutoili . Matonem poí bagam ka tubukku , bailiu ale-aimale besínu . "
42017020	Iageti eirangan leú et , piga pá sia tai Parise , ka tubut Jesus masinou-nou nia , rakua ka matania , pigamoi iooi Purimataat Taikamanua . Oto kuanangan ka matadda Jesus , " Pagalaiat kaoijanan Purimataat Taikamanua geti , tá anai toggaiatnia simatotoilá tuitsó ,
42017021	pat oi rakua , ' Konan nuitsó nia ! ' elé , ' Ai nia sedda ! ' Aipoí ka sia Purimataat Taikamanua , aian nia ka talagamui . "
42017022	Lepá kuanangan ka matadda sipasiuluinia Jesus , " Iaaili te tetrenia igou-gou bagamui masiitsó sara gogoi , iaté gogoinia ka sia Togat Manusia , tápoi tá momoi nuitsó kam nia .
42017023	Ai te sia sipasikukua ka matamui , ' Ai nia sedda ! ' elé ' ai nia sené ! ' Bulat buí nuei kam nugaba kam nia .
42017024	Aipoí kelé bilá ka manua lé ipukinam ka sia gogoinia Togat Manusia ; toro , barania ka tú-túnia sara , aili ka tú-túnia sara .
42017025	Tápoi buítá iorik boikí maigi paoreat , samba rapisik nia ka reddenan néné .
42017026	Makeré lé nia ka tetret Noak siburú , katutoilakatnia ka sia Togat Manusia .
42017027	Mukom , muló lé ragagalai sambat mutalimou ; oto sarat kiseddangan aragalai , ailinangan tetrenia itugurú si Noak ka bagat kapá , iageti bara eba , talunangan sia sangamberidda .
42017028	Iageti mitsá , makeré leú nia ka tetrenia ka sia si Lot . Mukom muló lé ragagalai , mangurep samba masigalai lalepra .
42017029	Tápoi kelé aitui-tui si Lot ka Sodom , gogoi nia nenda leú et , belé api belerang sibara ka manua masisubuaké sia sangamberidda .
42017030	Oto kisedda te galainia ka sia , iaili tetrenia kaoijanan Togat Manusia .
42017031	Ka tetret nenda , sia sikukuddu ka purusaat ka tei-tei lalep , buían ratugorosot masialá bibiletda ka bagat lalep . Ialeú et sia sikukuddu ka mone , buían ratoili ka lalepra .
42017032	Repdem kam kelé sipuaaili ka sinanalep Lot !
42017033	Oto kasei sikera engania , iaté malilimai purimanuaiat . Tápoi kasei sitaikera engania iaté masisesese purimanuaiatnia .
42017034	Kau imatonem bagamui ka sikuakku néné : Soibónia nenda , rua sia tainanalep sipeperep ka sara pereman , sara tuabbit , sara tugalak .
42017035	Ai sia rua sipasingi-ngitit buat gandum , sara tuabbit , sara tugalak . [
42017036	Ai sia rua sipugagalai ka mone , sara tuabbit , sara tugalak . ] "
42017037	Iageti nou-nourangan nia sipasiuluinia , pelé nga-nganda , " Kaipa ipuaaili , Tuhan ? " Aleginangan nia Jesus , pelé nga-ngania , " Kaipa ai simabuté , ai leú te sedda seggú sipasikokom simabuté . "
42018001	Lepá tiboinangan sara pasikat ka tubudda sipasiuluinia , Jesus , masipangantru sia , bulé tá itek-tek rapaniddou samba buí ramabelé baga .
42018002	Pelé nga-ngania , " Ka sara laggai , ai sara hakim sitaimalotó ka tubut Taikamanua , samba bulat beri letsei ka bagania ka tubudda kasei pá .
42018003	Iageti ka laggai nenda leú et , ai sara silumang , piga ngamitsáan pá aiei ka tubut hakim néné , masitiddou bulé irop'aké nia ka pakaronia . Kuanangan ka matat hakim néné , silumang , ' Rop'aké aku , masialegi nga-nganda pakaroakenenku . '
42018004	Piga pá burúnia , tá aiobá irop'aké silumang , si hakim néné . Tápoi lepá paatunangan nia si hakim néné ka bagat paatuatnia , kuanangan , ' Kenanen baí tá malotó aku ka tubut Taikamanua , samba tá maletsei ka bagakku ka tubudda kasei pá ,
42018005	tápoi kalulut taipuaari nia ioi masipageu-geu aku , oto maerú peilé kurop'aké pakaronia . Aipoí ké tá kisedda kugalai , bailiu tá muaari ioi masigejaaké bagakku . ' "
42018006	Iageti kuanangan ka matadda si Tuhan , " Lelek'aké peité kam sikuat hakim sitaimaroipo baga néné !
42018007	Oto tá pá irorop'aké sia sapaamiannia Taikamanua , sipaniddogi nia sinágó samba sinoibó ? Iooreaké pá irop'aké sia ?
42018008	Kau imatonem bagamui ka sikuakku néné ! Bulat beri uju irop'aké sia ka pugejaat bagadda ! Tápoi ké moi baí Togat Manusia , isesese peilé pá sia simatonem baga ka tubunia ka polak néné ? "
42018009	Iageti tiboinangan leú et pasikat , Jesus , siorak ka tubudda siputatá sabagei , tápoi rakua peilé tubudda sarat sia lé simaerú .
42018010	Pelé nga-ngania , " Ai sia rua sieei maniddou ka Uman Taikamanua . Iaté , sara tai Parise , samba sara sipuukú pajá .
42018011	Oto puriónangan sarania ka sia si Parisena , paniddounangan leú et , pelé nga-ngania , ' Oi Taikamanua , bulat surá lé kukua ka tubum , aipoí aku kaku néné , tá makeré aku , kelé sirimanua sabagei ; simaalau baga , simapajoat , elé sipaeelet . Kukukua surá néné , kalulut taimakeréku ka tubunia nanda sipuukú pajá .
42018012	Sangamenggui , rua ngamitsá kupupuaso , samba leú et aikupangu-nguruat'aké ka tubum sepersepulu sangamberi puuktungan sinesekku . '
42018013	Tápoi ka sia geti sipuukú pajá , ka sareunan lé ipuririó , bulat beri masiteila manua , tá maró bagania . Ai lé ipoposai bagania aikukua , ' Oi Taikamanua , kau imakaté bagam ka tubukku , sirimanua sijo néné ! ' "
42018014	Iageti kuanangan ka matadda Jesus , " Kau imatonem bagamui ka sikuakku néné ; kelé aratoili ka lalep , sipuukú pajá lé aisiló Taikamanua , tá Si Parisena . Aipoí sangamberi sibuak'aké tubuna , iparerepé lé sia Taikamanua ; samba leú et sangamberi siparepé tubuna , tububuak'aké lé . "
42018015	Iageti eirangan leú et sipasitataroaké tatoga ka tubut Jesus , bulé irape sambat isukat'aké sia . Tápoi kelé araitsó nia sipasiuluinia , pugolukiddangan leú et sia .
42018016	Oto sogainangan sia tatoga nenda Jesus , kuanangan ka matadda sipasiuluinia , " Obáaké kam sia tatoga raoi kaku ! Bá kekera kam sia . Aipoí sia kelé néné lé ibabailiu sapaamian Taikamanua .
42018017	Bulé nuagai kam nia ! Ké tá kelé tatoga rapaerú , raei ka matat Taikamanua , bulat tá ibabailiu sia sapaamian Taikamanua . "
42018018	Iageti kuanangan ka matat Jesus , sara sautéra tai Jahudi , " Ale Guru simatopit , aponia simateú galaiakenenku , bulé kuikep'aké purimanuaiat sipulelelek samba sitaitatatá ? "
42018019	Tápoi kuana lé ka matania Jesus , " Nukukua kodda aku simatopit ? Aipoí tá anai kuanen simatopit , sarat Taikamanua lé , lepá .
42018020	Ai lé turerere againu surukat Taikamanua , kelé : ' Bá paeelet , buí nupamatei , buí nupanangkou , buí numuneng'aké boko , samba leú , kau nusurú ukkui sambat inam . ' "
42018021	Iageti kuanangan ka matat Jesus , " Silainge peilé aku , akureddet'an sangamberinia surukat néné . "
42018022	Oto kelé aiarep nia Jesus sikuania néné , kuanangan ka matania , " Ai peilé sara simateú galaiakenennu iaté : kenan lé nusakiaké sangamberinia bibiletnu , lepá panguruat'akénungan nia nenda bulagat sakit bibiletnu , ka simagebá , bulé nusiló pukayoat sibara ka manua . Lepá oi ekeu nutut aku . "
42018023	Oto kelé aiarep nia sikuat Jesus néné , bara reu-reu bagania , bulat simakayo lé poí nia .
42018024	Ai lé iaagai purereu-reu nia baga , Jesus . Lulut néné kuanangan nia , " Bulat mabesí te ratugurú simakayo ka paamian Taikamanua !
42018025	Onta peilé te malabbei tugurú ka matat pajjaí , ka tubudda simakayo , ratugurú ka Laggai Taikamanua Sibau . "
42018026	Oto kuaddangan nia ka sia sangamberi sipasiaarep sikuat Jesus néné , " Ké kisedda baí nia , kaseian lé masisisiló puaragat ? "
42018027	Iageti kuanangan ka matadda Jesus , " Sitaiooi ragalaiaké sirimanua , momoi ka Taikamanua ! "
42018028	Lepá kuanangan nia ka sia si Petrus ka matat Jesus , " Itsó peité ! Pat kaddiuakémaian sikalalepmai sambat tatogamai , kutut kai ekeu . "
42018029	Iageti kuanangan ka matadda Jesus , " Kau imatonem bagamui ka sikuakku néné ! Sangamberi sikaddiuaké lalepnia , sinanalepnia , sasarainania , saukkui samba sainania , elé tatogania , kalulut puukúra galajet Taikamanua ,
42018030	bulat tá magugulai iaké silinia Taikamanua ka tubudda kineneiget ; samba ka gogoi sibabara mitsá , silórangan purimanuaiat sipulelelek samba sitaitatatá . "
42018031	Iageti rurúakénangan sia sangamberidda sipasiuluinia Jesus saradda , kuanangan ka matadda , " Arep'aké kam sikuakku néné ! Taeei kam kineneiget iaté ka laggai Jerusalem . Sedda te ipuaaili sangamberinia sinurat'akenenda tai nabi pagalaiat tubut Togat Manusia .
42018032	Rasesegéaké te nia ka kabeira sipuarat sabulungan , bulé raasá , rapaloloi samba raluji nia .
42018033	Iageti paoreirangan nia samba mateiakérangan leú et nia . Tápoi ka gogoi sikatelunia , suru nia mitsá ka simamatei . "
42018034	Tápoi bulat beri kolouna ka bagadda sipasiuluinia sangamberinia néné . Ai lé poí tupakekele ka tubudda katukolobat sangamberi sikuania . Tá raagai rakeruji saúsaket tiboietnia .
42018035	Kelé aimalegre Jesus ka laggai Jeriko , ai sedda sara simapeset mata , ai nia muuuddet ka bet-bet enungan , masitiddou paroman .
42018036	Oto kelé aiarep aratusabau sirimanua simigi , nou-nounangan sia , pelé nga-ngania , " Aponia sibabara ? "
42018037	Iageti kuaddangan nia ka matania , " Atusabau Jesus tai Natsaret . "
42018038	Oto pugereinangan leú et simapeset mata néné , pelé nga-ngania , " Ale Jesus togat Dapid ! Kau imakaté bagam ka tubukku ! "
42018039	Iageti pugolukiddangan nia sia sieei boikí , rakua ipumeng-meng . Tápoi aituppai lé ron aipugerei , pelé nga-ngania , " Ale Togat Dapid , kau imakaté bagam ka tubukku ! "
42018040	Oto puarinangan leú et Jesus , kuanangan ka matadda bulé raabbit simapeset mata néné ka tubunia . Kelé aisegé , kuanangan ka matania Jesus ,
42018041	" Aponia nukikiddiy kugagalaiaké ka tubum ? " Kuanangan ka matat Jesus , " Bulé imakoinong matakku , Tuhan . "
42018042	Lepá kuanangan ka matania Jesus , " Ké kisedda baí nia , kauan imakoinong matam ! Matonem poí bagam ka tubukku , ale besínu . "
42018043	Iangan leú et tetrenia , makoinongnangan matania . Iageti einangan leú et masitut Jesus , samba umun'akénangan Taikamanua . Kelé araitsó nia sirimanua simigi sigalai Jesus néné , umun'akérangan Taikamanua sangamberidda .
42019001	Kelé aisegé Jesus ka laggai Jeriko , riu-riuakénangan isabauaké nia laggai néné Jesus .
42019002	Ka laggai nenda ai sara utet pajá simakayo , sipuoni si Sakeus .
42019003	Bulat ai lé ikikiddiy masiitsó tubut Jesus . Tápoi kalulut igidda sirimanua sambat teténia bagei , bailiu tá momoi iitsó Jesus .
42019004	Iageti pabalaunangan leú et iei ka mata , lepá karaínangan sara loiná , bulé ioi iitsó itusabau Jesus .
42019005	Kelé aitusabau Jesus ka loiná , teilanangan ka pata , kuanangan ka matat Sakeus , " Sakeus , olaaké nutugorosot ! Aipoí buítá moi aku ka lalepnu masibalou ekeu kineneiget . "
42019006	Iageti olaakénangan itugorosot si Sakeus , silónangan kaooi Jesus ka angkat baga .
42019007	Oto sangamberidda sipasiiitsó sangamberinia néné , ngoí-ngoínangan bagadda ka tubut Jesus . Pelé nga-nganda , " Pegi , amei peilé nia mugogoi ka lalep sirimanua sikataí paraboat ! "
42019008	Lepá ai sia ka lalepnia si Sakeus , puriónangan , kuanangan ka matat Jesus , " Tuhan , sangarubeiat pukayoatku néné , kupanguruat'aké ka simagebá . Oto kasei kupajo , siliykungan nia mitsá epat ngamitsá igit sialáku ! "
42019009	Iageti kuanangan ka matania Jesus , " Gogoi néné kam sangalalepmui , aipaarauan kam Taikamanua , samba iaké puririmanua sibau ka kam , ekeu néné leú poí , sapunuteteu Abraham leú et .
42019010	Aipoí ka sia Togat Manusia , masigaba samba masipaarau simalilimai lé aioi . "
42019011	Talagat pasiaarepra tiboietnia Jesus , tiboinangan sara pasikat . Aipoí ka tetret nenda , aian raaaili ka Jerusalem , samba bagei ka bagadda te amalegrengan ioi Purimataat Taikamanua ka polak néné .
42019012	Pelé nga-ngania ka tubudda , " Ai sara si tuan sieei ka laggai ka sareunan , bulé rauddet'aké nia murimata . Lepá arapauddet nia , toili nia mitsá .
42019013	Kei mei nia , sogainangan sia pulu sapaguguletnia , kaunangan ka tubudda senen tubu pasasangamas sia . Kuanangan ka matadda , ' Pajagangan kam , nupakei kam bulagat néné , ka burúku ka puenunganan . '
42019014	Tápoi sia taikalaggaiatnia , malagá bagadda ka tubunia . Oto kelé aitui-tui , koiniakérangan sieei masikua ka matania , ' Táan kuobá kai nia néné rimatamai . '
42019015	Tápoi riu-riu lé arapauddet nia rimata néné . Oto lepá toili nia mitsá ka laggainia . Iageti olaakénangan isogai sapaguguletnia , bulé iagai piga nuntunia uktuk arasese .
42019016	Oto oinangan leú et ka sia pagugulet siboikí , kuanangan ka matat tuan , ' Tuan , siakénu kaku bulagat sangamas , aibailiuan pulu ngamas iginia . '
42019017	Iageti kuanangan ka matania si Tuan , ' Nen , niapeité néné pagugulet simatopit ! Matopit poí ekeu ka puukuket sigoisó , oto bailiuakékungan ekeu masikup-kup'aké pulu laggai . '
42019018	Lepá oi nia ka sia pagugulet sikarua , kuanangan , ' Tuan , bulagat sangamas siakénu kaku , akubailiuakéan nia lima ngamas . '
42019019	Iageti kuanangan ka matat pagugulet néné si Tuan , ' Ekeu kekeu leú , kubabailiuaké leú et ekeu , masikup-kup'aké lima laggai . '
42019020	Lepá mitsá oi sia ka sia sapagugulet sabagei , kuanangan ka matat Tuan , ' Aikoíné bulagatnu Tuan ; akukoiríaké lé nia ka saputangan ,
42019021	kalulut lotóku ka tubum , aipoí simagege lé ekeu . Kekeu poí Tuan , momoi nualá tá sipuoni kekeu ; numonei tá siuremannu . '
42019022	Iageti kuanangan si Tuan ka tubunia , ' Pagugulet sikataí paraboat lé ekeu néné ! Siripot ka tiboietnu lé kuaaké ukumannu . Aipoí ai lé nuaagai gegekku ; aaláku tá kaku , samba momoneiku tá siuremanku .
42019023	Oto angoian lé tá anukau bulagatku néné ka bank , bulé toilikku lé , silókungan bulagatku sambat bungania ? '
42019024	Iageti kuanangan nia rimata ka matadda sipuririó sedda , ' Kauan , alá kam bulagat nenda ka tubunia , nukau kam nia ka tubut sibara pulu ngamas . '
42019025	Oto kuaddangan nia ka matat rimata , ' Kipa Tuan , aian pulu ngamas ka sia . '
42019026	Tápoi kuana lé nia rimata ka matadda , ' Repdem kam sikuakku néné : kasei sibabara , tukakau peilé simigi ka tubunia . Tápoi ka sitá anai geti , tuaalá peilé sipulelegei ka tubunia .
42019027	Oto kineneiget abbit kam sia sené tai saggakku sitaiobá murimata ka tubukku . Pamatei kam sia ka matakku ! ' "
42019028	Lepá aikua nia néné Jesus , boikíakénangan tubunia ka tubudda raei raailiaké Jerusalem .
42019029	Kelé aramalegre ka Betpage samba ka Betania ka Leleu Zaitun , koiniakénangan rua sipasiuluinia , Jesus raei boikí .
42019030	Kuanangan ka matadda , " Kenan kam , nuailiaké kam laggai nenda ka matatta . Oto ké asegéan kam sedda , itsómuian sangamuneng togat kalidei , ai nia ka sesereat . Kalidei nenda , beri pei arajanangi tei-teinia sirimanua . Oto rugutmuian nia , iageti abbitmuian nia sené .
42019031	Ké ai sia sikua ka matamui , ' Angoi nururugut kam nia kalidei néné ? ' alegimui lé nia , ' Ai kauna nia si Tuhan . ' "
42019032	Iageti eirangan leú et karuadda sipasiuluinia , ailiddangan leú et sangamberinia , kelé sikuat Jesus ka matadda .
42019033	Oto airarurugut togat kalidei néné , tekánangan sia sibakkat kalidei , pelé nga-ngania , " Nururugut kodda kam kalidei néné ? "
42019034	Alegiddangan nia , " Ai kauna nia si Tuhan . "
42019035	Iageti abbitrangan nia kalidei néné , ka tubut Jesus . Lepá apóakérangan saraubára ka tei-tei kalidei , iageti rop'akérangan Jesus ijanangi tei-tei kalidei .
42019036	Oto aijajanangi tei-tei kalidei , paapórangan saraubára ka enungan .
42019037	Kelé aimalegre Jesus ka Jerusalem , ka gogorosonan tuailiaké Leleu Zaitun , taddaakérangan sipasiuluinia simigi sipasitutut nia , musoga sabeu masiumun'aké Taikamanua , samba masikua surá ka tubunia , kalulut sangamberi kiseiet siigbukra .
42019038	Pelé nga-nganda , " Tupanunukani te nia Rimata siooi ka onin Tuhan ! Paabanan ka manua samba tuumun'aké lé Taikamanua ! "
42019039	Oto ai sia piga pá tai Parise ka talagadda simigi amasikua ka matania , " Kua ka tubudda sipasiuluinu , rapumeng-meng . "
42019040	Tápoi kuana lé nia ka matadda Jesus , " Kau imatonem bagamui ka sikuakku néné ! Ké mumeng-meng baí sia , pugereinangan leú et ka sia bukkú néné . "
42019041	Kelé bulat aramalegre ka Jerusalem , itsónangan Jerusalem , soibinangan leú et nia .
42019042	Pelé nga-ngania , " Bulat apanganté katet bagatta ka tubum . Bulat ké tebaí mueerúan lé , ké baí ka gogoi néné nuagai nia sibaraaké paabanan ! Tápoi kineneiget táan momoi nuitsó nia .
42019043	Ka sara tetre , bara sibabara ka tubum , iaté rakekreaké ekeu tai saggaknu , pat bokkó . Goilikrangan ekeu , iageti okkip'akérangan ekeu sibabara ka mata , ka tei-tei , kai kattoet samba sibabara kai katsiunu .
42019044	Subuakérangan ekeu , sambat sangamberi sirimanua sikukuddu ka tubum ; pat beri sara sipulelegei bukkú sipalalakké , kalulut tailelelek'akénu tetre nia , ioi Taikamanua masipaarau ekeu ! "
42019045	Iageti kelé aitugurú Jesus ka Uman Taikamanua , taddaakénangan masipausiji sia sipasasaki sedda .
42019046	Kuanangan ka matadda , " Ka Buko Sipunenan , ai atusurat'aké kisé : Aikua Taikamanua , ' Uma paniddogat lé umangku . ' Tápoi anubailiuaké lé kam nia kudduatra sipararau-rau ! "
42019047	Oto senen gogoi iei Jesus mungantoman ka Uman Taikamanua . Iageti isiakérangan nia tai imam sabeu sambat tai guru paamian samba leú et tai bajára tai Jahudi , masimateiaké Jesus ,
42019048	tápoi tá arasese enungan , bulé ioi ragalaiaké kelé sipinaatudda , aipoí sangamberi sirimanua lé iobá masiarepi ngantomannia , samba bulat ai lé iaalá bagadda ka tiboietnia .
42020001	Ka sara gogoi , talagat punga-ngantoman nia Jesus masisegéaké Katuareman Simaerú ka tubudda siparururú ka Uman Taikamanua , eirangan leú et tai Imam sabeu , sambat tai guru paamian samba leú et tai bajára tai Jahudi ka tubut Jesus .
42020002	Kuaddangan ka matat Jesus , " Kua peité ka tubumai , kaipa pubakkanannia aioi anugalaiaké nia sangamberinia néné ? Kasei amasiaké hak néné ka tubum ? "
42020003	Iageti kuanangan nia ka sia ka matadda , Jesus , " Aku kaku leú et , kuobá kunou-nou kam . Kua peité kam ka kam ka tubukku ,
42020004	kasei ka hak ka sia ipasiraraú si Johannes ? Ka hak Taikamanua , elé ka hakra sirimanua ? "
42020005	Oto patibojiddangan nia , pelé nga-nganda , " Ké takua baí , ' Ka hak Taikamanua , ' kuanangan ka tubutta , ' Ké kisedda baí nia , angoi tá imatotonem bagamui ka tubunia ? '
42020006	Tápoi mitsá , ké takua baí , ' Sibara ka sirimanua lé haknia , ' baijukrangan sita bukkú sangamberi sirimanua , aipoí bulat matonem bagadda punanabi nia si Johannes . "
42020007	Iageti kuaddangan ka matania , " Tá kuagai kai . "
42020008	Oto kuanangan nia ka sia ka matadda , Jesus , " Ké kisedda baí nia , aku kaku leú et , tá leú et kukukua ka matamui , kasei ka hak kugagalaiaké sangamberinia néné . "
42020009	Iageti tiboinangan ka tubudda Jesus , pasikat néné , " Ai sara sipasiuuremi sangamata monen anggurnia . Lepá sewaakénangan nia ka tubudda piga pá sipuukú mone , iageti tui nia ka laggai bagei , kuddu nia sedda simaburú .
42020010	Kelé aiaili tetrenia pasimoneiat buat anggur , koiniakénangan paguguletnia sibakkat mone néné ka tubudda sipuukú mone , masialá rubeiatnia ka sia . Tápoi arabóbó lé sia sipuukú mone , lepá kuanangan ka matania itoili sitá abbinen .
42020011	Lepá koiniakénangan mitsá sara paguguletnia sabagei ; tápoi beri leú et nia ka sia arabóbó samba arapaloloi leú et nia sipuukú mone , lepá kuanangan ka matania itoili sitá abbinen .
42020012	Iageti koiniakénangan mitsá paguguletnia sikatelunia . Tápoi arapabóboki leú et nia ka sia , sipuukú mone , lepá ribbaiakérangan leú et nia ka tei-tei irip mone .
42020013	Kalepakatnia , kuanangan nia sibakkat mone néné , ' Kipangan lé pá kugagalai ? Eddangan nia togakku simanuntut bagakkungan lé kukokoiniaké . Tá isoppi rahormati nia ! '
42020014	Tápoi itsóra lé nia ka sia sipuukú mone , togat sibakkat mone néné , patiboddangan pasasambadda , pelé nga-nganda , ' Nia té néné sipasiikep'ake . Tamateiaké kam nia , bulé taikep'aké kam ikep'akenennia . '
42020015	Iageti girit'akérangan nia ka tei-tei irip mone , lepá mateiakérangan nia . " Oto kuanangan ka matadda Jesus , " Ké toili baí nia ka sia sibakkat mone néné , kipa ipaeerú ka tubudda ka sia sipuukú mone néné ?
42020016	Tá isoppi iei masipamatei sia sipuukú mone néné , lepá kaunangan mone néné ka tubudda sipuukú mone sabagei . " Kelé araarepnia , kuaddangan ka matat Jesus , " Kupaatu tá ! "
42020017	Iageti kinerenangan sia Jesus , kuanangan ka matadda , " Ké kisedda baí nia , aponia katukolobat tiboiet ka Buko Sipunenan néné ? ' Bukkú siribbaiakenenda tai tukang , aibailiuan nia bukkú bongen inan arigi . '
42020018	Sangamberi sibebelé ka uddut bukkú néné , gatsá ; samba kasei sisak-sak bukkú néné , bubu bailiu abu . "
42020019	Oto kelé aiagai tubudda ka sia tai guru paamian sambat tai imam sabeu sia lé isasailú pasikat Jesus néné , gelairangan ralabá nia ka tetret nenda leú et , tápoi malotó le sia ka sirimanua simigi .
42020020	Oto gabaddangan tetre simaerú . Iageti bulaganiddangan sirimanua , bulé rakau tubudda kelé simaliná paatuat , lepá koiniakérangan sia raei masigaba selet tubut Jesus , rapanounogi nia , bulé ioi rasegéaké nia ka kabei gubernur .
42020021	Pelé nga-nganda ka sia sibulaganidda néné ka tubut Jesus , " Guru , ai lé kuaagai kai sangamberinia sikuam , bulat sineseatnia . Samba ai lé kuaagai kai bulat tai gigígínu nugelaiaké siobat bagat Taikamanua ka sirimanua , aipoí kekeu , bulat tá nurarasei sirimanuania .
42020022	Oto kalulut néné , sibo pei nukua ka matamai , siripot ka surukatta , momoi leú pá tabaya pajá kai Kaisar , elé tá ? "
42020023	Tápoi ai lé iaagai Jesus patajuatda néné ka tubunia . Kalulut néné kuanangan ka matadda ,
42020024	" Patoilá peité kam ka matakku bulagat sangaperak . Kasei tularat elé kasei oni néné ? " Iageti alegiddangan nia , " Kai Kaisar ! "
42020025	Iageti kuanangan ka matadda Jesus , " Oto ké kisedda baí nia , apa sipuoni kai Kaisar , kaumuian nia kai Kaisar , samba apa sipuoni ka Taikamanua , kaumuian nia ka Taikamanua . "
42020026	Oto toilá ka matat siberikabaga tá anai arasese beri sara selet tubut Jesus . Bailiu amumengmeng'an lé sia kalulut kisei ka bagadda masiarep alegiatnia .
42020027	Iageti ei sia piga pá sibara ka mungkuatra tai Saduki masiailiaké Jesus . ( Sia néné , iaté mungkuat sitaikatonemi katususurutda sirimanua simamatei . ) Nou-nourangan nia , pelé nga-nganda ,
42020028	" Guru , siripot sinurat'akenen Mose ka sita : Ké ilangó baí sara simanteu sitá tuppai tubu , buítá italimouaké babaliunia néné sarainania , bulé ibara tuppai tubut silalangó .
42020029	Oto ai sia pitu sipusasaraina . Putalimounangan sikebbukat , lepá langónangan nia tá abara tuppai tubunia .
42020030	Lepá putalimounangan ka babaliunia ka sia sarainania sikarua , tápoi lepá langónangan nia , tá leú et abara tuppai tubunia .
42020031	Oto kisedda leú te ka sia amuaili ka sarainania sikatelunia , sarat kiseddangan , aili ka sarainania sikapitunia .
42020032	Lepá langónangan leú et nia ka sia sinanalep .
42020033	Ka gogoi katusuruat tubu simamatei , kasei ka talagadda sipitu sipusasaraina néné , masipalalalep'aké nia sinanalep néné ? Aipoí kapitudda , sarat arapalalep'akéan nia . "
42020034	Iageti kuanangan ka matadda Jesus , " Sia sipuririmanua kineneiget lé mutatalimou ,
42020035	tápoi ka sia geti simateú tusuruaké ka simamatei , samba sipasiiikep'aké purimanuaiat ka gogoi sibabara , táan mutatalimou sia .
42020036	Aipoí sia néné , kelé samalaikangan lé sia , samba táan mamatei sia . Tatogat Taikamanuangan lé sia , kalulut atusuruakéan poí sia ka kamateiat .
42020037	Beri leú poí ka sia kai Mose , bulat makolou aikua nia katususurudda mitsá sirimanua simamatei . Ka sisurat'akenennia masikolouaké pagalaiat puo sipujujuluu aikua , si Tuhan néné , iaté ' Taikamanuan Abraham , Taikamanuan Isak , sambat Taikamanuan Jakob . '
42020038	Oto kolou ka sia Taikamanua néné , tá Taikamanuanda simamatei ! Tápoi Taikamanuanda lé sipuririmanua ! Aipoí ka matat Taikamanua , sangamberi sirimanua , sipuririmanua lé . "
42020039	Iageti ai sia piga pá amasikua ka matat Jesus , " Bulat maerú alegiatnu , Guru . "
42020040	Kalulut néné , taimarónnangan bagadda mitsá masipaiseki apa pá ka tubut Jesus .
42020041	Iageti nou-nounangan sia sipasiuluinia Jesus , " Kipa iooi itukua Rimata Sipaarau néné , punuteteu Dapid ?
42020042	Tápoi beringan nia ka sia si Dapid ai aikua ka Mazmur , ' Aikua si Tuhan Taikamanua ka tubut Rimata Sipaarau aku : Uddet'aké ekeu kai kattoetku ,
42020043	teret kalaakéku sia saggaknu . '
42020044	Oto ké beringan si Dapid aioniakéan nia Rimata Sipaarau néné , ' si Tuhan ' , kipangan lé itukukua nia ka sia néné punuteteu Dapid ? "
42020045	Talagat aarepidda nia ipanibo Jesus , kuanangan ka matadda ka sia sipasiuluinia ,
42020046	" Suk-suk kam tubumui ka tubudda tai guru paamian . Raobá poí muenung sibara saraubá simananta , samba bulat raobá rahormati sia ka pasar . Ka kudduatra siabeu tiboi tubu lé raeei muuddet ka uma paniddogat samba ka punen .
42020047	Masipajo tailumang lé ragagalai , samba masiparauragi bibiletra . Oto bulé ralabbú galai tubudda sikataí , panantaddangan leú et paniddogatra ! Kalulut néné , bulat masané ukuman siloketra ! "
42021001	Iageti itsónangan nia Jesus , rakau panguruatda simakayo , ka kudduat bulagat , ka Uman Taikamanua .
42021002	Tápoi mitsá itsónangan leú et sara silumang simagebá , aikakau bulagat panguruatnia , rua ngarimis iginia .
42021003	Oto kuanangan ka matadda Jesus , " Arep'aké peité kam : silumang néné peilé te maigi aikau , belé peilé ka sia sabagei .
42021004	Aipoí ka sia sabagei , legeira lé arakau . Ka sia geti silumang néné , kenanen bulat simagebá lé nia , tápoi sangamberinia sibabara ka tubunia , pakeietnia ka purimanuaiatnia , panguruat'akénangan leú et nia . "
42021005	Iageti ai sia sitiboi pagalaiat erúnia Uman Taikamanua , kalulut arakau pulaingeatnia bukkú simalainge , samba bibilet sibuluakenen ka tubut Taikamanua . Oto kuanangan ka matadda Jesus ,
42021006	" Iaaili te tetrenia , ituragat'aké sangamberi siitsómui néné ; pat beringan sara bukkú sené sipalalakké ka kudduatnia ! "
42021007	Iageti nou-nourangan nia Jesus , pelé nga-nganda , " Pigamoi , Guru ipuaaili ? Samba apa toggaiatnia ituagai aailina tetrenia néné ? "
42021008	Oto kuanangan ka matadda Jesus , " Suk-suk kam tubumui , buí rapataju kam . Aipoí maigi te sia sipuoni oningku , masikukua ka matamui , ' Aku té néné ! ' samba ' Aiailingan te tetrenia . ' Tápoi buí nutut'aké kam sikuadda .
42021009	Buí leú numalotó kam masiarep katuareman pasaggangan samba rapugege simaron nga-nga . Aipoí buítá muaili boikí sangamberinia . Tápoi tápei te nia nenda tetrenia . "
42021010	Iageti riu-riuakénangan ipanibo Jesus , pelé nga-ngania , " Bangsa sara masisaggangi bangsa bagei , negara sara masisaggangi negara bagei .
42021011	Babara te ka senen kudduat teteu sabeu , pulajeat sambat oringen . Babara te kalotóakenen samba kiseiet sabeu ka manua .
42021012	Tápoi kei muaili sangamberinia néné , labárangan kam , lepá paoreirangan kam boikí . Abbitrangan kam ka uma paniddogat , samba kaurangan kam ka bagat penjara . Pagiritrangan kam ka matadda tai rimata samba sauté , kalulut pupapasiuluimui aku .
42021013	Tápoi ka tetret nenda te nualá kam tubumui masipararat Katuareman Simaerú sibara ka Taikamanua .
42021014	Kau imaron paatuatmui bulé tá ipaingo kam apa kuanenmui nualegi kam nga-nganda .
42021015	Aipoí bulat tubukku lé masiaaké ka kam sikut paatuat masitiboaké tiboakenenmui , pat taioinangan raperú tubudda elé ratátáaké sikuamui tai saggakmui .
42021016	Rapajo-jo te kam saukkui samba sainamui , sasarainamui , saeppumui samba sapunualeimui . Sangarubeiat ka talagamui ramamateiaké .
42021017	Pulagakiddangan kam baga , kalulut pupapasiuluimui aku .
42021018	Tápoi bulat beri sangantaili alaimui tá malilimai .
42021019	Ke tá ipauksak putotonem bagamui samba ké maom bagamui , silómuian puaragat . "
42021020	" Ké nuitsó kam rabokkó nia tai tentera laggai Jerusalem , agaimuian táan te mauuju itususubuaké .
42021021	Oto ka tetret nenda , sia sikukuddu ka Judea , kau raei manatra ka leleu . Sia sikukuddu ka laggai Jerusalem , kau rabela ka laggai nenda , samba leú et sia sibabara ka laggai bagei , buí ratugurú sedda .
42021022	Aipoí gogoi nenda , iaté ' Gogoi Pasiorangan Ukum ' , bulé ipuaili kelé ka sitususurat ka Buko Sipunenan .
42021023	Bulat kataínangan te ka sia saina sibara suruket , samba saina sibara tatoga sigoisó ! Aipoí babara te pugejaat baga sabeu , iukum'aké sia bangsa néné , si Tuhan .
42021024	Ai sia simamatei ka lanjau , samba ai leú et sia sikabéakenen , lepá abbitrangan sia ka laggaira sirimanua ; samba paperakiddangan te Jerusalem sipuarat sabulungan , teret kapplu nia tetre , siripot siteúakenen Tuhan , ka tubudda . "
42021025	" Matotoilá te toggaiat ka matat sulu , ka matat laggó , samba ka matat panyanyat . Mulolotó samba museseddé te sia baga tai bangsa , raarep ipuukkú nga-ngan onut koat .
42021026	Pat te matei sia lotó sirimanua masiitsó sibabara ka sangaliot polak , kalulut ipasabu sia siutéaké sangaliot manua ka goá .
42021027	Ka tetret nenda te ioi ka sia Togat Manusia ka tinobut ka gege samba ka pulatsanan sabeu .
42021028	Oto ké aitaddaakéan ibara sangamberinia néné , kauan , suruaké kam tubumui , teilaaké kam matamui , aipoí táan te mauuju iaili tetrenia itupaarau kam . "
42021029	Iageti tiboinangan ka matadda Jesus pasikat néné , pelé nga-ngania , " Alaki lé kam nia ka loinat sileu samba ka paloina-loiná bagei .
42021030	Ké musinula , agaimuian amalegrengan te iaili erut manua .
42021031	Oto kisedda leú te kam ka kam néné , ké nuitsó kam ipuaili sangamberinia néné , agaimuian amalegrengan te ioi Purimataat Taikamanua .
42021032	Bulé nuagai kam nia ! Tápei amatei sia sangamberidda sipuririmanua kineneiget , amuailingan .
42021033	Ka sia manua sambat polak , tatatá lé , tápoi tiboietku geti , bulat tá tatatá lé , burú . "
42021034	" Suk-suk kam tubumui , kila-kila nubuluk kam sarat mupunen samba masiló ló simapuinengen , elé sarat masipaatu pagalaiat purimanuaiatmui , pat taimatarekmuian ka tetret iaili tetrenia ioi sinulut .
42021035	Aipoí iaili tetrenia ioi ka sia Gogoi nenda , kelé jalo lé ka tubudda sangamberi sikukuddu ka matat polak néné .
42021036	Oto kau nupanuksuk kam , samba kau nupaniddou kam , bulé numaron kam masipet-pet'aké sangamberinia sipuaaili néné , samba bulé ioi nupurió kam ka matat Togat Manusia . "
42021037	Aipungantoman Jesus ka Uman Taikamanua , sinágó . Oto kelé aimasoibó ei nia ka Leleu Zaitun , iageti kuddu nia sedda .
42021038	Senen simatsep , ei sia sangamberi sirimanua ka Uman Taikamanua , masiarep ipungantoman Jesus .
42022001	Punen Roti Simaleu oniakenen Paska , amalegrengan .
42022002	Iageti gabaddangan enungan ka sia tai Imam sabeu sambat tai guru paamian , bulé ioi ramateiaké Jesus sipinakele , kalulut lotóra ka tubudda sirimanua simigi .
42022003	Iageti gurukinangan nia Sanitu ka sia si Judas , iaté sipuoni si Iskariot , sara ka talagat sipulurua sipasiului Jesus .
42022004	Iaté lulunia aiei si Judas , patibo ka tubudda tai imam sambat ka tubudda sipasijajago Uman Taikamanua , bulé ragaba enungan , kipa ipaeerú si Judas isegéaké Jesus , ka kabeira .
42022005	Oto bulat simakopet angkat bagadda lé , pat tanéakérangan ka matania rakau bulagatnia .
42022006	Ka sia leú et si Judas apasesengan ka bagania . Iageti gabanangan sara oggak simaerú , iei masisegéaké Jesus ka tubudda sipinakele .
42022007	Iageti ailinangan tetrenia ka Punen Roti Simaleu , itujájá biri-biri komen ka Paska .
42022008	Oto koiniakénangan sia Jesus , si Petrus sambat si Johannes , pelé nga-ngania , " Kenan kam nutarek'aké kam komen Paska ka sita . "
42022009	Kuadda lé ka matania , " Kaipa poi siobánu kupatatarek kai nia ? "
42022010	Iageti kuanangan ka matadda Jesus , " Segémui lé ka laggai , paseseakémuian sara simanteu sipasibebeilá lalaisú . Oto tutmuian nia kaipa lalep iguruki , gurú kam ,
42022011	samba kuamuian ka matat sibakkat lalep : Aikua si Guru , ' Kaipa kupukokom kai Paska sambamai sipasiuluiku ? '
42022012	Iageti saú-saúnangan ka tubumui , sibakkat lalep , sara bilik simalio ka lappra , amatarek'an sedda sangamberinia pakeiet . Oto patarekmuian nia sedda . "
42022013	Iageti eirangan leú et tai Petrus sambat tai Johannes , ailiddangan leú et sangamberinia , kelé sikuat Jesus ka matadda . Oto patarekrangan leú et nia , komen Paska .
42022014	Iageti kelé aiaili tetrenia Pukoman Paska , uddet nia Jesus sambat sipasiuluinia ka pukoman Sipunenan .
42022015	Kuanangan ka matadda , " Bulat aikubebesíaké mukom komen Paska sambatta , kei iaili tetrenia kuorik pangoringan !
42022016	Kau imatonem bagamui ka sikuakku néné : táan te kukokom mitsá komen néné , teret itupatoilá mitsá katukolobat pukoman néné ka Laggai Taikamanua Sibau . "
42022017	Lepá akkat'akénangan pulokat anggur , Jesus , paniddounangan leú ka Taikamanua masikua surá , iageti kuanangan , " Alá kam néné , nuparubei kam nia ;
42022018	aipoí , bulé nuagai kam nia : barania kineneiget , táan te kuloló mitsá anggur néné , teret oi nia Purimataat Taikamanua . "
42022019	Lepá mitsá , alánangan roti . Oto lepána lé aikua surá ka tubut Taikamanua , paabbónangan leú et nia , iageti kaunangan nia ka tubudda sipasiuluinia , kuanangan , " Tubukku te néné [ sinegéakenen lulumui . Galaiaké kam néné , pasirepdemmui aku . "
42022020	Kisedda leú et lepat koman , kaunangan pulokat ka tubudda , kuanangan , " Pulokat néné , iaté , pakerekat bagat Taikamanua sibau , sisah'akenen ka logauku , iaté logau sipiliakenen lulumui ] . "
42022021	" Itsó kam ! Ai nia sené ipaalei aku ka sia sipajo aku !
42022022	Kirénangan tedda mamatei nia ka sia Togat Manusia , kelé ka siteúakenen Taikamanua ; tápoi mateinangan te ka sia sipajo aku ! "
42022023	Iageti taddaakérangan paisé pasasambadda , masikua kasei ka talagadda masigagalaiaké kelé néné .
42022024	Iageti bara pajoggolat ka talagat sipasiului Jesus , kalulut rapaukeli , kasei ka talagadda simakopé beunan tiboi tubu .
42022025	Oto kuanangan ka matadda Jesus , " Tai Rimata ka sara bangsa , sitaiagai Taikamanua , sarat masipaorei tai rayatda lé ragagalai , samba sia sauté , iaté oniakenen , ' Sipasikeli tai Rayat ' .
42022026	Tápoi kam geti ka kam , tá momoi nugalaiaké kam kelé nenda . Siabeu tiboi tubu ka talagamui , buítá ibailiu nia kelé sigoisó tiboi tubu , samba sauté buítá ibailiu sia kelé pagugulet .
42022027	Kasei poi , oniakenen siabeu tiboi tubu : sipuuuddet mukom ka meja , elé sia sipuukú nia ? Sipuuuddet mukom ka meja lé . Tápoi ai aku ka talagamui kelé sara pagugulet .
42022028	Sarat ai lé kam ka sangamberinia pangoringanku .
42022029	Kelé aakéna kaku gege murimata Ukkui , kisedda leú te kaku , kuaké gege ka tubumui .
42022030	Oto bailiu keré tapuangká kam baga ka tetret iaili tetrenia kupurimata . Iageti puuddetmuian ka kam ka sipulurua uddenan purimataat masiutéaké sipulurua suku ka bangsa Israel . "
42022031	" Simon , Simon , arep'aké peité ! Atuobáakéan nia Sanitu bulé isibo kam ; kelé tupasaraaké gandum ka kulitnia , bailiu simaerú tupasaraaké nia ka sikataí .
42022032	Tápoi akutiddouakéan ekeu ka Ukkui , Simon , bulé tá imalebbei tonem bagam . Samba ké atoilingan ekeu kekeu ka tubukku , buítá nuparon leú et tonem bagadda ka sia saaleinu . "
42022033	Iageti kuanangan ka matat Jesus , si Petrus , " Matarek lé aku Tuhan , tugurú ka bagat penjara . Samba beri tamatei ruatta , Tuhan , bulat matarek aku ! "
42022034	Tápoi kuana lé nia Jesus , ka matat Petrus , " Einangan tá mutotokki goú-goú , gogoi néné , anupakelengan againu aku , telu ngamitsá . "
42022035	Lepá kuanangan ka matadda Jesus , " Ka tetret akukoiniaké kam siburú , tá akuobáaké nuabbit kam dompet , suppit sambat lanjau elé sipatu , aponia simagulai ka kam ? " Iageti alegiddangan nia , " Tá anai ! "
42022036	Oto kuanangan ka matadda Jesus , " Tápoi kineneiget geti , kasei sibara dompet elé suppit , kau raabbit nia ; samba kasei sitá lanjau , buítá rasakiaké saraubára masisaki lanjaura .
42022037	Aipoí kau imatonem bagamui ka sikuakku néné , ai ruang ka Buko Sipunenan sipasikukua kisé , ' Arakau lé nia kelé sirimanua sijo , ' oto buítá muaili ka tubukku . Aipoí aian muaaili kineneiget sangamberinia sitususurat ka bagat Buko Sipunenan . "
42022038	Iageti kuaddangan ka tubut Jesus , sipasiuluinia , " Aian sené rua akutarek'aké kai lanjau . " Kuanangan ka matadda Jesus , " Páan , metnangan ! "
42022039	Iageti kaddiuakénangan laggai , Jesus , einangan leú et ka eijatnia simarei-rei iaté ka Leleu Zaitun . Oto beri leú ka sia sipasiuluinia , amei leú et sia ka sia masipaaleiaké nia .
42022040	Oto kelé aisegé sedda Jesus , kuanangan ka matadda , " Paniddou kam , bulé buí ibara jomui ké ikerek kam pasisiboat . "
42022041	Iageti reunan'akénangan tubunia goisó ka tubudda Jesus , kelé reunan nia turibbaiaké bukkú .
42022042	Oto purekkuknangan leú et Jesus maniddou , pelé nga-ngania , " Ale , Ukkui , moi baí nia , areuaké ka tubukku pangoringan akenen ka tubukku néné . Tápoi buí ka teú bagakku Ukkui , ka teú bagam lé . " [
42022043	Iageti oi sara malaika masikau ron ka tubunia .
42022044	Bulat makopé sou bagania Jesus , kalulut néné paniddounangan leú et bulat sibara ka paatuatnia sipulelelek . Pat pubaí-baínangan attinangnia kelé logau , ka polak . ]
42022045	Lepá aipaniddou Jesus , toili nia ka tubudda sipasiuluinia . Oto ailinangan sia , ai sia memerep , kalulut reu-reu bagadda .
42022046	Iageti kuanangan nia ka tubudda , " Angoi nupeperep kam ? Suru kam , samba paniddou kam , bulé tá ikerek kam pasisiboat . "
42022047	Talagat paninibo nia Jesus , lotsit-aratulotsit ka sia sangamungkuat sirimanua . Amasiabbit sia , iaté si Judas ; sara ka talagat sipasiului Jesus . Iageti einangan leú et ka tubut Jesus , rirriu-riu , sigguknangan leú et nia .
42022048	Tápoi kuana lé nia Jesus ka matania , " Ale Judas , kipa , pasiggungan lé anugalai masipajo Togat Manusia ? "
42022049	Oto kelé araitsó nia sipasiului Jesus sibabara néné , kuaddangan nia ka matat Jesus , " Kipa , Tuhan , kupasaggrijingan kai sia lanjau !
42022050	Iageti tétéakénangan lanjau nia ka sia sara ka talagat sipasiuluinia , ka tubut sara pagugulet imam sabeu , pat belé talingania kai kattoet .
42022051	Kuana lé ka matania Jesus , " Páan ! " Lepá rapenangan talingan pagugulet imam sabeu néné , Jesus , aleakénangan leú et nia .
42022052	Iageti kuanangan ka matadda tai imam sabeu samba ka matadda tai perwira sipasijajago Uman Taikamanua , samba leú et tai bajára tai Jahudi , sieei masilabá nia sedda , " Sipananaé pá aku né nukukua kam , pat koí oi kam sibara lanjau sambat bobó-bó , nulabá kam aku ?
42022053	Bulat senen gogoian lé koí kukuddu ka talagamui ka Uman Taikamanua , tá koí anulabá kam aku ? Niangan né tetrenia nugalaiaké kam nia , ka tetret ai gagalaiaké galajetnia ka sia geget pugepgeman . "
42022054	Iageti labárangan nia Jesus , abbitrangan nia ka lalep imam sabeu . Ka sia kai Petrus , aitutut Jesus , tápoi makareunan .
42022055	Ka talagat gerat lalep , ai ararusui obengan . Oto ei nia ka sia si Petrus ka bet-bet api ipaaleiaké sia sabagei sipuraraka sedda .
42022056	Oto lepá itsónangan nia sara pagugulet , si Petrus , ai nia muraraka ka bet-bet obengan , iageti lelek'akénangan putubuat Petrus , lepá kuanangan nia , " Nia ka sia néné , alei Jesus ! "
42022057	Iageti pakelenangan againa Jesus si Petrus , pelé nga-ngania , " Bulat tá te kuagai nia sirimanua nenda ! "
42022058	Tápoi tá amauju , itsórangan nia si Petrus sabagei ; oto kuanangan nia ka matat Petrus , " Ekeu leú té néné sara ka talagadda ! " Oto kuanangan ka matania si Petrus , " Bulatnia tá aku ! "
42022059	Iageti ai pá sangajam burúnia , oi sia sara mitsá masikua sigereiakenen , " Kirénangan tedda nia néné , sipasiului Jesus , aipoí nia ka sia néné , tai Galilea leú et ! "
42022060	Kuana lé nia si Petrus ka matania , " Aponia baí . Bulat tá te kuagai nia ! " Oto talagat paninibonia si Petrus ipakele againa Jesus , putokkinangan leú et goú-goú .
42022061	Iageti matainangan si Petrus , Jesus , kinerenangan nia . Iapeité repdemnangan nia sikuat Tuhan ka matania , " Tápei amutokki goú-goú gogoi néné , anupakelengan againu aku telu ngamitsá . "
42022062	Iageti bela nia si Petrus sedda , pusounangan leú et , pat pasikúnangan nia .
42022063	Iageti paguileakérangan Jesus , lepá mitsá pabóbokiddangan nia , sipasijajago .
42022064	Tabbórangan matania , lepá nou-nourangan nia , pelé nga-nganda , " Kua peité ka tubumai , kasonia aibóbó ekeu ? "
42022065	Oto maigi peilé bagei paloloiat arakua ka tubunia .
42022066	Iageti matsepnia lé , parurúrangan leú et tai bajára tai Jahudi , tai imam sabeu , samba tai guru paamian . Oto abbitrangan leú et Jesus ka matat Mahkama Puarananda .
42022067	Kuaddangan ka matania , " Kua pei ka matamai , Rimata Sipaarau leú ekeu néné ? " Iageti kuanangan ka matadda Jesus , " Kenanen leú kukua ka matamui , tá leú et matotonem bagamui .
42022068	Iageti kenanen leú kunou-nou kam , tá leú et nuaalegi kam .
42022069	Tápoi barania kineneiget , muuuddet te Togat Manusia kai kattoet Taikamanua Sipulubeunan . "
42022070	Iageti kuaddangan ka matania , " Oto ké kisedda baí nia , Togat Taikamanua lé ekeu néné , elé ? " Kuanangan ka matadda Jesus , " Kisedda tedda , kelé sikuam . "
42022071	Oto kuadda lé nia ka sia , apananta peilé tagagaba kam sipasimumuneng ! Aipoí bulat tubut sibara ka ngu-ngunangan ataarep kam nia ! "
42023001	Iageti puriórangan sangamberidda sipurarappat , abbitrangan Jesus ka matat Pilatus .
42023002	Oto joakérangan nia sedda . Pelé nga-nganda , " Akuaili kai nia sirimanua néné , aipapepepe siberikabaga . Aipatutubbuji bagadda sirimanua simigi , bulé tá rabaya pajá kai Kaisar , aipoí aikua Kristus lé nia ka sia néné . "
42023003	Iageti nou-nounangan Jesus si Pilatus , kuanangan , " Bulatnia Rimatadda tai Jahudi leú ekeu néné ? " Kuanangan ka matania Jesus , " Bulatnia , kelé sikuam . "
42023004	Oto kuanangan ka matadda tai imam sabeu sambat ka tubudda sirimanua simigi si Pilatus , " Bulat beri sara akusese selenia sirimanua néné , imateú tuukum'aké nia . "
42023005	Tápoi memei lé raroron'aké nga-nganda masináná si Pilatus , pelé nga-nganda , " Ka ngantomannia nenda aipatutubbuji bagadda sangamberi sikukuddu ka laggai Judea ; siboikí ka Galilea , oto kineneiget aiailingan sené . "
42023006	Oto kelé aiarep nia si Pilatus sikuadda néné , nou-nounangan sia , pelé nga-ngania , " Taleú tai Galilea lé nia sirimanua néné ? "
42023007	Kelé arasegéaké nia ka tubut Pilatus , kukuddu nia Jesus ka kupkumen Herodes , koiniakénangan sia rataroaké nia kai Herodes , aipoí ka tetret nenda ai nia ka Jerusalem ka sia si Herodes .
42023008	Oto bulat angká lé bagania si Herodes aiitsó Jesus , aipoí amaburúan aiarep pagalaiat tubut Jesus , samba bulat aikikiddiy iitsó tubunia . Ibesíaké iigbuk igalai kerek , Jesus .
42023009	Kalulut néné panounoginangan nia si Herodes , tápoi bulat beri sara tá aialegi nga-ngania , Jesus .
42023010	Beri leú et ka sia tai imam sabeu , ai leú et sia ka sia sedda masijojoaké Jesus simakopé .
42023011	Iageti paloloinangan nia samba paguileakérangan nia Jesus tai Herodes sambat saladdounia . Lepá kaurangan ka tubunia saraubat purimataat , iageti toiliakérangan nia mitsá ka tubut Pilatus .
42023012	Ka gogoi nendangan té arataddaaké arapasuruak mitsá ka sia si Pilatus sambat si Herodes , aipoí bulat sitaipaoobá lé sia siboikí .
42023013	Iageti rurúakénangan sia si Pilatus tai imam sabeu sambat tai bajá , samba leú et sia tai rayat ,
42023014	kuanangan ka matadda , " Amoi kam sené masitaroaké sirimanua néné ka matakku . Samba anukua kam aipepeaké pupaatuananda sirimanua simigi . Oto kineneiget bulat ka matamuian akupareksa nia . Tápoi bulat beri sara akusese jo sigalainia , kelé sisusuiakenenmui ka tubunia .
42023015	Beri ka sia si Herodes leú et , kisedda leú et sipinaatunia ; aikoiniaké koí Jesus ioi mitsá ka tubumai . Bulat tá mateú tuukum'aké nia simateiakenen sirimanua néné , kalulut tatat jonia .
42023016	Kalulut néné , masipabóbokiniangan lé kugagalai , lepá belaakékungannia . " [
42023017	Kelé simarei-rei senen ipot Punen Paska , buítá ibelaaké ka sia sara situuukum . ]
42023018	Iageti pugereirangan sangamberidda siparururú sedda , pelé nga-nganda , " Mateiaké lé nia ! Oto belaakénungan ka kai si Barabas ! " (
42023019	Si Barabas néné , atuukum'aké nia , kalulut aibaraaké pulamagat ka laggai Jerusalem , samba leú et pasimamateiakéna sirimanua . )
42023020	Ka sia geti si Pilatus , ai lé igegelai ibelaaké Jesus . Kalulut néné , panibonangan mitsá ka matadda sirimanua simigi .
42023021	Tápoi memei lé raabeuaké nga-nganda mugerei masikua , " Pattáaké lé nia ka loiná siliktenga ! Pattáaké lé nia ka loiná siliktenga ! "
42023022	Iageti kuanangan ka matadda sirimanua simigi si Pilatus sikatelunia , " Apa poi jonia ? Bulat tá akusese beri sara jonia , imateú tuukum'aké nia simateiakenen ! Masipabóbokiniangan lé kugagalai , lepá belaakékungan nia . "
42023023	Tápoi ia pei raalá karoronda mugerei rabesíaké itupattáaké Jesus ka loiná siliktenga . Kalepakatnia tá leú amusiboboi gereira .
42023024	Iageti orak'akénangan ukum simateiakenen ka tubut Jesus , si Pilatus , siripot kiddiyet bagadda sirimanua simigi .
42023025	Oto belaakénangan leú et ka sia si Barabas siripot siniddoura , iaté sara situuukum kalulut aibaraaké pulamagat samba pasimamateiakéna sirimanua . Iageti segéakénangan Jesus ka kabeira , bulé ragalai siobára ka tubunia .
42023026	Iageti abbitrangan leú et Jesus . Oto talagat pueenungra , paseseakérangan si Simon tai Kirene , ai nia memei ka Jerusalem . Alárangan nia , paksaddangan nia bulé ibairat siliktenga , masitut Jesus .
42023027	Maigi sia sieei masitut Jesus . Ka talagadda ai piga pá tainanalep . Tainanalep néné ai sia mugegeri masisoibi Jesus .
42023028	Iageti pitsanangan sia tainanalep , Jesus , kuanangan ka matadda , " Ale kam tainanalep sibabara ka Jerusalem ! Bá sosoibi kam aku . Tubumui samba tatogamui lé soibi kam .
42023029	Aipoí iaaili te tetrenia rakua , ' Apanganté erut uktukra tainanalep sitaipususuruket samba sitaipususulé samba leú et sitaipasitotottoni toga ! '
42023030	Ka tetret nenda te rakua ka tubut leleu , ' Sak-sak kai kina leleu ! ' samba ka patinambu-tinambu , ' Labbú kai ! '
42023031	Aipoí ké beringan ka tubut loiná sipuririmanua aragalaiakéan ka tubunia kisedda , oto sarapeite ka tubut loiná simamantei , igit ragagalaiaké ka tubunia ka sia ! "
42023032	Oto ai sedda sabagei araabbit rua sikataí paraboat , bulé tuukum'aké sia ka sia simateiakenen sambat Jesus .
42023033	Kelé arasegé ka sara kudduat sipuoni , " Lakkupat " , siliktengaakérangan Jesus sambat nenda sirua sikataí paraboat ; sara kai kattoetnia , samba sara mitsá kai katsiunia .
42023034	Iageti paniddounangan Jesus , pelé nga-ngania , " Ale Ukkui , appéaké jodda . Aipoí tá raagai aponia sigalaiakenenda néné ! "
42023035	Oto pauktukrangan leú et raparubei bibilet tubut Jesus . Ka sia sirimanua simigi leú , amei leú et sia ka sia sedda paigbuk . Ka sia tai bajára tai Jahudi , riu-riunia lé rapaloloi Jesus , rakua ka tubunia , " Sabagei airop'akéan sia . Oto ké sibulatnia Rimata Sipaarau sipilit Taikamanua baí nia néné , kauan isibo ibuet tubunia kineneiget , bulé ibela ! "
42023036	Tai tentera leú ka sia , arapaloloi leú et Jesus . Iageti ei sia rakau lónia anggur simalagá .
42023037	Kuaddangan ka matania , " Ké Rimatadda tai Jahudi baí nia ekeu néné , kauan buet'an tubum , bulé nubela ! "
42023038	Iageti ka loiná siliktenga , saliu uténia , ai arasurat'aké nga-nga sipasikukua , " Nia té néné , Rimatadda tai Jahudi . "
42023039	Beri leú et sara ka talagadda sirua sikataí paraboat néné leú , aipaloloi leú et Jesus . Aikua , " Rimata Sipaarau tebaí ekeu , elé ? Oto kauan buet'an tubum nubela , lepá oi ekeu nurop'aké kai ka kai , bulé kubela kai ! "
42023040	Iageti anunangan nia alei nia , pasasambadda sikataí paraboat , pelé nga-ngania ka tubunia , " Ale , tá malotó ekeu ka Taikamanua ? Kirénangan tedda makeré tatuukum simateiakenen .
42023041	Sarat néné lé , ukuman sisilóta ka sita , pasese siripot kataíta . Tápoi ka sia geti , bulat beri sara jonia ! "
42023042	Iageti kuanangan ka matat Jesus , " Ale Jesus , ké aian ekeu muririmata , repdem aku ! "
42023043	Oto kuanangan ka matania Jesus , " Kau imatonem bagam ka sikuakku néné , Gogoi néné , makeré taei ruatta ka Paradaiso . "
42023044	Iageti malegre bóbó pulurua sinágó , magep-gepnangan matat sulu . Oto taddaakénangan imagep-gep sangaliot laggai , pat aili bóbó telu ka soibokat .
42023045	Mabiritnangan leú et ka sia komang kekre ka bagat Uman Taikamanua , silá oi rua .
42023046	Iageti pugereinangan Jesus , pelé nga-ngania , " Ale Ukkui ! Ka tubum lé kusegéaké tubukku néné ! " Oto kelé aikua néné , tatá-aitatá engania .
42023047	Kelé aiitsó nia sibabara néné utéra tai tentera , umun'akénangan leú et Taikamanua . Pelé nga-ngania , " Oto bulat sibulatnia leú , tá anai jonia sirimanua néné ! "
42023048	Oto sia sangamberidda sieei paigbuk , lepá araitsó nia sangamberi sibabara néné , toili sia ; tápoi bulat makopé taisesena bagadda .
42023049	Beri leú et ka sia tainanalep sipaaleiaké Jesus , iaté sipasitutut nia barania ka Galilea , ai sia masiiigbuk ka sareunan sangamberinia sibabara néné .
42023050	Oto ai sara sipuoni si Josep , sibabara ka Arimatea ka propinsi Judea . Simatopit samba simaroipo baga lé nia . Ai lé ingengenaaké tubunia ioi Purimataat Taikamanua . Kenanen nia ka sia néné sara laddou Mahkama Puaranan , tápoi tá maré-ré nia ka siteúakenenda , samba leú et ka sigalaiakenenda tai mahkama .
42023051	
42023052	Iageti einangan leú et ka tubut Pilatus , itiddou bulé iobáaké ialá tubut Jesus simamatei .
42023053	Oto gorosot'akénangan tubut Jesus simamatei néné , ka loiná siliktenga , iageti tabutnangan nia komang simabulau simabau . Galak'akénangan nia ka bagat ratei leleu bukkú sikailú . Ratei néné , tápei atupakei .
42023054	Gogoi nenda iaté gogoi Jumat , tápoi amalegrengan leú et iaili gogoi Sabbat .
42023055	Ka sia tainanalep sipasitutut nia barania ka Galilea leú , amei leú et sia ka sia , raiitsó kipa katugalangan Jesus ka bagat ratei .
42023056	Oto lepá toili sia rapatarek pasingi-singin samba leú et tula simasingin , masitulaji tubut Jesus simamatei . Tápoi ka gogoi Sabbat puariddangan , masitut ka sikuat surukat .
42024001	Iageti ka gogoi Menggui , maseggei peilé ameian sia tainanalep ka puariat , raabbit pasingi-singin sinarek'akenenda .
42024002	Kelé arasegé ka puariat , itsórangan atuguilúan bukkú takket ratei .
42024003	Oto gurú sia ka bagat ratei , tápoi tá arasese sedda tubut Tuhan Jesus simamatei .
42024004	Ai sia sedda muririó , aipaiingo sia , rapaatu sibabara néné , tulut rió-arapurió ka bébéra rua sipuleppei simakirisau .
42024005	Oto bulat simakopé lotóra , iageti purappoddangan ka polak . Lepá kuaddangan ka matadda sirua néné , " Nugagaba kodda kam nia sipuririmanua ka talagadda sirimanua simamatei ?
42024006	Tá anai nia sené . Atusurungan nia ! Repdem kam kelé sikuania ka matamui ka tetret ai peilé nia mukukuddu ka talagamui ka Galilea .
42024007	Iaté , ' Buítá rasegéaké Togat Manusia ka kabeira sijo , bulé rasiliktengaaké nia . Iageti ka gogoi sikatelunia , suru nia mitsá . ' "
42024008	Oto iapeité repdemrangan nia ka sia tainanalep kelé sikuat Jesus , ka matadda .
42024009	Kelé aratoili tainanalep baradda ka puariat , pungu-nguan'akérangan nia sangamberi sibabara néné ka matadda tai apostel sipulurua sambat ka matadda sipasiuluinia sabagei .
42024010	Sia tainanalep sipasisesegéaké ka matadda sipasiului Jesus , iaté : si Maria Magdalena , si Johanna sambat si Maria inan Jakobus samba tainanalep saaleira sabagei .
42024011	Tápoi ka bagadda lé te ka sia tai Apostel tá sibulatnia sikuadda néné . Bulat beri tonem bagadda ka sikuadda tainanalep néné .
42024012	Tápoi ka sia geti si Petrus , kelé aiarep nia , suru nia , pabalaunangan leú et , iei ka puariat . Iageti kuiluakénangan tei-teinia iloggouaké bagat ratei , tápoi sarat komang poposa lé aiitsó . Oto toilinangan leú et ka ingon baga , masipaatu pagalaiat sibabara néné .
42024013	Ka gogoinia nenda leú et , ai sia rua sipasiului Jesus sieei ka laggai Emmaus . Ai pulu sara ngakilometer reunannia ka Jerusalem .
42024014	Ai sia mueenung , airapalalaibóaké pagalaiat sibabara néné .
42024015	Oto talagat patitibojidda nia , lotsit-aitulotsit Jesus , paenung'akénangan leú et sia .
42024016	Airaiitsó nia Jesus , tápoi kelé ai lé apa pá sisakkeri matadda buí raagai nia .
42024017	Iageti tekánangan sia Jesus , pelé nga-ngania ka tubudda , " Aponia baí nenda nupalalaibóaké kam ka enungan ? " Oto ari arapuenung , sulei lé matadda , kalulut reu-reu bagadda .
42024018	Lepá nou-nounangan nia sara ka talagadda , iaté sipuoni si Keleopas , " Taleú saram'an lé ukkui , tairauma sikukuddu ka Jerusalem , sitaiagai sibabara simaruei néné ? "
42024019	Oto kuanangan ka matadda ka sia Jesus , " Aponia poi sibabara ? " Pelé nga-nganda , " Néné lé , pagalaiat sipuaaili ka tubut Jesus , si Natsaretna . Nabi lé nia . Bulat simakerek tiboiet samba ai ka tubunia gege simaron , ka matat Taikamanua sambat ka matadda sangamberi sirimanua .
42024020	Arasegéaké nia tai imam sabeu sambat tai bajá ka bangsatta ka kabeira sipasiukum , bulé tuukum'aké nia simateiakenen , iageti siliktengaakérangan leú et nia !
42024021	Bulat akukaroningan kai nia baga , ibelaaké bangsa Israel . Katelungagogoinangan té néné , lepána aibara sibabara néné .
42024022	Sarapei mitsá , ai sia piga pá tainanalep ka talagamai arabaraaké kakiseiat ka bagamai . Araei simaseggei peilé ka puariat .
42024023	Tápoi tá araitsó sedda tubut Jesus simamatei . Lepá toili sia , kuaddangan ka matamai , iitsóra malaika , samba kukuadda ka matadda , samalaika , katususurut Jesus ka simamatei .
42024024	Lulut néné , eirangan leú et piga pá saaleimai ka puariat . Kelé arasegé , bulat tá aijulut kelé ka sikuadda tainanalep ; sarat ka sia néné , tá araitsó tubut Jesus . "
42024025	Iageti kuanangan ka matadda Jesus , " Bulat sitaiagai paatuat lé kam néné ! Bulat maburú nukatonemi kam baga sangamberi sikuadda tai nabi !
42024026	Kipa , tá poi mangorik lé boikí igagalai Rimata Sipaarau , kei mei nia ka pulatsanannia ? "
42024027	Iageti taddaakénangan ikolouaké ka matadda , Jesus , sangamberinia sitususurat ka bagat Buko Sipunenan , pagalaiat tubunia , barania ka sinurat'akenen Mose , pat aili ka sinurat'akenenda tai nabi .
42024028	Kelé aramalegre ka laggai ailiakenenda , galainangan Jesus kelé baí iririu-riuaké lé ipuenung , isabauaké laggai .
42024029	Iageti keraakérangan itui-tui , Jesus . Kuaddangan ka matania , " Ka kudduatmaian lé tapugogogoi , aipoí kineneiget masosoibóan lé sulu , aian pei magegep-gep . " Iageti pugogoirangan leú et ka kudduatda .
42024030	Oto ai sia mukokom , alánangan roti , Jesus , kuanangan surá ka tubut Taikamanua , lepá paabbónangan nia , kaunangan nia ka tubudda .
42024031	Bulat iapeité agairangan pu-Jejesus nia . Tápoi lepá agounangan nia ka matadda .
42024032	Iageti patiboddangan pasasambadda , " Ale , tenan lé ka bagatta poa-poau , ka tetret aipatiboaké sita ka enungan , aipakolou ka sita bagat tiboiet ka Buko Sipunenan , elé ? "
42024033	Iangan leú et gogoinia , toili sia ka Jerusalem . Segé sia sedda , ailiddangan ai sia parururú ka sia sipasiului sipulusara sambat sipasiului sabagei .
42024034	Iageti kuaddangan ka matadda , " Bulat sibulatnia , atusurungan nia mitsá si Tuhan ! Aipatoiláan tubunia ka tubut Simon ! "
42024035	Oto taddaakérangan nia ka sia sipasiului Jesus sirua néné , masipungu-nguan'aké sangamberinia siitsóra ka enungan , samba leú et ratiboi , kipa aioi araagai nia Jesus , aipaaabbó roti .
42024036	Ai peilé ranununuaké siitsóra , tulut rió-aipurió Jesus ka talagadda . Iageti kuanangan ka matadda , Jesus , " Bulé ipaalei kam aban Taikamanua ! "
42024037	Oto tugégérangan leú et pagalú lotóra bagei . Aipoí ka bagadda te sanitu lé araitsó .
42024038	Tápoi kuanangan ka matadda Jesus , " Malolotó kodda kam ? Samba iparurua kodda bagamui ka tubukku ?
42024039	Itsó kam néné kabeiku samba rerekku . Bulat aku lé néné ! Rape peité kam aku samba lelek'aké peité kam ! Aipoí ka sia sanitu , tá anai akkulá samba tolatnia , kelé siitsómui ka tubukku kaku néné . "
42024040	Aikukua kelé néné Jesus , aipatotoilá ka tubudda kabei sambat rerenia .
42024041	Tápoi kelé iitsó tápei matotonem bagadda ka tubunia , kalulut angkat bagadda samba kisei ka bagadda , kuanangan ka matadda Jesus , " Taleú ai kanmui sené ? "
42024042	Iageti kaurangan ka tubut Jesus sangapaggla iba sigoreng .
42024043	Oto alánangan nia nenda iba Jesus , komnangan leú et nia ka matadda .
42024044	Lepá kuanangan ka matadda Jesus , " Iaté néné kelé siniboiku ka matamui , ka tetret ai peilé aku ka talagamui : buítá muaili sangamberinia sitususurat pagalaiat tubukku ka bagat Bukot Mose , samba tai Nabi , samba leú et ka Mazmur . "
42024045	Iageti bukaakénangan paatuadda Jesus , bulé raagai katukolobat tiboiet sitususurat ka Buko Sipunenan .
42024046	Lepá kuanangan ka matadda , Jesus , " Ka bagat Buko Sipunenan , ai atusurat'aké , buíta mangorik nia boikí Rimata Sipaarau néné , samba buítá tusuru nia ka simamatei ka gogoi sikatelunia .
42024047	Samba leú et , buítá ka oninia , tupangantoman sangamberi taikapolak , bulé rabauaké paatuatda , iappéaké jodda Taikamanua . Samba Katuareman Simaerú néné , buítá tapakakra barania ka Jerusalem .
42024048	Oto kam te sipasimumuneng'aké sangamberinia néné .
42024049	Ai leú kukoiniaké ka kam Ketsat Sipunenan , kelé sitonéakenen Ukkui . Tápoi buítá mariu-riu nungena kam nia ka Jerusalem néné , teret sop-sopna ka tubumui geget Taikamanua . "
42024050	Lepá abbitnangan sia sipasiuluinia Jesus , raei ka Betania . Segé sia sedda , totoiakénangan kabeinia Jesus , sukat'akénangan leú et sia .
42024051	Oto aisusukat'aké sia , tusakainangan leú et ka manua , iageti pasaraddangan leú et .
42024052	Iageti purappoddangan leú et masipaniddogi nia , lepá toili sia ka Jerusalem ka angkat baga sabeu .
42024053	Samba riu-riunia lé raumun'aké Taikamanua ka Uman Taikamanua .
43001001	Ka panandaatnia peilé , ainangan tá ibabaraaké manua sambat polak Taikamanua , aian turerere kababarania ka sia Tiboiet . Aian nia ka sia Tiboiet néné ka bet-bet Taikamanua , iageti Tiboiet néné leú , makeré lé nia ka tubut Taikamanua .
43001002	Taddanangan aian nia turerere mukukuddu ka bet-bet Taikamanua , ka sia Tiboiet néné .
43001003	Ka tubunia lé ka baraiat sangamberinia , samba sangamberinia sibabara néné , tá anai tenan nia bara ; ké tá kalulunia .
43001004	Bakkat purimanuaiat lé Tiboiet néné ialeú et purimanuaiat néné , sipatóaké sirimanua .
43001005	Mutoro lé pató néné ka simagep-gep tápoi tá momoi ipéaké nia pugep-geman .
43001006	Iageti oinangan leú et sara pakoiniet Taikamanua , sipuoni si Johannes .
43001007	Kaooi nia néné , iaté masisegéaké pagalaiat pató néné , bulé imatonem bagadda sangamberi sirimanua ka tubunia .
43001008	Tápoi tápei te nia néné oniakenen pató , sarat masisegéaké pató lé nia ka sia .
43001009	Amoian nia ka polak ka sia , oniakenen bulat pató sipulelelek , sitoroji sangamberi sirimanua .
43001010	Ai nia ka polak Tiboiet néné , samba kalulunia lé aibara polak néné , tápoi tá raagai nia taikapolak .
43001011	Amoian nia bulat ka bakkat laggainia , tápoi tá arasiló nia sabangsania .
43001012	Tápoi ai leú te sia sipasisisiló nia , samba ai leú et sia simatonem baga ka tubunia . Oto kaunangan ka sia hak ibailiu sia tatogat Taikamanua ,
43001013	tápoi tá te sirimanua aitútúaké matadda , aipoí ka Taikamanua lé ka baraiat puririmanua sibau néné .
43001014	Aibailiuan nia sirimanua Tiboiet néné , aian nia mukukuddu ka talagatta , ataitsóan kam pulatsanannia . Aisiló pulatsanan néné , siripot puooni nia togat Ukkui , sisasara . Ka tubunia lé taiitsó kam Taikamanua , samba leú nuntut bagania ka tubutta .
43001015	Sipasimumuneng'aké pagalaiat tubunia , iaté si Johannes , aikua : " Nia té néné sikuakku : Momoi te nia kurukku , tápoi nia peilé abeu tiboi tubu ka tubukku , aipoí einangan aku kaku tá mututú-tú mata , aian nia ka sia . "
43001016	Sipulu katat baga lé nia ; tá muaari , isukat'aké sita .
43001017	Aiaké Surukat Taikamanua ka tubutta , iaté si Mose ; tápoi katet baga samba putotopit Taikamanua geti ka tubut Jesus Kristus lé ataitsó kam nia .
43001018	Bulat beri peité sia sara sipasiiitsó Taikamanua , sarat togat Ukkui sisasara lé , lepá , iaté simakeré ka Ukkui , simakopé legre ka tubunia . Nia lé ipopoiliat Ukkui ka sita .
43001019	Iageti koiniakérangan tai imam samba sia ka suku Lepi , tai bajára tai Jahudi sikukuddu ka Jerusalem , raei ka tubut Johannes , bulé raiséaké nia , rakua , " Kasonia ekeu néné ? "
43001020	Oto poiliatnangan tubunia si Johannes bulat simakolou ka tubudda , pelé nga-ngania , " Aku kaku geti néné , tá Rimata Sipaarau . "
43001021	Iageti kuaddangan ka matania , " Oto kasonia lé ekeu ? Taleú si Elia lé ekeu ? " Aleginangan nia si Johannes , ikua ka matadda , " Taá . " Oleakérangan mitsá raisé nia pelé nga-nganda ka tubunia , " Taleú Nabi lé ekeu ? " Kuanangan ka matadda , " Taá . "
43001022	Kuaddangan mitsá ka matania si Johannes , " Oto kauan , poiliat pei ka matamai , kasonia lé ekeu néné , bulé ibara segéakenenmai ka tubudda sipasikokoiniaké kai , apa sikuam ka matamai pagalaiat tubum ? "
43001023	Iageti kuanangan ka matadda si Johannes , " Aku te nenda kelé sipoiliat Nabi Jesayas : ' Sipusosoga ka simatangeu , masikua : Pagaktuk kam enungan Tuhan . ' "
43001024	Kuaddangan ka matat Johannes sia sikoiniakenenda tai Parise ,
43001025	" Oto ké tá Rimata Sipaarau ekeu néné , elé tá si Elia , sambat tá sipuoni tai Nabi , masiraraú kodda ekeu ? "
43001026	Aleginangan nia si Johannes , pelé nga-ngania , " Aku geti kaku néné , oinan lé kuraraúaké . Tápoi ka talagamui sené , ai sia sara taiaagaietmui .
43001027	Siooi kuruk tei-teiku . Tápoi beri masirugut talit tarangaínia , tá mateú aku . "
43001028	Ka laggai Betania te aipuaili sangamberinia néné , iaté ka saigit ka kabelaiat sulut Oinan Jordan , ka kudduat pasiraúkatnia sirimanua , si Johannes .
43001029	Matsepnia lé mitsá , itsónangan Jesus si Johannes ai nia memei masitaget'aké nia . Iageti pusiblanangan si Johannes , pelé nga-ngania , " Itsó kam , nia té néné , Togat Biri-birit Taikamanua , sipasipoposa jodda taikapolak .
43001030	Nia té néné kuanenku ka matamui , siooi kuruk tei-teiku . Tápoi nia peilé abeu tiboi tubu ka tubukku , aipoí kei babara aku kaku , aian turerere kababara nia ka sia .
43001031	Panandaatnia poí , bulat beri agaiku nia ka sia néné . Tápoi bagat kaooiku néné , iaté masiraú sia oinan , bulé raagai nia ka sia néné sabangsa Israel . "
43001032	Ka sia leú et si Johannes imuneng'aké leú et kisé , " Akuitsó Ketsat Sipunenan itugorosot kelé mutubu marpati ileugi nia .
43001033	Ka tetret nenda tápei kuagai nia . Tápoi kelé aikua ka matakku Taikamanua , sipasikokoiniaké aku masiraú sirimanua oinan , kisé , ' Ké nuitsó itugorosot Ketsat Sipunenan , ileugi sara sirimanua , nia té nenda sipasiraraúaké Ketsat Sipunenan . ' "
43001034	Iageti pusiblanangan si Johannes , pelé nga-ngania , " Oto bulat tubut tubukkungan te amasiitsó ; kalulut néné muneng'akékungan nia kaku , bulat Togat Taikamanua lé nia . "
43001035	Iageti matsep , ei nia mitsá si Johannes ka kudduat nenda leú et , sambat rua sipasiuluinia .
43001036	Kelé aiitsó aitusabau Jesus , kuanangan , " Itsó kam ! Nia té néné Togat Biri-birit Taikamanua . "
43001037	Oto ka sia sipasiului Johannes sirua néné , kelé araarep sikuat Johannes ka matadda , eirangan leú et masitut Jesus .
43001038	Kelé aipitsa tei-teinia ka sia Jesus , itsónangan airatutut nia . Iageti kuanangan ka matadda , " Aponia nugagaba kam ? " Belan nga-nganda lé masikua ka matat Jesus , " Ale Rabbi , kaipa nukukuddu ? " ( Rabbi , katukolobatnia , guru . )
43001039	Iageti kuanangan ka matadda , Jesus , " Sita kam , nuitsó kam nia . " Oto eirangan leú et sambadda , raitsó kaipa kudduatnia . Ka tetret nenda aiailingan bó-bó epat ka soibokat . Oto pugogoirangan sambadda sedda .
43001040	Oto sara ka talagat sirua sipasiaarep sikuat Johannes , lepá ei nia masitut Jesus , iaté sipuoni si Andareas , sarainan Simon Petrus .
43001041	Iageti olaakénangan nia si Andareas mei masigaba sarainania si Simon . Kelé aiaili nia , kuanangan ka matania , " Apaailingan kai si Mesias ! " ( Mesias , makeré lé Kristus , iaté : Rimata Sipaarau . )
43001042	Einangan leú et si Andareas itaroaké si Simon ka tubut Jesus . Iageti kinerenangan nia Jesus si Simon , pelé nga-ngania ka matania , " Ekeu néné iaté sipuoni si Simon , togat Jona . Tuooniakéan lé te ekeu si Kepas . " ( Kepas , makeré lé Petrus , katukolobatnia , iaté , leleu bulak . )
43001043	Kelé aimamatsep , teúakénangan Jesus mei ka Galilea . Iageti paailiddangan si Pilipus , kuanangan ka matania , " Konan , nutut aku ! "
43001044	Laggainia ka sia si Pilipus ka Betsaida , iaté ka kudduatra tai Andareas sambat tai Petrus .
43001045	Lepá ailinangan si Natanael si Pilipus . Iageti kuanangan ka matania , " Akuailingan kai nia kelé sipoiliat Mose sambat sisegéakenenda tai nabi . Nia néné iaté tai Natsaret , togat Josep . "
43001046	Tápoi aikua lé ka sia si Natanael ka matat Pilipus , " Kipa pá ora , babara leú pá simaerú ka laggai Natsaret ? " Iageti kuanangan ka matat Natanael si Pilipus , " Taá , kisé lé , konan lé nuitsó nia , kekeu . "
43001047	Kelé aiitsó nia Jesus si Natanael ai nia memei masiailiaké nia , pusiblanangan leú et , isiblaaké pagalaiat tubut Natanael , pelé nga-ngania , " Iaté néné sara bulat tubut tai Israel sipulelelek . Beri sara pajoat ka bagat paatuatnia . "
43001048	Kuanangan si Natanael ka matat Jesus , " Kipa galainia anuagai aku ? " Kuanangan ka matania Jesus , " Ainangan tá isosogai ekeu si Pilipus , akuitsoán ekeu , ai ekeu mukukuddu ka tei sileu . "
43001049	Iageti pusiblanangan ka sia si Natanael , pelé nga-ngania , " Guru , Togat Taikamanua lé ekeu , Rimatadda tai Israel ! "
43001050	Kuanangan ka matania Jesus , " Kalulut kukuakku ka matam iitsóku ekeu ai ekeu mukukuddu ka tei sileu peilé , amatonem'an bagam ka tubukku ? Oto nuiitsó peilé te mitsá , bulat sisaliu beunan nenda peilé ! "
43001051	Kuanangan nia mitsá Jesus ka matat Natanael , " Bulat sibulatnia te kuanenku néné ka matam , kau nukatonemi nia ; nuiitsó te itubuká manua , samba samalaikat Taikamanua , situsasakai sambat sipangangaraí , raailiaké Togat Manusia . "
43002001	Kelé aitusabau rua ngagogoi burúnia , baraakérangan sara punen putalimogat ka laggai Kana ka propinsi Galilea . Ka punen nenda ai nia ka sia inan Jesus .
43002002	Ka sia leú et Jesus sambat sipasiuluinia , arasogai leú et sia ka sia mupunen ka putalimogat néné .
43002003	Kelé aitatá anggur , kuanangan inannia ka matat Jesus , " Asapprungan anggurda . "
43002004	Iageti kuanangan ka matat inania Jesus , " Bá gugugluaké aku , Ina . Aipoí tápei aiaili tetrenia kupatoilá tubukku . "
43002005	Oto kuanangan ka matadda inan Jesus sapagugulet néné , " Apa lé ikua ka matamui , galaimuian nia . "
43002006	Iageti sedda ai enem ngambua bubbuman , sinarek'akenenda kaunen pasibuiat rere siripot aratda tai Jahudi . Ai pasasangotu ngaliter igit ka bagania senen bubbuman néné .
43002007	Kuanangan ka matadda Jesus sapagugulet néné , " Kau kam oinan ka bagania sangamberi bubbuman néné . " Iageti kaurangan oinan ka bagania , pat tim .
43002008	Lepá kuanangan ka matadda Jesus , " Oto kauan , seilú kam goisó oinan néné , nuei kam nukau kam nia ka siutéaké punen néné . Iageti abbitrangan nia oinan nonda ka siutéaké punen . "
43002009	Iageti nanamnangan nia nenda oinan sibailiu anggur . ( Tápoi tá iagai kabaraiatnia anggur néné , sarat sia lé sapagugulet sipasibabaliuaké oinan , iagai nia . ) Oto rengeiakénangan tubunia siutéaké punen néné ka tubut simanteu sitalimouakenen ,
43002010	kuanangan ka matania , " Kelé simatukle tugalaiaké , anggur simakopé erú lé boikí tukakau lóra tairauma sipupu-punen , tápoi ké geti asegéan bagadda muló , iapeité belaaké anggur sitaimakopé nanam . Tápoi anukoirí lé kam anggur bulat simaerú néné , teret kineneiget ! "
43002011	Iaté né pukerengan siboikí sigalai Jesus ka laggai Kana . Aigalai néné Jesus , iaté ka laggai Kana ka propinsi Galilea . Toggaiat néné te masipatoilá pulatsanannia . Iageti matonemnangan bagadda sipasiuluinia ka tubunia .
43002012	Lepá , ei sia ka Kapernaum sambadda sainania , sambat sasarainania , samba leú et sipasiuluinia . Iageti kuddu sia sedda piga ngagogoi pá burúnia .
43002013	Kelé aimalegre iaili tetrenia Punen Paskadda tai Jahudi , einangan leú et Jesus ka Jerusalem .
43002014	Iageti ailinangan sia Jesus ka Uman Taikamanua sipasisasakiaké jaui , biri-biri , sambat umá marpati . Ka sia leú sipasisisiliy bulagat , ai sia mututukkú sedda .
43002015	Iageti tikainangan leú et tali , Jesus , ibara jijigunia ; oto pausijinangan leú et sangamberi tarimeu , iaté biri-biri sambat jaui ka bagat Uman Taikamanua . Paluggánangan leú et mejadda sipasisisiliy bulagat , katenan bulagatda aparappi ka polak .
43002016	Kuanangan ka matadda Jesus , sipasisasakiaké umá marpati , " Abbit kam sangamberinia sikukuddu sené . Bá babailiuaké kam nia Uman Ukkuiku néné , kudduat pasakiatmui ! "
43002017	Oto iapeité repdemrangan nia ka sia sipasiuluinia , kelé ka sitususurat ka Buko Sipunenan , sipasikukua kisé , " Nuntut bagakku ka Umam lé Tuhan , aimatei ka tubukku . "
43002018	Iageti pajoggloakérangan Jesus tai bajára tai Jahudi , pelé nga-nganda ka tubunia , " Galai peité kiseiet , ibara itsoketmai , kuagai kai kababarania haknu masigalaiaké kelé néné . "
43002019	Tápoi belan nga-ngania lé Jesus , ikua ka matadda , " Ragat'an lé kam Uman Taikamanua néné , tápoi ka bagat telu ngagogoi burúnia , rióakékungan nia mitsá . "
43002020	Oto kuaddangan nia ka sia , " Epat ngapulu enem ngarura burúnia aitugalai Uman Taikamanua néné . Kipa kekeu momoi nurióaké nia mitsá ka bagat telu ngagogoi ? "
43002021	Tápoi tubunia lé iooniaké Jesus , Uman Taikamanua .
43002022	Oto lepá , aitusuru Jesus ka simamatei , iapeité repdemrangan nia sipasiuluinia , kukuana ka matadda Jesus , pagalaiat néné . Iageti matonemnangan bagadda ka sitususurat ka bagat Buko Sipunenan samba ka sangamberi siniboi Jesus ka matadda .
43002023	Maigi sia simatonem baga ka tubut Jesus , ka tetret ai nia ka Jerusalem mupupunen Paska , kalulut maigi kerek aigalai .
43002024	Tápoi ka sia geti Jesus , tá aikatonemi sia baga , iagai lé poí sia sangamberi sirimanua .
43002025	Tá anai lulunia rakolouaké ka matania pagalaiat tubudda kasei pá ; aipoí nia ka sia , iagai apa sibabara ka paatuatda sirimanua .
43003001	Ai sara siagai enung puaranan ka talagadda tai Parise , iaté sipuoni si Nikodemus .
43003002	Iageti sinoibó ei nia ka tubut Jesus , kuanangan ka matania , " Ale Guru , aikuaagai kai kokoiniakéna ekeu Taikamanua . Aipoí tá anai sia beri sara siagai masigalai kerek kelé sigalaiakenennu néné kekeu , ké tá ipaalei nia Taikamanua . "
43003003	Oto kuanangan ka sia Jesus ka matat Nikodemus , " Kau imatonem bagam ka sikuakku néné ; bulat beri te sia sara ibabailiu sapaamian Taikamanua , ké tá mutú-tú matania mitsá . "
43003004	Iageti kuanangan nia ka sia si Nikodemus ka matat Jesus , " Ale , kaipa iooi iputútú matadda mitsá sikebbukat . Momoi leú pá isuruket'aké nia mitsá inania , lepá tú-túakénangan matania mitsá inania ? "
43003005	Oto alegina lé nia ka sia Jesus , " Bulat sibulatnia sikuakku néné ka matam : ké tá itú-túaké matadda oinan samba Ketsat Sipunenan , bulat tá momoi ibailiu sia sapaamian Taikamanua .
43003006	Aipoí sirimanua siripot ka pusirimanuaat , saeppudda lé itutú-túaké matadda , tápoi siripot ka puketsanan geti , Ketsat Sipunenan lé itutú-túaké matadda .
43003007	Oto buí imakeppu ka bagam , ké kukua ka matam : buitá mutú-tú matamui mitsá .
43003008	Kelé leú ka sia ipuboroi rusa , kaipa lé iobá ei ; aitaarep ukkúnia , tápoi tá taagai kaipa kabaraiatnia , samba kaipa ieei . Oto kisedda leú te galainia ka sia sinútúakenen Ketsat Sipunenan . "
43003009	Iageti kuanangan ka matat Jesus , si Nikodemus , " Oto kipa ipaeerú ibara néné ? "
43003010	Kuanangan ka matania Jesus , " Ale , guru lé ekeu ka bangsa Israel ; malangan pá tá nuagai nia néné ?
43003011	Kau imatonem bagam ka sikuakku néné : siagaimai lé kutitiboi kai , samba siitsómai lé kumumuneng'aké kai : tápoi beri tonem bagamui ka simuneng'akenenmai .
43003012	Oto ké tá baí matonem bagamui kupungu-nguan'aké pagalaiat sibabara ka polak néné ; kipangan lé iooi imatotonem bagamui ké kupungu-nguan'aké baí kai pagalaiat sibabara ka manua ?
43003013	Beri peité sia sara situsasakai ka manua , sarat nia situgogorosot ka polak peilé , iaté Togat Manusia .
43003014	Kelé aitoak'aké ulou tembaga si Mose ka sara loiná ka simatangeu , oto buitá kisedda leú te ka sia itubuak'aké Togat Manusia ,
43003015	bulé rabakkati purimanuaiat sipulelelek samba sitaitatatá , ka sia simatonem baga ka tubunia . "
43003016	Kisé te bulat kopet katet bagania Taikamanua ka taikapolak , pat akénangan Togania sisasara , bulé tá ilangó sia sangamberi simatonem baga ka tubunia , tápoi raiikep'aké lé purimanuaiat sipulelelek samba sitaitatatá .
43003017	Aipoí aikoiniaké Togania Taikamanua , tá masihakimi taikapolak , tápoi masipaarau sia lé .
43003018	Oto kasei simatonem baga ka tubunia , tá iuukum'aké sia Taikamanua . Tápoi sitaimatonem baga ka tubunia geti , aiukum'an sia Taikamanua , kalulut taimatonem bagadda ka tubut Togat Taikamanua sisasara .
43003019	Ituseseleaké sia geti , iaté kalulut : Amoian nia pató ka polak néné , tápoi sirimanua geti ka gep-gep lé ramareré-ré , belé peilé ka pató , kalulut kataí nia sigalaira .
43003020	Aipoí sangamberi sirimanua sigalai sikataí , bulat malagá bagadda ka tubut pató ; samba tá ioobá moi ka pató geti , kalulut ikera buí imatoilá sigalainia sikataí .
43003021	Tápoi sia geti sigalaiaké sangamberi siobat bagat Taikamanua , maeme bagadda masilegeri pató , bulé imatoilá , sangamberi sigalainia néné , sarat siripot obaket bagat Taikamanua lé .
43003022	Lepá ei Jesus sambadda sipasiuluinia ka Judea . Iageti kuddu sia sedda piga ngagogoi pá burúnia , masiraú .
43003023	Ka tetret nenda , tápei arapenjaraaké nia ka sia si Johannes . Pasiraúnangan leú et ka laggai Ainon , tá mareunan nia ka laggai Salim . Aipoí sedda maigi oinan . Iageti oirangan leú et sirimanua ka tubunia , raúnangan leú et sia .
43003024	
43003025	Lepá pajoggloddangan sipasiului Johannes , ka tubudda tai Jahudi , rapaukeli pagalaiat aturan pasiliná .
43003026	Iageti eirangan leú et ka tubut Johannes masikua ka matania , pelé nga-nganda , " Ai peilé leú nurerepdem nia , Guru , nenda alei nu mukuddu ka silat Oinan Jordan , sinaúsaúnu ka tubumai siburú ? Ka sia kineneiget , ai leú et nia masiraraú , ameian sia sangamberi sirimanua ka tubunia ! "
43003027	Iageti kuanangan ka matadda sipasiuluinia si Johannes , " Tá anai tenan lé nia bara apa pá ka tubut sirimanua , ké tá Taikamanua ipanguruat'aké nia ka tubudda .
43003028	Bulat piúmuian te amasiarep akukua nia ka matamui , ' Aku kaku néné geti , tá Rimata Sipaarau . Aikoiniaké lé aku Taikamanua muboikí ka tubunia . '
43003029	Aipoí sinanalep sitalimouakenen nenda , simanteu sitalimouakenen sibakkatnia . Ka sia alei simanteu talimouakenen , sarat murió masipaaleiaké samba masiarep'aké galajetnia , samba bulat maangká bagania ké iarep nga-ngan simanteu talimouakenen . Oto kisedda leú te aku kaku . Kineneiget bulat maangká bagakku .
43003030	Bulé nia lé memei maabeu tiboi tubu , tápoi aku kaku geti , memei lé ibebeleki tiboi tubukku . "
43003031	Sibabara ka manua lé sisaliu sangamberinia . Tápoi sibabara ka polak geti , addeat taikapolak peilé sia , samba pagalaiat pupolangan lé ratitiboi . Nia lé , sibabara ka manua sisaliu sangamberinia .
43003032	Siripot siitsónia elé siarepnia lé ititiboi , tápoi beri sia sara simatonem baga ka simuneng'akenennia .
43003033	Tápoi sia geti simatonem baga ka simuneng'akenennia , ramumuneng'aké pububulat sibulatnia sikuat Taikamanua .
43003034	Aipoí sia sapakoiniet Taikamanua lé masingangantoman'aké tiboiet Taikamanua , aipanguruat'akéan poí sangamberinia ka tubunia Ketsat Sipunenan .
43003035	Manuntu bagat Ukkui ka tubut Togania , samba aikauan sangamberinia gege ka tubunia .
43003036	Oto kasei simatonem baga ka tubut Toga , tá isoppi rabakkati purimanuaiat sipulelelek samba sitaitatatá . Tápoi sitaimareddet ka tubut Toga geti , bulat buji bagadda rabakkati purimanuaiat . Iuukum'aké lé sia Taikamanua teret buru-burú .
43004001	Iageti maarepnangan ka tai Parise , Jesus peilé maigi aisese elé maigi airaú , sapagugulet , belé peilé kai Johannes . [
43004002	Tápoi kenanen rakukua kelé néné , tá aina masiraraú ka sia Jesus , sipasiuluinia lé . ]
43004003	Oto kelé aiagai nia Jesus aarepra nia tai Parise pagalaiat néné , tui nia ikaddiuaké Judea , ei nia masiailiaké Galilea .
43004004	Tápoi puenunganannia néné , buítá isabau laggaira tai Samaria .
43004005	Iageti segé nia Jesus ka laggaira tai Samaria , sipuoni Sikar , tá maareu nia ka polak sikau Jakob siburú ka tubut togania si Josep .
43004006	Ai sedda sumur Jakob . Kalulut saggot tubunia Jesus muenung puuddetnangan ka bet-bet sumur . Ka tetret nenda iaté tuggé sulu .
43004007	Ka sia sipasiuluinia , ameian sia ka kota masisaki kan . Lepá oinangan leú et sara sinanalep tai Samaria masiaisú oinan . Iageti kuanangan ka matat sinanalep néné , Jesus , " Ale Ina , momoi leú kutiddou ka tubum , bulé nuaké lóku oinan ? "
43004008	
43004009	Tápoi aikua lé ka matat Jesus sinanalep néné , " Tai Jahudi lé ekeu , Ukkui , iageti aku kaku néné tai Samaria lé . Nutitiddou koí ka tubukku lónu oinan ? " ( Aipoí tai Jahudi sambat tai Samaria , taipaoobá lé sia . )
43004010	Iageti kuanangan ka matania , Jesus , " Ké ai baí nuaagai nia panguruat Taikamanua , samba leú et ké ai baí nuaagai nia kasonia néné sipasititiddou oinan ló ka tubum , tá isoppi nutiddou lónu ka tubunia , iageti akénangan kekeu oinan purimanuaiat . "
43004011	Kuanangan ka sia sinanalep ka matat Jesus , " Kipa ibabara ka tubum oinan purimanuaiat , ké beringan seseilúnu tá anai ; iageti paobánangan pei bagei sumur néné bulat makeru . Oto kaipangan lé ibabara oinan purimanuaiat ?
43004012	Taikebbukatmai si Jakob lé aiaké kakai sumur néné . Beri ka sia leú et sené leú et iaalá lónia oinan . Kisedda leú et tatogania sambat tarimeunia sené leú et ka baraiat lóra . Taleú ai lé nukukua tubum ekeu peilé abeu tiboi tubu ka tubut Jakob ? "
43004013	Kuanangan mitsá ka matania Jesus , " Maooggou lé sia mitsá sipasiloló oinan néné ,
43004014	tápoi sipasiloló oinan akenenku geti , táan te maooggou nia burú . Aipoí oinan akenenku kaku , ibabailiu lé nia ka tubunia matat bubuakat , sipububuggra , sikau ka tubunia purimanuaiat sipulelelek samba sitaitatatá . "
43004015	Iageti kuanangan sinanalep néné ka matat Jesus , " Oto kauan , akéan poí kaku oinan nenda kuanennu , buí kumaoggou mitsá , buían kuoi mitsá sené masiaisú oinan . "
43004016	Kuanangan ka matania Jesus , " Oto kisé , kenan'an boikí nusogai simanteunu ; lepá oi ekeu mitsá sené . "
43004017	Iageti kuanangan ka matat Jesus sinanalep néné , " Tá anai simanteuku . " Kuanangan ka matania Jesus , " Aisese tedda sikuam .
43004018	Aipoí aiailingan lima ngamitsá anuputalimou ; tápoi simanteu paaleiakenennu geti kineneiget , tá simanteunu . "
43004019	Iageti kuanangan nia sinanalep ka matat Jesus , " Oto kineneiget peité akuagai nia punanabim .
43004020	Ka taikebbukatmai ka leleu néné lé rapaniniddogi Taikamanua ; tápoi arakua sabangsam geti , sarat ka Jerusalem lé kudduat paniddogat ka Taikamanua . "
43004021	Tápoi kuanangan ka matania Jesus , " Kau imatonem bagam ka sikuakku néné , ka sara tetre , táan ka leleu néné , elé ka Jerusalem , kudduat paniddogat ka Ukkui .
43004022	Kam kakam tai Samaria , tá nuagai kam nia paniddogietmui ; tápoi ka kai geti tai Jahudi , kuagai kai nia paniddogietmai ; aipoí ka tai Jahudi lé ibabara puaragat .
43004023	Tápoi iaaili te gogoinia , elé aiailingan gogoinia , ka geget Ketsat Sipunenan'an lé te rapaniddogi Ukkui , iaté Taikamanua bulat sibulatnia , siripot siobat bagat Ukkui .
43004024	Aipoí Ketsat lé nia Ukkui néné ; oto sarat ka geget Ketsat Sipunenan lé iooi rapaniddogi Ukkui ka siripokatnia . "
43004025	Iageti kuanangan ka matat Jesus sinanalep néné , " Aikuaagai kaooi nia Rimata Sipaarau ( sipuoni Kristus ) . Oto ké moi nia , poiliatnangan sangamberinia ka tubutta . "
43004026	Kuanangan ka matania , Jesus , " Aku té néné , sipatiboaké ekeu kineneiget . "
43004027	Kelé aratoili sipasiuluinia , bulat kisei lé ka bagadda raitsó Jesus , ipatiboaké sara sinanalep . Tápoi beri sia sara siisiaké masiteká sinanalep néné , masikua ka matania , " Apa nuaalá sené , Ina ? " elé masiteká Jesus masikua ka matania ka sia , " Nupatitiboaké kodda sara sinanalep ? "
43004028	Iageti galak'akénangan lalaisúnia sedda sinanalep néné , pabalaunangan leú itoili ka laggai , kuanangan ka matadda sedda ,
43004029	" Sita peité kam nuitsó kam sipoiliat ka matakku sangamberinia sigalaiku . Taleú pá niangan né Rimata Sipaarau ? "
43004030	Iageti kaddiuakérangan laggaira , ei sia ka tubut Jesus .
43004031	Lepá ei sia sipasiuluinia masisogai nia mukom , kuaddangan ka matania , " Konan mukom , Guru . "
43004032	Tápoi alegina lé nia Jesus ikua ka matadda , " Ai kaku kanku , taiaagaietmui . "
43004033	Iageti paisérangan pasasambadda sipasiuluinia , pelé nga-nganda , " Taleú ai sia sipasitataroaké kannia ? "
43004034	Iageti taddaakénangan masikua ka matadda sipasiuluinia , " Kuanenku kanku geti kaku , iaté masigalaiaké siobat bagat sipasikokoiniaké aku , samba masilepáaké galajet sisegéakenennia ka tubukku .
43004035	Ka kam nukukua kam , ' Ai pei epat ngalaggó burúnia iaili tetrenia pasimoneiat buat siureman . ' Tápoi aku kaku geti masikua ka matamui : Lelek'aké peité kam buat siureman ka mone , surá lepá aimará , getaiet'an lé buania !
43004036	Sia sipasimomonei , arataddaakéan masisiló upadda , rarurúaké balutda ka purimanuaiat sipulelelek samba sitaitatatá . Oto bailiu keré rapuangká baga , sipasikakarap'aké samba leú et sia sipasimomonei .
43004037	Aipoí ai tiboiet sipasikukua kisé , ' Sara mangurep , sabagei masimonei . '
43004038	Oto sené , kukoiniaké kam bulé mei kam masimonei , ka mone taigagalaietmui . Sabagei lé amei mugalai sedda , tápoi kam'an lé masipuuuktungi buat sigalaira . "
43004039	Bulat amaigingan sia tai Samaria simatonem baga ka tubut Jesus , kalulut tiboiet sinanalep sipasikukua , ' Aipoiliat ka matakku sangamberinia galai tubukku . '
43004040	Oto kelé bulat arapaaili ka tubut Jesus , tai Samaria néné , nánárangan nia bulé mukuddu peilé nia ka talagadda . Iageti kuddu nia sedda rua ngagogoi burúnia .
43004041	Lepá uraunangan peilé mitsá igidda simatonem baga ka tubunia , kalulut ngantomannia ka tubudda .
43004042	Belan nga-nganda lé ka tubut sinanalep néné , " Aimatonem geti bagamai kineneiget ka tubunia , táan kalulut sesegéakénu nia ka matamai , tápoi kalulut bulat tubumaian poí aiarep ngantomannia , samba amakolouan ka kai , bulat tubut Sipaarau lé nia néné . "
43004043	Rua ngagogoi burúnia aikuddu ka laggai Sikar , Jesus tui nia iei ka Galilea .
43004044	Bulat tubut Jesus lé amasikua , " Tá rahohormati sara nabi ka laggainia . "
43004045	Tápoi kelé aisegé ka Galilea , silórangan nia ka angkat baga , aipoí araigbuk'an sigalai Jesus , ka tetret araei mupunen Paska ka Jerusalem .
43004046	Lepá ei nia mitsá Jesus ka laggai Kana ka Galilea , ka pasigalaiatna siburú oinan bailiu anggur . Ka laggai néné , ai sara pegawai pamarenta , aimubebesí togania ka laggai Kapernaum .
43004047	Kelé aiarep nia kaooi Jesus ka Galilea barana ka Judea , einangan leú et masiailiaké Jesus sedda , masináná Jesus , bulé iei ka laggai Kapernaum , masialeaké togania . Togania néné ilalangóan lé nia .
43004048	Tápoi aikua lé ka matat pegawai pamarenta néné , Jesus , " Bulat ké tá nuitsó kam kerek sigalaiku , tá matotonem bagamui ka tubukku . "
43004049	Iageti aleginangan nia pegawai pamarenta néné , " Kauan , sitangan lé , Tuan , babara mamatei nia togakku . "
43004050	Kuanangan ka matania Jesus , " Kauan kenan'an , amalengan nia togam . " Oto bulat matonem bagania ka sikuat Jesus . Iageti toilinangan leú et .
43004051	Ka tengan enungan , paseseakénangan sia sapaguguletnia sieei masiailiaké nia , masisegéaké ka matania , pelé nga-nganda , " Amalengan nia togam , Tuan . "
43004052	Lepá isénangan sia sapaguguletnia bó-bó piga aimale togania . Iageti kuaddangan ka matania , " Sokat , ka bó-bó sara sinágó aitatá roketnia . "
43004053	Iapeité airepdem nia ukkui toga néné , ka tetret nenda te aikua ka matania Jesus , " Amalengan nia togam . " Kalulut néné matonemnangan bagadda sangalalepra ka tubut Jesus .
43004054	Iaté néné pukerengan sikaruania sigalai Jesus , barania ka Judea .
43005001	Lepá nenda , ei Jesus ka Jerusalem , kalulut ai sedda punenda tai Jahudi .
43005002	Sedda ka Jerusalem , ka bet-bet , " Matatbaliu Biri-biri " , ai sara kolam , ka nga-ngan Ibrani oninia iaté Betesda . Ai lima ngambua sapounia .
43005003	Sedda ka bagat sapou , apareppa simabesí ; ai simapeset mata , ai simasakit rere , samba leú et simaluluk tubu . [ Airangengenaaké tubudda sangamberidda ipugotsó oinan kolam néné .
43005004	Aipoí pasasangamitsá iaili tetrenia itugorosot malaikat Tuhan masigotsó oinan kolam néné . Oto kasei tugorosot boikí ka bagat kolam sigotsot malaika néné , kenanen aponia pá onin besíra ale-ramale . ]
43005005	Tápoi ka kudduat nenda , ai sara simanteu , telu ngapulu balu ngarurangan burúnia aimabesí .
43005006	Kelé aiitsó nia Jesus , ai nia mukakakkang sedda , samba bagei aiagaian bulat amaburúan aimabesí , nou-nounangan nia Jesus , kuanangan ka matania , " Ale , nuobá leú male ? "
43005007	Kuanangan simabesí néné ka matat Jesus , " Tá anai sia sené , sipasiaakkat'aké aku rakau aku ka bagat kolam , Ukkui ; ka tetret aipugotsó oinan kolam . Oto aian kububuet tubukku kumoileaké mei ka kolam , amuboikían araei sabagei . "
43005008	Iageti kuanangan ka matania , Jesus , " Suruaké ekeu , alá peremannu , puenungnungan . "
43005009	Iangan leú et nia , ale-aimale besínia , bairatnangan peremannia , puenungnangan leú et . Ipot gogoi Sabbat te aigalai néné , Jesus .
43005010	Kalulut néné kuaddangan ka matat simamale besí néné , tai bajára tai Jahudi , pelé nga-nganda , " Takei-kei nubairat peremannu , aipoí gogoi Sabbat lé kineneiget . "
43005011	Tápoi kuana lé nia ka sia simamale besí néné , " Sipasiaaleaké aku lé , amasikua ka matakku , bulé kubairat peremanku , samba kupuenung . "
43005012	Oto pelé nga-nganda ka tubunia , " Kasonia poi amasikua ka matam nubairat peremannu samba nupuenung ? "
43005013	Tápoi ka sia simamale besí néné , táan iagai tubunia sipasiaaleaké besínia , aipapulingan poí tubunia ka sia Jesus ka talagadda sirimanua simigi .
43005014	Tápoi lepá ailinangan nia Jesus ka Uman Taikamanua , simamale besí néné kuanangan ka matania , " Kineneiget , amalengan té ekeu . Oto buían tebaí nugalai mitsá jo , bulé buí nuorik mitsá oringen sisaliu kopet kataí peilé . "
43005015	Iageti einangan leú et simamale besí néné , ka tubudda tai bajára tai Jahudi , masisegéaké pu-Jejesus nia amasialeaké besínia .
43005016	Oto kalulut néné taddaakérangan nia tai bajára tai Jahudi rasaggangi Jesus , kalulut pasiaaleakéna besíra sirimanua , ka ipot gogoi Sabbat .
43005017	Tápoi aikua lé ka matadda Jesus , " Kelé kipa riu-riu nia ipugalai ka sia Ukkuiku , pat aili kineneiget , oto buitá kisedda leú te riu-riu nia kaku kupugalai galajetku . "
43005018	Oto tiboietnia néné , masituppai ron paatuatda raisiaké ramateiaké Jesus . Bulat raiisiaké ramateiaké nia geti , tá sarat kalulut pasasabauna surukat ka aratda , sipaoorak ka gogoi Sabbat , tápoi bulat kukuana nia , Taikamanua néné , Ukkuinia ; oto aipakeréakéan lé tubunia ka tubut Taikamanua .
43005019	Iageti kuanangan kelé néné ka matadda , " Kau imatonem bagamui ka sikuakku néné ; ka sia Toga , tá momoi igagalai apa pá sibara ka teú bagania sarania . Siitsónia ka Ukkuinia lé igagalaiaké . Apa igalai ka sia Ukkui , ialeú te igagalaiaké ka sia Toga .
43005020	Aipoí manuntu lé bagat Ukkui ka tubut Toga , samba aipatoilá sangamberinia sigalaiakenennia ka Togania . Iageti ipatotoilá peileú te mitsá Ukkui , ka tubut Toga , galaiakenennia bulat simakopé beunan , pat bara kisei ka bagamui .
43005021	Oto ké kipa ka Ukkui , isuruaké sia simamatei samba ikau purimanuaiat sipulelelek samba sitaitatatá ka tubudda sirimanua ; kisedda leú te ka sia Toga , ipasikau purimanuaiat sitaitatatá ka tubudda siobánia ikau purimanuaiat .
43005022	Ka sia poí Ukkui , táan ihahakimi kasei pá . Aipoí aikauan ka tubut Togania gege masihakimi sirimanua .
43005023	Aigalaiaké kelé néné geti Ukkui , bulé rahormati nia sangamberi sirimanua , Toga néné , kelé rahormati nia ka sia Ukkui . Oto kasei sitaihormati Toga , tá leú te ihohormati nia ka sia Ukkui , sipasikokoiniaké Toga néné .
43005024	Bulat sibulatnia te sikuakku néné : Kasei sisiddoni ka bagania sangamberi sikuakku néné , samba simatonem baga ka tubut sikoiniaké aku , niaté masibabakkati purimanuaiat sipulelelek samba sitaitatatá . Táan tuukum'aké nia ; abelangan nia ka kamateiat , samba araikep'akéan purimanuaiat .
43005025	Samba kau imatonem bagamui ka sikuakku néné : Iaaili te tetrenia , elé momoi takua , aiailingan tetrenia , raarep te , ka sia simamatei , nga-ngan Togat Taikamanua . Oto kasei sipasiaarep , purimanuandangan leú et .
43005026	Ukkui ka sia , bakkat ka baraiat purimanuaiat lé nia ; oto Togania ka sia leú et , bailiuakénangan leú et nia , bakkat ka baraiat purimanuaiat .
43005027	Aikauan ka tubut Togania , Ukkui , gege masihakimi sirimanua , aipoí Togat Manusia lé nia .
43005028	Oto buí imakisei ka bagamui masiarep kelé néné , aipoí iaaili te gogoi nia raarep nga-ngania sangamberi sirimanua simamatei .
43005029	Arepra lé nga-ngania , bela sia ka bagat ratei . Oto kasei sigalai si maerú , suru , ikep'akérangan purimanuaiat . Tápoi sia geti sipasigagalaiaké sikataí , suru , lepá ukum'aké . "
43005030	" Aku kaku néné , tá kugagalai apa lé kuobá galai . Siripot sikuat Taikamanua lé kupasihakimi kaku . Ialeú et siteúakenenku , maroipo lé , aipoí tá kugagalai siobat bagakku sarakku , tápoi siobat bagat Ukkui sipasikokoiniaké aku lé kugagalaiaké .
43005031	Ké aku leú et masimuneng'aké tubukku , bailiu simuneng'akenenku néné , tá katonemiet baga .
43005032	Tápoi ai lé sia sabagei sipasimumuneng'aké pagalaiat tubukku , samba ai lé kuaagai sesesena nia simuneng'akenennia .
43005033	Kelé sigalaiakenenmui , anukoiniaké kam pakoinietmui raei masitaget'aké si Johannes , masiiséaké pagalaiat tubukku , iageti akénangan ka tubudda katumunengan bulat simakolou pagalaiat tubukku .
43005034	Kukukua nia geti kelé néné , tá kalulut obáku ramuneng'aké aku sirimanua , tápoi bulé nusiló lé kam puaragat sibara ka Taikamanua .
43005035	Aipoí ka sia si Johannes , kelé alito sipuju-juluu lé nia , samba siputotoro . Tápoi tulu lé aimaangká bagamui masisiló toronia .
43005036	Tápoi simuneng'akenenku kaku peilé abeu , ka simuneng'akenen nia ka sia si Johannes . Oto sangamberi sigalaiakenenku kineneiget , iaté masigalaiaké sangamberi galajet sisegéakenen Ukkui ka tubukku , masipatoilá bulat kokoiniakéna aku Ukkui .
43005037	Beri ka sia Ukkui sipasikokoiniaké aku leú et , ai leú imumuneng'aké aku ka sia . Tápoi beri pei arepmui nga-ngania , elé beri pei itsómui nia .
43005038	Kalulut taimatonem bagamui ka tubukku sikoiniakenennia , taiottotnangan tiboietnia ka bagat paatuatmui .
43005039	Bulat numamateiakéan kam tubumui masigelai tiboietnia ka bagat Buko Sipunenan , aipoí ka bagamui te kelé kisedda tupaeerú , bulé ioi nubakkati kam purimanuaiat sipulelelek samba sitaitatatá . Beri Buko Sipunenan leú et , aimuneng'aké leú et pagalaiat tubukku .
43005040	Tápoi beri gelaimui nia moi ka tubukku , bulé nuikep'aké kam purimanuaiat sitaitatatá .
43005041	Tá aikubebesíaké bulé raumun aku sirimanua .
43005042	Ai lé poí kuaagai kam . Ai lé kuaagai tatá nia ka paatuatmui punununtut baga , masipununtuki baga Taikamanua .
43005043	Ka geget Ukkuiku lé akuoi , tápoi beri silómui aku . Tápoi ké sabageian geti moi ka gegenia sarania , bulat biláan lé nusisiló kam nia .
43005044	Kaipa iooi ibabara tonem bagamui , ké ai peilé nubebesíaké kam raumun kam saalei pasasambamui , tá masibesíaké umun sibara ka Taikamanua Sisasara ?
43005045	Buí nusuk-suk kam elé kujo-joaké kam ka matat Ukkui . Sipasijo-joaké kam geti si Mose lé , aipoí nia lé nukakaroni kam baga .
43005046	Ké matonem bagamui kai Mose , tá isoppi imatonem leú et bagamui ka tubukku kaku ; aipoí pagalaiat tubukku lé aisurat'aké .
43005047	Tápoi ké geti tá matonem bagamui ka sinurat'akenen Mose , kipa te imatotonem bagamui ka sikuakku kaku ? "
43006001	Piga pá burúnia , ei nia Jesus , ka silat Paot Galilea , sipuoni leú Paot Tiberias .
43006002	Kelé aisegé sedda , bulat maigi sia amei masitut nia , kalulut araitsóan poí kerek sigalainia masialeaké simabesí .
43006003	Iageti panatranangan Jesus ka leleu , pukuddurangan sedda sambadda sipasiuluinia .
43006004	Ka tetret nenda , amalegrengan iaili Punen Paskadda tai Jahudi .
43006005	Kelé aipaingo matania Jesus , itsónangan sia sirimanua simakopé igi , siooi masiailiaké nia . Iageti kuanangan ka matat Pilipus , Jesus , " Kaipa siagainu taeei masisaki kan , bulé tapakom sia sirimanua simigi néné ? " [
43006006	Kenanen ikukua kelé néné Jesus , ka matat Pilipus , tápoi ai lé iaagai galaiakenennia ; obána lé isibo pupaatuanan Pilipus . ]
43006007	Tápoi kuana lé nia ka sia si Pilipus ka matat Jesus , " Bulat kenanen tasaki roti rua ngotu ngaperak igit sakinia , tá leú et iaaili sia nuntudda néné , kenanen baí takau pagogoisó sia . "
43006008	Iageti kuanangan ka sia sara sipasiului Jesus , sipuoni si Andareas , sarainan Simon Petrus , ka matat Jesus ,
43006009	" Ai sené , sara tatoga sigoisó , ai lima ngaaggro roti aiabbit sambat rua ngamuneng iba . Tápoi apangan lé lulunia tukau nia ka simigi , iaailingan leú pá sia goisó néné ? "
43006010	Tápoi kuana lé nia ka matadda , Jesus , " Kiséan lé , kuangan lé kam ka matadda rapuuddet . " Sedda maturu-turu . Oto ka turu-turu lé rapuuddet . Oto sarat taimanteu , ai sia lima ngaribu igidda .
43006011	Iageti alánangan nia roti néné Jesus , kuanangan surá ka tubut Taikamanua . Lepá parubeinangan nia ka sirimanua simigi . Lepá mitsá parubeinangan leú et iba ; iageti pukomrangan leú et , bulat pak segé ektekra .
43006012	Kelé aisegé ektekra mukom , kuanangan ka matadda sipasiuluinia Jesus , " Rurúaké kam sipulelegei ; bui ibara beri sara simalilimai . "
43006013	Iageti rurúakérangan legeira sibara ka silima ngaaggro roti , ai pulu rua ngagarágá iginia , sarat sisusun sangamberinia .
43006014	Oto kelé araitsó nia sirimanua simigi kerek sigalai Jesus néné , kuaddangan , " Bulat sinénéan te , sara Nabi ngenaetta siooi ka polak ! "
43006015	Iageti kelé aiagai nia Jesus , bebesíakéra rakau nia rimatadda , tui-tui nia iei ka leleu , iareuaké tubunia ka tubudda .
43006016	Kelé aimasoibó , gorosot sia sipasiuluinia Jesus ka paó .
43006017	Janang sia ka bagat abak , iageti talipokiddangan paó , raailiaké laggai Kapernaum . Pat segé soibónia , tápei amei Jesus masiailiaké sia .
43006018	Ka tetret nenda , aian itataddaaké imaonu , kalulut iboroi nia rusa simapiret .
43006019	Pat malegre lima elé enem ngakilometer reunannia arapuabak , itsórangan aiaailiaké sia Jesus , ai nia mueenung ka uddut oinan . Bulat seget kopet kataí lotóra .
43006020	Iageti tekánangan sia Jesus , pelé nga-ngania ka tubudda , " Bá malolotó kam , aku lé ! "
43006021	Oto alárangan nia Jesus sipasiuluinia ka bagat abak , ka angkat baga ; iageti táan amauju , segé sia ka ailiakenenda .
43006022	Oto kelé aimamatsep , agairangan nia sirimanua simigi sitaitutui-tui peilé sedda , sarat sara lé abak sikukuddu sedda . Raagai sarat sipasiului Jesus lé amutuitui sedda , tápoi ka sia geti Jesus , tá amei nia masitut sia .
43006023	Lepá mitsá jolou sedda piga ngaabak pá sia sibabara ka Tiberias , iaté ka bet-bet pukomanda roti , lepat aikua surá Jesus ka tubut Taikamanua .
43006024	Kelé araitsó tatat Jesus sambat sipasiuluinia sedda , janang sia mitsá ka bagat abak nenda leú et , ei sia ka laggai Kapernaum masigaba Jesus .
43006025	Kelé araaili Jesus ka silat paó , kuaddangan ka matania , " Ale , pigamoi anusegé kam sené , Guru ? "
43006026	Iageti kuanangan ka matadda Jesus , " Ale , tá te bulat kalulut kolou ka bagamui ka kerek sigalaiku ka matamui , nugagaba kam aku ; tápoi kalulut ektekmui lé mukom roti .
43006027	Bá momomoaké kam tubumui mugalai bulé ibara kan simatataket samba simabuteket . Tápoi kau lé numomoaké kam tubumui mugalai , bulé ibara ka kam kan sitaimabuteket , sibaraaké ka kam purimanuaiat sipulelelek samba sitaitatatá . Togat Manusia lé masiaaké ka kam kan néné , aipoí aipauddet'an nia Ukkui Taikamanua . "
43006028	Oto pelé nga-nganda ka tubunia , " Oto , kipa kupaeerú kai , bulé ioi kugalaiaké kai siobat bagat Taikamanua ? "
43006029	Iageti kuanangan ka matadda , Jesus , " Néné lé ikikiddiy Taikamanua galaiakenenmui , iaté : kau imatonem bagamui ka tubut sikoiniakenen Taikamanua . "
43006030	Oto belan nga-nganda lé ka sia ka matat Jesus , " Oto ké kisedda baí nia , aponia toggaiat nuaaké itsoketmai , bulé imatonem bagamai ka tubum ? Aponia nugagalaiaké ?
43006031	Aipoí kelé ka sia ka taikebbukatmai , arakom manna ka simatangeu , kelé ka sitususurat ka bagat Buko Sipunenan , sipasikukua kisé , ' Ikau kanda roti sibara ka manua . ' "
43006032	Iageti kuanangan ka matadda , Jesus , " Kau imatonem bagamui ka sikuakku néné : Ukkuiku lé masiaaké kanmui roti bulat sibulatnia sibara ka manua ; tá si Mose .
43006033	Aipoí oniakenen roti siaket Taikamanua , iaté nia situgogorosot barana ka manua , sipasiaaké purimanuaiat ka taikapolak néné . "
43006034	Pelé nga-nganda masikua ka matania , " Oto , kau mariu-riu nuaké nia ka kai roti néné . "
43006035	Iageti kuanangan ka matadda Jesus , " Aku néné te roti purimanuaiat . Oto kasei siooi kaku , táan malalaje nia mitsá , teret buru-burú . Ialeú et kasei simatonem baga ka tubukku , táan maooggou nia mitsá , teret buru-burú . "
43006036	" Tápoi kelé paoleetku leú et simarei-rei ka matamui , kenanen aian nuiitsó kam aku , tápoi bulat beri tonem bagamui ka tubukku .
43006037	Aipoí sia sangamberi siaket Ukkui ka tubukku lé , momoi ka tubukku . Tá kukekera sia senen siooi ka tubukku .
43006038	Tá te masigalai siobat bagakku sarakku , akuoi barakku ka manua , tápoi masigalaiaké siobat bagat sipasikokoiniaké aku lé .
43006039	Oto néné lé siobat bagai sipasikokoiniaké aku , iaté : bulé tá kupalimai sia beri sara , sangamberi siakénia ka tubukku ; tápoi bulé kususuruaké lé sia ka Gogoi Sialu .
43006040	Aipoí néné te siobat bagat Ukkuiku : Bulé sangamberidda sipasiiitsó Toga samba simatonem baga ka tubunia , masiikep'aké purimanuaiat sipulelelek samba sitaitatatá ; iageti ka Gogoi Sialu , suruakékungan sia mitsá . "
43006041	Oto kalulut kukuana ka matadda Jesus , " Aku te néné roti sibara ka manua " , taddaakérangan leú et nia rapungunyú masipaisit kuanenda ka sia tai Jahudi ka tubut Jesus .
43006042	Pelé nga-nganda , " Kipa , tá poi nia néné Jesus , togat Josep ? Ai lé kuaagai kai ukkui samba inania ! Maró koí bagania masikua ka matatta kababara nia ka manua ? "
43006043	Tápoi kuana lé nia ka matadda Jesus , " Bá pungu-ngunyú kam .
43006044	Aipoí beri sia sara simaró baga moi ka tubukku , ké tá itaroaké sia Ukkui , sipasikokoiniaké aku . Iageti kasei siooi ka tubukku , suruakékungan leú et sia ka Gogoi Sialu .
43006045	Beri ka bagat Bukodda tai Nabi leú , ai atusurat'aké kisé , ' Ipangangantru te sia Taikamanua , sangamberi sirimanua . ' Oto sangamberi sipasiaarep nganturat Ukkui , samba sipasigegelai ka tubunia , iaté momoi ka tubukku .
43006046	Tápoi tá te masikua aian sia sipasiiitsó Taikamanua . Aipoí sarat sara nia peilé sibabara ka Taikamanua , amasiitsó Ukkui .
43006047	Oto bulé nuagai kam nia : Simatonem baga ka tubukku lé masibabakkati purimanuaiat sipulelelek samba sitaitatatá .
43006048	Aku té né roti purimanuaiat .
43006049	Taikebbukatmui siburú arakom manna ka simatangeu ; tápoi amatei leú et sia ka sia .
43006050	Tápoi tá kisedda galainia ka sia roti sibabara ka manua ; kasei sikom roti néné , táan mamatei nia , burú .
43006051	Aku té néné roti sibabara ka manua ; roti purimanuaiat . Sikom roti néné , muririmanua teret buru-burú . Aipoí akkuláku lé roti , akenenku sipurimanuaji sirimanua ka polak néné . "
43006052	Kelé araarep nia tai Jahudi sikuania néné , paukleddangan leú et pasasambadda . Belan nga-nganda lé masikua , " Kipa ka sia néné , iaké akkulá nia ka tubutta bulé takom kam nia ? "
43006053	Iageti kuanangan ka matadda Jesus , " Kau imatonem bagamui ka sikuakku néné : Ké tá nukom kam akkulat Togat Manusia , samba ké tá nuló kam logaunia , bulat buji bagamui nupurimanua kam sipulelelek .
43006054	Oto kasei sikom akkuláku samba siló logauku , iaté masibabakkati purimanuaiat sipulelelek samba sitaitatatá ; iageti suruakékungan nia , ka Gogoi Sialu .
43006055	Akkuláku lé poí bulat kan , samba logauku lé poí bulat ló .
43006056	Oto kasei sikom akkuláku samba siló logauku , riu-riu lé patabbaratda ka tubukku , samba aku leú kaku riu-riu lé aku ka tubudda .
43006057	Ukkui sipuririmanua nenda te amasikoiniaké aku . Samba aku kaku leú et , ka Ukkui lé kupuririmanua . Oto kisedda leú te ka sia sikom akkuláku , ka tubukku leú te ibabara purimanuaiatda .
43006058	Néné peité roti sibabara ka manua : tá kelé roti sikomra taikebbukatmui siburú . Aipoí lepá arakom roti nenda , amatei leú et sia . Tápoi sikom roti néné geti , riu-riu lé rapurimanua , teret buru-burú . "
43006059	Aikua sangamberinia néné Jesus , iaté ka tetret ai nia mungangantoman ka uma parurukat , ka laggai Kapernaum .
43006060	Maigi sia ka talagadda sipasiuluinia , kelé araarep tiboiet sikuat Jesus néné , kuaddangan ka matania , " Malippat'an lé tiboiet néné . Kaseian lé iobá piú iarep nia ! "
43006061	Kirénangan ai lé iaagai Jesus pungu-ngunyúkidda nia sipasiuluinia kalulut sikuania néné . Kalulut néné , kuanangan ka matadda sipasiuluinia , " Kipa , taleú amabelé leú bagamui ka kam ka tiboietku néné ?
43006062	Apa babara ké nuitsó baí kam itoili mitsá Togat Manusia ka kudduatnia siboikí ?
43006063	Kalulut Ketsat Sipunenan lé rapuririmanua sirimanua . Tá anai lulunia puroronda sirimanua . Ngantoman sitiboakenenku ka matamui néné , tiboiet Ketsat Sipunenan lé ; elé tiboiet sibaraaké purimanuaiat lé .
43006064	Tápoi kenanen kisedda , ai peilé kam , ka talagamui néné , sitaimatonem baga ka tubukku . " [ Aipoí ka panandaatnia peilé , aian iaagai sia Jesus , kasonia sitaiobá masikatonemi nia baga , samba kasonia masipajojo nia . ]
43006065	Iageti kuanangan mitsá ka matadda Jesus , " Iaté lulunia kupopoiliat nia ka matamui , bulat beri te sia sara simaró baga moi ka tubukku , ké tá kalulut Ukkui . "
43006066	Oto ka tetret nenda , maigi sia sipasiuluinia amasikaddiuaké Jesus ; táan raobá masitut nia .
43006067	Iageti kuanangan ka matadda ka sia sipasiuluinia sipulurua , Jesus , " Kipa , taleú nukakaddiuaké leú kam aku ka kam ? "
43006068	Oto belan nga-ngania lé ka sia si Simon Petrus , " Kasei ka tubungan lé kueei kai ka kai , Tuhan ? Tiboietnu lé poí , Tuhan , sibaraaké purimanuaiat sipulelelek samba sitaitatatá .
43006069	Bulat amatonem'an bagamai ka tubum , samba amakolouan ka bagamai , ekeu lé Tuhan , sikoiniakenen sipunenan sibara ka Taikamanua . "
43006070	Iageti kuanangan mitsá ka matadda sipasiuluinia Jesus , " Tá poi aku amasipiliy kam néné , ka puluruamui ? Tápoi ai sara ka talagamui néné iaté , ketsat sikataí ! "
43006071	Isasailú Jesus sené , iaté si Judas Iskariot . Aipoí kenanen ai nia ka talagat sipulurua sipasiului Jesus , si Judas néné , ipajo-jo leú et Jesus .
43007001	Lepá taddaakénangan nia Jesus , masigejengi laggai Galilea . Tá iobá mei ka Judea , kalulut ai lé raiisiaké ramateiaké nia , tai bajára tai Jahudi .
43007002	Ka tetret nenda , amalegrengan iaili Punen Pusasapoura tai Jahudi .
43007003	Iageti kuaddangan ka matat Jesus sasarainania , " Kaddiuaké kudduat néné , nuei ka Judea , bulé raitsó nia ka sia sipasiuluinu sigalaiakenennu .
43007004	Aipoí tá te anai sia sipakele sigalaiakenenda , ké ai baí obána imasingin oninia . Buítá raagai nia sangaliot polak , ké nugalaiaké baí kelé néné ! " (
43007005	Sasarainania leú poí ka sia , tá leú et matonem bagadda ka tubut Jesus . )
43007006	Iageti kuanangan ka matadda sasarainania , Jesus , " Tápei aiaili tetrenia kaku . Tá kelé ka kam , kaipa lé nuteúaké kam tetrenia , tá anai sisaila kam .
43007007	Aipoí ka kam , tá rapulalagaki kam baga taikapolak . Tápoi aku kaku geti , kirénangan lé malagá bagadda taikapolak ka tubukku , tá poí muaari kukukua kataínia sigalaira taikapolak .
43007008	Kenan'an kam ka kam mupunen . Aku geti kaku , tápei memei aku , aipoí tápei aiaili tetrenia kaku . "
43007009	Oto néné te aikua ka matadda sasarainania Jesus ; iageti nia ka sia , kuddu ka Galilea .
43007010	Kelé araei sasarainan Jesus mupunen , ei nia ka sia Jesus sipinakele , taiaagaietda sabagei .
43007011	Ai sia mupupunen , airagagaba nia tai bajára tai Jahudi ; paisérangan , pelé nga-nganda , " Kaipa nia ? "
43007012	Iageti sia sikukuddu sedda , taddaakérangan rapakasat nga-nganda rakua nia . Ai sia sipasikukua , " Sirimanua simatopit lé nia . " Tápoi arakua geti sabagei , " Tá matopit nia ! Sipataju sirimanua simigi lé nia . "
43007013	Tápoi beri sia sara simaró baga masipaarep tiboietda ka simigi , pagalaiat tubut Jesus , kalulut lotóra ka tubudda tai bajára tai Jahudi .
43007014	Oto talagat pupupunenda , gurú nia Jesus ka Uman Taikamanua , iageti taddaakénangan mungantoman .
43007015	Bulat kisei lé ka bagadda tai bajára tai Jahudi ka tubut Jesus , pelé nga-nganda , " Kaipa aisese pusoppinan simakopé igi néné , aipoí sitaipusisikola lé nia néné ? "
43007016	Iageti kuanangan ka matadda Jesus , " Nganturat singantoman'akenenku ka matamui néné , tá sibara kaku , tápoi sibara ka tubut sipasikokoiniaké aku lé .
43007017	Ka sia simareddet ka siobat bagat Taikamanua , raagai masipatup-tup ka bagadda , sibara ka Taikamanua leú pá nganturatku néné , elé sibara kaku lé .
43007018	Aipoí ké tiboiet sibabara ka tubunia leú et inga-ngantoman'aké , oto masigaba umun ka tubunia lé igagalai . Tápoi sipasibebesíaké bulé onin sipasikokoiniaké nia lé tuuumun'aké , oto simaroipo paatuat lé nia sirimanua néné , tá anai patajuat ka bagat paatuatnia .
43007019	Kipa , tápei poi aiaké surukat Taikamanua ka tubumui , si Mose ? Tápoi mandé kam sara ka talagamui néné sipasirereddet surukat néné . Angoi peilé nuiisiaké kam numateiaké kam aku ? "
43007020	Iageti alegiddangan nia sirimanua simigi , " Ai le rorónu ! Kasonia poi iisiaké imateiaké ekeu ? "
43007021	Kuana lé ka matadda Jesus , " Sarat sangamata lé galajet akugalai ka gogoi Sabbat , tápoi seget kisei ka bagamui nuitsó kam nia .
43007022	Aiaké ka kam surukat musunat , iaté si Mose , kenanen baí tá nia amasiaké , tápoi siakéra lé taikebbukatmui , ainangan tá babara nia ka sia si Mose . Oto sené toilá , ai leú kam masisusunat sirimanua ka ipot gogoi Sabbat .
43007023	Oto ké pasigagalaiakémui kelé néné , bulé tá nupasabau kam surukat Mose siorak pususunat , angoi peilé nupugogoluki kam aku kaku , kalulut aaleakéku sangamberi besíra sirimanua ipot gogoi Sabbat ?
43007024	Oto ale , buí nuhakimi kam sirimanua siripot simatotoilá , tápoi kau siripot keadilan . "
43007025	Ai sia piga pá tai Jerusalem sipasikukua , " Taleú pá niangan néné gabaetda , bulé ramateiaké nia ?
43007026	Itsó peité kam , bulat tá igigí-gí ipanibo ka matadda siberikabaga ; tápoi bulat beri kuadda apa pá ka matania ! Taleú pá araseseakéan ka sia tai bajáta Puririmata Sipaarau nia sinéné ?
43007027	Tápoi ioi ka sia geti Rimata Sipaarau , tá tuagai kabaraiatnia ! Ka sia geti néné , taagai kam kabaraiatnia . "
43007028	Lepá , ai nia munga-ngantoman Jesus ka Uman Taikamanua , pugereinangan leú et , " Oto ai lé nuaagai kam aku , samba ai lé nuaagai kam kaipa akubara ? Akuoi sené , tá teú bagakku . Tápoi ka teú bagat sibakkat hak masikoiniaké aku , samba nia néné , katonemiet lé nia . Tápoi ka kam geti tá nuagai kam nia .
43007029	Aku geti kaku , kuagai nia , ka tubunia lé poí akubara ; nia lé amasikoiniaké aku . "
43007030	Ka tetret nenda , bulat araisiakéan ralabá Jesus , tápoi beri sia sara simaeme kabei masilabá , tápei poí aiaili tetrenia .
43007031	Tápoi maigi leú sia ka talagadda simatonem baga ka tubunia , arakua , " Ké moi baí nia ka sia Rimata Sipaarau , momoi leú pá isaliuaké igalai maigi kerek , belé peilé ka sia néné ? "
43007032	Tápoi ka sia geti tai Parise , ai lé sia mutatalinga , masiarepi rapakasat nga-nganda sirimanua simigi , ka tubut Jesus . Kalulut néné , pakerénangan bagadda sambadda tai imam sabeu , koiniakérangan piga pá tai tenterat Uman Taikamanua , bulé raei masilabá Jesus .
43007033	Iageti kuanangan Jesus ka matadda sirimanua simigi sikukuddu ka bagat Uman Taikamanua , " Táan te mauju kupaalei kam . Lepá toili aku mitsá ka tubut sipasikokoiniaké aku .
43007034	Nugagaba te kam aku , tápoi tá nusesese kam aku ; aipoí tá momoi nuoi kam ka kudduatku . "
43007035	Iageti patiboddangan pasasambadda tai bajára tai Jahudi , pelé nga-nganda , " Kaipa poi ieei sirimanua néné , pat koí taisesettangan nia ? Taleú pá ka tubudda tai Jahudi sikukuddu ka laggai bagei , iaté ka talagadda tai Junani , bulé ipangantoman tai Junani ?
43007036	Aponia katukolobat sikuania néné , nugagaba te kam aku , tápoi tá tasesese nia , samba tá momoi taei ka kudduatnia ? "
43007037	Ka gogoi katulaibiat punen , iaté ka matat punen siabeunia , puriónangan Jesus ka Uman Taikamanua , sogaakénangan nga-ngania , masikua , " Kasei simaoggou , kau raoi ka tubukku muló .
43007038	Ka sia geti simatonem baga ka tubukku , ai atusurat'aké ka Buko Sipunenan , sipasikukua kisé , ' Muguguruk te matat bubuakat oinan purimanuaiat sibara ka paatuatda . ' "
43007039	Ikukua Jesus sené , iaté pagalaiat Ketsat Sipunenan , siloketda simatonem baga ka tubunia . Aipoí ka tetret nenda , tápei atuuruaké ka tubudda Ketsat Sipunenan ; tápei poí atulastsat'aké Jesus ka kamateiatnia . )
43007040	Bulat maigi sia sipasiaarep ngantomannia Jesus , amasikua , " Bulat Nabi te nia sinéné ! "
43007041	Ai sia sipasikukua , " Nia té néné Rimata Sipaarau ! " Tápoi arakua geti sabagei , " Táanbuu ale , kaipa te ibabara Rimata Sipaarau ka Galilea ?
43007042	Ka Buko Sipunenan ai atusurat'aké , sipasikukua , " Punuteteu Dapid lé nia Rimata Sipaarau néné , ka laggai Betlehem lé kabaraiatnia , iaté laggai putútukat matat Dapid . "
43007043	Oto kalepakatnia , pajoggloddangan leú et pasasambadda , kalulut Jesus .
43007044	Ai sia siisiaké masilabá Jesus , tápoi beri sia sara simaeme kabei masilabá .
43007045	Kelé aratoili tai tenterat Uman Taikamanua sikoiniakenenda masilabá Jesus , nou-nourangan sia tai imam sabeu , " Kipa , tá koí anuabbit kam nia sené ? "
43007046	Belan nga-nganda lé tai tenterat Uman Taikamanua , " Ale , bulat tá anai siaili kopet againa manibo ! "
43007047	Iageti kuaddangan ka matadda tai Parise , " Taleú sambat kam'an lé aipepeaké ?
43007048	Taleú aian sia ka talagadda tai bajáta , elé ka talagadda tai Parise simatonem baga ka tubunia ?
43007049	Aipoí ka sia sirimanua simigi , tá raagai surukat Mose , oto kenanen kipa pá , aiorak'an sia pateleiat . "
43007050	Tápoi ai sara ka talagadda tai Parise , iaté sipuoni si Nikodemus , sieei siburú ka tubut Jesus . Kuanangan ka matadda tai Parise sabagei ,
43007051	" Siripot Ukum , tá momoi tuukum'aké sara sirimanua , ké tápei atuarep pakaronia , samba tupareksa sigalaiakenennia . "
43007052	Iageti kuaddangan ka matat Nikodemus , " Taleú ka Galilea leú kekeu anubara ? " Lelek'aké peité sitususurat ka Buko Sipunenan ! Sedda kolou ka bagam , beri sara nabi sibabara ka Galilea ! " [
43007053	Lepá arapaukle , toili sia sangamberidda ka lalepra .
43008001	Tápoi ka sia geti Jesus , ka Leleu Zaitun lé aiei .
43008002	Matsepnia lé , maseggei peilé , ameian nia mitsá Jesus ka Uman Taikamanua . Iageti eirangan leú et sirimanua simigi ka tubunia . Puuddetnangan leú et . Lepá taddaakénangan ipangantoman sia .
43008003	Tá amauju , ei sia tai guru paamian sambadda tai Parise masiabbit sara sinanalep siailidda ai nia muoolop tubu . Kuaddangan ka matat sinanalep néné ipurió ka talagadda .
43008004	Lepá kuaddangan nia ka matat Jesus , " Guru , akuaili kai sinanalep néné , ai nia muoolop tubu .
43008005	Siripot ka Surukat Mose , buítá tubaijuk nia bukkú sinanalep kelé néné , teret matei . Oto kipa siripot sipinaatum kekeu , galaiakenen ka tubunia ? "
43008006	Rakukua nia geti kelé néné ka tubut Jesus , masikabli tiboietnia lé , bulé ioi raseleaké nia . Tápoi amulukkuk lé nia Jesus , surat'akénangan singongaínia ka polak .
43008007	Kelé aimaole ranáná nia , suruakénangan uténia , kuanangan ka matadda ka sia , " Oto kiséan lé , kasei ka talagamui siagai tubuna sitáanai jo , nia té muboboikí masibabaijuk'aké bukkú ka tubut sinanalep néné . "
43008008	Lepá aikua néné Jesus , pulukkuknangan mitsá , suratnangan mitsá polak .
43008009	Kelé araarep nia sikuat Jesus néné ka matadda , taddaakérangan mutui-tui , barana ka simabajá , tuian-tuian , legeina lé sarania Jesus , sambat sinanalep sipununui-nui ka kudduatnia .
43008010	Iageti teilaakénangan matania Jesus , kuanangan ka matat sinanalep , " Kaipangan né sia sangamberidda ? Táan anai sia siukum'aké ekeu ? "
43008011	Kuanangan ka matat Jesus , sinanalep néné , " Táan anai sia , Ukkui . " Iageti kuanangan ka matania Jesus , " Kauan , aku kaku leú et , tá leú et kuukum'aké ekeu . Kineneiget momoian nutoili , tápoi baán tebaí gagalai mitsá jo . " ]
43008012	Lepá pungantomannangan mitsá Jesus , ka matadda sirimanua simigi , pelé nga-ngania , " Aku te néné sipatóaké taikapolak . Kasei sipasitutut aku , tá mueenung sia ka bagat pugep-geman , tápoi raiikep'aké lé pató sipurimanuaji sia . "
43008013	Iageti kuaddangan ka matat Jesus tai Parise , " Oto kineneiget anutaddaakéan masimuneng'aké tubum . Simuneng'akenennu néné , tá sineseat . "
43008014	Belan nga-ngania lé Jesus , ialegi nga-nganda , " Kenanen tubukku leú et amasimuneng'aké tubukku , tápoi simuneng'akenenku néné , bulat sibulatnia ; aipoí kaku kuagai kabaraiatku , samba kuagai kaipa kueei . Tápoi ka kam geti , tá nuagai kam kaipa akubara samba kaipa kueei .
43008015	Ka kam nupasihakimi kam sirimanua , siripot enung'akenenda sirimanua lé nugagalaiaké kam ; tápoi aku kaku geti , bulat beri sia sara akuhakimi .
43008016	Iageti kéan baí kuhakimi sia , siteúakenenku nenda maroipo lé , aipoí tá sarakku ; aipaaalei aku Ukkui sipasikokoiniaké aku .
43008017	Beri leú poí ka Surukat Mose , ai atusurat'aké kisé : Simuneng'akenenda rua sirimanua lé tuseseseaké .
43008018	Oto simuneng'aké aku , ai kai rua ; aku , sambat Ukkui sipasikokoiniaké aku . "
43008019	Iageti kuaddangan ka matania , tai Parise , " Oto kaipa ikukuddu ka sia Ukkuinu ? " Aleginangan nga-nganda Jesus , pelé nga-ngania , " Tá nuagai kam aku , sambat Ukkuiku . Aipoí ké nuagai kam aku kaku , tá isoppi nuagai leú kam nia ka sia Ukkuiku . "
43008020	Aikua sangamberinia néné Jesus , iaté ka tetret ai nia mungangantoman ka Uman Taikamanua ka bet-bet petit bulagat panguruat . Tápoi bulat beri sia sara simaró baga masilabá Jesus , kalulut tápei poí aiaili tetrenia .
43008021	Iageti kuanangan mitsá ka matadda Jesus , " Memeian lé aku ; tápoi gabamuian tebaí aku . Oto mateimuian te ka jomui . Aipoí tá momoi nuoi kam ka kudduatku . "
43008022	Pelé nga-nganda tai bajára tai Jahudi , " Imamateiaké lé pá tubunia , aikua koí , ' Tá momoi nuoi kam ka kudduatku . ' "
43008023	Iageti kuanangan ka matadda Jesus , " Kam ka kam néné , ka repé lé anubara kam ; tápoi aku kaku geti , ka pata lé akubara . Kam ka kam ka ka polak lé anubara kam ; tápoi aku kaku geti , tá ka taikapolak akubara .
43008024	Iaté lulunia kukukua nia ka matamui , mateimuian te ka jomui . Kirénangan tedda mamatei kam ka jomui , ké tá matonem bagamui , ' aku néné te oniakenen , AKU TÉ NIA . ' "
43008025	Oto kuaddangan ka matania , " Oto kasonia lé ekeu néné ? " Kuana lé ka matadda Jesus , " Táan anai lulunia kupanibo ka matamui !
43008026	Bulat maigi peilé bukkaietku pagalaiat galai tubumui , samba hakimietku . Tápoi katonemiet te nia sipasikokoiniaké aku . Akupoiliat'an ka tubudda taikapolak sangamberi siarepku sibabara ka sia . "
43008027	Tápoi tá airaaagai kolou , itiboi ka matadda Jesus , pagalaiat Ukkui .
43008028	Kalulut néné , kuanangan ka matadda Jesus , " Kiséan lé , anubuak'akéan geti kam nia Togat Manusia néné , iapeité agaimuian nia , ' aku néné te oniakenen AKU TÉ NIA , ' samba bulat kolou ka bagamui taigagalaiku beri sara apa pá ka teú bagakku sarakku . Sarat singantruakenen Ukkui ka tubukku lé , kusesegéaké ka matamui .
43008029	Mariu-riu lé ipaalei aku ka sia sipasikokoiniaké aku néné . Bulat beri pei saraakéna aku ; mariu-riu lé poí kugalaiaké sangamberi siobat bagania . "
43008030	Kelé aikua sangamberinia néné Jesus , maigiddangan simatonem baga ka tubunia .
43008031	Lepá kuanangan nia Jesus ka matadda tai Jahudi , simatonem baga ka tubunia , Jesus , " Ké anuparimanuaakéan baí kam siripot sangamberi singantoman'akenenku ka matamui , bailiunangan kam sipasiului aku bulat sipulelelek .
43008032	Agaimuian leú et Taikamanua bulat sibulatnia . Oto kalulut néné , ujaakénangan leú et kam . "
43008033	Iageti kuaddangan ka matania , " Sapunuteteu Abraham lé kai ka kai néné . Beri peité agaimai arapupagugulet'aké kai kasei pá ! Apa katukolobat sikuam ka tubumai , ' Tuujaaké kai ' ? "
43008034	Oto kuanangan ka matadda Jesus , " Ale , bulat aisese te sikuakku néné ka matamui . Sangamberi sirimanua sigalai jo , iaté pagugulet jo .
43008035	Tá anai kudduatda simakolou , ka sia sapagugulet ka bagat lalep , tápoi ka sia toga geti , mariu-riu lé nia mukuddu ka bagat lalep .
43008036	Iaté lulunia , ké togangan amasiujaaké kam , amuujangan te kam bulat sibulatnia .
43008037	Kirénangan , ai lé kuaagai pupupunuteteuna kam si Abraham . Tápoi kenanen kisedda , ai lé nuiisiaké kam numateiaké kam aku , kalulut taiobámui masisiló nganturatku .
43008038	Aku kaku , siitsóku ka Ukkuiku lé kugagalaiaké . Kelé nugalaiaké kam nia ka kam , singantruakenenda saukkuimui ka tubumui . "
43008039	Iageti kuaddangan ka matania , " Ukkuimai iaté si Abraham . " Tápoi kuana lé nia ka matadda Jesus , " Ké bulat nia baí togat Abraham kam néné , tá isoppi nugalaiaké kam kelé sigalaiakenen nia ka sia si Abraham .
43008040	Tápoi kelé kusegéaké ka matamui siobat bagat Taikamanua siarepku sibabara ka tubut Taikamanua , tú-tú ka paatuatmui nuisiaké kam numateiaké kam aku . Ka sia si Abraham tá aiperú kelé sigalaiakenenmui néné !
43008041	Sigalaiakenen ukkuimui leú et nuuusut'aké kam . " Iageti kuaddangan ka matat Jesus , " Ale , tá te togat siuilak kai néné . Aipoí sarat sara lé Ukkuimai , iaté Taikamanua . "
43008042	Oto kuanangan ka matadda Jesus , " Bulat ké Taikamanua baí nia Ukkuimui , tá isoppi imanuntu bagamui ka tubukku , aipoí aku kaku néné , ka Taikamanua lé akubara . Tá tenan aku oi , sibara ka teú bagakku sarakku , tápoi nia lé aikoiniaké aku akuoi .
43008043	Aponia lé poi lulunia tá isasak-sak ka bagamui ka sikuakku ka matamui ? Tápoi kalulut taioommui nia masiarep nganturatku .
43008044	Bulat Sanitu lé ukkuimui ; siripot ka siobat bagat ukkuimui lé numareré-ré kam . Baranangan ka panandaatnia peilé , bulat sipamamatei lé nia ka sia Sanitu néné . Beri ré-ré nia ka katuroipoat , aipoí ka tubunia tá anai katuroipoat . Oto ké igalai paboko , siripokatnangan , amuarat'an poí ka tubunia paboko . Bulat sipatataju lé nia ; bulat turot boko .
43008045	Tápoi aku kaku geti , siripot siobat bagat Taikamanua lé kutitiboi , oto kalulut néné , taimatonemnangan bagamui ka tubukku .
43008046	Kasei ka talagamui simaró baga masisusui matakku , masipatoilá ka sirimanua , kababarat jokku ? Ké kutiboi ka matamui siobat bagat Taikamanua , kipangan lé poi tá imatotonem bagamui ka tubukku ?
43008047	Sia sibabara ka Taikamanua lé iobá piú masiarepi ngantoman . Tápoi kam geti ka kam , tá ka Taikamanua anubara kam , iaté lulunia tá ioobá piúmui masiarepi nganturat . "
43008048	Iageti alegiddangan nia sikuat Jesus , pelé nga-nganda , " Kipangan , tá amei nia ka nga-ngamai , bulat tai Samaria lé baí ekeu néné , sipinasaileura sanitu ? "
43008049	Tápoi kuana lé ka matadda ka sia Jesus , " Tá airapasasaileu aku sanitu . Aikuhohormati nia Ukkuiku , tápoi ai lé nupalololoi kam aku .
43008050	Tá umun ka tubukku kugagaba . Ai nia sara sipasibabaraaké kehormatan ka tubukku , nia té masihahakimi .
43008051	Bulat sibulatnia sikuakku néné ka matamui , kasei sireddet tiboietku , táan mamatei nia , burú . "
43008052	Oto belan nga-nganda lé tai Jahudi ka tubunia , " Bulat iapeité aimakolou ka kai , pasasaileura ekeu sanitu ! Aipoí ka sia si Abraham samba tai nabi amateian sia . Tápoi anukua peilé kekeu , ' Sangamberi sireddet tiboietku , táan mamatei sia , burú . '
43008053	Ké amateian baí nia ka sia si Abraham samba sangamberidda tai nabi leú et amateian sia , oto ekeu néné kasonia takukua ekeu kekeu ? Bulat kaipa te iooi nusaliuaké beunan tiboi tubut ukkuimai si Abraham ! "
43008054	Iageti kuanangan ka matadda Jesus , " Ké aku leú et masigagaba umun ka tubukku , oto tá anai lulunia . Tápoi sipasihohormati aku geti , iaté Ukkuiku , oniakenenmui Taikamanuamui .
43008055	Tápoi tá nuagai kam nia . Aku geti kaku , kuagai nia . Aipoí ké kukua baí tá kuagai nia , aibailiuan lé aku sara sipabobokoí , kéan lé kam'an lé . Ai lé kuaagai nia , tiboietnia leú aikurereddet .
43008056	Bulat maangká bagania ukkuimui si Abraham iitsó kaoijananku . Oto aiitsóan . Bulat seget kopet angkat bagania ! "
43008057	Belan nga-nganda lé ka sia tai Jahudi ka tubut Jesus , " Tápei aiaili lima ngapulu ngarura ekeu , anuitsóan poi nia si Abraham ? "
43008058	Iageti kuanangan ka matadda Jesus , " Bulat sibulatnia te sikuakku néné ka matamui : ainangan tá mututú-tú matania ka sia si Abraham , aian turerere kaku kababarakku . "
43008059	Iageti alárangan bukkú tai Jahudi néné , ragelai rabaijuk Jesus . Tápoi aipalipput lé tubunia Jesus , iageti tuiakénangan nia ikaddiuaké Uman Taikamanua .
43009001	Talagat pueenungnia Jesus , itsónangan sara simapeset mata , barania ka pusulekatnia peilé .
43009002	Iageti nou-nourangan nia sipasiuluinia , pelé nga-nganda , " Angoi ka sia , Guru , tú-túna lé matania amapeset'an matania ? Taleú kalulut jonia , elé jodda lé saeppunia ? "
43009003	Kuanangan ka matadda Jesus , " Tá leú kalulut jonia , elé kalulut jodda saeppunia , aiputú-tú matania , simapeset mata ; tápoi bulé raitsó lé ipugalai geget Taikamanua ka tubunia .
43009004	Ai peilé matatágó sulu , buítá tagalai galajetnia sipasikokoiniaké aku . Aipoí ké iaili tetrenia imasoibó , beringan te sia sara sipugagalai galajetna .
43009005	Burúku mukuddu ka polak néné , aku néné te sipatóaké taikapolak . "
43009006	Lepá aikua néné Jesus , lujinangan polak , pagalúnangan lujinia ka polak . Iageti lokot'akénangan nia ka matat simapeset mata néné , kuanangan ka matania ,
43009007	" Kenan nubui matam ka Kolam Siloam . " ( Katukolobat Siloam , iaté ' Sikoiniakenen ' . ) Iageti einangan leú et masibui matania . Kelé aitoili , amakoinongan matania .
43009008	Iageti kuaddangan nia ka sia pabébéakenennia lalep samba sipasiiitsó nia siboikí , ipaniddou bulagat , " Tá poi nia sinéné , simarei-rei taitsó sipututukkú maniddou bulagat ? "
43009009	Tápoi ai sia sabagei sipasikukua , " Oo , bulatnia tedda , néné . " Tápoi ai leú sia mitsá sabagei sipasikukua , " Tá nia néné , keret tubudda lé . " Tápoi nia ka sia masikua tubunia , " Aisesengan , aku tedda néné . "
43009010	Iageti nou-nourangan nia , pelé nga-nganda , " Kipa anuperú aimakoinong matam ? "
43009011	Kuanangan ka matadda , " Ai sara sipuoni Jesus , aialá goisó polak simalotí , iageti lokot'akénangan nia ka matakku , lepá kuanangan ka matakku , ' Kenan nubui matam ka Kolam Siloam . ' Iageti eikungan leú et . Oto aikububui matakku , makoinongnangan leú et matakku . "
43009012	Kuaddangan ka matania , " Kaipa nia ? " Aleginangan nia , kuanangan , " Tá kuagai . "
43009013	Aipagalú lujinia Jesus ka polak , masilaggek matat simapeset mata néné , iaté ka gogoi Sabbat . Kalulut néné , abitrangan leú et simamale mata néné , ka matadda tai Parise .
43009014	
43009015	Iageti nou-nourangan leú et nia ka sia , kipa aipaerú aimakoinong matania . Kuanangan ka matadda , " Ailokot'aké lotí ka matakku , buikungan nia , makoinongnangan leú et matakku . "
43009016	Oto ai sia piga pá ka talagadda tai Parise sipasikukua , " Tá ka Taikamanua aibara sipasigagalaiaké kelé néné , tá koí aisurú gogoi Sabbat . " Tápoi arakua geti sabagei , " Kaipa iooi ragalaiaké nia sirimanua sijo , galajet pukerengan kelé néné ? " Kalulut néné , bara paukelatda pasasambadda .
43009017	Bulé imatune raagai nia nou-nourangan nia mitsá tai Parise , " Oto kekeu , kipa nukukua ka tubut sipakoinong matam néné ? " Kuanangan ka matadda , " Nabi lé nia . "
43009018	Tápoi ka sia geti tai bajára tai Jahudi , tá matonem bagadda peset matania siboikí ka sia néné , samba leú kakokoinong matania kineneiget . Kalulut néné sogairangan saeppunia .
43009019	Nou-nourangan sia , pelé nga-nganda , " Bulatnia leú togamui nia sinéné , kuanenmui simapeset mata barana ka pusulekatnia peilé ? Kipa aiperú aimakoinong matania kineneiget ? "
43009020	Iageti kuaddangan nia saeppunia , " Oo , bulat togamai nia néné ; bulat kirénangan lé mapeset matania barana ka pusulekatnia peilé .
43009021	Oto pagalaiat aimakoinong geti matania kineneiget , tá kuagai kai ka kai . Ialeú et kasonia amasiperú matania aimakoinong , tá leú et kuagai kai . Obána lé niangan lé nunonou-nou kam , aipoí amaabeuan nia ; iagaian masialegi . "
43009022	Rakukua kelé néné geti saeppunia , kalulut lotóra lé ka tubudda tai bajára tai Jahudi ; aipoí apakeréan bagadda masikua , kasei masimuneng'aké pagalaiat Puririmata Sipaarau nia , Jesus néné , táan tuoobáaké raguruki uman paniddogat .
43009023	Iaté lulunia arakua saeppunia ka matadda , " Abeuan nia ; niangan lé reré kam . "
43009024	Iageti sogairangan nia mitsá nenda simapeset mata siboikí , kuaddangan ka matania , " Kiséan lé . Pusuppangan lé masikua pububulatnia sikuam néné . Aipoí ai lé kuaagai kai , tubut sijo lé nia sirimanua nenda . "
43009025	Oto kuanangan ka matadda ka sia , " Sirimanua sijo pá nia , elé taá ; nenda geti kaku , tá te kuagai . Sarat néné lé kuagai , siburú mapeset matakku , tápoi kineneiget amakoinongán matakku . "
43009026	Iageti kuaddangan mitsá ka matania , " Apa aigalai ka tubum ? Kipa aipaerú aimakoinong matam ? "
43009027	Kuanangan ka matadda , " Akutiboian ka matamui , tápoi tá nuaarepi kam . Anuobáan koí kam mitsá masiarep ? Taleú ai lé nugegelai kam ka kam , ibailiu kam sipasiuluinia ? "
43009028	Iageti pulagajiddangan nia , kuaddangan ka matania , " Ekeuan té né sipasiuluinia ; kai geti ka kai , taá ! Aipoí kai ka kai néné , sipasiului Mose lé kai .
43009029	Kelé siagaimai , aipatiboaké Taikamanua ka sia si Mose . Tápoi ka sia geti néné , tá kuagai kai kaipa kabaraiatnia . "
43009030	Iageti kuanangan ka matadda , " Ale , bulat makisei ka bagakku ka tubumui , taiagaimui kabaraiatnia ; tápoi amakoinongán matakku aiperú nia .
43009031	Aipoí kelé siagaiatta , bulat tá te iaarepi sia Taikamanua , sijo ; tápoi sarat sia sikalotóaké samba sigalaiaké siobat bagania lé iaarepi .
43009032	Ka panandaat polak peilé , bulat tápei ataarep kam , kababaradda siperú matadda simapeset mata barana ka pusulekatda peilé , pat makoinongnangan matadda .
43009033	Ké tá ka Taikamanua baí nia aibara ka sia sinéné , tá momoi igagalai apa pá . "
43009034	Iageti kuaddangan ka matania , " Kipa baí anukua ? Bulat sisusut jongan lé koí ekeu , barana ka pusulekatnu peilé , nupangangantru peilé koí kai ? " Oto ka tetret nendangan té , táan araobáaké nia , iguruki uman paniddogat .
43009035	Kelé aiagai nia Jesus , bebelaakéra nia ka uman paniddogat , gabanangan nia Jesus . Kelé aiaili nia , kuanangan ka matania , " Kipa , ale , matonem leú bagam ka tubut Togat Manusia ? "
43009036	Kuanangan ka matat Jesus , " Kasonia poi ? Kua pei kaku , bulé kukatonemi nia . "
43009037	Iageti kuanangan ka matania Jesus , " Aian nuiitsó nia . Nia té néné nupatitiboaké kineneiget . "
43009038	Bulat kuana lé nia , " Matonem bagakku ka tubum , Tuhan . " Iageti purapponangan ka matat Jesus .
43009039	Lepá kuanangan ka matania Jesus , " Akuoi ka polak néné , iaté masihakimi ; bulé makoinong matadda simapeset mata ; iageti mitsá bulé mapeset matadda simakoinong mata . "
43009040	Oto ai sia piga pá sedda tai Parise , amasiarep sikuat Jesus néné . Kelé araarep nia kuaddangan ka matania , " Oto ka sikuam néné , simapeset mata leú kai ka kai néné nuooniaké nia elé ? "
43009041	Iageti kuanangan ka matadda Jesus , " Ké mapeset baí matamui , oto tá anai jomui . Tápoi anukua lé poí kam , ' Makoinong matamai , ' oto sirimanua sijo peilé , tuooniaké kam ka kam néné . "
43010001	" Bulat sibulatnia te sikuakku néné : Ké kekeret geli lé arakaraí aratugurú ka bagat geli , elé tá ka matatbaliu geli aratugurú ka bagat geli , tápoi ka enungan bagei lé arapangaraí , bulat sipananangkou , elé sipasirarau-rau lé sia néné .
43010002	Tápoi ké geti ka matatbaliu aratugurú ka bagat geli , iapeité oniakenen bulat sipasijajago biri-biri .
43010003	Bukánangan leú et nia sipasijajago geli , tutrangan leú et nga-ngania sabiri-biri , ké isogai oninda pasasara ; iageti palulunangan leú et sia rabela ka gerat .
43010004	Kelé arasegé ka gerat , ei nia boikí ka sia sipasijajago néné , tutrangan leú et nia sabiri-biri , raagai poí nga-ngania .
43010005	Tá raobá ratut'aké sabagei , tápoi rapulolotó lé sia , tá poi raagai nga-nganda . "
43010006	Tá raagai apa katukolobat pasikat siniboi Jesus néné ka matadda .
43010007	Iageti kuanangan mitsá ka matadda Jesus , " Bulat sibulatnia te sikuakku néné : Aku te matatbaliura sabiri-biri .
43010008	Sangamberi siooi boikí kei moi aku kaku , sipananangkou , elé sipasirarau-rau lé sia . Tápoi tá raarepi nga-nganda sabiri-biri .
43010009	Aku te matatbaliu . Kasei siguruki aku , iaté maaarau ; oto kipa raperú , bela , elé tugurú pá ragalai , sarat airasesese kanda .
43010010	Ka sia sipananangkou , sarat manangkou , elé masimateiaké , elé masipakataí lé ragagalai araoi . Tápoi aku kaku geti , masipurimanuaji sia lé akuoi ; masikau purimanuaiat simakapplu , bulat pat lé tim-bura , kopet iginia .
43010011	Aku te sipasijajago sipulelelek . Ka sia sipasijajago sipulelelek , ibubuluaké engania punu tubudda sabiri-birinia .
43010012	Tápoi ka sia geti siupaji , rakakaddiuaké lé sabiri-biri , ké moi harimau simasagbak ; aipoí sia néné , tá sipasijajago biri-biri ; paobánangan pei bagei , tá biri-biridda . Oto pasagbanginangan biri-biri néné harimau ; iageti pasabunangan leú et tubunia .
43010013	Ka sia sipasijajago siupaji , mututui-tui lé sia , aipoí arapugalai bulé ibara lé upadda . Tá maletsei ka bagadda ka tubut biri-biri .
43010014	Aku lé sipasijajago biri-biri bulat sipulelelek . Kelé kipa againa aku Ukkui , samba agaiku kaku Ukkui , kisedda leú te agaiku sia kaku sabiri-biri ; iageti ka sia leú et raagai aku . Engakku leú et kububuluaké punu tubudda .
43010015	
43010016	Iageti ai peilé biri-birikku bagei , tápoi tápei atugurú sia ka mungkuat biri-biri néné . Oto sia ka sia néné leú et , buitá kuabbit sia , bulé raarep ka sia nga-ngakku . Bulé ibailiu sia sangamberidda sangamungkuat , samba sarangan lé sipasijajago sia .
43010017	Bulat manuntu bagat Ukkui ka tubukku , kalulut bubuluakéku engangku , tápoi lepá purimanuakkungan mitsá .
43010018	Bulat beri sia sara sialá purimanuaiatku néné . Aipoí bulat sibara ka teú bagakku lé akubuluaké engangku néné . Ai ka tubukku gege masibuluaké engangku , samba leú gege masialá mitsá . Nenda te galajet sisilóku sibara ka Ukkui . "
43010019	Kalulut tiboiet Jesus néné , pajoggloddangan leú et ka sia tai Jahudi .
43010020	Maigi sia amasikua , " Ai lé sanitut tubunia sirimanua néné ! Ai rorónia ! Apananmui nuaarepi kam tiboietnia ? "
43010021	Tápoi ai leú et sia sabagei sipasikukua , " Tá kisé galai rapanibo ka sia sipinasaileura sanitu ! Momoi poi ipakoinong matadda simapeset mata , ka sia sanitu ? "
43010022	Ka tetret nenda , talagat pueenungnia punenda , iaté Punen Pasirepdeman Raguruki Uman Taikamanua ka Jerusalem . Gogoi nenda , aiipó rura simaleppet .
43010023	Aigegejengi kudduat sikokoiakenen kai Salomo ka Uman Taikamanua ,
43010024	oirangan leú et ka bé-bénia Jesus masikua ka matania , " Kipangan lé burúnia nukau puingoat bagamai ? Kua peité ka matamai bulat simakolou , ké baí bulat ekeuan néné Rimata Sipaarau . "
43010025	Iageti kuanangan ka matadda Jesus , " Tápei baí akukua ka matamui , tápoi bulat beri tonem bagamui . Ka onin Ukkuiku lé akugalai galajet néné , masipatoilá pagalaiat tubukku .
43010026	Tá imatotonem geti bagamui ka tubukku , kalulut tá poí sabiri-birikku kam néné .
43010027	Aipoí sia sabiri-birikku raobá raarepi nga-ngangku . Aku kaku leú et kuagai sia . Oto tutrangan leú et aku .
43010028	Kaukungan ka sia purimanuaiat sipulelelek samba sitaitatatá . Táan te ilalangó sia , burú . Bulat beri te sia sara simaró baga masioppu sia néné ka kabeiku .
43010029	Aipoí ka sia Ukkui sipasiaaké sia ka kabeiku , sisaliu sangamberinia lé nia . Oto beri te sia sara simaró baga masioppu sia néné ka kabei Ukkui .
43010030	Aku , samba leú ka sia Ukkui , sara lé kai , kuania . "
43010031	Kalulut néné , alárangan bukku tai Jahudi rabaijuk Jesus .
43010032	Tápoi kuana lé ka matadda Jesus , " Anuigbuk'an kam sangamberi sigalaiakenenku simaerú , siripot sinegéakenen Ukkui ka kabeiku . Oto aponiangan lé ka talagat sigalaiakenenku néné , sibaraaké pugolukatmui , pat gelaimuian nubaijuk kam aku bukkú ? "
43010033	Tápoi kuaddangan ka sia ka matat Jesus , " Kugegelai kai nia geti kubaijuk kai ekeu bukkú , tá kalulut sangamberi sigalaiakenennu simaerú , tápoi kalulut palololoinu lé , onin Taikamanua . Ainangan taagai pusisirimanuam , tápoi anubailiuaké lé tubum kelé Taikamanua . "
43010034	Tápoi kuanangan ka matadda Jesus , " Tá poi ai atusurat'aké ka bagat Buko Surukatmui sipasikukua kisé : Aikua Taikamanua , ' taikamanua lé kam néné ' ?
43010035	Kelé siagaita , apa sitususurat ka bagat Buko Sipunenan , iaté tueenung'aké teret buru-burú . Oto ké tubut Taikamanuangan amasioniake sia sangamberi sipasisisiló tiboietnia , ' taikamanua ' ,
43010036	apangan lé lulunia nukukua kam akupaloloi onin Taikamanua , kalulut kukuakku aku néné Togat Taikamanua ? Aipoí sipiliy Ukkui lé aku , samba sikoiniakenennia moi ka polak néné .
43010037	Ké tá baí kugalaiaké galajet sisegéakenen Ukkui ka tubukku , oto buí imatonem bagamui ka tubukku .
43010038	Tápoi ai lé poí kugagalaiaké , oto kauan imatonem bagamui ka tubut sigalaiakenenku , kenanen baí tá matonem bagamui ka tubukku néné . Iageti agaimuian kolou nia , Ukkui ai nia ka tubukku , kisedda leú et aku kaku , ai aku ka tubut Ukkui . "
43010039	Iageti gelairangan ralabá Jesus , tápoi tá amoi ; amutui-tui lé poí nia ka talagadda .
43010040	Toilinangan leú et , ei nia mukuddu ka silat Oinan Jordan , ka kudduat Johannes siburú ai nia masiraraú .
43010041	Maigi sia amei sedda , masiailiaké Jesus . Iageti patiboddangan pasasambadda , pelé nga-nganda , " Ka sia kai Johannes , tá aigalai kerek ; tápoi sangamberi sikuania pagalaiat tubut sirimanua néné , bulat sibulatnia . "
43010042	Oto maigiddangan leú et sedda simatonem baga ka tubut Jesus .
43011001	Ai sara sipuoni si Latsarus . Ikukuddu iaté ka laggai Betania , sambadda samaniunia si Maria sambat si Marta .
43011002	Si Maria néné , iaté sara sinanalep siuruaké tula simasingin ka reret Jesus ; lepá posaakénangan alainia masigarak'aké . Ka sara gogoi , bara besínia si Latsarus néné .
43011003	Kalulut néné , segéakérangan pubebesit Latsarus néné samaniunia , ka tubut Jesus , kuaddangan , " Maniumai simanuntut bagam , si Latsarus , ai nia mubebesí . "
43011004	Kelé aiarep nia Jesus , pangasegekat néné , kuanangan , " Besí néné geti , tá sibaraaké kamateiat . Tápoi bulé itulatsat'aké onin Taikamanua lé , ibabara kelé néné . Iageti kalulut néné leú , bailiu tulatsat'aké leú et nia ka sia Togat Taikamanua . "
43011005	Kirénangan makaté bagania Jesus ka tubut Marta , ka tubut Maria , samba ka tubut Latsarus .
43011006	Tápoi ka tetret nenda , kelé aiarep katuareman pubebesit Latsarus , palínangan tá iei ibalou sia ; tápoi amukuddu peilé nia rua ngagogoi burúnia ka kudduatnia .
43011007	Lepá geti kuanangan ka matadda sipasiuluinia Jesus , " Tatoili kam ka Judea . "
43011008	Kuadda lé nia ka sia sipasiuluinia ka matania , " Ale , Guru , simaruei peilé araisiaké rabaijuk ekeu bukkú tai Jahudi , lepá ai peilé nugegelai mitsá mei sedda ? "
43011009	Tápoi kuana lé nia ka matadda Jesus , " Kipa poi , tá poi pulu rua ngajam ka bagat sangogoi ? " Sipueenung sinágó , tá isosok-sok reredda apa pá , aipoí raiitsó pató , sipatóaké taikapolak néné .
43011010	Tápoi sipueenung sinoibó geti , ipasoksongi lé reredda apa pá , kalulut tá poí anai sipatóaké puenungananda .
43011011	Oto iaté né aikua Jesus . Lepá kuanangan nia mitsá ka matadda sipasiuluinia , " Amauneng'an nia suruakta si Latsarus , tápoi memei lé aku , kusuruakénia . "
43011012	Iageti kuaddangan ka matania sipasiuluinia , " Kisé lé , Tuhan , ké baí aian nia mauuneng , oto mamalengan besínia . "
43011013	Ikukua geti Jesus sené , iaté , ailangóan nia si Latsarus . Tápoi ka bagadda lé te sipasiuluinia , kelé kauuneng simarei-rei lé .
43011014	Kalulut néné , bulat kuanangan nia simakolou ka matadda sipasiuluinia Jesus , " Ailangóan nia si Latsarus .
43011015	Tápoi bulat akobáan tá akubara sedda ; aipoí nenda te bulat pasese ka kam , bulé imatonem bagamui ka tubukku . Sita kam kineneiget kai Latsarus . "
43011016	Tápoi belan nga-ngania lé ka sia si Tomas , oniakenen , " Tairua " , ka tubudda saaleinia pasasambadda sipasiului Jesus , " Kauan taei kam , bulé tamatei kam sambatta ! "
43011017	Segé Jesus sedda , epat ngagogoian burúnia aiturateiaké si Latsarus .
43011018	Malegre lé laggai Betania ka Jerusalem . Elé ai telu ngakilometer lé reunannia .
43011019	Maigi sia tai Jahudi amei masipusuibi bagadda tai Marta samba tai Maria , kalulut kalalangot maniura si Latsarus .
43011020	Kelé aiarep nia kaooi Jesus si Marta , bela nia masiroroi Jesus . Tápoi ka sia geti si Maria , ai lé nia ka bagat lalep mukukuddu .
43011021	Kuana lé ka matat Jesus si Marta , " Ké ai baí ekeu sené ka tetret nenda , Tuhan , bulat tá ilalangó nia maniuku .
43011022	Kenanen kisedda , ai lé kuaagai , mandé kineneiget leú et , iaaké Taikamanua sangamberi siniddounu ka tubunia . "
43011023	Iageti kuanangan nia Jesus ka matat Marta , " Tususuru nia mitsá maniunu . "
43011024	Kuana lé ka sia si Marta ka matat Jesus , " Kirénangan tedda , ai lé kuaagai katususuru nia mitsá si Latsarus , ké aiailingan baí tetrenia isuruaké sia simamatei , Taikamanua , ka Gogoi Sialu . "
43011025	Iageti kuanangan ka matania Jesus , " Aku té néné , sipurimanuaji , samba sipasisusuruaké simamatei . " " Oto kasei simatonem baga ka tubukku , muririmanua lé nia mitsá , kenanen amateian nia .
43011026	Oto sia sipuririmanua , simatonem baga ka tubukku , táan mamatei sia , burú . Matonem leú bagam ka sikuakku néné ka tubum ? "
43011027	Iageti kuanangan ka matat Jesus si Marta , " Matonem bagakku ka tubum , Tuhan . Aipoí Togat Taikamanua lé ekeu , Tuhan , Rimata Sipaarau , siooi ka polak néné . "
43011028	Lepá aikua kelé néné si Marta , ei nia masisogai baginia si Maria ; kasat'akénangan nga-ngania ka tubut Maria , pelé nga-ngania , " Amoian nia sené si Guru , aigagaba ekeu . "
43011029	Kelé aiarep nia si Maria sikuat Marta néné , olaakénangan leú et mei masiailiaké Jesus .
43011030	Ka tetret nenda , tápei asegé nia Jesus ka laggai ; ai peilé nia ka kudduat paailiatda si Marta .
43011031	Oto ka sia tai Jahudi leú et sieei ka lalep Maria masipusuibi bagadda , kelé araitsó olat bagania si Maria bela ka gerat , olaakérangan leú et nia ka sia , raei masitut si Maria , ka bagadda lé poí , musou ka ratei lé ieei .
43011032	Kelé aisegé si Maria ka tubut Jesus , purekkuknangan leú et , kuanangan ka matat Jesus , " Bulat ké ai baí ekeu sené , ka tetret nenda , Tuhan , bulat tá ilalangó nia maniuku . "
43011033	Kelé aiitsó nia Jesus , ipusou si Maria samba rapusou ka sia tai Jahudi sipaaleiaké si Maria , bara ka sia sou bagania . Bulat kopé lepá reu-reu bagania , ituitsó .
43011034	Iageti nou-nounangan sia , " Kaipa anurateiaké kam nia ? " Kuaddangan ka matania , " Konan , Tuhan , nuitsó nia . " Iageti pusounangan leú et ka sia Jesus .
43011035	Kuadda lé nia tai Jahudi , " Itsó peité kam , bulat kopet nuntut bagania ka sia ka tubut Latsarus ! "
43011036	
43011037	Tápoi ai leú sia sabagei sipasikukua , " Ale , bulat kipa pá ; simapeset mata aiperú matadda imakoinong ; oto tá koí amoi aikeraaké , bulé buí ilangó nia ka sia si Latsarus néné ? "
43011038	Iageti suggrunangan nia mitsá purereu-reu baga Jesus . Kalulut néné , einangan leú et ka ratei . Ratei néné , iaté sara ngaliu bukkú , tápoi atukauan takkénia bukkú sabeu .
43011039	Iageti kuanangan ka matadda , Jesus , " Akkat'aké kam bukkú néné . " Tápoi kuana lé ka sia si Marta , maniu silalangó néné , ka matat Jesus , " Epat ngagogoian burúnia aiturateiaké , Tuhan . Amabutéan ! "
43011040	Iageti kuanangan ka matat Marta , Jesus , " Kipa , tápei poi akukua ka matam : Ké matonem bagam , tá isoppi nuitsó nia , kipa kopet beunan geget Taikamanua ! "
43011041	Iageti akkat'akérangan leú et bukkú takket ratei . Lepá teilaakénangan matania Jesus ka manua , kuanangan , " Surá sabeu kukua ka matam Ukkui , aarepim paniddogatku .
43011042	Kirénangan ai lé kuaagai riu-riu nia nuarepi paniddogatku ; sarat kaluluddangan lé siparururú sené kukukua nia kelé néné , bulé imatonem bagadda pueekeu nia amasikoiniaké aku ka polak néné . "
43011043	Lepána lé aikua néné Jesus , gereiakénangan nia musoga , " Latsarus , belaaké ekeu ! "
43011044	Iageti belanangan leú et simamatei néné . Ai peilé itatabut kabei sambat rerenia komang poposa . Matania leú et ai peilé itatabbó , komang tabbot mata . Iageti kuanangan ka matadda sikukuddu sedda Jesus , " Rugut kam komang poposa ka rerenia , imaerú ipuenung . "
43011045	Maigi sia tai Jahudi , sieei masibalou tai Maria , amatonem baga ka tubut Jesus , kalulut araitsó sibabara néné .
43011046	Tápoi ai leú et sia piga pá , ka talagadda amei ka tai Parise , masisegéaké sigalaiakenen Jesus néné .
43011047	Kalulut néné , baraakérangan leú et rapat , tai Parise , tai imam sabeu , samba leú et Mahkama Puaranan . Pelé nga-nganda , " Kipa tapaeerú kam ka tubunia ? Aipoí amaigingan kerek aigalai sirimanua néné !
43011048	Ké taoreaké baí iriuriuaké igalaiaké kelé kisé , tá isoppi imatonem bagadda sangamberi sirimanua ka tubunia . Iageti kalepakatnia , oi sia tai Roma masiragat Uman Taikamanua , iageti subuakérangan sangamberi bangsatta ! "
43011049	Iageti panibonangan sara ka talagadda , iaté si imam sabeu , sipuoni si Kayapas , pelé nga-ngania , " Bulat tá nuagai kam apa pá .
43011050	Kipa , taleú tá lé ainuaagai kam , kalulut tasurú ramakataí siberikabaga , maerú peilé sara matei ; aipoí makopéan lé kataí nia ramasubu sangamberidda sabangsatta néné ? "
43011051	Tápoi kei ikukua kelé néné si Kayapas , tá bulat sibabara ka bagat paatuatnia . Tápoi ka siripokat puiimam nia ka tetret nenda , aisiblaakéan kamamatei Jesus , sibailiu puuktunganda bangsa Jahudi .
43011052	Iageti tá sarat uktukra saradda tai Jahudi , tápoi samba leú et , masirurúaké samba masikau sia musara sangamberit tatogat Taikamanua simasasaragai .
43011053	Ka tetret nendangan té , aipakeré bagadda tai bajára tai Jahudi , raisiaké ramateiaké Jesus .
43011054	Kalulut néné , taipabelanangan tubunia Jesus , ka talagadda tai Jahudi . Tuinangan leú et ikaddiuaké laggai Judea , ei nia ka laggai Epraim , ka bet-bet laggai simatangeu . Iageti kuddu sia sedda sambadda sipasiuluinia .
43011055	Ka tetret nenda , amalegrengan iaili Gogoi Punen Paskadda tai Jahudi . Amaigingan sia tai Jahudi sibabara ka laggaira , amei ka Jerusalem , masimagri tubudda , bulé ramaliná ka sikataí , kei iaili matat punenda .
43011056	Iageti gabaddangan leú et Jesus sedda . Kelé araparurú ka Uman Taikamanua , patiboddangan pasasambadda , masikua , " Kipa sipinaatumui ka kam ? Momoi leú pá nia ka punen néné . "
43011057	Rakukua geti ka sia kelé néné , kalulut araparentaakéan poí tai imam sabeu , samba tai Parise , arakua , kasei iagai kudduat Jesus , buítá rasegéaké nia ka matadda , bulé ioi ralabá nia .
43012001	Ai pei enem ngagogoi , iaili tetrenia Punen Paska , ei nia Jesus ka laggai Betania , ka kudduat Latsarus sisuruakenennia ka simamatei .
43012002	Raumandangan nia Jesus sedda ; oto si Marta te amasipasikeli sia . Iageti puuddetrangan tai Latsarus sambadda tairauma sabagei , masipaaleiaké Jesus mukom .
43012003	Lepá oinangan leú et ka sia si Maria , ai ka kabeinia sitenga liter iginia tula narwastu simasingin , simakopé kepput saki . Uruakénangan nia ka reret Jesus ; lepá posaakénangan alainia ka reret Jesus . Iageti masinginnangan leú et sangaliot bagat lalep , beu tula simasingin néné .
43012004	Tápoi kuana lé nia ka sia si Judas Iskariot , iaté sara sipasiului Jesus , sipajonia ka gogoi sibabara ,
43012005	" Ale , tá koí atusakiaké lé , tula simasingin néné , telu ngotu ngaperak iginia , bulé itupauruaké bulagat sakinia néné , ka simagebá ? "
43012006	Ikukua kelé néné geti ka sia si Judas , tá kalulut letsei ka bagania ka tubudda simagebá ; tápoi pananangkou nia lé ; sarapei bagei bulat amareireian ka tubunia , ipakomi bulagat kas , samba bulagat sikukuddu ka tubunia .
43012007	Iageti kuanangan ka matadda , Jesus , " Bá sasaila kam nia , sinanalep néné ! Masipatarek kei iaili tetrenia iturateiaké aku lé igagalai néné .
43012008	Aipoí ai lé turerere kababaradda ka sia simagebá ka talagamui ; tápoi aku geti kaku , tá mariu-riu kukuddu ka talagamui . "
43012009	Kelé araagai nia sirimanua simigi kababarat Jesus ka Betania , eirangan leú et sedda . Tápoi bulat arabesíaké geti mei sedda , tá sarat kalulut kababarat Jesus , tápoi obára leú masiitsó si Latsarus sisuruakenennia ka simamatei .
43012010	Lulut néné leú te , raiisiaké ramateiaké nia ka sia si Latsarus , tai imam sabeu .
43012011	Aipoí kalulut Latsarus néné , maigiddangan tai Jahudi sipasikakaddiuaké sia , aramatonem baga ka tubut Jesus .
43012012	Kelé aimamatsep , arepdangan nia , ka sia sangamberidda siooi mupunen Paska , kaooi nia Jesus ka laggai Jerusalem .
43012013	Iageti ei sia masialá rorot poula , pulatsanan ; lepá ailiakérangan nia , bulé raroroi nia . Ai sia memei airasosogaaké , " Umun kam Taikamanua ! Tupanunukani te nia siooi ka onin Tuhan . Tupanunukani te nia Rimatadda tai Israel ! "
43012014	Iageti alánangan sangamuneng kalidei sikabbaugat , Jesus ; janang nia ka tei-teinia . Bulé ipuaili kelé ka sitususurat ka bagat Buko Sipunenan , sipasikukua kisé :
43012015	" Buí numalotó kam , ale kam tatogat Sion ! Aian te nia momoi Rimatam , sipukakalidei , kalidei sikabbaugat ! "
43012016	Tápoi ka tetret nenda , tápei araagai katukolobat sangamberinia néné , ka sia sipasiului Jesus . Teret aitulatsat'aké lé Jesus ka simamatei , iapeité ararepdem nia sigalaiakenenda ka tubunia néné , atusurat'akéan ka Buko Sipunenan .
43012017	Sia sangamberi sipasiigbuk ka tetret aisogai si Latsarus Jesus , ibela ka bagat ratei , samba aisuruaké nia ka simamatei , bulat tá muaari rapungu-nguan'aké nia siitsóra sigalaiakenen Jesus néné .
43012018	Iaté lulunia araei ka tubut Jesus , sirimanua simigi néné , kalulut araarep , nia lé amasigalai pukerengan néné .
43012019	Kuadda lé nia ka sia pasasambadda tai Jahudi , " Táan taagai kam peruketta ! Itsó peité kam , sangaliot polak'an lé amei masitut nia ! "
43012020	Ka talagadda sieei mupunen Paska ka Jerusalem ka tetret nenda , ai sia piga pá tai Junani .
43012021	Iageti eirangan leú et ka tubut Pilipus , kuaddangan ka matania , " Ale Saraina , ké momoi baí nia , anurop'akéan kai ; aipoí aikukikiddiy kai paaili ka tubut Jesus . " ( Nia poí ka sia si Pilipus néné , sibabara ka Betsaida ka propinsi Galilea lé nia . )
43012022	Iageti ei nia ka tubut Andareas , masisegéaké isiatda tai Junani néné , lepá ei sia ruadda masisegéaké ka tubut Jesus .
43012023	Oto kuanangan ka matadda Jesus , " Aiailingan te tetrenia itulatsat'aké Togat Manusia .
43012024	Bulat sibulatnia te sikuakku néné ka matamui : Ké tá tukarap'aké sangambé buat gandum ka polak bulé ianau nia , sangambénangan té nenda , lepá . Tápoi ké aianauan geti ngambet gandum nenda , iapeité ibara buania simigi .
43012025	Kasei simanuntu baga ka engania , nia té malilimai purimanuaiat . Tápoi kasei simalagá baga ka engania ka polak néné , nia té masipasisikeli purimanuaiatnia , siaili ka purimanuaiat sipulelelek samba sitaitatatá .
43012026	Kasei siobá mupagugulet ka tubukku , kau itut aku ; bulé kaipa kukuddu , ai leú et sia sedda ka sia sapaguguletku . Aipoí bulat ihohormati te sia Ukkuiku , sangamberi siobá mupagugulet ka tubukku . "
43012027	" Apangan lé páonia , kukukua kineneiget ? Aipoí , ai lé murerekké bagakku . Kiséan lé pá kukukua , ' Belaakéan lé aku Ukkui , ka tetre pasisiboat néné ' ? Tápoi mitsá , akuoi tebaí ka polak néné , masienungi tetre pangoringan lé .
43012028	Oto ale , Ukkui , patoiláan pulatsanannu ! " Iageti maarepnangan nga-ngan Taikamanua , pelé nga-ngania , " Akupatoiláan pulatsananku ; oto ai leú kupatoilá nia mitsá . "
43012029	Iageti kelé araarep nga-nga néné , sia sikukuddu sedda , kuaddangan nia , " Néné , gululuu nga-ngan leleggu ! " Tápoi ai leú sia sabagei amasikua , " Taá ! Ai lé ipatitiboaké nia malaika ! "
43012030	Tápoi kuana lé ka matadda Jesus , " Kalulumui lé te , aimaarep nga-nga néné ; tá kalulukku .
43012031	Aiailingan te tetrenia ihakimi sia Taikamanua , taikapolak néné ; samba kineneiget'an te isisikkáaké sia ka uddenan purimataatda , Taikamanua , sauté ka polak néné .
43012032	Tápoi aku geti kaku néné , ké atubuak'akéan aku ka polak néné , tiktikkungan sia sangamberi sirimanua ka tubukku . "
43012033	Ikukua néné geti , Jesus iaté masipatoilá kipa enungnia imatei .
43012034	Iageti kuaddangan ka matania sirimanua simigi , " Aikua ka Buko Surukatmai ka kai , mariu-riu lé ipurimanua ka sia Rimata Sipaarau . Nukukua koí ka matamai , tububuak'aké nia Togat Manusia ka polak ? Kasonia poi takukua Togat Manusia ? "
43012035	Tápoi kuana lé nia ka sia Jesus , ialegi nga-nganda , " Táan te mauuju ikuddu pató néné ka talagamui . Oto kau nupuenung kam ka tetret ai peilé nia mukukuddu pató néné ka talagamui , bulé buí isaggemi kam pugep-gepman . Aipoí sia sipueenung ka gep-gep , tá raagai kaipa raeei .
43012036	Oto kau imatonem bagamui ka tubut pató néné , ka tetret ai peilé nia mukukuddu ka talagamui , bulé ibailiu kam tatogat pupatokat . " Lepá aikua néné Jesus , tui nia sedda . Táan iobá ipatoilá mitsá tubunia ka tubudda .
43012037	Aipoí kenanen amaigingan araitsó kerek sigalainia , tápoi bulat beri tonem bagadda ka tubunia .
43012038	Bulé ipuaili kelé ka sikuat Nabi Jesayas , sipasikukua kisé : " Ale Tuhan , kasoniangan lé matonem baga ka simuneng'akenenmai ? Kasei ka tubungan lé itupatotoilá geget Tuhan ? "
43012039	Iaté lulunia tá imatotonem bagadda , aipoí beri ka sia si Jesayas aikuangan leú et , " Aikua Taikamanua ,
43012040	' Kusasapui te matadda , samba kukekeláaké te paatuatda ; bulé tá imakoinong matadda , samba bulé buí imakolou ka bagadda . Bui ratoili ka tubukku , bailiu aleakékungan leú sia . ' "
43012041	Aikua kelé néné geti si Jesayas , kalulut aiitsóan poí ka sia pulatsanan Jesus . Iaté lulunia ititiboi nia ka sia pagalaiat tubut Jesus néné .
43012042	Tápoi kenanen kisedda , maigi leú sia simatonem baga ; elé beri leú ka talagadda tai bajára tai Jahudi leú , ai leú et sia simatonem baga ka tubut Jesus . Tápoi tá maró bagadda rapatoilá tonem bagadda néné , kalulut lotóra ka tai Parise , babara tá raoobáaké ratugurú ka uma Parurukat .
43012043	Aipoí raumun sia sirimanua peilé abeu ka paatuatda , belé peilé obára katuumun sibara ka Taikamanua .
43012044	Iageti kuanangan ka matadda Jesus , " Kenanen baí aku arakatonemi baga , tápoi tá te aku arakatonemi ; sipasikokoiniaké aku lé arakatonemi baga .
43012045	Samba sipasiiitsó aku , aiitsóan leú te nia sipasikokoiniaké aku .
43012046	Masipatóaké taikapolak te néné akuoi , bulé sangamberi simatonem baga ka tubukku , tá mukukuddu sia ka simagep-gep .
43012047	Oto kasei sipasiaarep tiboietku , tápoi tá rarereddet , tá aku iuukum'aké sia . Aipoí kaooiku ka polak néné , tá masihahakimi taikapolak , tápoi masipaarau sia lé .
43012048	Ialeú et sia simamit baga ka tubukku samba sitaiobá masiarepi ngantomanku , aian sia sipasihahakimi sia . Aipoí ngantoman sitiboakenenku néné te , ihahakimi sia , ka Gogoi Sialu .
43012049	Tiboiet sitiboakenenku néné , tá sibara ka teú bagakku ; tápoi Ukkui sipasikokoiniaké aku lé amasipangantru aku , apa kukukua ka tubumui , elé apa kusesegéaké ka matamui .
43012050	Aipoí aku kaku néné , ai lé kuaagai , surukat Taikamanua néné , iaté sibaraaké purimanuaiat sipulelelek samba sitaitatatá lé . Oto iaté lulunia bulat kusesegéaké nia ka matamui kelé singantruakenen Ukkui ka tubukku . "
43013001	Ai peilé sangagogoi iaili tetrenia Punen Paska , againangan tubunia Jesus iaili tetrenia ikaddiuaké polak néné , itoili mitsá ka Ukkuinia . Bulat makaté bagania ka tubudda bakkatnia ka polak néné . Tá lelepá ipukateki sia baga , teret kalepakatnia .
43013002	Ai sia mukokom sinoibó sipasiuluinia Jesus , sambat Jesus leú ka sia , gurukinangan nia Sanitu ka sia si Judas , togat Simon Iskariot , bulé ipajo Jesus .
43013003	Ai lé iaagai ka sia Jesus sesegéakéna nia Ukkui , sangamberi gege ka tubunia . Samba leú et mitsá , ai leú et iaagai kababarania ka Taikamanua , samba katotoili nia mitsá ka tubut Taikamanua .
43013004	Kalulut néné puriónangan leú et Jesus , bukánangan saraubánia , lepá appraakénangan komang poposa ka tengania .
43013005	Iageti uruakénangan oinan ka gararau , taddaakénangan masibui reredda sipasiuluinia ; lepá posanangan nia komang poposa siappraakenennia ka tengania .
43013006	Kelé aiaili kai Simon , kuanangan ka matat Jesus si Simon , " Kipa ale , Tuhan , ekeu lé koí ibubui rerekku ? "
43013007	Iageti kuanangan ka matania Jesus , " Tápei nuaagai katukolobatnia sigalaiakenenku kineneiget ; tápoi lepá geti , againungan nia . "
43013008	Oto kuanangan nia ka sia si Petrus ka matat Jesus , " Tá pasese Tuhan . Bulat buí nubui rerekku Tuhan ! " Tápoi kuana lé nia ka sia si Tuhan ka matat Petrus , " Ké tá kubui ekeu , tá anai patabbaratnu ka tubukku . "
43013009	Oto kuanangan nia si Petrus ka matat Jesus , " Ké kisedda baí galainia Tuhan , buí sarat rerekku nububui , kau nubui leú et uté sambat kabeiku ! "
43013010	Iageti kuanangan ka matania Jesus , " Ké amuraúan sia , amalináan te sangamberinia . Táan tububui sia mitsá , sarat rereddangan lé tububui lepá . Kelé kam leú et ka kam , amalináan kam , tápoi tá sangamberimui amaliná . " (
43013011	Aiagaian poí nia Jesus sipasjo nia . Iaté lulunia ikukua , " Amalinaán kam , tápoi tá sangamberimui amaliná . " )
43013012	Lepá aibui reredda Jesus , kaunangan mitsá saraubánia , iageti puuddetnangan leú et . Oto kuanangan ka matadda sipasiuluinia Jesus , " Kipa makolou leú ka bagamui sigalaiakenenku simaruei néné ka tubumui ?
43013013	Ai tebaí nuooniaké kam aku Guru sambat Tuhan . Kirénangan tedda kisedda nukukua kam .
43013014	Ké beringan aku kaku sipuoni Tuhan sambat Gurumui akubuian reremui buítá kisedda leú te nugagalaiaké kam ka kam nupabui kam rere pasasambamui .
43013015	Néné kuaké uluietmui , bulé nugalaiaké kam nia ka kam kelé sigalaiakenenku kaku néné ka tubumui .
43013016	Oto bulatniate néné kukukua ka matamui : tá abeu pagugulet ka tubut tuannia , samba leú et tá abeu pakoiniet ka sipasikokoiniaké nia .
43013017	Ké amakolouan ka bagamui sangamberinia néné , bulat uktuk kam , ké nugalaiaké baí kam nia .
43013018	Tá siorak ka tubumui sangamberimui sangamberi sikuakku néné . Ai lé poí kuaagai sia sipiliyku . Aipoí buítá muaili sangamberinia sitususurat ka bagat Buko Sipunenan , iaté , ' Sipaaleiaké aku mukom , nenda te masilalawan aku . '
43013019	Kupopoiliat lé nia ka matamui kineneiget , einangan tá muaaili , baleú muaili , bailiu tonem bagamui puaaku nia sipuoni AKU TÉ NIA .
43013020	Bulat sibulatnia sikuakku néné : Kasei sipasisiló sapakoinietku , aku lé te galainia arasiló . Samba leú et , kasei sipasisisiló aku , sipasikokoiniaké aku lé te galainia arasiló . "
43013021	Kelé aikua néné Jesus , suggrunangan nia purereu-reu baga . Iageti kuanangan ka matadda , " Bulat sibulatnia sikuakku néné : Ai sara ka talagamui masipajo-jo aku . "
43013022	Oto paitsórangan mata pasasambadda , kalulut kopet kisei ka bagadda , aipoí tá raagai kasonia ikukua néné , Jesus .
43013023	Iageti ai sara sipasiului simanuntut bagat Jesus sipuuuddet ka bet-bet Jesus .
43013024	Oto ngeí-ngeínangan nia , si Petrus , bulé iiséaké nia ka tubut Jesus , ipoiliat kasonia ikukua néné .
43013025	Iageti legreakénangan tubunia sipasiului néné ka tubut Jesus , kuanangan ka matat Jesus , " Kasonia nenda nukukua , Tuhan ? "
43013026	Pelé nga-ngan Jesus ikua ka matania , " Kasei ka tubu kukau roti sisuu-suuakenenku ka bagat mangkó , niaté nenda tubunia . " Oto alánangan sangatippú roti Jesus , suu-suuakénangan nia ka bagat mangkó ; kaunangan nia ka tubut Judas , togat Simon Iskariot .
43013027	Oto silóna lé nia nenda roti si Judas , sikau Jesus , gurukinangan paatuatnia Sanitu . Iageti kuanangan ka matania Jesus , " Kauan , galaiakéan simaruei siripot sipinaatum galaiakenennu . "
43013028	Tápoi bulat beri sia sara ka talagadda sipuuuddet sedda simakolou ka baga paluluatnia ikukua kelé néné Jesus ka tubut Judas .
43013029	Ai sia sabagei , ka bagadda lé te aikoiniaké lé nia Jesus si Judas , masisaki apa komen ka punen , elé aikoiniaké lé nia Jesus , masikau goisó bulagat ka tubudda simagebá , aipoí sipasiomet bulagatda lé nia ka sia néné si Judas .
43013030	Oto silóna lé nia roti si Judas , bela nia ka gerat . Ka tetret nenda amasoibóan .
43013031	Kelé aibela si Judas , kuanangan ka matadda sipasiuluinia Jesus , " Kineneiget'an té itulalatsat'aké nia ka sia Togat Manusia ; iageti ka sia Taikamanua leú et tulalatsat'aké kalulunia .
43013032	Oto ké tulatsat'aké Taikamanua kalulunia , bailiu latsat'akénangan leú et nia ka sia Taikamanua ; tápoi tubunia leú et Taikamanua amasilatsat'aké . Momoi takua bulat simaruei lé ilatsat'aké nia Taikamanua .
43013033	Ale kam tatogakku , táan te mauuju kukuddu ka talagamui . Nugagabangan te kam aku . Tápoi kelé sikuakku ka tai bajára tai Jahudi , kisedda leú te kukukua ka matamui ka kam ; tá momoi nuoi kam ka kudduat kuddujietku .
43013034	Oto kuaké ka kam surukat sibau : Kau nupakaté kam baga pasasambamui . Kelé pukakatekikku kam baga ka kam , buítá kisedda leú te kam ka kam nupakaté kam baga , pasasambamui .
43013035	Ké pakaté baí kam baga pasasambamui , agairangan nia sangamberi sirimanua pupapasiuluimui aku . "
43013036	Iageti kuanangan nia si Simon Petrus ka tubut Jesus , " Tuhan , Tuhan , kaipa nueei ? " Oto kuana lé nia ka sia Jesus ka matat Petrus , " Tápei momoi nutut aku kineneiget ka kudduat ailiakenenku . Ai leú nutut aku ka gogoi sibabara . "
43013037	Kuanangan ka matat Jesus si Petrus , " Angoi poi tá iooi kutut ekeu kineneiget , Tuhan ? Aipoí amatarek'an aku matei kalulum , Tuhan ! "
43013038	Iageti kuanangan ka matania Jesus , " Kipa , bulat sibulatnia leú tareknu matei kalulukku ? Bulé nuagai nia , ainangan te tá mutotokki goú-goú , anupakelengan againu aku , telu ngamitsá ! "
43014001	Iageti kuanangan ka matadda Jesus , " Buí imakarat bagamui . Kau lé imatonem bagamui ka tubut Taikamanua samba ka tubukku kaku leú et .
43014002	Maigi kudduat ka lalep Ukkuiku . Memei aku sedda masipatarek kudduatmui . Tá baí kisedda nia , tá kukukua ka matamui kelé néné .
43014003	Lepá kupatarek kudduatmui , oi aku mitsá kualá kam , bulé kaipa kukuddu , sedda leú et nukukuddu kam ka kam .
43014004	Iageti agaimuian leú et enungan sieei ka kudduatku . "
43014005	Oto kuanangan nia ka sia si Tomas ka tubut Jesus , " Beringan eijatnu tá kuagai kai , kaipa kuaagai kai enungan sieei sedda ? "
43014006	Kuanangan ka matania Jesus , " Aku té néné enungan bulé ituagai Taikamanua , samba ibara purimanuaiat . Bulat beri te sia sara sisesegé ka Ukkui , ké tá kalulut aku .
43014007	Ké nuagai baí kam aku , tá isoppi nuagai leú kam nia ka sia Ukkuiku . Kineneiget anuagaian kam nia , sambat anuitsóan kam nia . "
43014008	Iageti kuanangan nia ka sia si Pilipus ka tubut Jesus , " Patoilá peité nia Ukkui ka tubumai , bulé isegé bagamai . "
43014009	Tápoi kuana lé nia Jesus ka matat Pilipus , " Ale Pilipus , táan tagai burú akupaalei kam , tápei nuagai aku ? Kasei siitsó aku , aiitsóan te Ukkui . Kipa peilé nukukua , ' Patoilá ka tubumai tubut Ukkui ? '
43014010	Ale Pilipus ! Tápei matonem bagam , aku , Ukkui , elé Ukkui sambat aku sara lé kai karuamai ? Aipoí sangamberi sikuakku ka matamui , tá sibara ka teú bagakku sarakku . Aipoí Ukkui simariu-riu patabbra ka tubukku nenda lé , masigagalaiaké sangamberinia néné .
43014011	Kau imatonem bagamui ka sikuakku néné , aku sambat Ukkui , elé Ukkui sambat aku sara lé kai karuamai . Elé ké tá , kauan lé imatonem bagamui ka sigalaiakenenku .
43014012	Bulat sibulatnia te sikuakku néné : Simatonem baga ka tubukku lé masigagalaiaké kelé sigalaiakenenku , elé isasabau peilé sigalaiakenenku ragagalaiaké ka sia , memeian lé poí aku ka Ukkui .
43014013	Aipoí apa lé nutiddou kam ka Ukkui ka oningku , akékungan leú et nia ka kam , bulé tulatsat'aké onin Ukkui kalulut Toga .
43014014	Apa lé nutiddou kam ka oningku , akékungan leú et nia ka kam . "
43014015	" Iageti , ké manuntu baí bagamui ka tubukku , tá isoppi nureddet kam surukatku .
43014016	Oto tiddoukungan ka tubut Ukkui , bulé ikoiniaké ka kam Sipasirorop bagei , masipaalei kam teret buru-burú .
43014017	Nia nenda iaté Ketsat Sipunenan , sipasitotoiláaké ka tubudda sirimanua , kipa bulat tubut Taikamanua sibulatnia . Tá momoi rasiló nia taikapolak , kalulut tápei poí araitsó nia sambat tápei raagai nia . Tápoi kam geti ka kam , nuagai kam nia , aipoí nia mukukuddu ka talagamui , samba musasara te kam ka tubunia .
43014018	Tá te kukakaddiuaké kam , nupukuddu kam saramui , kelé silusaí samba siputatáina . Totoili lé aku mitsá ka tubumui .
43014019	Táan te mauuju taiitsórangan aku taikapolak . Tápoi kam geti ka kam , nuiitsó kam aku . Kalulut aku kaku ai aku muririmanua , bailiu kam leú et ka kam muririmanua leú et kam .
43014020	Oto ké iaili baí gogoinia , iapeite nuagai kam nia , aku , Ukkui , sara lé kai karuamai , samba kam musara ka tubukku , ialeú et aku kaku musara ka tubumui .
43014021	Kasei sisiló surukatku samba sipasirereddet , sia te simanuntu baga ka tubukku . Iageti pukatekinangan sia baga , ka sia Ukkui , sangamberi simakaté baga ka tubukku . Beri aku leú et kaku pukatekikkungan sia baga , samba patoilákungan tubukku ka tubudda . "
43014022	Iageti kuanangan ka matat Jesus si Judas ( tápoi tá si Judas Iskariot ) , " Ka tubumai lé kodda nupatotoilá tubum , Tuhan , tá ka tubudda taikapolak ? "
43014023	Oto kuanangan ka matania Jesus , " Simakaté baga ka tubukku lé masirereddet ngantomanku . Iageti pukatekinangan nia baga ka sia Ukkuiku . Oto ei kai ruamai Ukkui ka tubunia , kuddu kai kupaaleiaké kai nia .
43014024	Tápoi sitaimakaté baga ka tubukku geti , tá rarereddet ngantomanku . Aipoí ngantoman siarepmui ka tubukku , tá ka tubukku aibara , sibabara ka Ukkui sipasikokoiniaké aku lé .
43014025	Kutitiboi lé sangamberinia néné ka tubumui , ka tetret ai peilé aku mukukuddu ka talagamui .
43014026	Ai leú Ketsat Sipunenan , Sipasirorop'aké kam , koiniakenen Ukkui ka oningku , niangan lé te masipangangantru kam ka sangamberinia , samba masiparerepdem kam ka sangamberinia sisegéakenenku ka matamui .
43014027	Aban baga kugalak ka tubumui . Iageti aban bagakku leú kuaké ka tubumui . Oto aban baga akenenku ka tubumui néné , tá kelé akenenda ka sia taikapolak . Buí imakarat bagamui samba buí leú numalotó kam .
43014028	Anuarep'an kam akukua nia ka matamui , ' Memeian lé te aku , tápoi momoi lé aku mitsá ka tubumui . ' Oto ké manuntu baí bagamui ka tubukku , tá isoppi imangká bagamui kaeeiku ka Ukkui , aipoí Ukkui peilé abau kaku .
43014029	Kutitiboi lé ka matamui kineneiget , ainangan tá muaaili sangamberinia . Oto ké muaili baí , iapeité imatonem bagamui .
43014030	Táan maiigi kuanenku ka matamui , aipoí aiailingan tetrenia ioi sipasiuutéaké polak néné . Tápoi tá momoi igalai siobánia ka tubukku .
43014031	Tápoi buítá muaili sangamberinia néné , bulé raitsó nia taikapolak punununtukikku nia baga Ukkui , samba gagalaiakéku sangamberinia sikuat Ukkui , ka tubukku . Oto kauan tatui-tui kam sené . "
43015001	Iageti kuanangan mitsá ka matadda Jesus , " Aku té né loinat anggur sipulelelek . Ukkuiku iaté sipasikeli mone .
43015002	Sangamberi ranku sitaipububua , tugglunangan nia . Tápoi ranku geti sipububua , getainangan bagei buluknia , samba palinánangan nia , bulé ipureddet buania .
43015003	Oto kisedda leú te kam ka kam , amalináan kam kalulut nganturat siakéku ka tubumui .
43015004	Oto kau imariu-riu nupusara kam ka tubukku , bailiu aku kaku leú et , riu-riu kupusara ka tubumui . Kelé ka sia leú ran , tá te babara buania , ké tá mariu-riu ipusara ka tubut loinánia . Oto kisedda leú te kam ka kam , tá te babara buamui ké tá mariu-riu nupusara kam ka tubukku .
43015005	Aku té né loinat anggur sipulelelek . Oto kam te rannia . Kasei mariu-riu musara ka tubukku , samba aku ka tubudda , iaté masibubuaaké bua simaigi ; aipoí beri sara momoi nugalai kam ké tá kalulut aku .
43015006	Sangamberi sitaimariu-riu musara ka tubukku , turiribbaiaké lé nia , kelé ran , imagarak . Sangamberi ran kelé nenda turururúaké lé , ituribbaiaké nia ka api , imalabó .
43015007	Tápoi ké mariu-riu nupusara kam ka tubukku , samba tiboietku mariu-riu ikuddu ka bagat paatuatmui , bailiu apa lé nutiddou kam siobámui ka tubut Ukkui , tá isoppi iaké nia .
43015008	Ké mureddet buamui , bailiu tuumun'aké Ukkuiku . Iageti kam leú et , bailiu bulat sipasiuluiku sipulelelek .
43015009	Kelé kipa nuntut bagat Ukkui ka tubukku , kisedda leú te nuntut bagakku ka tubumui ka kam . Oto kau imariu-riu nupuparaboat kam siripot puoonimui kanuntukietku baga .
43015010	Ké nureddet kam surukatku , mariu-riumuian ka katet bagakku , kelé kaku leú et , mariu-riu lé aku ka katet bagat Ukkui , kalulut riu-riu nia kugalaiaké sangamberi sikuania ka matakku .
43015011	Bulat sangamberinia lé kutitiboi ka matamui , bulé imariu-riu angkat bagakku ka bagat paatuatmui , imasut puangkakat bagamui ka kam .
43015012	Oto néné te surukatku : kau nupakaté kam baga pasasambamui , kelé leú et katet bagakku ka tubumui ka kam .
43015013	Sia oniakenen simakopé nuntut baga ka tubudda sapunualeinia , sia te masibubuluaké engania punu tubudda .
43015014	Sasuruakkungan lé te kuooniaké kam néné , ké nureddet kam sangamberinia sikuakku ka matamui .
43015015	Kam leú et táan kuooniaké kam sapagugulet , aipoí ka sia pagugulet , tá iagai aponia igagalai tuannia . Kuooniaké geti kam sasuruakku , kalulut sangamberinia siarepku sibabara ka Ukkui , akusegéakéan ka matamui .
43015016	Aipoí tá kam aipiliy aku . Aku lé amasipiliy kam , samba aikoiniaké kam , bulé nuei kam masibuaaké bua simigi , iaté bua sitaimasususu . Iageti akénangan ka kam Ukkui sangamberi siniddoumui ka oningku .
43015017	Oto nia té néné surukatku ka tubumui : Kau nupakaté kam baga pasasambamui . "
43015018	" Ké rapulagaki kam baga taikapolak , repdemmuian , aku lé boikí arapulagaki baga taikapolak .
43015019	Aipoí ké taikapolak baí sibakkat kam néné , oto makaté bagadda taikapolak ka tubumui sipuoni bakkatnia . Tápoi kam geti ka kam , akupiliyan kam ka polak néné . Oto táan taikapolak sibakkat kam . Iaté lulunia imalalagá bagadda taikapolak ka tubumui .
43015020	Kau nurepdem kam kelé sikuakku ka matamui , ' Tá te abeu tiboi tubut pagugulet ka tubut tuannia . ' Oto ké arapaorejingan aku kaku , rapaoorei leú te kam ka kam . Ké rareddet nga-ngangku kaku , reddetdangan leú te nga-ngamui ka kam .
43015021	Ragagalaiaké nia sangamberinia néné , kalulut pupapasiuluimui aku ; tá poi raagai nia ka sia sipasikokoiniaké aku .
43015022	Aipoí ké tá moi aku , kukua ka matadda sangamberinia néné , tá iaagai tubudda kababarat jodda . Oto kineneiget táan momoi rakaróaké tubudda ka jodda .
43015023	Kasei masipulagaki aku baga , malagá leú te bagadda ka tubut Ukkuiku .
43015024	Ké tá baí kugalai ka talagadda sangamberinia sitaigagalaiakenenda sabagei , tá raaagai kababarat jodda . Tápoi kineneiget araitsóan sangamberi sigalaiakenenku , tápoi malalagá peilé bagadda ka tubukku sambat ka tubut Ukkuiku .
43015025	Tápoi siripokatnangan ibara sangamberinia néné , bulé ipuaili siripot sitususurat ka Bukot Surukatda , sipasikukua , ' Sitálulu lé rapulalagaki aku baga . '
43015026	Ai leú kukoiniaké ka tubumui Sipasirorop sibara ka Ukkui . Nia té Ketsat sipasitotoiláaké kipa bulat tubut Taikamanua . Oto ké amoian baí nia , muneng'akénangan leú et pagalaiat tubukku .
43015027	Iageti kam leú et ka kam , muneng'akémuian aku , aipoí baranangan ka panandaatnia peilé anupaaleian kam aku .
43016001	Kupopoiliat lé nia ka matamui sangamberinia néné , bulé buí nusik-sik kam tei-teimui muarat .
43016002	Aipoí rabebelaaké te kam ka uma paniddogat . Samba iaaili te tetrenia , ka bagadda te sipasimamateiaké kam néné , ai lé ragagalaiaké siobat bagat Taikamanua .
43016003	Tápoi ragagalaiaké nia geti kelé néné , kalulut taiagaira lé Ukkui sambat aku .
43016004	Oto kineneiget kupopoiliat'an lé nia ka matamui , baleú iaili tetrenia , repdemmuian kukuakku nia ka matamui . " " Tápoi néné geti , tápei akutiboi ka matamui , kalulut ai peilé aku mukukuddu ka talagamui .
43016005	Kineneiget geti memeian lé aku ka tubut sipasikokoiniaké aku ; tá te anai ka talagamui néné sipasikukua , kaipa pá kueei .
43016006	Oto kineneiget amureu-reuan kam baga , kalulut kukuakku nia kelé néné ka matamui .
43016007	Tápoi bulat sibulatniate kuanenku néné ka matamui : Bulat ai erúnia ka kam , kaeeiku néné . Ké tá mei baí aku , taioinangan Sipasirorop'aké kam . Ké mei geti aku , koiniakékungan nia ka kam .
43016008	Ké moi nia , iapeité ikolouaké nia ka taikapolak , aponia bulat katukolobat jo , samba aponia obaket bagat Taikamanua , samba aponia ukuman Taikamanua .
43016009	Kolouakénangan ka matadda , taimatonem baga ka tubukku , iaté nenda jo .
43016010	Pakolounangan ka matadda , aku néné simaroipo lé , aipoí memeian lé aku ka Ukkui . Oto táan te nuiitsó kam aku mitsá .
43016011	Kolouakénangan leú et tataddaakéna ipasiukum , Taikamanua , aipoí atuukum'akéan sia siutéaké polak néné .
43016012	Maigi peilé bagei kuanenku ka matamui , tápoi tápei iom tubumui masisiló .
43016013	Tápoi ké geti amoian nia Ketsat néné , iaté sipatoilá ka tubumui pagalaiat tubut Taikamanua bulat sibulatnia , iapeité rop'akénangan kam bulé nuagai kam sangamberinia siobat bagat Taikamanua . Ka sia leú et tá sipabarania sangamberi tiboiet , tápoi apa lé siarepnia ka Ukkui , iaté ititiboi ka matamui , samba tiboinangan leú et ka matamui sangamberinia sipuaaili ka gogoi sibabara .
43016014	Iageti latsat'akénangan leú et aku , aipoí sibabara kaku lé sangamberi sinegéakenennia ka matamui .
43016015	Sangamberinia sibabara ka Ukkui , aku lé sibakkat nia . Iaté lulunia kukukuania ka matamui , sangamberinia siaket Ketsat Sipunenan ka tubumui , sibabara kaku lé . "
43016016	" Táan te mauuju taiitsómuian aku ; tápoi tá leú mauju mitsá itsómuian aku . "
43016017	Iageti patiboddangan pasasambadda sipasiuluinia Jesus , pelé nga-nganda , " Apa páonia ikukua ka matatta : ' Táan mauju taiitsómuian aku , iageti tá leú et mauju mitsá itsómuian aku ' ? Samba apa páonia ikukua ka matatta : ' Memeian lé aku ka Ukkui ' ? "
43016018	Oto sarat paisé lé ragagalai , masikua , " Apa katukolobatnia , ' táan mauuju ' ? Bulat tá taagai apa páonia ikukua ! "
43016019	Kelé aiagai nia Jesus iisiakéra ranou-nou nia , kuanangan ka matadda , " Simaruei néné peilé akukua nia ka matamui , ' Táan te mauju taiitsómuian aku , tápoi tá mauju mitsá itsómuian aku ' . Elé , tiboiet néné leú nupauukeli kam ?
43016020	Bulat kau imatonem bagamui ka sikuakku néné , tá te isosoppi nupusou kam , elé nupugeri kam , tápoi ka sia geti taikapolak mangká lé bagadda . Murereu-reu te kam baga , tápoi pureu-regat bagamui nenda bailiu lé puangkakat baga .
43016021	Kelé galainia imalegre laggóra saina sipususulé lé , bulat reu-reu lé bagania , iaailingan lé poí tetrenia ipangorik . Tápoi lepána lé ipusulé , kalipoginangan pangoringan sioriknia , kalulut angkat bagania pututútut matat sara tatoga sigoisó ka polak néné .
43016022	Oto kisedda te galainia ka kam : Kineneiget mareu-reu bagamui , tápoi momoi te aku kubalou kam mitsá , oto maangkánangan bagamui ; bulat beri te sia sara sipasirarau-rau puangkakat baga néné ka bagat paatuatmui .
43016023	Ka gogoi nenda , táan nupanonou-nogi kam apa pá ka tubukku . Oto kau imatonem bagamui ka sikuakku néné : Bulat apa lé nutiddou kam ka tubut Ukkui ka oningku , akénangan nia Ukkui ka tubumui .
43016024	Teret kineneiget , tápei anutiddou kam apa pá ka oningku . Tiddou kam , nusisiló kam , bulé imasut puangkakat bagamui . "
43016025	" Sarat ka pasikat lé kutiboi sangamberinia ka matamui . Tápoi iaaili te tetrenia , bulat simakolouan lé kukolouaké nia ka matamui pagalaiat tubut Ukkui .
43016026	Nutitiddou te kam ka tetret nenda ka tubut Ukkui ka oningku ; tápoi bulé nuagai kam nia , tá te kutitiddou apa pá ka tubut Ukkui iaké akenennia ka tubumui ,
43016027	ai lé poí ipukakateki kam baga Ukkui . Ipukakateki geti kam baga Ukkui , kalulut katet bagamui ka tubukku samba tonem bagamui kababarakku ka Ukkui .
43016028	Kirénangan sibabara ka Ukkui lé aku néné , samba amoian aku ka polak néné . Tápoi kineneiget kukakaddiuakéan lé polak néné , kutoili mitsá ka tubut Ukkui . "
43016029	Iageti kuaddangan ka matat Jesus , sipasiuluinia , " Kineneiget simakolouan lé nupanibo ka matamai Tuhan , táan mupapasikat ekeu ka tubumai ,
43016030	aipoí ai lé kuaagai kai againu sangamberinia . Táan anai lulunia rapaiseki ekeu kasei pá , ranou-nou apa pá ka tubum Tuhan . Oto bailiu katonemimaian nia kababaram ka Taikamanua . "
43016031	Iageti kuanangan ka matadda sipasiuluinia Jesus , " Oto amatonem'an leú bagamui kineneiget ?
43016032	Repdem kam ! Iaaili te tetrenia , elé momoi takua , aiailingan tetrenia , nupasabu kam tubumui . Patoilimuian tubumui ka lalepmui sene-senemui , nukaddiuaké kam aku kupusara . Tápoi tá te musasara aku , aipoí ipaalei aku Ukkui .
43016033	Kutitiboi lé sangamberinia néné ka matamui , bulé imaaban puririmanuamui , kalulut pusaraatmui ka tubukku . Mangongorik lé te kam ka polak néné . Tápoi paom kam bagamui , aipoí akukalaakéan polak néné ! "
43017001	Lepána lé aikua néné Jesus , teilanangan manua , paniddounangan leú et ka tubut Ukkui , pelé nga-ngania , " Aiailingan te tetrenia , Ukkui . Latsat'akéan nia Togam , bulé ilatsat'aké ekeu kekeu Togam , Ukkui .
43017002	Anukauan poí gege ka tubut Toga , kalulutda sangamberi taikapolak , bulé ikau purimanuaiat sipulelelek samba sitaitatatá , ka tubudda sangamberi sirimanua , sikau Ukkui ka tubunia .
43017003	Oto néné te purimanuaiat sipulelelek samba sitaitatatá ; bulé raagai ekeu Ukkui , samba bulé raagai leú nia ka sia Jesus Kristus sikoiniakenennu , Ukkui .
43017004	Akulatsat'akéan ekeu Ukkui , ka pasilelepáakéku galajet sinegéakenenu ka tubukku .
43017005	Ale Ukkui , latsat'akéan aku kineneiget ka tubum Ukkui , iaté pulatsanan siikep'akenenku ka tetret ai peilé aku ka tubut Ukkui , einangan tá babara polak néné .
43017006	Akupatoiláan ekeu , Ukkui , ka tubudda taikapolak néné , iaté sia siakénu kaku . Ekeu lé sibakkat sia , Ukkui , oto anuakéan sia ka tubukku , samba arareddet'an nga-ngam , Ukkui .
43017007	Kineneiget araagaian , sangamberinia siakénu kaku , Ukkui , ka tubum lé aibara .
43017008	Akusegéakéan ka tubudda tiboiet siakénu kaku , Ukkui ; oto arasilóan . Oto araagaian bulat kababarakku ka Ukkui , samba amatonem'an bagadda pueekeu nia Ukkui , amasikoiniaké aku .
43017009	Oto kutiddouaké sia . Tápoi tá siaili taikapolak néné kupaniddou , tápoi siaili sia lé sangamberi siakénu kaku , aipoí ekeu lé sibakkat sia , Ukkui .
43017010	Aipoí sangamberinia bakkatku , bakkatnu leú et kekeu , Ukkui ; samba leú et sangamberinia sipuoni bakkatnu , bakkatku leú et kaku . Oto atulatsat'akéan aku ka talagadda .
43017011	Oto momoian aku ka tubum kineneiget Ukkui . Táan mukukuddu aku mitsá ka polak néné ; tápoi ka sia geti ai peilé sia mukukuddu ka polak néné . Ale , Ukkui Sipunenan ! Jago sia ka geget onim Ukkui , iaté oni siakénu kaku , bulé rapusara , kelé ekeu Ukkui samba aku kaku , sara lé sita ka sita .
43017012	Ai peilé aku ka talagadda , akujagongan sia ka geget onim Ukkui , iaté oni siakénu kaku . Akujagongan sia , bulat beri sia sara simalilimai , sarat sarania lé simateú malimai , bulé kalulut nenda , puailinangan kelé ka sitususurat ka bagat Buko Sipunenan .
43017013	Kineneiget momoian aku ka tubum , Ukkui . Kutitiboi lé sangamberinia néné , ai peilé aku mukukuddu ka polak néné ; bulé imamuiné raagai puangkakat bagakku .
43017014	Akusegéakéan sangamberinia tiboietnu , Ukkui , oto bailiu malagánangan bagadda taikapolak ka tubudda , aipoí tá taikapolak sibakkat sia , kelé aku kaku néné , tá taikapolak sibakkat aku .
43017015	Tá kutitiddou bulé nualá sia ka polak néné , tápoi bulé nujago lé sia ka tubut si Jo .
43017016	Makeré lé galainia kaku , taibabakkatina aku polak néné , kisedda leú te ka sia , taibabakkatina sia polak néné .
43017017	Bailiuaké sia néné , Ukkui , bulat bakkatnu , kilibet bagam siripot katuroipoat , aipoí tiboietnu lé poí katuroipoat .
43017018	Kelé kokoiniakénu aku kaku ka polak , kisedda leú te kaku kukoiniaké sia ka polak néné .
43017019	Kalulutda néné , buluakékungan tubukku bailiu bakkatnu kilibet bagam , Ukkui , bulé ibailiu leú sia ka sia néné , kilibet bagat Ukkui , kalulut katuroipoat .
43017020	Tápoi tá saratda néné kutitiddouaké . Beri leú et sia simatonem baga ka tubukku , kalulut katuareman sinegéakenenda leú , kutitiddouaké .
43017021	Kutiddou ka tubum Ukkui , bule rapusara ka sia sangamberidda , kelé tapusara ka sita ruatta , Ukkui . Bulé musara sia sangamberidda ka tubutta , imatonem bagadda taikapolak kokoiniakénu aku .
43017022	Akulatsat'akéan sia siripot siakénu , kaku Ukkui , bulé rapusara , kelé tapusara ka sita ruatta .
43017023	Aku ka tubudda , iageti ekeu kekeu Ukkui ka tubukku , bulé bulat rapusara sipulelelek . Raagai nia taikapolak kokoiniakénu aku Ukkui , samba bulé raagai nia pukakatekim sia baga , kelé katet bagam ka tubukku kaku .
43017024	Ale , Ukkui , simakiddiy ka bagakku , bulé sia siakénu kaku néné , kaipa kukuddu , ai leú et sia ka sia , bulé raitsó pulatsananku , iaté pulatsanan siakénu ka tubukku , kalulut katet bagam ka tubukku , ainangan tápei babara polak néné .
43017025	Ale , Ukkui simaroipo baga ! Tá raagai ekeu taikapolak néné . Tápoi aku geti kaku , kuaagai ekeu . Samba sia leú et ka sia néné , raagai pueekeu nia amasikoiniaké aku .
43017026	Akupaagaian onim , Ukkui ka tubudda , samba riu-riu lé kugalaiaké nia néné , bulé nuntut bagam ka tubukku , Ukkui , riu-riu ikuddu ka bagat paatuatda , samba aku kaku leú et musara ka tubudda . "
43018001	Iageti kelé ailepá aipaniddou kelé nenda Jesus , eirangan leú et sambadda sipasiuluinia ka silat Oinan Kidron . Sedda , ai sangamata mone . Oto einangan leú et Jesus sambadda sipasiuluinia ka mone nenda .
43018002	Ka sia si Judas sipajo nia , ai lé iaagai kudduat nenda , kalulut marei-rei iei sedda Jesus parurú sambadda sipasiuluinia .
43018003	Oto einangan leú et si Judas , abbitnangan sangapasukan tenterat Roma samba piga pá sia sipasijajago Uman Taikamanua , sikoiniakenenda tai imam sabeu sambat tai Parise . Iageti abbitrangan leú et pamateira , alito sambat oong .
43018004	Tápoi ai lé iaagai Jesus sipuaaili ka tubunia . Oto legreakénangan tubunia ka tubudda , kuanangan ka matadda , " Kasonia nugagaba kam ? "
43018005	Iageti kuaddangan ka matania , " Ai lé kugagaba kai Jesus si Natsaretna . " Oto kuanangan ka matadda Jesus , " Aku té néné . " Ka sia si Judas sipajo nia , ai leú et nia sedda muririó sambadda .
43018006	Tápoi kelé aikua nia ka matadda Jesus , " Aku té néné , " sik-sikrangan tei-teira , iageti belé sia ka polak .
43018007	Lepá nou-nounangan sia mitsá Jesus , " Kasei baí nugagaba kam ? " Oto alegiddangan nia , pelé nga-nganda , " Ai lé kugagaba kai Jesus si Natsaretna . "
43018008	Kuanangan ka matadda Jesus , " Aian kukukua ka matamui , aku té néné . Samba bulat ké aku baí nugagaba kam , oto obáaké kam sia ka sia sabagei néné ratui-tui . " (
43018009	Ikukua kelé néné geti , bulé ipuaili lé kelé ka sikuat Jesus siboikí , iaté , " Ale Ukkui , sangamberidda siakénu kaku , bulat beri sia sara simalilimai . " )
43018010	Oto ka sia si Simon Petrus ai aiabbit sara lanjau . Oto golok'akénangan lanjaunia , tétéakénangan nia ka tubut pagugulet imam sabeu , bulat pat belé talingania . Onin pagugulet néné , iaté si Malkus .
43018011	Tápoi kuana lé nia Jesus ka matat Petrus , " Buluk'aké mitsá lanjaunu ka sagbungnia ! Kipa , ai lé poi nupaaatu tá kuloló pulokat pangoringan siaket Ukkuiku ka tubukku ? "
43018012	Iageti labárangan nia , Jesus tai perajurit Roma sambat tai komandannia samba leú et tai Jahudi sipasijajago Uman Taikamanua .
43018013	Taddanangan abbitrangan nia ka matat Hannas , talikut Kayapas simanteu . Si Kayapas néné , iaté sara imam sabeu ka rura nenda .
43018014	Nia té amasipangantru sauté ka tai Jahudi masikua , maerú peilé matei sara sirimanua punutubut sangamberi bangsa .
43018015	Ka sia si Petrus sambat sara sipasiului , airatutut Jesus . Tápoi ka sia sipasiului néné sara , iagai nia si imam sabeu ; oto bailiu oi aitugurú ka sia sambat Jesus ka gerat lalep imam sabeu .
43018016	Ka sia geti si Petrus , ai lé nia ka gerat , ka matatbaliu . Lepá bela nia sipasiului bagei néné ipatiboaké pagugulet sinanalep sipasijajago matatbaliu , iapeité oi aitugurú ka baga ka sia si Petrus .
43018017	Iageti kuanangan ka matat Petrus pagugulet sinanalep néné , " Ei , ekeu te néné sara aleinia si nenda , elé ? " Kuana lé nia si Petrus ka matat sinanalep , " Tá aku . "
43018018	Ka tetret nenda , maleppet manua . Oto rusuirangan api sapagugulet samba sipasijajago , bulé ibara purakaatda . Beri leú et ka sia si Petrus , amei leú et nia ka sia sedda , murió rapuraka sambadda ka api .
43018019	Iageti paisekinangan Jesus si imam sabeu , inou-nou pagalaiat sipasiuluinia sambat ngantomannia .
43018020	Oto kuanangan ka matania Jesus , " Bulat sarat simakolou lé kupanibo ka matadda siberikabaga . Marei-rei lé kupungantoman ka uma paniddogat , sambat ka Uman Taikamanua , iaté ka kakudduat parurukatda tai Jahudi simarei-rei . Bulat tá te anai akutiboi apa pá ka simalipput .
43018021	Oto apangan lé lulunia nuisé aku ? Reréakéan lé ka tubudda sipasiaarep kupungantoman . Bulat ai lé raaagai aponia sikuakku ka matadda . "
43018022	Iageti kelé aikua kelé néné Jesus , tipaknangan nia sara sipasijajago sikukuddu sedda , kuanangan ka matat Jesus , " Bulat apangante rot bagam masikua kelé néné ka matat imam sabeu ! "
43018023	Tápoi kuana lé ka matania Jesus , " Ké ai baí simasele sikuakku , kua lé sené aponia simasele ! Tápoi ké sineseat baí sikuakku néné , angoi peilé nutitipak aku ? "
43018024	Lepá kuanangan ka matadda si Hannas , bulé rataroaké Jesus situkakabé néné , ka tubut Kayapas Imam Sabeu .
43018025	Iageti ka sia si Petrus , ai peilé nia muririó sedda . Oto kuaddangan ka matania , " Ekeu té néné sipasiuluinia , elé ? " Kuanangan ka matadda si Petrus , " Tá aku ! "
43018026	Lepá mitsá kuanangan ka matania sara pagugulet imam sabeu saepput sisepprit Petrus talingania , " Ekeu te néné akuitsó ka mone ainupaaleiaké nia , elé ? "
43018027	Oto pakelenangan mitsá againa Jesus si Petrus , pelé nga-ngania , " Tá aku . " Iageti ka tetret nenda leú et putokkinangan goú-goú .
43018028	Iageti mamatsep peilé araabbit'an Jesus barana ka istanat Kayapas ei sia ka lalep gubernur Pilatus . Ka sia tai Jahudi tá atugurú sia ka istana , bulé tá itukasit-sit'aké sia siripot ka puaranan , kalulut airagegelai mei mukom komen Paska .
43018029	Kalulut néné , bela nia si Pilatus inou-nou sia , kuanangan , " Aponia panganduatmui pagalaiat tubunia sinéné ? "
43018030	Iageti kuaddangan ka matania , " Ké tá baí masele nia sirimanua néné , tá kuaabit kai nia ka tubum Ukkui Gubernurmai . "
43018031	Oto kuanangan ka matadda si Pilatus , " Aláan lé kam nia , iageti ukum'akémuian nia siripot ukummui ka kam ! " Tápoi kuadda lé ka matat Pilatus , tai Jahudi , " Ka kai , tá momoi kuukum'aké kai sirimanua simateiakenen . " (
43018032	Néné geti , bulé ipuaili lé kelé ka siniboi Jesus pagalaiat enung kamamateinia . )
43018033	Iageti gurú nia mitsá si Pilatus ka bagat istana , sogainangan Jesus , kuanangan ka matania , " Elé , Rimatadda tai Jahudi lé ekeu néné ? "
43018034	Oto aleginangan nia Jesus , kuanangan ka matat Pilatus , " Kipa , bulat sibara ka bagat paatuatnu saram leú panou-nogatnu néné ka tubukku , elé ai lé sia sabagei sipasikukua ka matam pagalaiat tubukku néné ? "
43018035	Kuana lé nia ka sia si Pilatus ka matat Jesus , " Tai Jahudi poi aku néné ? Sabangsam samba tai imam sabeu lé amasiaké ekeu sené ka tubukku . Aponia anugalai ? "
43018036	Oto kuanangan ka matat Pilatus Jesus , " Tá ka polak néné aibara purimataatku . Bulat kelé baí ka polak nia aibara purimataatku néné , tá isoppi rapasaggak sapaguguletku , bulé tá ioi rasegéaké aku ka kabeira sautéra tai Jahudi . Tápoi bulat sibulatnia , tá ka polak néné aibara purimataatku ! "
43018037	Iageti kuanangan nia mitsá ka matat Jesus si Pilatus , " Oto ké kisedda baí nia , rimata lé ekeu , elé ? Kelé sikuam , rimata te ekeu néné . Akuputútú mata samba akuoi ka polak néné sarat sara lé lulunia , iaté masimuneng'aké katuroipoat Taikamanua . Oto sia sibabara ka katuroipoat lé masiaarepi nga-ngangku . "
43018038	Iageti nou-nounangan Jesus si Pilatus , " Aponia poi katukolobatnia nenda katuroipoat ? " Iageti bela nia mitsá si Pilatus ka istana , kuanangan ka matadda tai Jahudi , " Bulat beri te sara akusese selenia .
43018039	Tápoi kelé simarei-rei ka tubumui , senen ipot gogoi Punen Paska belaaké aku sara siukum . Kipa nuobá leú kam kubelaaké ka kam rimatadda tai Jahudi ? "
43018040	Iageti alegiddangan nia sigereiakenen , pelé nga-nganda , " Tá , tá nia nubebelaaké ka kai , si Barabas lé ! " ( Si Barabas néné , iaté sara sibaraaké pulamagat . )
43019001	Iageti gurú nia mitsá si Pilatus , gugluakénangan leú et sia , bulé rapabóboki Jesus .
43019002	Lepá tikairangan kirit purimataat sibara ka ran loiná simarui , kaurangan nia ka utet Jesus . Lepá mitsá kaurangan leú et saraubánia simasuan laiket .
43019003	Oto paoleddangan raei ka tubunia , kuaddangan ka matania , " Tabé ka tubut rimatadda tai Jahudi ! " Lepá patipangindangan leú et nia .
43019004	Iageti bela nia mitsá si Pilatus ikua ka matadda sirimanua simigi , pelé nga-ngania ka tubudda , " Aikoí nia ! Kubelaaké nia ka matamui , bulé nuagai kam tatat sele sigalainia . "
43019005	Oto bela nia Jesus , aian ka uténia kirit purimataat sitikaira rui samba saraubá simasuan laiket ka tubunia . Kuanangan ka matadda si Pilatus , " Itsó kam nia sirimanua néné . "
43019006	Kelé araitsó nia Jesus , tai imam sabeu sambat sipasijajago , pugereirangan leú et , pelé nga-nganda , " Pattáaké lé nia ka loiná siliktenga ! Pattáaké lé nia ka loiná siliktenga ! " Iageti kuanangan ka matadda si Pilatus , " Oto kam'an lé ipapattáaké nia ka loiná siliktenga , aipoí tá akusese sele sigalainia . "
43019007	Belan nga-nganda lé tai Jahudi ka tubunia , " Siripot ka surukatmai , buítá tuukum'aké lé nia simateiakenen , kalulut ooniakéna tubunia Togat Taikamanua . "
43019008	Oto kelé aiarep nia si Pilatus sikuadda néné , kokkopé mitsá lotónia .
43019009	Iageti buluk nia mitsá ka bagat istana . Kelé aitugurú ka sia Jesus , nou-nounangan nia si Pilatus , pelé nga-ngania , " Kaipa lé kabaraiatnu kekeu ? " Tápoi amumeng-meng lé nia Jesus .
43019010	Oto kuanangan mitsá ka matat Jesus si Pilatus , " Kipa tá nuobá tapatibo ? Ai leú nuaagai kababarat gege ka tubukku kubelaaké ekeu , elé kupattáaké ekeu ka loiná siliktenga ! "
43019011	Iageti kuanangan ka matania Jesus , " Bulat ké tá iaké ka tubum gege , Taikamanua , beri oi nia nugalai apa pá ka tubukku . Oto sia sipasitataroaké aku ka tubum peilé abeu jo , ka tubum . "
43019012	Kelé aiarep nia si Pilatus sikuat Jesus , néné , bulat besíakénangan ibelaaké Jesus . Tápoi memei lé maro-ron rapugerei tai Jahudi masikua , " Bulat ké nubelaaké baí nia , Tuan , tá suruak Kaisar ekeu néné ! Oto senen sikua tubunia rimata , saggak Kaisar lé nia ! "
43019013	Iageti kelé ' aiarep nga-nganda ka sia tai Jahudi si Pilatus , abbitnangan Jesus ka tulaibó , iageti uddet nia ka uddenan pengadilan , iaté sara kudduat sipuoni Bagat lalep Bukkú . ( Ka nga-ngan Ibrani , katukolobatnia , iaté Gabata . )
43019014	Oto kelé aimalegre bóbó pulu rua sinágó , ké pei iaili Punen Paska , kuanangan ka matadda sirimanua simigi si Pilatus , " Aikoí né nia rimatamui ! "
43019015	Oto pugereirangan leú et , pelé nga-nganda , " Mateiaké lé nia ! Mateiaké lé nia ! Pattáaké lé nia ka loiná siliktenga ! " Iageti kuanangan ka matadda si Pilatus , " Kipa , kupapattáakéan lé nia rimatamui ? " Tápoi kuadda lé nia ka matat Pialtus tai imam sabeu , " Sarat si Kaisar lé rimatamai ! "
43019016	Oto segéakénangan Jesus ka tubudda , si Pilatus , bulé rapattáaké nia ka loiná siliktenga . Iageti ei sia masialá Jesus , abbitrangan leú et nia .
43019017	Iageti bela Jesus aibabairat loiná siliktengania , raailiaké kudduat sipuoni , " Kudduat Lakkupat " . ( Oninia ka nga-ngan Ibrani , Golgata . )
43019018	Oto sedda te arapattáaké nia ka loiná siliktenga . Ai sia rua sabagei arapattáaké siparará-rá ka tubunia . Iaté sara kai katsiunia , sara mitsá kai kattoatnia ; oto ka sia Jesus ka tenga aikuddu .
43019019	Ka loinat siliktengan Jesus , ai aikua si Pilatus bulé rasurat'aké kelé néné , " Jesus tai Natsaret , Rimatadda tai Jahudi " .
43019020	Oto maigi sia tai Jahudi amasibatsa sitususurat néné , aipoí tá mareunan nia ka laggai , kudduat pasipattakat Jesus . Sisurat'akenan néné , ai ka nga-nganda tai Ibrani , ai ka nga-nganda tai Latin , samba ai leú et ka nga-nganda tai Junani .
43019021	Iageti kuaddangan ka matat Pilatus tai imam sabeu , pelé nga-nganda , " Buí itusurat'aké , ' Rimatadda tai Jahudi ' , tápoi kisé lé nususurat'aké , ' Aikua ka sia sinéné , aku néné , Rimatadda tai Jahudi . ' "
43019022	Tápoi kuana lé nia ka sia si Pilatus ka matadda , " Kipa kusurat , iangan té nenda . "
43019023	Oto lepá arapattáaké Jesus tai perajurit , alárangan bibilet tubunia . Rubeirangan nia oi epat . Senenda pasasangarubeiat sia . Beri saraubánia leú et araalá . Tubut saraubá néné , tá anai suilaknia . Arabibli lé barania ka pata , pat aili ka repé .
43019024	Oto patiboddangan pasasambadda tai perajurit , " Buí tapabirit nia saraubá néné . Kau lé tapauktuk , bulé taagai kasei simateú masibabakkati . " Ibabara kelé néné geti , bulé ipuaili lé , kelé ka sitususurat ka Buko Sipunenan , sipasikukua , " Raparurubei lé bibilet tubukku , samba apauktuk lé sia ioi raikep'aké saraubáku . " Kirénangan kisedda te aragalai tai perajurit .
43019025	Oto ka sia sainan Jesus , samba sakalabainia , si Maria sinanalep Keleopas , samba si Maria Magdalena , ai sia muririó sedda ka bet-bet siliktengan Jesus .
43019026	Kelé aiitsó sia Jesus , sainania sambadda sipasiuluinia simanuntut bagania , kuanangan ka matat inania , " Ina , aikodda sia tatogam . "
43019027	Lepá mitsá kuanangan ka matadda ka sia sipasiuluinia Jesus , " Aikodda nia inamui . " Oto ka tetret nendangan té araala inan Jesus sipasiuluinia ipukuddu ka lalepra .
43019028	Oto ai lé iaagai Jesus katulelettunia kineneiget sangamberinia , samba leú et bulé ipuaili sangamberinia sitususurat ka bagat Buko Sipunenan , kuanangan , " Maoggouan aku . "
43019029	Sedda ai sangapulokat suat anggur simalagá . Iageti sop-sop'akérangan romot ka suat anggur , ettet'akérangan nia ka sangagogo manggeá , totoiakérangan nia ka bibot Jesus .
43019030	Iageti kelé ainanam nia Jesus suat anggur néné , kuanangan , " Atuléléan ! " Oto lukkuk'akénangan uténia , Jesus , langónangan nia .
43019031	Ka sia sauté ka tai Jahudi , tá raobá ikuddu tubudda simamatei ka loiná siliktenga ka gogoi Sabbat . Paobánangan pei bagei gogoi Sabbat nenda Punen sikokoiakenen . Kalulut gogoi pasipattakatda Jesus , iaté gogoi ké pei iaili gogoi Sabbat . Oto nia té lulunia aratiddou ka tubut Pilatus bulé ratakkíaké reredda sipattáakenen ka loiná siliktenga , samba ragorosot'aké tubudda simamatei ka loiná siliktenga .
43019032	Iageti eirangan leú et tai perajurit , takkíakérangan boikí reredda sirua alei Jesus .
43019033	Tápoi kelé araei ka tubunia ka sia Jesus , itsórangan ailangóan nia . Oto táan aratakkíaké ka sia rerenia .
43019034	Iageti punuakénangan simuiné bakkat ka ruak usut Jesus ka sia sara perajurit ; oto belanangan leú et logau pagalú oinan .
43019035	Oto sia sipasiiigbuk sibabara néné te amasipoiliat , bulé imatonem bagamui ka kam . Samba simuneng'akenennia néné bulat sibulatnia , samba makolou ka bagania sesesena nia .
43019036	Aibara kelé néné geti , bulé ipuaili lé kelé ka sinurat'akenen ka bagat Buko Sipunenan , sipasikukua , " Bulat beri te sara tolatnia atubakbak'aké " .
43019037	Ka Buko Sipunenan leú et ai atusurat'aké , kisé , " Rakikinere te nia simunudda néné . "
43019038	Lepá ei nia ka sia si Josep sibara ka Arimatea ka tubut Pilatus , itiddou bulé ialá tubut Jesus simamatei . ( Si Josep néné , iaté sara sipasiului Jesus , tápoi sipinakele lé , kalulut lotó nia ka tubudda sauté ka tai Jahudi . ) Oto obáakénangan nia si Pilatus . Iageti einangan leú et masialá tubut Jesus simamatei .
43019039	Beri leú et ka sia si Nikodemus sieei ka tubut Jesus tengamoi , amei leú et nia ka sia ipaaleiaké si Josep . Abbitnangan leú et pasingi-singin iaté , muno samba simoité ; ai telu ngapulu ngakilo gram iginia .
43019040	Oto alárangan nia ruadda tubut Jesus simamatei néné , tabutrangan nia komang poposa sambat pasingi-singin , siripot aratda tai Jahudi .
43019041	Iageti ka bet-bet kudduat pasisiliktengaat Jesus , ai sangamata mone . Ka mone nenda ai sara ratei sibau , sitaipapakeiet peilé .
43019042	Kalulut legre nia ratei néné , paobánangan pei bagei iaailingan lé gogoi Sabbat , bailiu rateiakérangan nia Jesus , sedda .
43020001	Iageti gogoi Menggui simatsep , maseggei peilé , ameian nia si Maria Magdalena ka ratei . Oto kelé aiitsó katuguguilut bukkú takket ratei ,
43020002	pabalaunangan leú et , iei masigaba si Simon Petrus sambat sipasiuluinia simanuntut bagat Jesus . Kuanangan ka matadda , " Araaláan si Tuhan ka bagat ratei , oto tá kuagai kaipa pá arakau nia . "
43020003	Iageti eirangan leú et tai Petrus sambat sipasiuluinia sabagei ka ratei .
43020004	Ka sia ruadda , apabalau lé sia araei , tápoi sia sipasiului sabagei peilé maruei tubu ka tubudda tai Petrus , oto siangan lé boikí asegé ka ratei .
43020005	Loggouakénangan bagat ratei , itsónangan komang poposa situgagalak sedda , tápoi tá atugurú nia ka bagat ratei .
43020006	Tápoi ka sia geti si Simon Petrus aian iaailiaké . Oto barana lé ka sia gurú ka bagat ratei . Itsónangan leú et komang poposa situgagalak sedda .
43020007	Tápoi komang apprat utet Jesus geti , tá anai sedda ka bé-bénia , tápoi ai lé nia kaleleúlekat sarania .
43020008	Iageti gurú sia ka sia sipasiului sieei boikí ka bagat ratei . Itsórangan nia ka sia sibabara néné , iapeité aimatonem bagadda ka sia . (
43020009	Oto ka tetret nenda , tápei araagai katukolobatnia siripot sitususurat ka bagat Buko Sipunenan , pagalaiat katususurunia Jesus ka simamatei . )
43020010	Lepá toiliddangan leú et sipasiuluinia .
43020011	Iageti ka sia si Maria Magdalena , ai nia muririó ka bet-bet ratei , ai nia musosou . Oto ai nia musosou , loggouakénangan bagat ratei .
43020012	Itsónangan rua sia samalaika sipuleppei leppei simakirisau . Ai sia muririó ka pasigalangan tubut Jesus simamatei , sara ka saigit uté , sara mitsá saigit reret Jesus .
43020013	Oto nou-nourangan nia samalaika , " Angoi nupusosou Ina ? " Kuanangan nia si Maria ka matadda , " Aratakkouan si Tuhanku , oto tá kuagai kaipa pá arakau nia . "
43020014	Lepá aikua néné si Maria , pitsanangan tei-teinia , itsónangan ai nia muririó sedda Jesus .
43020015	Iageti kuanangan ka matania Jesus , " Angoi nupusosou Ina ? Kasonia nugagaba ? " Oto ka bagania te ka sia si Maria , sipasijajago mone lé nia nenda . Lulut néné , kuanangan ka matania si Maria , " Ké ekeu baí nia Ukkui , amasialá tubut Jesus , kuanungan nia ka matakku , kaipa anukau nia , bulé kuei kualá nia . "
43020016	Iageti kuanangan ka matania Jesus , " Maria ! " Oto pitsanangan Jesus si Maria , kuanangan nga-ngan Ibrani ka tubut Jesus , " Rabbuni ! " ( Katukolobatnia , " Guru " . )
43020017	Oto kuanangan ka matat Maria , Jesus , " Bá rarape aku , aipoí tápei atusakai aku ka Ukkui . Tápoi kenan lé ka tubudda sasarainangku , nusegéaké ka matadda , katusasakaiku kineneiget ka Ukkuiku , samba ka Ukkuimui leú et , elé ka Taikamanuangku samba ka Taikamanuamui leú et ka kam . "
43020018	Iageti einangan leú et si Maria masisegéaké ka tubudda sipasiului Jesus , pagalaiat iitsóna si Tuhan sambat kukuana ka matania si Tuhan , sangamberinia néné .
43020019	Oto ka menggui nia nenda leú et , soibó , parurúrangan sipasiuluinia ka sara lalep ; tápoi ai lé kakukuksingan matatbaliu , kalulut lotóra ka tubudda sautéra tai Jahudi . Iageti sinulut ei nia murió Jesus ka talagadda , kuanangan ka matadda , " Aban ka kam . "
43020020	Lepá aikua kelé nenda Jesus , patoilánangan ka tubudda kabeinia sambat usúnia . Oto bulat angká lé bagadda simakopé sipasiuluinia , araitsó tubut Jesus .
43020021	Iageti kuanangan mitsá ka matadda sipasiuluinia Jesus , " Aban ka kam . Kelé kipa aikoiniaké aku kaku Ukkui , kisedda leú te kaku kugagalai , kukoiniaké kam ka kam . "
43020022	Oto ulup'akénangan engania Jesus ka tubudda , kuanangan , " Siló kam Ketsat Sipunenan .
43020023	Ké nuappéaké kam jodda sara sirimanua , appéakénangan leú et nia Taikamanua . Tápoi ké tá nuappéaké kam jodda sara sirimanua , tá leú te iappéaké jonia Taikamanua . "
43020024	Oto ka sia si Tomas , ( sipuoni , " Tairua " ) , iaté sara ka talagat sipulurua sipasiului Jesus , tá anai nia sambadda sipasiului sabagei , ka tetret aiei Jesus masibalou sia .
43020025	Bailiu ka sia sipasiuluinia sabagei , pangasegé ka tubut Tomas , pelé nga-nganda ka tubunia , " Akuitsóan kai nia si Tuhan ! " Tápoi kuana lé nia ka sia si Tomas ka matadda , " Bulat ké tápei kuitsó balak sipattakat ka kabeinia , samba kuusuaké singongaíku ka lobok sipattakat , samba leú et mitsá ké tá kubuluk'aké kabeiku ka sipunuat ka usúnia , bulat beri tonem bagakku . "
43020026	Oto sangamenggui burúnia atusabau , parurúrangan mitsá sipasiuluinia , ka kudduat nenda leú et . Oto aian te nia ka sia sedda si Tomas . Ka sia matatbaliu , ai lé nia kakukuksingan sangamberinia . Tápoi amoi aitugurú Jesus ka baga , iageti puriónangan ka talagadda , kuanangan ka matadda , " Aban ka kam . "
43020027	Iageti kuanangan ka matat Tomas , Jesus , " Itsó peité kabeiku , kau singongaínu sené . Totoiaké kabeinu , nukau nia ka usúku . Buían imarua bagam ka tubukku , tápoi kau lé imatonem bagam ! "
43020028	Belan nga-ngania lé ka sia si Tomas , " Tuhanku , Taikamanuangku ! "
43020029	Oto kuanangan ka matat Tomas , Jesus , " Bulat teret itsónu lé aku , elé , tonem bagam ? Mauktuk te sia simatonem baga kenanen tá raitsó ! "
43020030	Oto maigi peileú bagei kiseiet sigalaiakenen Jesus ka matadda sipasiuluinia , tá atusurat'aké ka bagat buko néné .
43020031	Samba aitusurat'aké geti néné , bulé imatonem lé bagamui , Jesus néné , iaté Rimata Sipaarau , Togat Taikamanua , samba kalulut tonem bagamui ka tubunia , bara ka kam purimanuaiat .
43021001	Lepá patoilánangan tubunia mitsá Jesus , ka tubudda sipasiuluinia , ka Paot Tiberias .
43021002	Oto kisé galainia : Ka sara gogoi aparurú sia tai Simon Petrus , tai Tomas sipuoni Tairua , si Natanael sibara ka laggai Kana ka propinsi Galilea , tatogat Sebedeus , sambat rua sia sipasiului Jesus sabagei .
43021003	Iageti kuanangan nia si Petrus , ka matadda saaleinia sabagei , " Ai te kupaatu mei mujalo iba . " Oto kuaddangan nia ka sia sabagei ka matania , " Kai leú et ka kai , kuobá leú te kai taei kam sambatta . " Iageti eirangan leú et muabak . Tápoi sangasoibónia nenda , bulat beri sangamuneng arajalo iba .
43021004	Kelé aibela sulu , ei Jesus murió ka bet-bet paó , tápoi tá raagai ka sia pu-Jejesus nia .
43021005	Iageti kuanangan ka matadda Jesus , " Ale kam tatoga , taleú ai ibatta sijalomui ? " Kuaddangan ka matania , " Tá anai . "
43021006	Oto kuanangan ka matadda Jesus , " Jaloaké kam jalomui kai kattoet abak , bulé ialá iba . " Iageti jaloakérangan jalodda , tápoi tá amoi aratiktik nia mitsá , kalulut kopet igit iba ka bagat jalo .
43021007	Iageti kuanangan ka matat Petrus sara simanuntut bagat Jesus , " Si Tuhan te nenda ! " Oto kelé aiarep nia si Petrus putu-Tuhan nia , kaunangan leppeinia ( tá poí anai leppeinia ) , puteipunangan leú et ka bagat oinan .
43021008	Tápoi ka sia geti sipasiuluinia sabagei , muabak'an lé aragalai raei ka kapí . Oto ai sia muaabak airatitiktik jalodda sibara iba . Tá leú makareunan sia ka kapí , elé sangotu ngameter lé pá reunannia .
43021009	Oto kelé aratujolou ka kapí , itsórangan bot api , ai iba sambat roti ka uddutnia .
43021010	Iageti kuanangan ka matadda Jesus , " Abbit kam sené piga ngamuneng pá , iba sibau sialámui . "
43021011	Tujanangnangan leú et ka sia si Simon Petrus ka bagat abak , tiktikrangan jalodda ka kapí . Asut'an jalodda sarat iba sabeu ; ai sangotu lima ngapulu telu ngamuneng iginia sangamberinia . Tápoi kenanen kisé kopet igit iba , tá leú amabirit jalodda .
43021012	Oto kuanangan ka matadda Jesus , " Konan kam mukom . " Bulat beri sia sara ka talagadda sipasiuluinia simaró baga masikua ka matania , " Kasonia ekeu , Ukkui ? " Aipoí bulat amakolouan araagai putu-Tuhan nia .
43021013	Lepá rengeiakénangan tubunia Jesus ka tubudda sipasiuluinia , alánangan leú et roti , kaunangan nia ka tubudda . Oto kisedda leú te aigalai ka tubut iba ka sia .
43021014	Oto sikateluniangan té né aipatoilá , tubunia Jesus , ka tubudda sipasiuluinia , lepat aitusuru ka simamatei .
43021015	Oto lepá arapukom , kuanangan ka matat Simon Petrus , Jesus , " Ale Simon togat Jona , kipa makopé leú nuntut bagam ka tubukku , belé peilé nuntut bagadda ka sia néné , ka tubukku ? " Iageti kuanangan ka matat Jesus si Petrus , " Kirénangan Tuhan , ai lé nuaagai kipa bulat punununtut bagakku ka tubum . " Oto kuana lé ka matania Jesus , " Oto jago sabiri-birikku . "
43021016	Lepá kuanangan ka matat Petrus , Jesus sikaruania , " Ale Simon togat Jona , kipa makaté leú bagam ka tubukku ? " Aleginangan nia si Petrus , " Kirénangan Tuhan , ai lé nuaagai kipa bulat punununtut bagakku ka tubum . " Iageti kuanangan ka matania Jesus , " Oto jago sabiri-birikku . "
43021017	Lepá mitsá kuanangan ka matat Petrus , Jesus , sikatelunia , " Ale Simon togat Jona , kipa makaté leú bagam ka tubukku ? " Oto kalulut putetelungamitsá nia inou-nou si Petrus , Jesus , mareu-reunangan bagania . Bailiu kuana lé nia ka matat Jesus si Petrus , " Ai lé nuaagai sangamberinia Tuhan , kipa bulat punununtut bagakku ka tubum . " Iageti kuanangan ka matat Petrus Jesus , " Oto jago sabiri-birikku .
43021018	Bulat sibulatnia te sikuakku néné ka matam : Ai peilé mababau tubum , ekeu saram lé iaapra tengam , samba kaipa lé nuobá ei . Tápoi ké mabajá ekeu , totoiakénungan kabeinu , bailiu sabageian lé ikakabéaké ekeu , samba abbitrangan leú et ekeu , kataioobaket bagam . "
43021019	( Oto ka tiboiet nenda te ipatoilá ka matania Jesus , pagalaiat enung kamamateinia ka sia , masilatsat'aké Taikamanua . ) Lepá kuanangan ka matat Petrus , Jesus , " Konan nutut aku ! "
43021020	Iageti kelé aipitsa tei-teinia si Petrus , itsónangan aitutut sia sara sipasiului simanuntut bagat Jesus . ( Nia té nenda sipuuuddet ka bet-bet Jesus , ka tetret ai sia mukokom , sambat sipasinonou-nou nia masikua , " Kasonia poi Tuhan ipajojo ekeu ? " )
43021021	Oto kelé aiitsó nia , si Petrus , kuanangan ka matat Jesus si Petrus , " Kipa ka sia kai néné ? "
43021022	Iageti kuanangan ka matania Jesus , " Ké baí kuobá ipurimanua teret oiku mitsá , néné tá galajetnu . Tápoi kekeu geti , konan nutut aku ! "
43021023	Oto makakranangan leú et katuareman pagalaiat taimamateinia sipasiului néné , ka tubudda sipasiului Jesus . Nenda geti , tá aikua taimamateinia sipasiului néné , Jesus , tápoi aikua lé , " Ké baí kuobá ipurimanua teret oiku mitsá , néné tá galajetnu . "
43021024	Sipasiului sipasimumuneng'aké sangamberinia sibabara néné , nia leú te amasisurat'aké . Samba leú et , ai lé taaagai sangamberi simuneng'akenennia , bulat sineseatnia .
43021025	Oto maigi peilé bagei sigalaiakenen Jesus . Ké sangamberinia baí tusurat'aké , pasasara , kupaatu tá mememet sangaliot polak néné , kudduat pasigalangan sangamberinia buko surat'akenen peilé .
44001001	Ale Teopilus simatopit . Ka bagat bukokku siboikí akukolouakéan sangamberinia ka tubum pagalaiat sigalaiakenen sambat singantoman'akenen Jesus , ka tetret aitaddaaké galajetnia ,
44001002	pat aili ka gogoi katusakaiatnia ka manua . Tápoi kei tusakai nia ka manua , bulat ka geget Ketsat Sipunenan , galaknangan nganturat ka tubudda sipasiuluinia , iaté sipasiului sipiliynia .
44001003	Lepá aimatei , ka epat ngapulu ngagogoinia nenda , marei-rei ipatoilá bulat simakolou , ka tubudda sipasiuluinia , bulat puririmanua nia . Araitsóan nia samba aipatiboakéan sia , ipakolou ka matadda pagalaiat Purimataat Taikamanua .
44001004	Samba ka tetret ai sia parururú sangamberidda , kaunangan parenta ka tubudda , Jesus , ikua , " Buí nukaddiuaké kam Jerusalem . Ngenaaké kam tubumui sedda teret akéna nia Ukkui sangamberi sitonéakenennia , iaté kelé sinegéakenenku ka matamui siburú .
44001005	Aipoí ka sia si Johannes , oinan lé ikakau masiraú , tápoi ai pei piga ngagogoi pá burúnia , raúnangan kam Ketsat Sipunenan . "
44001006	Kelé araparurú tai Apostel sambat Jesus , nou-nourangan nia , pelé nganganda , " Kipa Tuhan , taleú nuririóakéan lé mitsá kineneiget Purimataat Israel ? "
44001007	Iageti aleginangan nia Jesus , kuanangan ka matadda , " Ukkuiku lé masiteteúaké gogoi sambat tetrenia . Táan leú anai lulunia nuagai kam nia ka kam , aipoí sarat Ukkui lé sibakkat teú .
44001008	Tápoi babara te ka tubumui gege , ké isop-sop ka tubumui Ketsat Sipunenan . Oto bailiunangan kam sipasimumuneng'aké aku ka Jerusalem , samba ka sangalio Judea , ka Samaria , papparat aili ka sangaliot polak néné . "
44001009	Lepá aikua kelé néné Jesus , ka mataddangan leú et akkat-aituakkat ka manua . Iageti sakkerinangan nia tinobut .
44001010	Oto airateteila manua , ka tetret aitusasakai Jesus , tulut rió sia rua sipuleleppei simakirisau ka bé-béra .
44001011	Iageti kuaddangan nia ka matadda tai apostel ka sia sirua néné , " Ale kam tai Galilea , sarat puririoán lé koí nugagalai kam sedda , masiteila manua ? Aipoí ka sia Jesus néné siitsómui situsasakai ka manua ; momoi lé nia mitsá kelé kisedda leú et ka siitsómui nia simaruei néné . "
44001012	Oto lepá toiliddangan leú et ka sia tai apostel , baradda ka Leleu Zaitun . Ai sangakilo meter pá reunannia leleu néné ka Jerusalem .
44001013	Iageti eirangan leú et ka Jerusalem ka kudduatda leú et , gurú sia ka bagat bilí ka pata . Oninda tai apostel néné , iaté si Petrus sambat si Johannes , si Jakobus sambat si Andareas , si Pilipus sambat si Tomas , si Bartolomeus sambat si Mateus , si Jakobus togat Alpeus , si Simon Patriot sambat si Judas togat Jakobus .
44001014	Simakeré baga lé sia sangamberidda ka paniddogat . Oto rapaniddou , sambadda tainanalep leú et , kelé si Maria inan Jesus , samba leú et sia sasarainan Jesus .
44001015	Oto ka sara gogoi , talagat parururúra , ai sia sangotu rua ngapulu pá sia igidda , puriónangan leú et si Petrus mungantoman . Pelé ngangania ka tubudda ,
44001016	" Ale kam sasaraina ! Buítá muaili sangamberinia sitususurat ka bagat Buko Sipunenan . Kelé siburú ka sikuat Dapid , aisiblaaké pagalaiat tubut Judas , iaté siutéaké sia ralabá Jesus .
44001017	Ka sia si Judas néné , iaté sara ka talagatta , sambat atupiliyan nia bulé tapugalai kam sambatta . " (
44001018	Kai Judas ka sia geti , aian polak purateiatnia sialat pajoatnia sikataí . Iageti belé nia matei , puk-puknangan leú et balugúnia , bela sangamberi sibabara ka bagat balugúnia .
44001019	Raagai lé sangamberidda tai Jerusalem pagalaiat sibabara ka tubut Judas néné . Iaté lulunia araoniaké polak néné ka nganganda , Akeldama , tibonannia ' Polak Logau ' . )
44001020	" Aipoí ka bagat Buko Mazmur ai atusurat'aké kisé , ' Eddangan nia imatangeu kudduatnia ; buían rakuddu beri sara ka kudduatnia . ' Tápoi ai leú te atusurat'aké bagei kisé , ' Eddangan nia rakudduji nia sabagei kudduatnia néné . '
44001021	Oto buítá bara sia sara situt sita sipasimumuneng'aké puririmanuania mitsá Tuhan Jesus ka simamatei . Nia nenda , buítá sara simarei-rei masitut sita kaipa taei , barania ka tetret aitaddaaké si Johannes masiraú , pat aili ka tetret aitusakai Jesus sibara ka talagatta néné . "
44001022	
44001023	Iageti saú-saúrangan rua sia , iaté si Josep oniakenenda si Barsabas ( elé oniakenenda leú si Justus ) sambat si Matias .
44001024	Iageti paniddourangan leú et , pelé nganganda , " Ale Tuhan , ai lé nuaagai pupaatuananda sirimanua . Ka sia si Judas amuaringan nia ka galajetnia muapostel , samba amateian nia . Oto saú-saú kakai Tuhan , kasei karuadda néné nupipiliy , kaunen masipasikeli galajet silit tubut Judas . "
44001025	
44001026	Lepá galairangan pauktungan masigaba kasei karuadda néné tupipiliy . Oto si Matias lé aikerek pauktungan . Kalulut néné , pauddetrangan nia bailiu apostel masipaaleiaké sipasiului sipulusara .
44002001	Kelé aiaili tetrenia gogoi Pentakosta , parurúrangan leú et sangamberi simatonem baga ka tubut Tuhan Jesus ka sara kudduat .
44002002	Iageti tulut maarepnangan nganga sipuuukkú ka manua , kelé ipuukkú rusa simapiret . Masutnangan leú et ngangan sipuuukkú néné ka sangaliot bagat lalep kudduatra .
44002003	Oto itsórangan leú et ipujuluu api ipajalai tubunia , lepá leu nia ka tubudda sangamberidda .
44002004	Sopsopnangan leú et sia sangamberidda Ketsat Sipunenan . Iageti taddaakérangan masitiboaké sene ngamata nganga . Kipa ikua Ketsat Sipunenan tiboakenenda , iaté nenda ratitiboaké .
44002005	Ka tetret nenda maigi sia tai Jahudi sibabara ka senen laggai ka sangaliot polak , amei mukuddu ka Jerusalem . Sia néné sangamberidda , simasurú ka tubut Taikamanua lé sia .
44002006	Iageti kelé araarep nga-nga sipuuukkú néné , eirangan leú et sirimanua simigi parurú sedda . Oto bulat kisei lé ka bagadda sangamberidda raarep rapanibo simatonem baga , ka nga-ngan laggaira sene-senenda .
44002007	Oto ka kisei ka baga sambat ka get-get ka bagadda , patiboddangan pasasambadda , pelé nganganda , " Kipa , tá tai Galilea poi sia sangamberidda sipaninibo néné ?
44002008	Kipa aigalai , aioi atarep kam nia arapanibo ka senen ngangan laggaita ?
44002009	Aipoí sita ka sita néné sibabara ka Partia , sibabara ka Media , sibabara ka Media Elam , sibabara ka Mesopotamia , sibabara ka Judea , samba leú et sibabara ka Kapadokia ; iageti sibabara leú ka Pontus sambat ka Asia ,
44002010	sibabara ka Pirigia sambat ka Pampilia , sibabara ka Misir samba sibabara ka laggai Libia ka bet-bet Kirene , tápoi ai leú et sita sibabara ka Roma .
44002011	Beri leú et ka sia tai Jahudi ai leú et sia ka sia , sambat sia sibabara ka bangsa bagei situgugurú ka aratda tai Jahudi ; iageti ai leú et sia sibabara ka Kereta sambat ka Arab . Bulat ataarep'an kam sangamberitta arapanibo ka ngangan laggaita sene-senenta , ratiboi simakisei ka bagatta , sigalaiakenen Taikamanua ! "
44002012	Oto ka kisei ka baga sambat ka get-get ka baga patiboddangan pasasambadda masikua , " Aponia pá katukolobatnia néné ? "
44002013	Tápoi ai leú et sia sipaloloi sia ; arakua , " Ai lé ipupuineng sia ! "
44002014	Iageti puriónangan leú et si Petrus sambadda saaleinia tai apostel sipulusara , taddaakérangan masipangantoman sirimanua simigi . Abeuakénangan nga-ngania masikua ka matadda , pelé ngangania , " Ale kam sasaraina , sangamberimui tai Jahudi , samba leú et kam sangamberimui sikukuddu ka Jerusalem ! Arep'aké kam sipulelelek kukua nia ka matamui , aipoí bulat maerú kupakolou nia ka matamui .
44002015	Ka sia geti néné , tá aipupuineng sia , kelé sipinaatumui ka kam ; aipoí iapeí aiaili bó-bó siba simatsep .
44002016	Oto néné geti aipakolouan Taikamanua ka sikuat Nabi Joel , sipasikukua :
44002017	Aikua Taikamanua , ' Ka kalepakat polak uruakékungan Ketsatku ka tubudda sangamberi sirimanua . Rapaaagai te tatogam taimanteu sambat tatogam tainanalep sangamberinia kuanenku ka matadda . Raiitsó te tatogam sibau tubu sipatoilakku ka tubudda . Mangangamut te sia saeppum , pagalaiat pangamutet sikauku ka tubudda .
44002018	Kuuuruaké leú te Ketsatku ka tubudda ka sia sapaguguletnu taimanteu sambat sapaguguletnu tainanalep , ka tetret nenda . Segéakérangan leú et sangamberinia sisegéakenenku ka matadda .
44002019	Kubabaraaké te kiseiet ka manua ka pata , sambat katugégekat sabeu ka repé sené iaté ka polak néné ; babara te logau sambat api , tinobut sambat kujuk .
44002020	Magegep-gep te matat sulu , mabobonan te matat laggó kelé logau , kei iaili Gogoi Tuhan , iaté gogoi sabeu sambat sipulubeunan .
44002021	Oto ka tetret nenda , kasei sisogai onin Tuhan , silórangan puaragat . '
44002022	Ale kam sasaraina kam tai Israel ! Arep'aké peite kam kuanenku néné : Aikauan Taikamanua ka tubut Jesus si-Natsaretna néné galajet bulé ipuukú kam . Kelé ka sigalaiakenen Taikamanua iaté pukerengan sambat kiseiet sabeu ka talagamui ka simatotoilá ka sigalaiakenen Jesus . Momoi takua , anuagaian kam sangamberimui pagalaiat néné .
44002023	Kelé siripot ka pinaatunia sarania , teúakénangan nia Taikamanua isegéaké Jesus ka kabeimui . Kelé aisegéaké nia ka kabeimui , mateiakémuian nia , iaté anuobáaké kam sia sirimanua sijo rapattáaké nia ka loiná siliktenga .
44002024	Tápoi kenanen kisedda , aisuruaké lé nia mitsá Taikamanua ka simamatei . Aiguk tedda nia kamateiat , tápoi aibelaaké lé nia mitsá Taikamanua , aipoí tá momoi imariu-riu ikup-kup'aké nia kamateiat .
44002025	Beri leú ka sia si Dapid , aitiboi leú te pagalaiat tubut Jesus néné , aikua , ' Mariu-riu lé kuitsó Tuhan ka matakku , ai lé ipaalei aku , bulé tá ipageu-geu aku apa pá .
44002026	Iaté lulunia imamangká bagakku , samba iuumun'aké si Tuhan ngu-ngungku : samba inge-ngenaaké tubunia tubukku néné , ka aban baga ka bagat ratei .
44002027	Aipoí tá nuooreaké ikuddu ketsatku ka laggaira simamatei . Samba tá nuooreaké ikuddu paguguletnu simatopit néné imaanau elé itatá .
44002028	Anupatoiláan poí ka tubukku enungan sieei ka purimanuaiat sipulelelek . Oto buggra lé pugoraat bagakku , kalulut paaaleinu aku . '
44002029	Ale kam sasaraina , eddangan nia kutiboinia simakolou ka matamui pagalaiat tubut Dapit néné , iaté taikebbukatta . Amateian nia samba aturateiakéan nia ; iageti rateinia ai peilé ka talagatta pat aili kineneiget .
44002030	Aigalaian Taikamanua pakerekat baga ka tubut Dapit ka bagat suppa , uuddet'akéna sara sibara kapunuteteunia bailiu rimata . Kalulut againa nia si Dapit pakerekat baga néné , sambat kalulut punanabinia ,
44002031	againangan leú et galaiakenen Taikamanua . Oto amusiblangan nia masikua , katususuru nia mitsá Rimata Sipaarau néné ka simamatei . Aikua si Dapit , ' Tá iooreaké ikuddu ka laggaira simamatei , sambat tubunia leú et tá maaanau sambat tá tatatá . '
44002032	Jesus néné te airimanuaaké mitsá Taikamanua . Samba bulat tubumaian amasiitsó sibabara néné .
44002033	Aipauddet nia Taikamanua bailiu siabeu tiboi tubu . Gege leú et aikau Taikamanua ka tubunia , samba silónangan leú et Ketsat Sipunenan sitonéakenen Ukkui . Oto kelé siarepmui sambat siitsómui kineneiget , iaté Ketsat Sipunenan siuruakenennia ka tubumai .
44002034	Ka sia si Dapit , tá atusakai nia ka manua , tápoi ai leú te aikua ka sia kisé , ' Aikua si Tuhan kai Tuhanku : Uddet'aké ekeu kai kattoetku ,
44002035	teret kalaakéku sia saggaknu ! '
44002036	Iaté lulunia itukukua bulé buítá raagai nia sipulelelek sangamberidda tai Israel , Jesus sipattáakenenmui ka loiná siliktenga , nia té nenda aipaudet Taikamanua bailiu Tuhan samba Rimata Sipaarau ! "
44002037	Oto kelé araarep nia sikuat Petrus néné , paanunangan bagadda . Iageti kuaddangan nia ka matat Petrus , samba leú et ka matadda tai apostel sabagei , " Ale kam sasaraina , aponia galaiakenenmai ? "
44002038	Kuana lé nia ka matadda ka sia si Petrus , " Kau lé nubauaké kam paatuatmui . Samba leú et , buítá turaú kam ka onin Jesus Kristus , bulé ituappéaké jomui . Iageti silómuian panguruat , iaté Ketsat Sipunenen sibara ka Taikamanua .
44002039	Aipoí puuktunganmui te , sambat sapunuteteumui , samba puuktunganda leú te ka sia sikukuddu ka simareunan , sipinatonet Taikamanua néné , iaté sia sangamberi sinogai Tuhan Taikamanua , bulé taei kam ka tubunia . "
44002040	Oto kisedda te aigalai si Petrus , masipakolou ka tubudda pagalaiat tubut Kristus néné . Samba maigi peilé bagei aikua ka matadda si Petrus , masináná sia , bulé rabelaaké tubudda ka tubut bangsa sikataí paraboat , iaté bangsa ukumen Taikamanua .
44002041	Iageti maigiddangan simatonem baga ka ngantoman Petrus , lepá raúrangan leú et sia . Oto uraunangan mitsá igidda simatonem baga ka gogoi nenda , ai telu ngaribu sia igidda .
44002042	Mariu-riu lé sia ka nganturatda tai apostel , samba mariu-riu lé sia ka bagat parurukat . Mariu-riu leú rapataddé mukom samba mariuriu sia musara ka paniddogat .
44002043	Bulat maigi kerek aragalai tai apostel , pat bara kisei ka bagadda , elé lotóra sirimanua simigi .
44002044	Mariu-riu lé sia sangamberidda simatonem baga ka bagat pusaraat . Samba apa lé sibabara ka tubudda sipuoni bakkatda saradda , sangamberidda ibabakkati nia .
44002045	Iageti pasakiddangan sangamberinia bibiletda , lepá parubeirangan bulagat sakit bibiletda nenda ka pasasambadda , siripot igit pakeietda ka sia senen-senenda .
44002046	Senen gogoi lé raparurú ka Uman Taikamanua ; samba pataddé mukom , ka angkat baga samba ka epet paatuat , ka lalepra .
44002047	Riu-riu lé raumun'aké Taikamanua , samba bulat mangká bagadda sirimanua ka tubudda . Senen gogoi lé iurau igidda , kalulut ikau ka tubudda si Tuhan , sirimanua arauakenennia néné .
44003001	Ka sara gogoi , iaté ka bó-bó telu ka soibokat , amei si Petrus sambat si Johannes ka Uman Taikamanua , ka ipot gogoi paniddogat .
44003002	Sedda ka sara matatbaliu , sipuoni , " Matatbaliu Simalainge " , aimuuuddet sara simasakit barania peilé ka pusulekatnia . Senen gogoi lé raabbit nia sedda simasakit néné , masitiddou paroman ka tubudda sieei ka Uman Taikamanua .
44003003	Oto kelé aiitsó ai sia tugugurú tai Petrus sambat tai Johannes ka Uman Taikamanua , tiddounangan ka tubudda , bulé rakau apa pá ka tubunia .
44003004	Iageti kinereddangan leú et nia , lepá kuanangan ka tubut simasakit néné si Petrus , " Kinere peite kai ! "
44003005	Oto lelek'akénangan leú et sia , ikaroni baga ibara apa pá sibabara ka tubdda .
44003006	Tápoi kuana lé nia si Petrus ka tubunia , " Bulat beri te bulagatku . Tápoi apa sibabara kaku , nia té kuaaké ka tubum : Ka geget Jesus Kristus tai Natsaret , kukua ka matam , enung'aké ekeu ! "
44003007	Iageti alánangan kabeinia sikattoet simasakit néné si Petrus , irop'aké nia ipuenung . Oto niangan leú et nia , ron-aimaron rerenia sambat pauilakat tolat rerenia .
44003008	Puattatnangan leú et irióaké tubunia , iageti taddaakénangan ipuenung , kaipa iobá ei . Lepá gurú nia ka Uman Taikamanua masipaaleiaké si Petrus sambat si Johannes . Ai nia mueenung aipaaattat tubunia samba leú et ai nia masiuumun'aké Taikamanua .
44003009	Oto sangamberidda sirimanua araitsóan aipuenung sambat aipasiumun Taikamanua .
44003010	Iapeité kolou ka bagadda puniniana nenda simarei-rei muuudet ka " Matatbaliu Simalainge " ka Uman Taikamanua masitiddou paroman . Oto bulat kisei lé ka bagadda raitsó sibabara néné .
44003011	Oto ka sia simamale sakit néné , riu-riu lé itut si Petrus sambat si Johannes . Iageti kelé arasegé teludda néné ka laibokat sipuoni , " Laibokat Salomo " , ei sia sirimanua rapurut sia , bulat kopet kisei ka bagadda ka tubudda .
44003012	Kelé aiitsó sia si Petrus , kuanangan ka matadda , " Ale kam tai Israel , makikisei kodda ka bagamui kalulut sibabara néné ? Táan koí bebelé matamui ka tubumai . Ta leú ai lé nupaaatu kam ka bagamui aipuenung sirimanua néné kalulut kababarat gege ka tubumai , elé kalulut reddetmai pá ka tubut Taikamanua ?
44003013	Aipoí ka sia Paguguletnia iaté Jesus , ailatsat'akéan nia Taikamanua , iaté Taikamanua paniddogiet Abraham , Isak , sambat Jakob , samba Taikamanuanda taikebbukatta . Oto Jesus nenda te anusegéaké kam ka kabeira sauté sambat lawanenmui ka matat Pilatus , ka tetret aigegelai ibelaaké nia si Pilatus .
44003014	Simalina paatuat sambat simaerú paraboat lé nia néné , tápoi anusaggangi lé kam nia , iageti ron'akémuian ngangamui ka tubut Pilatus , bulé ibelaaké kakam sara sipasimamateiaké sirimanua .
44003015	Iageti mateiakémuian nia ; oto nia lé sibaraaké purimanuaiatda sangamberi sirimanua . Tápoi aisuruakéan nia mitsá Taikamanua ka simamatei . Bulat tubumaian amasiitsó sibabara néné .
44003016	Beri kam leú et bulat tubumuian amasiitsó samba amasiigbuk sibabara ka tubut simasakit néné . Amaron'an tubunia samba táan mabesí nia kalulut tonem bagania ka tubut elé ka geget Jesus . Kalulut tonem bagania ka tubut Jesus te néné aimaron tubunia mitsá ka matamui sangamberimui .
44003017	Ale kam sasaraina ! Akuagaian kineneiget sigalaiakenenmui sambat sigalaiakenenda sautémui ka tubut Jesus néné , iaté kalulut taiagaimui lé nia , apa sigalaiakenenmui néné .
44003018	Ialeú té né lulunia aipuaili kelé ka sikuat Taikamanua siburú ka sinegéakenenda tai nabinia , pagalaiat pangongorik nia Rimata Sipaarau , sitonéakenen Taikamanua néné .
44003019	Oto kalulut néné , kau nubauaké kam paatuatmui , alé kam Sasaraina , samba kau nutoili kam mitsá ka tubut Taikamanua , bulé iappéaké jomui .
44003020	Momoi te nia si Tuhan itaget'aké kam , bulé imasásá tubut ketsatmui . Samba si Tuhan leú et masikokoiniaké Jesus ka tubumui , aipoí nia lé aipiliy Taikamanua bailiu Rimata Sipaarau kam .
44003021	Buítá mukuddu nia ka manua , teret bauakéna sangamberinia Taikamanua , kelé ka siniblaakenennia siburú ka sikuadda tai nabinia .
44003022	Beri leú poí ka sia si Mose , aiku kisé , ' Ikokoiniaké te si Tuhan Taikamanuam sara nabi sibara ka bangsamui leú et , kelé aikoiniaké aku kaku . Oto buítá nuarepi kam sangamberinia sikuat nabi néné ka tubumui .
44003023	Sangamberidda sitaipasilelelek'aké sikuat nabi néné , tubebelaaké sia ka paamian Taikamanua , samba tususubuaké . '
44003024	Oto sangamberi tai nabi sipasimumuneng'aké katuareman sibara ka Taikamanua , barania kai Nabi Samuel pat aili ka tai nabi sabagei siooi ka tei-tei , masipakolou pagalaiat sibabara kineneiget te aragalaiaké .
44003025	Sangamberinia palelengan Taikamanua ka sinegéakenenda tai nabi , sibailiu puuktunganmui te . Ka pakerekat baga sigalai Taikamanua ka tubudda taikebbukatmui , aikua Taikamanua ka tubut Abraham kisé , ' Kalulutda sapunuteteunu , sukat'akékungan sangamberidda tai bangsa ka polak néné . ' Oto palelengan nenda leú , siaili kam leú et .
44003026	Iaté lulunia aipiliy Paguguletnia , lepá koiniakénangan nia itaget'aké kam boikí , bulé isukat'aké kam . Galai pasisusukat nia ka sia Taikamanua , iaté ibauaké paatuatmui ka puparaboananmui sikataí . "
44004001	Oto talagat pungangantomanda tai Petrus sambat tai Johannes , lotsit-aratulotsit tai imam sabeu sambadda tai komandan sipasijajago Uman Taikamanua , samba leú et tai Saduki , raamiaké si Petrus sambat si Johannes .
44004002	Amugolú sia , kalulut kukuadda nia tai Petrus sambat tai Johannes , puririmanua nia mitsá Jesus , ka simamatei , ka matadda sirimanua . Aipoí nenda te masipatotoilá puririmanuanda mitsá sirimanua simamatei .
44004003	Iageti labárangan sia karuadda tai apostel néné , kaurangan sia ka bagat penjara . Tápoi kalulut soibónangan , kuddu sia sedda tai Petrus sambat tai Johanes teret pató .
44004004	Tápoi maigi sia sipasiaarep ngantomanda tai apostel , amatonem baga ka tubut Jesus . Iageti tuppainangan leú et igidda , pat pá ailí sia lima ngaribu .
44004005	Oto matsepnia lé parurúrangan leú et sia siabeunia ka Mahkama Puaranan , sautéra tai Jahudi , sambat tai guru paamian ka Jerusalem .
44004006	Paailiddangan leú et si Imam Sabeu si Hannas , sambat si Kayapas , si Johannes , si Aleksander , sambat sangamberidda sipuoni saepput imam sabeu .
44004007	Iageti abbitrangan si Petrus sambat si Johannes ka tubudda , kuaddangan ka matadda , " Kipa nupaeerú kam nualeaké kam simasakit ? Kasei ka ron , elé kasei ka gege nugagalaiaké kam nia néné ? "
44004008	Oto aleginangan nia si Petrus ka pinalulut Ketsat Siupunenan , pelé ngangania ka tubudda , " Ale kam tai Tuan siutéaké tai bangsa , sambat kam tai Tuan saladdou mahkama !
44004009	Anuadili kam kai kineneiget , kalulut gagalaimai simaerú , iaté akurop'aké kai simasakit , sambat kalulut obámui nuagai kam nia kipa akugalai kai akualeaké kai nia simabesí néné .
44004010	Oto bulé nuagai kam nia ale kam sangamberimui tai Tuan , samba laú et kam sangamberimui bangsa Israel bulé nuagai kam nia ka kam ; aioi geti aipuenung mitsá sinéné ka ron tubu ka matamui tai Tuan , kalulut puroron sambat geget Jesus Kristus tai Natsaret lé . Anupattáakéan kam nia ka loiná siliktenga Jesus néné , tápoi aisuruakéan nia mitsá Taikamanua .
44004011	Jesus néné te kuanennia ka ruang néné kelé sitususurat ka Buko Sipunenan , sipasikukua , ' Bukkú sitaipapakeietda tai tukang , aibailiuan nia bukkú bongen inan arigi . '
44004012	Oto sarat kalulut Jesus lé rasisiló puaragat sirimanua . Aipoí bulat beri te sia sara ka talagadda sirimanua ka sangaliot polak néné sipasisiló gege sibara ka tubut Taikamanua bulé raarauaké sita . "
44004013	Bulat kisei lé ka bagadda saladdou Rapat Mahkama Puaranan raitsó gegedda manibo tai Petrus sambat tai Johannes . Paobánangan pei bagei ka ruadda tai apostel néné , sirimanua kelé simarei-rei lé sia , sitaipusisikola . Oto iapeité kolou ka bagadda , karuadda tai apostel néné sipasiului Jesus .
44004014	Tápoi bulat beri sangatakó tá abela nga-nganda , kalulut ai lé raiitsó nia sialeakenen néné ai nia muririó sedda ka matadda masipaaleiaké si Petrus sambat si Johannes .
44004015	Iageti kuaddangan ka matat Petrus ambat kai Johannes bulé rabela ruadda ka purappanan , lepá taddaakérangan masipatiboji ,
44004016	pelé nganganda , " Kipa tagagalai kam ka tubudda néné ? Aipoí araagaian sangamberidda tai Jerusalem pusisia nia ruadda amasigalaiaké kiseiet sabeu néné . Oto beri sita ka sita leú et , táan iagai tatátáaké nia .
44004017	Tápoi tapaanujingan lé sia ka ruadda néné , buían rapanibo mitsá ka onin Jesus ka tubudda kasei pá , makokopéan lé imararat katuaremannia ka tubudda sirimanua simigi . "
44004018	Lepá sogairangan sia mitsá karuadda tai apostel néné ratuguru ka bagat purappanan , iageti kuaddangan nia ka matadda bulat tá momoi rakua elé rapungantoman ka onin Jesus .
44004019	Tápoi kuadda lé nia ka sia tai Petrus sambat tai Johannes , " Kau lé nupaatu kam nia boikí apa simaroipo ka matat Taikamanua : elé masireddet ngangamui lé kugagalai kai , elé masireddet nga-ngan Taikamanua lé .
44004020	Aipoí kai kakai , tá iagai kuariaké kai masitiboi apa bulat tubut siitsómai samba siarepmai . "
44004021	Oto ka sia sipurarappat , bulet tá arasese apa pá selet tubudda tai Petrus sambat tai Johannes , imateú ituukum'aké sia . Iageti ron'akérangan nga-nganda rakua buí ragalaiaké nia mitsá , lepá belaakérangan leú et sia karuadda tai apostel , aipoi sangamberidda sirimanua araumun'akéan Taikamanua kalulut sibabara néné .
44004022	Ka sia poí sialeakenen bulat kiseiet néné , ai epat ngapulu ngarurangan legei bajánia .
44004023	Oto kelé arabelaaké sia tai Petrus sambat tai Johannes , toili sia mitsá ka saaleira , iageti pungunguan'akérangan sangamberinia sikuadda ka tubudda tai imam sabeu sambat sautéra tai Jauhudi .
44004024	Kelé araarep nia saaleira sikuadda néné , paniddourangan leú et ka keret baga ka tubut Taikamanua . Pelé nganganda , " Ale Tuhan , ekeu lé amasibaraaké manua sambat polak , koat sambat sangamberinia sibabara ka bagania .
44004025	Kelé ka sikuat Ketsatnu ka sinegéakenennia ka taikebbukatmai si Dapit paguguletnu ; anukua , ' Mugogolú kodda sia , sitaiagai si Tuhan ; rapaaatu kodda sitá galai sabangsa-bangsa ?
44004026	Arapatarek'an tubudda tai rimata ka polak pasaggak , sambat sia sauté leú et amusarangan sia masisaggangi si Tuhan sambat Rimata Sipaarau . '
44004027	Aipoí ka sia si Herodes sambat ka sia si Pilatus arabaraakéan parurukat sambadda sitaiagai si Tuhan , sambat sambadda tai Israel ka laggai néné . Arabaraaké parurukat masisaggangi Jesus paguguletnu sipunenan néné , sipauudetnu bailiu Rimata Sipaarau .
44004028	Arabaraaké parurukat masigalaiaké sangamberinia , siripot ka siteúakenennu siburú . Anuteúaké nia néné iaté ka gege , sambat ka puoobánu saram lé .
44004029	Oto kineneiget Tuhan , igbuk peite kipa ragelai ramateiaké kai . Obáaké lé kai sapaguguletnu néné , masipakarap katuaremannu néné , sitá lotó .
44004030	Aké panguruatnu bulé ramale simabesí , samba baraaké pukerengan samba leú et kiseiet sabeu sibara ka gege samba ka ron onin Jesus , Paguguletnu sipunenan néné . "
44004031	Oto lepána lé arapaniddou , pueggeunangan leú et kudduat parurukatda . Sop-sopnangan sia sangamberidda Ketsat Sipunenan , iageti magegeddangan simakopé masingantoman'aké katuareman sibara ka Taikamanua .
44004032	Oto simakeré baga lé sia sangamberidda simatonem baga . Beri sia sara sikua ka paatuatna , nia sarania lé sibabkkatnia , sangamberi sibabara ka tubunia . Sangamberinia sibabara ka tubudda sene-senenda , sangamberidda lé masipapakei .
44004033	Ka gege sabeu lé rapasimuneng'aké tai apostel pagalaiat katususuru nia mitsá Jesus ka simamatei . Oto bailiu bulat makopé beunan panukanan Taikamanua ka tubudda .
44004034	Bulat beri sia sara ka talagadda simagulai apa pá . Aipoí ka sia sibara polak elé lalep , sakiakérangan nia polak sambat lalepra nenda ; lepá , abbitrangan nia bulagat sakit bibiletra nenda ,
44004035	kaurangan nia ka tubudda tai apostel . Oto lepá parubeirangan nia bulagat néné tai apostel ka sangamberidda , siripot simagulai ka sia .
44004036	Kisedda leú te ka sia aigalai si Josep . Sakiakénangan polaknia , iageti abbitnangan bulagat sakit monenia néné , kaunangan nia ka tubudda tai apostel . Si Josep néné , iaté sara sapunuteteura tai Lepi sibara ka Siprus ; oninia arakau tai apostel iaté si Barnabas ( katukolobatnia , si Pusuibi baga ) .
44004037	
44005001	Tápoi ai leú mitsá sara saukkui sipuoni si Annanias . Karuadda sinanalepnia sipuoni si Sapira , arasakiaké sangamata monenda .
44005002	Tápoi sangarubeiat sakit monenda nenda , arakoiríaké pakeietda saradda . Bagei geti aikauan ka tubudda tai apostel . Ai lé iaagai sinanalepnia sigalaiakenennia néné .
44005003	Iageti kuanangan ka matania si Petrus , " Ale Annanias , anuobáaké koí itubbui bagam Sanitu , pat koí bokoínungan Ketsat Sipunenan , kalulut anukoiríaké kekeu sangarubeiat bulagat sakit monem nenda ?
44005004	Aipoí einangan tá nusasakiaké monem nenda ekeu lé sibakkatnia . Iageti beri leú et anusakiakéan monem nenda , ekeu leú et sibakkatnia . Tápoi angoi peilé ipututú-tú ka bagat paatuatnu nugalaiaké kelé nenda ? Tá te sirimanua anubokoí , tápoi Taikamanua le ! "
44005005	Oto kelé aiarep nia si Annanias sikuat Petrus , belé nia ka polak , iageti langónangan leú et nia . Oto malotórangan leú et sangamberidda sipasiaarep sibabara néné .
44005006	Lepá eirangan leú et sibautubu masitabut tubut Annanias , abbitrangan leú et nia ka gerat , rarateiaké nia .
44005007	Iageti , ai pá telu ngajam burúnia , gurú nia ka sia sinanalepnia . Tápei aiagai ka sia aponia sibabara simaruei néné .
44005008	Kuanangan ka matania si Petrus , " Kua peite ka matakku : Kipa , kisé leú nuntunia sakit polak sisakiakenenmui ruamui simanteunu ? " Oto kuanangan nia sinanalep Annanias ka matat Petrus , " Oo kisedda tedda igit sakinia . "
44005009	Pelé nga-ngan Petrus ka tubut Sapira , " Angoi aipakeré bagamui karuamui simanteunu nusibo kam Ketsat Sipunenan ? Arep'aké peite ! Atoilingan te sia sieei masirateiaké simanteunu . Abbitrangan tebaí ekeu kekeu ka gerat . "
44005010	Niangan leú et nia belé nia ka polak ka sia sinanalep Annanias néné , iageti langónangan nia ka matat Petrus . Kelé aratugurú sibautubu , itsórangan nia ailangóan nia . Oto abbitrangan leú et nia ka sia ka gerat , ei sia rarateiaké nia ka betbet simanteunia .
44005011	Iageti malotórangan leú et sangamberidda simatonem baga samba sia sabagei sipasiaarep sibabara néné .
44005012	Kalulut pupasikelenanda tai apostel , bailiu maigi kisiet sambat pukerengan abara ka talagadda siberikabaga . Iageti parurúrangan sangamberidda simatonem baga ka keret baga ka Laibokat Salomo ka Uman Taikamanua .
44005013	Tápoi sia geti sabagei tá anai sia simaeme mei parurú ka tubudda simatonem baga . Kenanen kisé bulat makopé rahormati sia siberikabaga simatonem baga néné .
44005014	Oto memei mabuburú , memei itutuppai igidda simatonem baga ka tubut Tuhan ; iaté taimanteu sambat tainanalep .
44005015	Pat ka tetret nenda , kaurangan simasakit ka pereman elé ka lapé , iageti kaurangan sia ka enungan , bulé iorak sia goisó ailiggou Petrus , ké isabau sia sedda .
44005016	Oto bulat kununung lepá sia igidda sirimanua sibabara ka sangaliot laggai Jerusalem . Abbitrangan simabesí sambat sipinasaileu ketsat sikataí . Iageti aleakénangan sia sangamberidda .
44005017	Kalepakatnia pugegeddangan leú et tai imam sabeu sambadda sipasiuluira , iaté saladdoura tai Saduki , kalulut sit-sit bagadda .
44005018	Iageti labárangan sia tai apostel néné , kaurangan sia ka bagat penjaradda siberikabaga .
44005019	Tápoi soibó , oi sara malaikat Tuhan masibuká matatbaliu penjara , belaakénangan sia tai apostel ka bagat penjara . Kuanangan ka matadda tai apostel ,
44005020	" Kenan kam murió ka bagat Uman Taikamanua , nusegéaké kam pagalaiat puririmanua sibau néné . "
44005021	Iageti reddetrangan leú et nia tai apostel sipinatonet malaikat néné . Oto maseggei peilé ei sia tai apostel ka Uman Taikamanua , pungantomanrangan leú et sedda . Ka sia tai imam sabeu sambat sapaguguletda amei leú et sia ka sia , baraakérangan rapat mahkama sambadda sautéra tai Jahudi . Lepá koiniakérangan sia raei masialá tai apostel ka bagat penjara , bulé raabbit sia ka matadda .
44005022	Tápoi kelé arasegé ka penjara sapakoiniet néné , táan anai sia sedda tai apostel . Iageti toilidangan leú et , masisegéaké ka matadda tai mahkama .
44005023	Pelé nganganda , " Segé mai lé ka penjara , itsómaian ai nia kakukuksingan matatbaliu penjara , sambat ka sia leú et sipasijajago penjara ai sia muririó ka matatbaliu . Tápoi kelé akubukáaké kai nia matatbaliu , beri sia sara akusese kai sikukuddu ka bagania . "
44005024	Oto kelé araarep nia tai perwira sipasijajago Uman Taikamanua sambat tai imam sabeu sinegéakenenda néné , bara ingon bagadda pagalaiat tubudda tai apostel néné , samba leú et mitsá bara lotóra masipaatu aponia sipuaaili ka gogoi sibabara .
44005025	Tápoi lepá oi nia sara simanteu sipasisesegéaké sibabara néné , pelé ngangania ka matadda , " Arep'aké peite kam ! Sia siukum'akenenmui ka bagat penjara , ai sia mungangantoman kineneiget ka Uman Taikamanua ! "
44005026	Iageti eirangan leú et tai perwiran Uman Taikamanua sambadda saaleinia , masialá mitsá tai apostel . Tápoi tá amugege sia ka tubudda tai apostel , kalulut lotóra ka tubudda sirimanua simigi ; babara rababaijuk sia bukkú .
44005027	Oto abbitrangan sia tai apostel ka matadda tai mahkama . Iageti pareksanangan sia si imam sabeu .
44005028	Kuanangan ka matadda , " Akukeraakéan kai kam simakopé , bulé tá nungantoman'aké kam pagalaiat sirimanua nenda . Tápoi kineneiget itsó peite kam aponia anugalai kam ! Anupararat lé kam ngantomanmui néné ka sangaliot Jerusalem , tápoi mitsá nususuk-suk peilé kam kai , kai lé aibaraaké kamateiatnia sirimanua nenda . "
44005029	Iageti panibonangan leú et ka sia si Petrus sambadda saaleinia , pelé nga-nganda , " Buitá Taikamanua lé kurereddet kai , tá kurereddet kai nganganda sirimanua .
44005030	Aipoí ka sia Jesus sipattáakenenmui ka loiná siliktenga , aisuruakéan nia mitsá Taikamanuanda taikebbukatta .
44005031	Sambat aikauan ka tubunia Taikamanua galajet sambat gege sabeu , bailiu Uté sambat Sipaarau ; bulé ibara tetre ka tai Israel rabauaké paatuatda , ituappéaké jodda .
44005032	Oto kai té néné sipasimumuneng'aké sangamberinia néné ; iaté kai sambat Ketsat Sipunenan sipanguruat'akenen Taikamanua ka tubudda simareddet ka ngangania . "
44005033	Tápoi kelé araarep nia tai Mahkama Puaranan sikuadda néné , bulat oriknangan bagadda ka tubudda tai apostel , iageti pakerénangan bagadda ramateiaké tai apostel .
44005034	Tápoi ka talagadda tai mahkama néné , ai sara tai Parise sipuoni si Gamaliel . Nia néné , iaté sara guru paamian bulat hormatietda sangamberi sirimanua . Puriónangan leú et , kuanangan ka matadda bulé rabelaaké sia boikí ka tulaoibó tai apostel néné .
44005035	Oto kuanangan ka matatda tai Mahkama Puaranan , " Ale kam sasaraina tai Israel ! Bulat paatu kam sipulelelek aponia galaiakenenmui ka tubudda tai néné .
44005036	Aipoí siburú ai amuaili ka tubut Teudas , sikua tubuna sirimanua siabeu tiboi tubu , pat elé aiaili epat ngotu sia sipasitutut nia . Tápoi aramateiaké lé nia , iageti pasabunangan leú et sia ka sia sipasitutut nia , samba mungkuatda leú et tatá .
44005037	Lepá mitsá ka tetret aimusesensus , ottou mitsá ka sia si Judas , tai Galilea . Kalulut alat bagadda ka tubunia , bailiu maigiddangan sipasitutut nia . Tápoi beri nia ka sia leú et aramateiaké leú et nia . Iageti pasabunangan leú et sia ka sia sipasitutut nia .
44005038	Oto kineneiget kalulut sibabara néné ka matatta , nganturatku , néné lé : buí nugalai kam apa pa ka tubudda néné , bá puuukú kam sia . Aipoí ké bai ka sirimanua aibara ngantoman samba parurukatda néné , tá isoppi itatá ngantomanda sambat parurukatda néné .
44005039	Tápoi ké baí ka Taikamanua lé kabaraiat nia , bulat tá momoi nukalaaké kam sia . Elé momoi takua Taikamanua lé anusaggangi kam , galainia . " Iageti reddetdangan nganturatnia si Gamaliel tai mahkama .
44005040	Oto sogairangan sia tai apostel , palisojiddangan leú et sia , lepá keraakérangan buían rangantoman'aké pagalaiat Jesus . Iapeité belaakérangan sia .
44005041	Oto kaddiuakérangan Mahkama Puaranan tai apostel ka angkat baga , kalulut pateteúna sia Taikamanua masiorik paloloiat kalulut Jesus .
44005042	Bailiu senen gogoian lé raei ka Uman Taikamanua sambat ka lalepra sirimanua ; samba riu-riu lé rapungantoman sambat rasegéaké Katuareman Simaerú pagalaiat tubut Jesus , masikua , nia té néné Rimata Sipaarau sitonéakenen Taikamanua .
44006001	Memei mabuburú , memei itutuppai igidda sipasiului Jesus . Ka tetret nenda aian tá maaangká bagadda tai Jahudi sipunga-ngangan Junani , ka tubudda bulat tubut sipuoni tai Jahudi . Oto pelé nga-nganda tai Jahudi sipunga-ngangan Junani , " Tá aiaaili sia ka sia tainanalep tailumang ka talagamai kakai , paroman rubeiat pakeietda senen gogoi , siripot parubeiet ka sirimanua . "
44006002	Oto kalulut néné , rurúakérangan sia sangamberidda sipasiului , kuaddangan ka matadda , " Táan lé maeerú kukaddiuaké kai galajet masingantoman'aké tiboiet Taikamanua , kalulut kupasikeli kai siorak ka komen .
44006003	Maerú peilé nupiliy kam ka talagamui pitu sia simaerú katuareman tubu sambat sisop-sop katubu Ketsat Sipunenan , samba leú et simasiku paatuat , kaunenmai masipasikeli galajet néné .
44006004	Aipoí galajetmai ka kai , sarat maniddou lé kugagalai kai sambat masipaarep katuareman simaerú sibara ka Taikamanua . "
44006005	Oto pasesenangan ka bagadda ka sia ka sikuadda tai apostel . Iageti piliyrangan si Sitepanus , sara simakopé ron tonem baga ka tubut Jesus , sambat sisop-sop katubu Ketsat Sipunenan . Sambat sia sipiliy sabagei , iaté : si Pilipus , si Prokorus , si Nikanor , si Timon , si Parmenas , sambat si Nikolaus sibabara ka Antiokia . Nia ka sia néné tá tai Jahudi , tápoi atugurúan nia ka aratda tai Jahudi .
44006006	Kapitudda néné te arasegéaké ka tubudda tai apostel , iageti paniddourangan tai apostel ratiddou , bulé ipanukani sia Taikamanua .
44006007	Oto memei marararat katuareman simaerú sibara ka Taikamanua ; beri leú et sipasiului Jesus ka Jerusalem , memei itutuppai leú et igidda . Beri leú ka sia tai imam , maigi leú et sia amatonem baga ka tubut Jesus .
44006008	Bulat makopé aipanukani nia ka sia si Sitepanus , Taikamanua , pat galainangan maigi kerek samba kiseiet sabeu ka talagatda siberikabaga .
44006009	Tápoi kenanen kisedda , maigi leú et sia sipasisasaggangi nia ; tápoi sipasisasaggangi nia geti , iaté saladdou uman parurukat , kelé oniakenen Uma Paniddogatda Sirimanua Sipuuuja . Sia saladdou uman parurukat néné , iaté tai Jahudi sibabara ka laggai Kirene sambat sibabara ka Aleksandria . Oto sambadda te tai Jahudi sibabara ka Kilikia sambat sibabara ka Asia apaukle ka tubut Sitepanus .
44006010	Tápoi bulat beri oi nia ratátáaké sikuat Sitepanus , ai lé poí ikakau ka tubunia Ketsat Sipunenan pusisikut paatuat , bulé iagai tiboakenennia .
44006011	Oto upajiddangan piga pá sipasikukua , " Akuarep kai ipaloloi si Mose sambat Taikamanua ! "
44006012	Kisedda te ragagalai masipatubbuji bagadda sirimanua , samba sautéra tai Jahudi , samba leú et tai guru paamian . Iageti eirangan leú et masilabá si Sitepanus , abbitrangan nia ka Mahkama Puaranan .
44006013	Iageti abbitrangan sia sipasimumunengáke boko pagalaiat si Sitepanus . Pelé nganganda sipasimumuneng'aké boko , " Ka sia sirimanua néné , mariu-riu lé ipaloloi Uman Taikamanua sipunenan , samba leú et masipaloloi surukat Taikamanua sinegéakenen Mose .
44006014	Bulat tubumaian amasiarep aikua , raragat'akéna Uman Taikamanua néné , Jesus tai Natsaret , lepá siliynangan sangamberinia arat siaket Mose ka tubutta ! "
44006015	Oto kinereddangan nia sangamberidda siparururú ka purappananda tai Mahkama Puaranan . Tápoi ka tetret nenda ituitsó matania si Sitepanus bulat kéan lé matadda samalaika .
44007001	Iageti nou-nounangan nia imam sabeu si Sitepanus , pelé ngangania , " Kipa bulat sibulatnia leú sangamberi sikuania ka sia nenda ? "
44007002	Oto aleginangan nia ka sia si Sitepanus , pelé ngangania , " Ale kam Sasaraina samba kam Saukkuimai ! Arep'aké peite kam sikuakku néné ! Ainangan tá mujajau-jau nia taikebbukatta si Abraham ka laggai Haran , ka tetret nenda ai peilé nia mukukuddu ka laggai Mesopotamia , einangan leú et Taikamanua sipulubeunan itaget'aké nia ,
44007003	kuanangan ka matania , ' Kaddiuaké laggainu sambat sasarainam . Kenan nuailiaké laggai saú-sauketku ka tubum . '
44007004	Iageti kaddiuakénangan laggai Kasdim si Abraham , ei nia mujaujau ka laggai Haran . Oto kelé ailangó ukkuinia si Abraham , jaujauakénangan nia Taikamanua si Abraham ka laggai néné , iaté ka kudduatmui sasarainamai sambat saukkuimai kineneiget .
44007005	Bulat ka tetret nenda , beri sangarubeiat laggai néné , tá anai aikau Taikamanua ka tubut Abraham sibailiu ikep'akenennia ; bulat beri sangatakep tá aikau Taikamanua ka tubunia . Tápoi kenanen kisé , aipatonéan Taikamanua kakauna nia ka tubut Abraham sibailiu ikep'akenennia sambatda sapunuteteunia . Ka tetret nenda , tápei anai tatogania si Abraham .
44007006	Tápoi néné te aikua Taikamanua ka matat Abraham , ' Musisitoi te sia sapunuteteunu ka laggaira sirimanua . Rapupapagugulet'aké te sia ka laggai nenda , samba ragagalai te ka tubudda sikataí , rapaoreji sia ka bagat epat ngotu ngarura burúnia .
44007007	Tápoi kuuukum'aké leú te sia ka sia bangsa sipupapagugulet'aké sia , iageti bela sia ka kupkumen laggai nenda , paniddogiddangan aku ka kudduat nenda . '
44007008	Oto lepá aikua néné , kaunangan apprat palelengan ka tubudda Taikamanua , iaté ka enung pususunat . Kelé aiaili balu ngagogoi burúnia aiputútú matat Isak , iaté togat Abraham , sunatnangan nia si Abraham . Lepá sunatnangan leú et ka sia togania si Isak , iaté si Jakob . Ka sia leú et si Jakob pasunatinangan sia tatogania sipulurua , iaté sibailiu sapunuteteura sabangsa Jahudi .
44007009	Sia sapunuteteuta siburú amatutu bagadda ka tubut Josep , pat sakiakérangan nia , bulé ibailiu nia pagugulet ka laggai Misir . Tápoi ai lé ipaaalei nia Taikamanua ,
44007010	samba belaakénangan leú et nia , ka sangamberi pugejaat bagania . Kaunangan ka tubunia Taikamanua , erut baga sambat pusisikut paatuat ka tetret aiei ka matat Parao , rimatadda tai Misir , pat bailiuakénangan nia si Parao mugubernur ka laggai Misir sambat sipasikukup-kup'aké istanat Parao .
44007011	Tápoi lepá bara pulajeat sabeu ka sangaliot laggai Misir sambat ka Kanaan , pat pangorikrangan simakopé . Tá anai rasesese kan ka sia sapunuteteuta .
44007012	Oto kelé aiarep nia si Jakob , kababarania gandum ka laggai Misir , koiniakénangan leú et tatogania , taikebbukatta néné , raei sedda , iaté né panandaatnia araei .
44007013	Tápoi teret araeian lé sikaruania , iapeíté poiliatnangan tubunia ka Sasarainania , ikua pu-Jojosep nia . Oto ka tetret nenda leú et againangan sia ka sia rimatadda tai Misir , saepput Josep néné .
44007014	Lepá kaunangan si Josep pangasegekat ka tubut ukkuinia si Jakob , masitiddou bulé rapujau-jau sangamberidda saeppunia ka laggai Misir . Oto ai pitu ngapulu lima sia igidda .
44007015	Oto pujau-jaunangan leú et si Jakob ka laggai Misir , bailiu seddangan lé ailangó nia sambadda taikebbukatta .
44007016	Tápoi tubudda simamatei geti raabbit lé ka laggai Sikem , rarateiaké sia ka ratei sinakit Abraham , sinakinia simakopé kepput saki sibara ka sukutda sabangsa Hemor ka Sikem .
44007017	Kelé aimalegre tetrenia ipuaili siripot sitonéakenennia Taikamanua ka tubut Abraham , amaigingan sia sabangsatta ka laggai Misir .
44007018	Kalepakatnia purimatatdangan sabagei sitaiagai si Josep ka laggai Misir .
44007019	Tápoi ka sia rimata néné aipajo lé sia sabangsatta , samba aipaorei lé sia taikebbukatta . Kuanangan bulé raribbaiaké tatoga sipututútú mata sibau , rapulaje , ramatei .
44007020	Oto ka tetret nenda te , aiputútú matania ka sia si Mose ; bulat toga simakopé laingen tubu lé nia . Telu ngalaggó burúnia arapasikeli nia ka lalepra .
44007021	Tápoi kelé araribbaiaké nia , alánangan nia togat Parao siokkó , uraunangan nia , bailiu kelé bulat bakkat toganangan lé ikakau nia .
44007022	Iageti gelaiakérangan nia sangamberi pusoppinanda tai bangsa Misir , samba bulat simakopé gege lé nia , ka paninibo samba ka pasigagalaiaké .
44007023	Kelé aiaili epat ngapulu ngarura beunannia , si Mose , tutunangan bagania masibalou sabangsania tai Israel .
44007024	Iageti itsónangan sara ka talagadda aipaoorei nia sara tai Misir , oto ei nia masirop'aké sipaorei néné , mateiakénangan leú si Misirna .
44007025	Ka baganangan lé te ka sia si Mose , aian raaagai kolou nia ka sia sabangsania , papakeina nia Taikamanua , masibelaaké sabangsania . Tápoi bulatnia , tá airaagai kolounia .
44007026	Matsepnia mitsá , itsónangan sia rua tai Israel sipalalabá , iageti besíakénangan iaban'aké sia karuadda . Oto kuanangan ka matadda , ' Ale , kam néné sipusasaraina lé kam . Palalabá kodda kam ? '
44007027	Iageti tukkluakénangan si Mose ka sia sipasibobóbó aleinia néné , lepá kuanangan ka matania , ' Kasonia aikau ekeu sipasiuutéaké , elé sipasihahakimi kai ?
44007028	Taleú , ai leú et nugegelai numateiaké aku kaku , kelé anumateiaké tai Misir , sokat ? '
44007029	Oto kelé aiarepnia si Mose sikuania néné , tui-tuinangan leú et si Mose ka Misir , ei nia mukuddu ka Midian . Sedda bara tatogania rua .
44007030	Epat ngapulu ngarura burúnia , lotsit sara malaika kai Mose ka simatangeu ka Leleú Sinai . Ka api puo sipuju-juluu lé aipatoilá tubunia malaika ka tubut Mose .
44007031	Bulat kisei lé ka bagania si Mose masiitsó sibabara néné , pat legreakénangan tubunia , ibesíaké iagai nia . Iageti arepnangan nga-ngan Tuhan sipasikukua ka matania ,
44007032	' Aku te Taikamanuanda taikebbukatmui ; aku té né Taikamanuan Abraham , Taikamanuan Isak , samba Taikamanuan Jakob . ' Oto katenan lé geret tubunia si Mose kopet kataí lotónia , pat taimarónangan bagania masikinere puo nenda .
44007033	Lepá kuanangan nia mitsá si Tuhan ka matat Mose , ' Rugut tarangaínu , aipoi polak sipunenan lé puriokatnu néné .
44007034	Bulat akuitsóan samba akuigbuk'an kopet pongitnia pangoringanda taikaumangku ka laggai Misir . Akuarep'an katsidda , kalulut néné gorosot aku masibelaaké sia . Oto kineneiget konan ! Kukoiniaké ekeu bulé nutoili mitsá ka laggai Misir . '
44007035	Oto si Mose néné te tá araakui sambat tá arasiló sabangsa Israel , arakua lé ka tubunia , ' Kasonia amasirióaké ekeu siutéaké kai , elé sipasihahakimi kai ? ' Tápoi nia té néné sikoiniakenen Taikamanua sibailiu siutéaké samba sibelaaké sia , kaparoman malaika siooi ka tubunia ka puo simalalabó .
44007036	Si Mose néné te amasiutéaké bangsa Israel arabela ka laggai Misir , sambat aigalai pukerengan samba kiseiet sabeu ka laggai Misir , ka Koat Simabonan samba ka simatangeu ka bagat epat ngapulu ngarura burúnia .
44007037	Nia leú te sipuoni si Mose sipasikukua ka matadda sabangsa Israel , ' Ikokoiniaké te ka kam sara nabi sipiliynia ka talagamui leú et , kelé aipiliy aku kaku . '
44007038	Si Mose néné te amukuddu ka talagadda sabangsa Israel ka simatangeu , bailiu sipatalaga ka tubut malaika sipaninibo ka Leleú Sinai sambat taikebbukatta . Nia té néné amasisiló katuareman sipuririmanua sibailiu segéakenen ka talagatta .
44007039	Tápoi kenanen kisé , bulat beri tonem bagadda ka tubunia . Tá araobá nia , tápoi aragelai lé toili mitsá ka laggai Misir .
44007040	Arakua lé ka matat Aron , ' Galai bulungan ka kai , bulé iutéaké kai . Aipoí táan akuagai kai apa sibabara ka tubut Mose sipasibebelaaké kai ka laggai Misir ! '
44007041	Oto ka tetret nenda , galairangan tularat togat jaui , lepá buluakérangan pasibuluatda ka tubut tularat bulungan , iageti taddaakérangan mupunen , masibuluji bibilet sibaraakenen kabeira leú et .
44007042	Oto kalulut néné kaddiuakénangan sia Taikamanua sambat oreakénangan leú et sia rapaniddogi panyanyat ka manua . Bulé ipuaili lé kelé ka siniboi suratda tai nabi , sipasikukua , ' Ale kam tai Israel ! Tá kaku nujajá-já elé nububuluaké kam tarimeumui ka bagat epat ngapulu ngarura burúnia ka simatangeu .
44007043	Sapou buluat Molok lé nupaaabbit kam sambat tularat tarimeu bulunganmui , iaté bulungan Repan tularat nenda te anugalai kam paniddogietmui . Oto kalulut nenda te , akuribbaiaké kam , pat aili ka silá ka laggai Babel . '
44007044	Kema kudduat kaoijanan Taikamanua ka tubudda sirimanua , ai ka tubudda taikebbukatta ka simatangeu . Aitugalai kema néné siripot ka sikuat Taikamanua ka tubut Mose , samba siripot tubut kema sipatoilánia ka tubut Mose .
44007045	Lepá abbitdangan nia taikebbukatta kema néné ka tetret araei taikebbukatta sambatda tai Josua masioppu laggaita néné ka tai bangsa-bangsa sipasikukup-kup'aké , iaté siusiakenen Taikamanua airaiitsó . Oto kuddu nia sedda kema néné , pat aili ka tetret Dapid .
44007046	Ka sia si Dapid amaangká bagat Taikamanua ka tubunia , oto tiddounangan ka tubunia , bulé iobáaké igalai uman Taikamanua paniddogiet Jakob .
44007047	Tápoi si Salomo lé amasirióaké uman Taikamanua .
44007048	Kenanen kisedda , tá amukuddu nia Taikamanua sipulubeunan néné , ka bagat uma sigalai kabeira sirimanua ; aipoí ka suratda tai nabi ai atusurat'aké , aikua si Tuhan ,
44007049	' Manua uddenan purimataatku , samba polak kalak rerekku . Aponia nenda lalep , nuririóaké kam kaku ? Kaipa kudduat pasiariatku tubukku ?
44007050	Aikua Taikamanua , tá poi bulat tubukku néné , amasibaraaké sangamberinia ? '
44007051	Bulat apangan té kopet kelat paatuatmui , bulat besí lé katubumui masireddet nga-ngan Taikamanua ! Bulat simatakkep piú lé kam ka tiboiet Taikamanua ! Bulat kelé taikebbukatmui leú tedda kam néné , sarat masisaggangi Ketsat Sipunenan nugagalai kam !
44007052	Kipa ai poi sia siagaimui tai nabi taipaoorejietda taikebbukatmui ? Pamateirangan leú et sia sapakoiniet Taikamanua siburú , sipasisesegéaké kaooi nia Pagugulet Taikamanua simaroipo baga . Oto kineneiget anupajongan kam nia samba anumateiakéan kam nia Pagugulet Taikamanua néné .
44007053	Arasegéakéan tai malaika ka tubumui surukat Taikamanua , tápoi bulat beri reddetmui nia ! "
44007054	Oto kelé araarep nia tai Mahkama Puaranan sangamberi sikuat Sitepanus , oriknangan bagadda samba golúnangan bagadda ka tubunia .
44007055	Tápoi ka sia geti si Sitepanus sisop-sop katubu Ketsat Sipunenan , aiteila lé manua . Iageti itsónangan pulatsanan Taikamanua , samba Jesus ai nia muririó ka kudduat pulatsanannia kai kattoet Taikamanua .
44007056	Iageti kuanangan nia si Sitepanus , " Itsó peite kam , akuitsó aitubuká manua , samba ka sia Togat Manusia ai nia muririó kai kattoet Taikamanua ! "
44007057	Oto pet-petrangan talinganda saladdou Mahkama Puaranan , samba pugereirangan leú et ; iageti keré , riurigitdangan nia si Sitepanus , ralabá nia .
44007058	Pagiritdangan nia ka tei-tei irip laggai , lepá pabaijungindangan nia bukkú . Oto ka sia sipasiiigbuk sibabara néné , galakrangan leppeira ka tubut sara silainge iaté sipuoni si Saulus .
44007059	Oto airapababaijungi nia bukku si Sitepanus , pusoganangan leú et si Sitepanus , pelé ngangania , " Ale Tuhan Jesus , siló ketsatku ! "
44007060	Iageti purekkuknangan leú et , lepá pugereinangan masikua , " Ale Tuhan , buí nulumun'aké jodda néné ! " Lepána lé aikua kelé néné si Sitepanus , langónangan leú et nia .
44008001	Beri leú et ka sia si Saulus , bulat mangká bagania aitumateiaké si Sitepanus . Iageti gogoi nia nenda leú et , pakukurujiddangan sia sapaamian ka Jerusalem . Oto bailiu pasabunangan leú et sia sangamberidda simatonem baga ka sangaliot Judea sambat Samaria , legeira lé tai apostel .
44008002	Iageti eirangan leú et simasurú ka arat masirateiaké tubut Sitepanus simamatei sambat masisoibi nia bulat ka reu-reu bagadda simakopé .
44008003	Tápoi ka sia geti si Saulus , riu-riunia lé ibesíaké ipakataí paamian . Einangan leú et masisenei lalep , pagiritnangan sia simatonem baga ka gerat , lepá gurúakénangan leú et sia ka bagat penjara .
44008004	Tápoi ka sia geti sapaamian simatonem baga sipusasabu pakakraddangan leú et Katuareman Simaerú ka senen kudduat .
44008005	Beri leú et ka sia si Pilippus , amei nia ka laggai Samaria . Iageti paarepnangan leú ka tubudda sedda pagalaiat tubut Rimata Sipaarau , sitonéakenen Taikamanua .
44008006	Oto kelé araarep ipanibo samba araitso aigalai kerek simigi si Pilipus , maigiddangan silelek'aké sikuat Pilipus néné .
44008007	Aipoí maigi sia sibara katubu ketsat sikataí , aiusiaké ka tubudda si Pilipus . Bulat ai sia bebela , ai sia mugegerei . Samba maigi leú et sia simasakit samba simajegeu menung aialeaké .
44008008	Oto bailiu maangkánangan bagadda simakopé tai Samaria .
44008009	Ka laggai nenda , ai sara sipuoni si Simon , bulat amaujungan aibaraaké kakiseiat ka bagadda tai Samaria kalulut againia musihir . Aikua tubunia , bulat nia lé siabeu tiboi tubu .
44008010	Oto bailiu alánangan bagadda sangamberi sirimanua ka sangaliot laggai Samaria . Arakua , " Nia néné , iaté sara puroron Taikamanua , kuanenda kelé , ' Puroron Sabeu ' . "
44008011	Bulat amaburúan arakisei nia sirimanua , kalulut ron sihirnia , pat bulat alánangan bagadda ka tubunia .
44008012	Tápoi ka sia geti si Pilipus , pagalaiat Purimataat Taikamanua samba pagalaiat tubut Jesus Kristus Rimata Sipaarau lé aisegéaké ka matadda . Iageti matonemnangan bagadda ka ngantoman Pilipus , lepá raúnangan leú et sia . Iaté taimanteu sambat tainanalep .
44008013	Bailiu beri leú ka sia si Simon , amatonem leú et bagania ka sia . Oto lepá aituraú , tutnangan si Pilipus . Bulat kisei lé ka bagania si Simon masiitsó kerek .
44008014	Iageti kelé araarep nia tai apostel ka Jerusalem sisilóra tiboiet Taikamanua tai Samaria , koiniakérangan si Petrus sambat si Johannes sedda .
44008015	Oto kelé arasegé tai Petrus sambat tai Johannes sedda , paniddourangan leú et ratiddouaké tai Samaria , bulé isop-sop ka tubudda Ketsat Sipunenan ,
44008016	aipoí beri pei sia sara ka talagadda sisop-sop katubu Ketsat Sipunenan ; sarat ka onin Tuhan Jesus peilé araturaú néné .
44008017	Iageti tonem'akérangan kabeira tai Petrus sambat tai Johannes ka utéra tai Samaria ; oto silórangan leú et Ketsat Sipunenan .
44008018	Kelé aiitsó nia si Simon , kalulut totonem'akéra kabeira tai apostel ka utéra lé , itukakau Ketsat Sipunenan ka tubudda , abbitnangan bulagat si Simon ikau nia kai Petrus sambat kai Johannes .
44008019	Iageti kuanangan ka matadda , " Aké pei kam kaku gege kelé nenda leú et , bulé kasei katubu kutonem'aké kabeiku , silórangan Ketsat Sipunenan . "
44008020	Tápoi kuana lé ka matania si Petrus , " Mateinungan te sambat bulagatnu ! Bulat ka bagam lé te momoi itusaki nia bulagat panguruat Taikamanua néné , ele ?
44008021	Bulat tá anai haknu nutut'aké kai ka galajetmai , aipoí tá maroipo paatuatnu ka tubut Taikamanua .
44008022	Oto kau nugalak'aké nia sipinaatum sikataí néné ; tiddou lé ka tubut Taikamanua , bulé iappéaké ekeu ka sipinaatum sikataí néné !
44008023	Ai lé poí kuaagai kasusutnia pusisit-sit baga ka bagat paatuatnu sambat pupapagugulet'akéna ekeu pukakataí . "
44008024	Iageti kuanangan ka matat Petrus sambat ka matat Johannes si Simon , pelé ngangania , " Kau lé nutiddouaké kam aku kai Tuhan , bulé tá ikerek aku beri sara ka sangamberinia sikuamui néné . "
44008025	Oto lepana lé arapasimuneng'aké samba arapaarep tiboiet Tuhan , toili sia tai Johannes sambat tai Petrus ka Jerusalem . Samba ka puenunganan leú et , paareprangan Katuareman Simaerú ka tubudda piga ngalaggaiat pá ka Samaria .
44008026	Iageti kuanangan ka matat Pilipus , malaikat Tuhan , " Olaaké nuei ! Kenan ka saigit kayaman ka enungan sitabbraaké laggai Jerusalem ka Gasa . " Simatangeu lé enungan nenda .
44008027	Iageti einangan leú et si Pilipus . Oto ka tetret nenda , ai nia totoili ka laggainia ka sia sara pegawai istanat Etiopia . Amei nia ka Jerusalem maniddou ka tubut Taikamanua . Kineneiget ai nia mukekereta itoili ka laggainia . Ai nia mukukuddu ka bagat keretania , aibabatsa Bukot Nabi Jesayas .
44008028	
44008029	Iageti kuanangan ka matat Pilipus , Ketsat Sipunenan , " Kenan nulegreaké tubum ka tubut kereta nenda . "
44008030	Oto legreakénangan leú et tubunia si Pilipus ka kereta , arepnangan leú ibatsa Bukot Nabi Jesayas , si Etiopiana . Iageti nou-nounangan nia si Pilipus , " Kipa , ai leú nuaagai katukolobatnia sibatsam néné ? "
44008031	Iageti aleginangan nia , " Kaipa poi kuaagai kolounia , ké tá anai sia sipasikokolouaké ka tubukku ? " Iageti ná-nánangan leú et si Pilipus , bulé itusakai ka bagat kereta , bulé ipuuddet ka bé-bénia .
44008032	Oto ruang ngantoman sibatsania , iaté , " Kelé biri-biri ka pasijá-jakat lé nia , kelé togat biri-biri , tá ibubuká ngangania ké tusapu bulunia , kisedda leú te ka sia , bulat beri sangatakó tá aikua kuanennia .
44008033	Arapaloloi nia samba arapajo nia . Araalá lé engania ka polak néné pat beri sia sara siagai masinunuaké pagalaiat turunan tubunia . "
44008034	Iageti kuanangan nia ka matat Pilipus , pegawai simabuak tiboi tubu ka Etiopia néné , " Kua peite ka matakku , kasonia isasaú-saú nabi néné ? Bulat tubunia leú pá ititiboi , elé sabagei lé ? "
44008035	Oto taddaakénangan nia si Pilipus masitiboi ; pakeinangan ruang-ruang nenda , pasitadda nia isegéaké Katuareman Simaerú pagalaiat tubut Jesus ka tubut pegawai simabuak tiboi tubu néné .
44008036	Ka tengan puenunganda , segé sia ka sara kudduat sibara oinan . Oto kuanangan si pegawai néné ka matat Pilipus , " Aikodda oinan ! Aponiangan lé simagulai , bulé ioi nuraú aku ? " [
44008037	Iageti kuanangan nia si Pilipus ka matania , " Ké bulat sibulatnia baí tonem bagam néné , oi turaú ekeu . " Kuana lé nia ka sia pegawai simabeunan tiboi tubu sibara ka Etiopia , " Matonem bagakku , Jesus Kristus néné , iaté Togat Taikamanua . " ]
44008038	Oto kuanangan nia bulé ipuari keretania , lepá gorosot sia ruadda ka bagat oinan , iageti raúnangan nia si Pilipus .
44008039	Kelé aratusakai baradda ka oinan , alánangan nia Ketsat Sipunenan sedda si Pilipus . Oto taitsónangan si Pilipus ka si pegawai simabuak tiboi tubu néné . Iageti riu-riuakénangan puenunganannia ka sia si pegawai simabuak tiboi tubu néné , ka angkat baga .
44008040	Againa lé nia si Pilipus , aian nia ka Asdod . Kelé airiu-riuaké puenunganannia si Pilipus , paarepnangan leú et Katuareman Simaerú pagalaiat tubut Jesus ka sangamberi laggai , pat toili nia mitsá ka Kesarea .
44009001	Oto ka sia si Saulus riu-riu lé igelai ipalotoki sambat ipamatei sipasiului Jesus . Iageti ei nia ka tubudda tai imam sabeu ,
44009002	tiddounangan leú et surat pugegenia , iei ka siutéaké uman paniddogat ka laggai Damsik , bulé ké iaili sia sedda simatonem baga ka tubut Jesus , momoian ilabá sia , iageti abbitnangan sia ka Jerusalem .
44009003	Tápoi talagat airaaailiaké ka laggai Damsik , kei raaili kota , tulut bara toro sibara ka manua itoroji sangaliot tubut Saulus .
44009004	Iageti belé nia ka polak , lepá arepnangan sara nga-nga sipasikukua ka matania , " Saulus , Saulus ! Angoi nupaoorei aku ? "
44009005	Oto kuanangan nia ka sia si Saulus , " Kasonia ekeu , Tuan ? " Pelé nga-ngan sipaninibo ka tubunia , " Aku té néné Jesus sipaoreinu .
44009006	Kineneiget suruaké ekeu , nuei ka kota . Seddangan lé geti kua ka matam , aponia galaiakenennu . "
44009007	Ka sia sipasitutut Saulus leú , atugégé leú et sia ka sia , pat taioinangan rapanibo ; kalulut sarat nga-nga lé araarep , tápoi tubu geti beri sara tá araitsó .
44009008	Iageti puriónangan si Saulus , mataakénangan matania , tápoi táan momoi mitsá iitsó apa pá . Oto omet'akérangan kabeinia , rapalulunia , raei ka laggai Damsik .
44009009	Telu ngangagogoi burúnia tá aimakoinong matania . Oto ia leú te burúnia tá aipukom samba tá aipuló , beri goisó .
44009010	Ka laggai Damsik , ai sara sipasiului Tuhan Jesus , sipuoni si Annanias . Oto ka siitsot matania , ai aikua si Tuhan ka matania , " Ale Annanias ! " Iageti aleginangan nia si Annanias , " Aikoí aku Tuhan . "
44009011	Oto kuanangan nia mitsá si Tuhan ka matania , " Olaaké nuei kineneiget , ka lalep Judas ka Enungan Simaroipo . Reréakénungan sipuoni si Saulus sibara ka laggai Tarsus . Ai nia maniniddou kineneiget ,
44009012	samba ka siitsot matania leú ka sia si Saulus , aiaailiaké nia sara simanteu , sipuoni si Annanias , iageti tonem'akénangan kabeinia ka utét Paulus , bulé imakoinong mitsá matania . "
44009013	Kuana lé nia si Annanias , " Tuhan , akuarep maigi sia sitiboi pagalaiat tubunia sirimanua nenda , iaté pagalaiat ipaorei sapaamiannu ka Jerusalem .
44009014	Oto kineneiget aian nia sené , ka siteúakenenda tai imam sabeu , bulé ipalabaki sia sangamberi simatonem baga ka tubum . "
44009015	Tápoi aikua lé si Tuhan ka matania , " Kenan'an lé ! Aipoí akupiliyan nia masipuukú galajetku , bulé ipakakra pagalaiat tubukku ka tubudda sabangsa bagei , taú sipuaarat arat Jahudi , sambat ka tubudda tai rimata samba ka tubudda tai Israel leú et .
44009016	Ai leú kukua ka matania , sangamberinia pangoringan bairanennia , kalulut aku . "
44009017	Iageti einangan leú et si Annanias ka lalep kudduat Saulus , tonem'akénangan kabeinia ka tubut Saulus . Kuanangan ka matania , " Ale Saraina Saulus , Tuhan Jesus nenda siitsónu ka tengan enungan ai ekeu momoi sené te , amasikoiniaké aku kuoi masibalou ekeu , bulé imakoinong mitsá matam , samba bulé isop-sop ka tubum Ketsat Sipunenan . "
44009018	Oto niangan leú et nia , bela-aibela nenda kelé susrut iba ka matat Saulus , makoinongnangan leú et mitsá matania . Iageti tusurunangan si Saulus , lepá raúnangan nia si Annanias .
44009019	Lepá aipukom si Saulus , ron mitsá tubunia . Iageti kuddu nia si Saulus ka laggai Damsik piga ngagogoi pá burúnia sambadda sipasiului Jesus .
44009020	Oto ei nia ka uma paniddogat , taddaakénangan mungantoman masikua , Jesus iaté Togat Taikamanua .
44009021	Bulat kisei lé ka bagadda raarep pagalaiat tubut Saulus . Arakua , " Tá poi nia néné sikukuddu ka Jerusalem , sipasimamateiaké sangamberi simatonem baga ka tubut Jesus ? Kaooi nia sené iaté masilabá samba masitaroaké sia ka tubudda tai imam sabeu ! "
44009022	Tápoi memei lé maaalá bagadda ka tubut Saulus . Sangamberi sikuania pagalaiat tubut Jesus , bulat paoorak ka bagadda , masikua Jesus néné iaté Rimata Sipaarau , bulat pat taioinangan rasiddot tiboietnia , sangamberidda tai Damsik .
44009023	Tápoi kelé aitukapplu piga ngagogoi pá burúnia , pakerénangan bagadda tai Jahudi ramateiaké nia si Saulus .
44009024	Tápoi aiagai lé tataikodda nia . Oto taikoddangan nia sinágó samba sinoibó ka matatbaliu laggai , bulé ramateiaké nia .
44009025	Tápoi ka sara soibo , alárangan nia sipasiuluinia si Saulus , gorosot'akérangan nia ka bagat karagjang ka gelit laggai .
44009026	Iageti einangan leú et si Saulus ka laggai Jerusalem . Oto besíakénangan nia sedda iloplop'aké tubunia ka sipasiului Jesus sabagei . Tápoi bulat malotó sia ka tubunia , aipoí tápei matonem bagadda , bulat babailiuna nia ka sia néné sipasiului Jesus .
44009027	Lepá einangan leú et si Barnabas iailiaké nia , abbitnangan nia ka tubuda tai apostel . Oto pungu-nguan'akénangan ka tubudda si Barnabas pagalaiat iitsóna Jesus si Saulus ka tengan enungan , samba patitiboakéna nia si Tuhan . Samba tiboinangan leú et mitsá gegenia mungantoman si Saulus ka laggai Damsik , ka onin Jesus .
44009028	Oto kuddu nia sambadda , si Saulus , samba tá malotó nia mungantoman ka sangaliot Jerusalem , ka onin Jesus .
44009029	Pungantomannangan sambat pauklenangan leú et ka tubudda tai Jahudi sipunganga-ngan Junani , tápoi beri leú et ka sia araisiaké leú et ramateiaké nia .
44009030	Oto kelé araagai nia simatonem baga sabagei pagalaiat isiatda néné , abbitrangan si Saulus ka Kesarea , lepá geti mitsá abbitrangan nia ka laggai Tarsus .
44009031	Iapeí tatá pulamagat ka laggai Judea , Galilea sambat ka laggai Samaria . Samba kalulut paroman Ketsat Sipunenan , sambat ka lotó ka tubut Tuhan , tuppainangan leú et puroron sambat igidda , sapaamian .
44009032	Iageti einangan leú et ka sia si Petrus ka senen kudduat masibalou sapaamian . Oto ka sara gogoi , balounangan saladdou paamian ka Lidda .
44009033	Sedda paailiddangan sara sipuoni si Eneas , simasakit ; aiailingan balu ngarura burúnia , bulat beri pasuruna tubunia ka peremannia .
44009034	Oto kuanangan ka matat Eneas si Petrus , " Ale Eneas , bulé ialeaké ekeu Jesus Kristus . Suruaké ekeu , purut'aké peremannu . " Bailiu ka tetret nendangan leú et , suru-aitusuru si Eneas .
44009035	Kelé araitsó nia si Eneas sangamberidda tai Lidda samba tai Saron , matonemnangan bagadda ka tubut Tuhan .
44009036	Ka laggai Joppe leú et , ai sara sinanalep sipuoni si Tabita . Simatonem baga ka tubut Jesus lé nia . ( Oninia ka nga-ngan Junani si Dorkas , katukolobatnia , simatsurá . ) Sarat masigalaiaké simaerú sambat masirop'aké sirimanua simagebá lé igagalai .
44009037	Ka tetret nenda , bara besínia si Tabita , iageti langónangan leú et nia . Lepána lé arabui tubunia simamatei , galak'akérangan nia ka bilí ka pata .
44009038	Tá bulat areu laggai Joppe néné , ka laggai Lidda . Oto kelé araarep nia sipasiului Jesus ai sia ka laggai Joppe , kababarania si Petrus ka laggai Lidda , koiniakérangan sia rua sieei masisogai si Petrus , rakua ka matania , " Olaaké nuoi sené . "
44009039	Bulat arepna lé nia si Petrus sikuadda néné , suru nia einangan leú et itut sia . Segéra lé sedda , abbitrangan nia ka bilí ka pata . Aian rapupurut nia si Tabita néné tailumang , samba airasosoibi nia , airapakokoinong paleppe-leppei samba leú et saraubá sisuilak Dorkas , sikaunia ka tubudda ka tetret ai peilé nia muririmanua .
44009040	Iageti kuanangan ka matadda sangamberidda si Petrus , bulé rabela ka tulaibó , lepá purekkuknangan maniddou . Matainangan tubut Dorkas simamatei , kuanangan , " Tabita , suruaké ekeu ! " Iageti bukáakénangan matania si Tabita . Kelé aiitsó si Petrus , putukkúnangan leú et .
44009041	Alánangan kabeinia si Petrus irop'aké nia ipurió . Lepá sogainangan sia si Petrus sangamberidda simatonem baga sedda sambadda tailumang , iageti segéakénangan leú et si Dorkas sipuririmanua mitsá néné ka tubudda .
44009042	Iageti mararatnangan katuareman sibabara néné ka sangaliot laggai Joppe , pat igi sia simatonem baga ka tubut Jesus , Rimata Sipaarau sia .
44009043	Oto kuddu peilé nia sedda si Petrus piga ngagogoi pá burúnia ka lalep Simon tukang kulit .
44010001	Ka laggai Kesarea , ai sara simanteu sipuoni si Kornelius , iaté sara kapten tenteradda tai , " Pasukan Italia " .
44010002	Simasurú ka Taikamanua lé nia samba sangamberidda ka bagat lalepnia sarat Taikamanua lé loulogatda . Maigi sia simagebá tai Jahudi airop'aké , samba mariu-riu lé ipaniddogi Taikamanua .
44010003	Oto ka sara gogoi , ka bó-bó telu ka soibokat , bulat toilá ka matania ka siitsot matania , amoi sara malaikat Taikamanua masisogai nia , " Kornelius ! "
44010004	Iageti kinerenangan malaika si Kornelius pagalú lotó , pelé ngangania , " Aponia Tuhan ? " Pelé nga-ngan malaika ka tubunia , " Aiarep'an paniddogatnu sambat erut bagam Taikamanua , oto airepdem'an ekeu Taikamanua .
44010005	Koiniaké sia kineneiget sieei ka laggai Joppe , masisogai si Simon sipuoni si Simon Petrus .
44010006	Ai nia mukukuddu ka lalep tukang kulit sipuoni si Simon , sipulalalep ka bet-bet koat . "
44010007	Oto kelé aitui-tui malaika sipatiboaké si Kornelius , sogainangan sia rua sapaguguletnia sambat sara tai tentera sipasija-jagonia simasurú ka arat .
44010008	Iageti tiboinangan ka matadda sipuaaili ka tubunia , lepá koiniakénangan sia ka laggai Joppe .
44010009	Matsepnia lé ai sia mueenung , raaailingan lé laggai Joppe , sakai nia ka sia si Petrus ka tei-tei lalep , maniddou .
44010010	Iageti malajenangan leú et , oto tutunangan bagania mukom . Aitutatarek'aké kan , bara siitsot matania si Petrus .
44010011	Itsónangan itubuká manua . Iageti itsónangan leú et kelé komang simalio aimutotoak ka polak , ai nia ka sesereat ka epatnia talingania .
44010012	Asut'an ka bagania sene ngamata tarimeu sipurerere epat , samba sene ngamata leití sipulalatá samba pauma-umá .
44010013	Iageti bara nga-nga sipasikukua ka matania , " Suruaké ekeu Petrus ! Já-já , lepá komnungan leú et nia ! "
44010014	Tápoi kuana lé nia ka sia si Petrus , " Tá , Tuhan ! Aipoí beri pei te komku apa páonia keraet sambat kasit-sit'akenen . "
44010015	Tápoi kuanangan nia mitsá nga-nga néné ka tubut Petrus , " Apa sioi tukom aikua Taikamanua , buí nuoniaké nia takei-kei . "
44010016	Oto telu ngamitsá aipaole tubunia siitsot matania néné ka tubut Petrus , tápoi lepá tik-tiknangan nia mitsá komang néné ka manua .
44010017	Bulat ingo lé nia si Petrus igaba katukolobat siitsot matania néné . Tápoi talagat paaatuna nia si Petrus , segé sia ka sia ka lalep Simon , sikoiniakenen Kornelius ; aian sia ka bet-bet matatbaliu .
44010018	Iageti sogairangan sirimanua , isérangan sia , " Taleú ai nia sené sara tairauma , sipuoni si Simon Petrus ? "
44010019	Ai peilé ipatutup-tup ka bagania si Petrus katukolobat siitsot matania , kuanangan ka matania Ketsat Sipunenan , " Ale Petrus , ai sia telu sipasigagaba ekeu .
44010020	Olaaké nutugorosot ka repé samba buí nukagilaaké nutut sia , aipoí aku lé amasikoiniaké sia ka tubum . "
44010021	Iageti tugorosotnangan leú et si Petrus , kuanangan ka matadda , " Aku te néné gabaetmui . Apo nia nuaalá kam sené ? "
44010022	Iageti kuaddangan ka matat Petrus , " Aikoiniaké lé kai sené si Kapten Kornelius . Sirimanua simaerú paraboat lé nia , samba simasurú ka Taikamanua , samba leú et bulat airahohormati nia sangamberidda tai Jahudi . Aikua ka matania sara malaikat Taikamanua , bulé itiddou nuei ka lalepnia , kelé alegiat paniddogatnia , samba leú aigugluaké nia bulé iarep'aké sangamberinia sikuam ka tubunia . "
44010023	Iageti kuanangan ratuguru ka lalep , bulé rapugogoi sedda . Oto matsepnia lé suru nia si Petrus , tutnangan sia . Ai leú et sia piga pá igidda simatonem baga sibabara ka laggai Joppe , amei masitut sia .
44010024	Sangagogoi atusabau , segé sia ka laggai Kesarea . Aian range-ngena sia tai Kornelius sambat sangamberidda saeppunia samba leú et sapunualeinia sinogai nia .
44010025	Oto kelé arasegé , ei nia si Kornelius masiroroi si Petrus , iageti purapponangan ka matania .
44010026	Tápoi aialá lé kabei Kornelius si Petrus irióaké nia , pelé nga-ngania kai Kornelius , " Suruaké ekeu ! Aipoí aku kaku leú , sirimanua leú et . "
44010027	Ai sia patitibo si Kornelius , gurú nia si Petrus ka bagat lalep . Itsónangan maigi sia siparururú sedda .
44010028	Iageti kuanangan ka matadda , " Ale kam sasaraina , ai lé nuaagai kam ikeraaké sia aratda tai Jahudi masibalou elé pagalú ka tubudda sabangsa bagei . Tápoi aikuangan ka tubukku Taikamanua , bulé tá kukua sia kasit-sit'akenen elé haram .
44010029	Iaté lulunia kuanu lé nia kuoi , tá akutiktik tubukku moi . Oto kineneiget kuoba kuagai paluluatnia anutiddou kuoi sené . "
44010030	Iageti kuanangan nia ka sia si Kornelius ka matat Petrus , " Telu ngagogoi situsasabau , iaté kelé néné sulunia , ka bó-bó telu ka soibokat , ei aku maniddou ka lalep . Oto sinulut puriónangan sara simanteu ka matakku . Leppeinia simakirisau .
44010031	Kuanangan ka matakku , ' Ale Kornelius ! Aisilóan Taikamanua paniddogatnu samba airepdem'an pueerut bagam .
44010032	Koiniaké sia sieei ka laggai Joppe , rasogai sipuoni si Si Simon Petrus . Ai nia mugogogoi ka lalep sara tukang kulit sipuoni si Simon , ai lé nia ka bet-bet koat lalep nenda . '
44010033	Iaté lulunia akuolaaké kukoiniaké sia rasogai ekeu , Tuan . Bulat simatopit lé ekeu Tuan , anuobá moi sené . Oto kineneiget aparurúan kai sené sangamberimai ka matat Taikamanua , masiarep'aké sangamberinia sikuat Taikamanua , kuanennu ka tubumai . "
44010034	Pelé ngangan Petrus , " Bulat kineneiget peité akuagai kolounia , tairaraseina nia si Tuhan sangamberi sirimanua .
44010035	Kasei sikalotóaké Taikamanua samba simaroipo baga , silónangan sia Taikamanua , bulat tá ipagagaba elé sibabara ka bangsa apa pá nia .
44010036	Aian turerere agaimui nia bagat katuareman simaerú sinegéakenen Taikamanua ka tubudda bangsa Israel . Bagat katuareman nenda , iaté pagalaiat Katuareman Simaerú siorak pagalaiat paabanan sibabara ka tubut Jesus Kristus , Tuhanda sangamberi sirimanua .
44010037	Anuagaian kam apa sipuaaili ka sangaliot Judea , aitutaddaaké iaté ka Galilea , lepat pasiraukat sikuat Johannes .
44010038	Samba leú et anuagaian kam pipiliyna Jesus tai Natsaret Taikamanua , samba kakauna Ketsat Sipunenan sambat gege ka tubunia . Iageti anuagaian leú et kam eeina ka senen kudduat Jesus , masigalaiaké simaerú ; aaleakéna sangaberi sirimanua sipinasaileu Sanitu , kalulut paaleiana nia Taikamanua .
44010039	Oto bulat tubumaian te néné amasiitsó sangamberi sigalaiakenennia ka laggaira tai Jahudi sambat ka Jerusalem . Tápoi kenanen kisedda , arapattáaké peilé nia ka loiná siliktenga sambat aramateiaké peilé nia .
44010040	Ka gogoi sikatelunia suruakénangan nia mitsá Taikamanua ka simamatei , samba patoilánangan nia ka tubudda sirimanua .
44010041	Tápoi tá ka tubudda sangamberi sirimanua , sarat ka tubumai lé sipiliy Taikamanua siboikí , sibailiu sipasimumuneng'aké nia : Amukom'an kai samba leú et amulóan kai sambamai , lepána aitusuru mitsá ka simamatei .
44010042	Iageti koiniakénangan kai masipaarep Katuareman Simaerú néné ka tubudda sirimanua samba masimuneng'aké puninia nia airióaké Taikamanua , sibailiu Hakimra sirimanua sipuririmanua samba simamatei .
44010043	Sangamberidda tai nabi aratiboian pagalaiat tubunia . Arakua , sangamberi simatonem baga ka tubut Jesus , tuaappéaké jodda ka geget Jesus . "
44010044	Talagat pungangantomannia si Petrus , tuurunangan Ketsat Sipunenan , iageti sop-sopnangan ka tubudda sangamberidda sipasiaarep katuareman sikuat Petrus .
44010045	Oto sia tai Jahudi simatonem baga ka tubut Jesus , samba sia sipasitutut si Petrus barana ka laggai Joppe , amakisei ka bagadda , araitsó kakauna nia Taikamanua Ketsat Sipunenan ka tubudda ka sia sabangsa bagei taú sipuoni tai Jahudi .
44010046	Araarep poí arapanibo ka sene ngamata nga-nga , samba araumun'aké pulatsanan Taikamanua . Oto kuanangan ka matadda si Petrus ,
44010047	" Itsó peite kam , arasilóan ka sia Ketsat Sipunenan kelé ka sita . Momoi leú pá rapasailaji sia , bulé turaú sia oinan ? "
44010048	Iageti kuanangan ka matadda , bulé raraú sia ka onin Jesus Kristus . Lepá tiddourangan bulé ipukuddu si Petrus ka tubudda piga ngagogoi pá burúnia .
44011001	Iageti areprangan nia tai apostel sambat sangamberi simatonem baga ka sangaliot laggai Judea , bulat beringan sia sitaipuaarat Jahudi arasilóan Tiboiet Taikamanua .
44011002	Oto kelé aiei si Petrus ka Jerusalem , paanujiddangan leú et nia simatonem baga .
44011003	Kuaddangan ka matania , " Angoian lé nueei ka lalepra sitaipususunat ? Sarapei bagei amukom'an kam sambamui ! "
44011004	Kalulut néné , kolouakénangan nia si Petrus sangamberinia sipuaaili barania ka panandaatnia . Pelé ngangania ka matadda ,
44011005	" Ai aku maniniddou ka laggai Joppe , bara siitsot matakku . Itsókungan sara komang simalio sigorosot'akenen barania ka manua , ai seserenia ka epatnia talingania , toak segé ka bé-béku .
44011006	Oto kelé akulelek'aké ka bagania , itsókungan patarime-tarimeu siepat rere , tarimeu simaliá , leití sipulalatá , samba leú et pauma-umá .
44011007	Iageti arepkungan nga-nga sipasikukua ka matakku , ' Suruaké ekeu , Petrus ! Já-já , lepá komnungan leú et nia ! '
44011008	Tápoi kuakku lé nia kaku , ' Tá , Tuhan ! Aipoí beri pei komku simaharam sambat kasit-sit'akenen .
44011009	Iageti kuana lé nia nga-nga sibabara ka manua , Sangamberi sikuat Taikamanua tá takei-kei nukom nia , buí nukua maharam . '
44011010	Telu ngamitsá akuitsó nia aipaole tubunia ka matakku , lepá tik-tiknangan nia mitsá sangamberinia ka manua .
44011011	Tápoi ialeú et tetrenia , segé sia ka sia kateludda sikoiniakenenda ka tubukku , sibabara ka laggai Kesarea , ka lalep pugogoiatku .
44011012	Iageti kuanangan ka matakku Ketsat Sipunenan , bulé buí imakarat bagakku kutut sia . Oto kaenemra saalei leú et , amoi leú et sia ka sia ratut aku ka laggai Kesarea . Iageti gurú kai sangamberimai ka lalep Kornelius .
44011013	Ka sia si Kornelius leú et , pungu-nguan'akénangan leú et ka tubumai pagalaiat aiitsó aipurió sara malaika ka lalepnia , sipasikukua ka matania , ' Koiniaké sia ka laggai Joppe , masisogai sara simanteu , sipuoni si Simon Petrus .
44011014	Ai leú isegéaké ka matam katuareman simaerú sipaarau kam sangalalepmui . ' "
44011015	Oto nga-ngan Petrus , " Aikukukua kelé néné , sop-sopnangan leú et ka tubudda Ketsat Sipunenan , kelé aisop-sop ka tubutta ka sita siboikí .
44011016	Iageti repdemkungan ai aikua si Tuhan , kisé , ' Ka sia si Johannes , oinan lé iraraúaké , tápoi ka kam geti Ketsat Sipunenan lé turaraúaké ka tubumui . '
44011017	Oto sené toilá ikakau leú et ka tubudda ka sia sitaipuaarat aratda tai Jahudi , panguruat , kelé siakénia ka tubutta ka sita , ka tetret atamatonem kam baga ka sita ka tubut Tuhan Jesus Kristus . Oto , kipa iooi kukeraaké nia Taikamanua ! "
44011018	Oto kelé araarep nia sikuat Petrus néné , amumeng-meng'an lé sia . Iageti umun'akérangan Taikamanua . Pelé nga-nganda , " Oto ké kiseda baí galainia , beri leú et sia taú sipuoni tai Jahudi , ikakau leú et ka sia tetre , bulé rabauaké paatuatda , rananam purimanuaiat bulat sipulelelek ! "
44011019	Lepá aramateiaké si Sitepanus , pakukrujiddangan leú et sia simatonem baga ka tubut Jesus , pat pasabuddangan tubudda ka senen kudduat . Ai sia sipututuitui ka laggai Penisia , tápoi ai leú et sia sabagei sieei ka laggai Siprus sambat ka laggai Antiokia . Segéakérangan leú et Katuareman Simaerú sibara ka Taikamanua , tápoi sarat ka tubudda tai Jahudi lé .
44011020	Tápoi beri leú et sia simatonem baga sibabara ka laggai Siprus , ai leú et sia sieei ka laggai Antiokia , masipaarep Katuareman Simaerú pagalaiat tubut Jesus , ka tubudda sitaipuaarat aratda tai Jahudi .
44011021	Ai ka tubudda gege sibara kai Tuhan , pat igi sia simatonem baga , samba sisegéaké tubuna ka tubut Tuhan .
44011022	Oto pagalaiat pungu-nguan sibabara néné leú et , asegé leú ka tubudda ka sia sapaamian ka Jerusalem . Iageti koiniakérangan si Barnabas iei ka laggai Antiokia .
44011023	Kelé aisegé sedda , si Barabas samba kelé aiitsó panunukanina sia Taikamanua , mangkánangan leú et bagania simakopé . Oto tiddounangan ka tubudda , bulé bulat ramariu-riu ka tubut Tuhan bulat tubut sibara ka miuinet paatuatda .
44011024	Bulat simaerú paraboat lé nia ka sia si Barnabas néné , samba aisop-sop ka tubunia Ketsat Sipunenan , samba simakopé ron tonem baga ka tubut Tuhan lé nia , pat igi sia sipasitutut si Tuhan .
44011025	Lepá einangan leú et si Barnabas ka laggai Tarsus masigaba si Saulus .
44011026	Kelé arapaaili si Saulus , abbitnangan nia ka laggai Antiokia . Iageti kuddu sia sedda sangarura burúnia , parurú ka tubudda sapaamian , sambat maigi sia sirimanua arapangantoman . Oto ka Antiokia te panandaatnia araoniaké sia simatonem baga ka tubut Tuhan , tai Kariten .
44011027	Ka tetret nenda , maigi sia tai nabi sibabara ka Jerusalem , amei ka laggai Antiokia .
44011028	Ka talagadda tai nabi néné , ai sara sipuoni si Agabus . Kalulut patubbuiat Ketsat Sipunenan , pusiblanangan leú et ikua kababarania pulajeat sabeu ka sangaliot polak néné . ( Oto bulat amuaili sisiblaakenennia néné , ka tetret aimuririmata si Kaisar Klaudius . )
44011029	Iageti pakerénangan bagadda simatonem baga masikau paroman ka tubudda saalei sikukuddu ka Judea , siripot siooi rapanguruat'aké .
44011030	Oto puriu-riunangan kelé sipinatibojidda néné , lepá koiniakérangan si Barnabas sambat si Saulus masitaroaké paroman néné ka tubudda siutéaké paamian .
44012001	Ka oggak nenda leú et , taddaakénangan nia ka sia si Herodes masipaoreji saladdou paamian .
44012002	Oto koiniakénangan sia rasaggri nia lanjau si Jakobus , iaté sarainan Johannes .
44012003	Kelé aiitsó nia si Herodes , kelé ioobá lé bagadda tai Jahudi sigalaiakenennia néné , galaiakénangan mitsá kelé nenda leú et : kuanangan bulé ralabá leú et nia ka sia si Petrus . Aigalaiaké néné , iaté ka tetret Punen Pukoman Roti Sitá ragi .
44012004	Kelé aralabá nia si Petrus , kaurangan nia ka bagat penjara . Ai sia epat ngamungkuat tai tentera sipasijajago si Petrus , senen mungkuat ai sia epat igidda tai tentera . Lepat Paska peité isosogai si Petrus si Herodes bulé iadili nia ka matadda siberikabaga .
44012005	Oto pat-pat'akérangan nia ka bagat penjara si Petrus . Tápoi ka sia geti sapaamian , riuriunia lé ratiddouaké si Petrus ka tubut Tuhan , bulat sibara ka muinet paatuatda .
44012006	Soibot kei iaili tetrenia iabbit si Petrus si Herodes ka matadda siberikabaga , perepnangan leú et si Petrus , tápoi kabeinia geti atukabéakéan rua paleggui , ai nia ka talagadda rua tai tentera sipuja-jago . Beri leú et ka matatbaliu penjara ai leú et sia sabagei sipujajago .
44012007	Iageti tulut puriónangan sedda malaikat Tuhan , putoronangan itoroji bagat penjara . Pajiujiginangan si Petrus malaika , teret suru nia . Kuanangan ka matania malaika , " Olaaké nutusuru ! " Iangan leú et tetrenia , belé rattei labá ka kabeinia si Petrus .
44012008	Lepá mitsá kuanangan ka matania malaika , " Kau leppeinu , samba appraaké talit tarangaínu . " Iageti puleppeinangan leú et si Petrus sambat appraakénangan talit sipatunia . Oto kuanangan mitsá ka matat Petrus malaika , " Kau saraubánu , lepá tutnungan aku . "
44012009	Iageti tutnangan malaika si Petrus , rabela ka bagat penjara . Tápoi ka sia si Petrus geti , tá aiaagai bulat puaaili nia sangamberinia sigalaiakenen malaika néné . Ka bagania lé te ka sia si Petrus , kelé sara siitsot matania lé .
44012010	Tápoi kelé arasabau pujagoat siboikí sambat sikarua , segé sia ka matatbaliu labá , sibebela ka kota . Oto teú nia lé buká-aitubuká matatbaliu , iageti bela sia ka enungan sigoisó , lepá tulut kaddiuakénangan nia malaika si Petrus .
44012011	Lepá iapeité aiagai kolou nia si Petrus aponia sibabara ka tubunia néné , oto kuanangan nia , " Bulat iapeí akuagai kolou nia kineneiget kokoiniakéna si Tuhan malaikania masibelaaké aku ka kabei Herodes , samba ka sangamberinia sigalaiakenenda bangsa Jahudi ka tubukku . "
44012012	Lepá aimakolou ka bagania sibabara néné , ei nia si Petrus ka lalep Maria , inan Johannes sipuoni si Markus . Maigi sia sedda siparururú , sambat talagat paniniddoura .
44012013	Iageti luu-luunangan matatbaliu si Petrus . Oto einangan leú et sara pagugulet sinanalep , sipuoni si Rode , masibukáaké matatbaliu .
44012014	Tá asele nia aiarep nga-ngan Petrus . Oto kalulut angkat bagania , tá ibubukáaké boikí matatbaliu , tápoi aiolaaké lé tugurú mitsá ka baga , kuanangan ka tubudda sikukuddu ka bagat lalep , kababarat Petrus ka tulaibó .
44012015	Iageti kuaddangan ka matania , " Taleú ai lé rorónu ! " Tápoi ron'akénangan nga-ngania masikua pububulat Petrus nia . Tápoi arakua lé mitsá ka matania sinanalep néné , " Malaikania lé nenda ! "
44012016	Oto ka sia si Petrus , riu-riu lé iluu-luu matatbaliu . Kelé arabukáaké matatbaliu sambat araitsó nia si Petrus , makiseinangan ka bagadda simakopé .
44012017	Iageti totoiakénangan kabeinia si Petrus kelé sara toggaiat rapumeng-meng , lepá kolouakénangan nia ka matadda sigalai Tuhan , aibelaaké nia ka bagat penjara . Iageti kuanangan ka matadda , " Segéaké kam sibabara néné ka tubut Jakobus , samba ka tubudda saalei sabagei . " Oto lepána lé aikua kelé néné si Petrus , tui nia sedda , ei nia ka kudduat bagei .
44012018	Oto matsepnia lé bara pulamagat ka talagadda sipasijajago . Bulat ingo lé sia kalulut sibabara ka tubut Petrus néné .
44012019	Iageti koiniakénangan sia bulé ragaba si Petrus , tápoi beri sesedda nia . Lepá koiniakénangan sia bulé rapaiseki sia sipasijajago , lepá mateiakérangan sia . Lepá nenda , tui nia ka Judea si Herodes , samba piga pá burúnia aikuddu ka laggai Kesarea .
44012020	Bulat simakopé golúnia si Herodes ka tubudda tai Tirus sambat tai Sidon . Oto kalulut néné ei sia simakeré rataget'aké nia . Pusumrangan boikí si Balastus , siutéaké istanat Herodes , pat lop-lop'akénangan tubunia ka tubudda . Lepá ei sia rataget'aké si Herodes , ratiddou paaban , aipoi ka laggai Herodes lé rakakaroni baga kanda .
44012021	Oto ka sara tetre siripot ka siteúakenen , pakeinangan si Herodes leppei purimataat , lepá puuddetnangan ka uddenan purimataat , iageti panibonangan leú et ka matadda tai rayat .
44012022	Oto kuaddangan nia ka sia sipasiaarep nga-ngan Herodes , " Bulat nga-ngan dewa lé néné , tá nganganda sirimanua ! "
44012023	Ka tetret nendangan leú et , tipaknangan nia malaikat Tuhan si Herodes néné , kalulut tá aihormati Taikamanua . Oto pagut-gutinangan nia balak , matei nia .
44012024	Oto memei marararat tiboiet Taikamanua samba memei leú et maroron .
44012025	Iageti kelé aralepáaké galajetda ka sia tai Barnabas sambat tai Saulus , toili sia baradda ka Jerusalem , abitrangan leú et si Johannes Markus , aleira .
44013001	Iageti ai ka paamian Antiokia tai nabi sambat tai guru , iaté si Barnabas , si Simeon oniakenenda si Pusú , si Lukius sibabara ka Kirene , si Menahem sikeré pauragatda si Herodes , samba leú et si Saulus .
44013002	Ai sia maniniddou ka tubut Tuhan sambat mupupuaso , kuanangan ka matadda Ketsat Sipunenan , " Piliy kam kaku si Barnabas sambat si Saulus , bulé ragalai galajet siteúakenenku galaiakenenda . "
44013003	Oto kelé ailepá arapaniddou sambat arapupuaso , tonem'ake'rangan kabeira ka tubut Barnabas sambat ka tubut Saulus , lepá koiniakérangan sia ruada .
44013004	Kalulut pakoiniat Ketsat Sipunenan , eirangan leú et tai Barnabas sambat tai Saulus ka laggai Seleukia . Baradda sedda , pulajoddangan raailiaké laggai Siprus .
44013005	Kelé arasegé ka laggai Salamis , segéakérangan tiboiet Taikamanua ka uma paniddogatda tai Jahudi . Iageti ka sia si Johannes Markus , masirop sia ka puenunganan lé igagalai .
44013006	Oto gejengiddangan nia sangaliot nusa nenda , pat aili sia ka Papos . Sedda paailiddangan leú et sara tai Jahudi sipuoni si Bar Jesus . Si tukang sihir lé nia , tápoi aikua lé tubunia sara nabi .
44013007	Si Sergius Paulus gubernurda ka nusa nenda , bulat alei tukang sihir . Bulat simaagai paatuat samba simasiku paatuat lé nia si gubernur néné . Oto sogainangan sia tai Barnabas sambat tai Saulus kalulut obána masiarep tiboiet Taikamanua .
44013008	Tápoi aisaggangi lé sia tai Barnabas sambat tai Saulus si Elimas si tukang sihir néné , kalulut ibesiaké nia si Elimas ( iaté katukolobat oninia ka nga-ngan Junani ) buí imatonem bagania si Gubernur ka tubut Jesus .
44013009	Tápoi sop-sopnangan nia Ketsat Sipunenan ka sia si Saulus , sipuoni si Paulus . Iageti kinerenangan matat tukang sihir nenda .
44013010	Kuanangan ka matania , " Ale turot patajuat , togat sinitu ! Bulat saggak sangamberi simaerú lé ekeu néné . Táan koí anuariaké masipakataí sipinaatut Taikamanua masipaarau sirimanua ?
44013011	Oto kineneiget bulé nuitsó nia iukum'aké ekeu si Tuhan ! Mapepeset'an te matam , pat taimakoinongnangan nuitsó torot sulu piga ngagogoi pá burúnia . " Iangan leú et nia againangan tubunia si Elimas kelé ai ka matania simagep-gep isakkeri matania , pat pagagónangan leú et nia masigaba sipalulunia .
44013012	Kelé aiitsó nia ka sia si gubernur sipuaaili néné ka tubut Elimas , matonemnangan bagania ka tubut Jesus , aipoí bulat makisei ka bagania masiarep ngantoman siorak ka pagalaiat tubut Tuhan .
44013013	Baradda ka Papos , pulajoddangan leú et tai Paulus sambat saaleinia ka Perga ka Pampilia . Sedda kaddiuakénangan sia si Johannes Markus itoili ka Jerusalem .
44013014	Iageti baradda ka laggai Perga , riu-riuakérangan puenungananda ka Antiokia ka Pisidia , lepá ka gogoi Sabbat kuddu sia ka uma paniddogat .
44013015	Lepá arabatsa Bukotda tai Nabi , koiniakérangan sia siutéaké uma paniddogat ranou-nou si Paulus sambat saaleinia , pelé nganganda , " Ale kam Sasaraina , ké ai nupaaatu kam masikau panganturat ka tubudda néné , pangantrumuian sia . "
44013016	Iageti puriónangan leú et si Paulus , maí-maíakénangan kabeinia kelé sara toggaiat , kuanangan ka matadda , " Ale kam Sasarainangku bangsa Israel samba leú et kam sangamberimui sené saaleimai sabagei , simasurú ka arat Taikamanua ! Arep'aké kam sikuakku néné :
44013017	Aipiliyan sia taikebbukatta , Taikamanuanda sabangsa Israel , samba aibailiuakéan sia sabangsatta sara bangsa sabeu ka tetret ai sia mukukuddu ka laggai Misir kelé taitoi . Tápoi lepá ka gege sabeu , belaakénangan sia ka laggai Misir .
44013018	Om'akénangan bagania Taikamanua ka galai tubudda ka simatangeu ka bagat epat ngapulu ngarura burúnia .
44013019	Pitu ngabangsa sia igidda aisubuaké ka laggai Kanaan , bulé iparubei nia ka tubudda sabangsa Israel , ibailiu nia bakkatda .
44013020	Ai lima ngotu ngarura burúnia aipuriu-riu sangamberinia néné . Oto lepá aiparubei nia laggai Kanaan néné , kaunangan ka sia Taikamanua , hakim . Oto hakim sikatei-tei iaté Nabi Samuel .
44013021	Tápoi lepá tiddourangan sara rimata . Iageti kaunangan ka tubudda Taikamanua sipuoni si Saul , togat Kis , sibara ka muntogat bangsa Benyamin , sibailiu rimatada ka bagat epat ngapulu ngarura burúnia .
44013022	Kelé aitukkluaké nia Taikamanua ka uddenan purimataatnia , rióakénangan leú et si Dapid bailiu rimatadda . Oto ka sia kai Dapid , ai aikua Taikamanua pagalaiat tubunia , ' Akusesengan si Dapid togat Isai , iaté sara kilibet bagakku . Nia té néné masigagalaiaké siobat bagakku . '
44013023	Sibara ka punuteteu Dapid te aipatarek Taikamanua ka bangsa Israel sara Rimata Sipaarau , kelé ka sitonéakenennia . Oto Jesus nenda te Rimata Sipaarau .
44013024	Einangan tá itataddaaké galajetnia Jesus , aisogaakéan si Johannes ka tubudda tai Israel , bulé rabauaké paatuatda , bulé turaú sia .
44013025	Samba kei ikappluaké galajetnia si Johannes , aikuangan ka tubudda sirimanua , ' Kasonia aku néné nukukua kam ? Tá te aku néné ngenaetmui . Sarat néné lé repdemenmui , kurukku oi nia ka sia ; aipoí beringan masirugut sipatunia tá mateú aku . '
44013026	Ale kam Sasaraina sapunuteteu Abraham , samba leú et kam sangamberimui sené simasurú ka arat Taikamanua ! Aiakéan ka sita katuareman nenda ;
44013027	aipoí ka sia sikukuddu ka Jerusalem sambat sia sautéra , tá airaagai , nia nenda sipaarau . Tá raagai kolou nia sinurat'akenenda tai nabi , kenanen senen gogoi Sabbat rabatsa nia , pat ukum'akérangan Jesus . Tápoi kalulut gagalaiakéra kelé nenda , puailinangan sangamberi siniblaakenenda tai nabi .
44013028	Kenanen tá arasese apa pá ka tubunia sele , bulé imateú tuukum'aké nia ukuman simateiakenen , aratiddou peilé ka tubut Pilatus bulé itumateiaké .
44013029	Samba kelé ailepá aragalaiaké sangamberinia sitususurat ka Buko Sipunenan pagalaiat tubunia , gorosot'akérangan tubunia simamatei ka loiná siliktenga , lepá galak'akérangan nia ka bagat ratei .
44013030	Tápoi lepá suruakénangan nia mitsá Taikamanua .
44013031	Lepá piga ngagogoi pá burúnia patoilánangan tubunia ka tubudda sieei sambadda baradda ka Galilea ka Jerusalem . Sia nenda te kineneiget aibailiu sipasimumuneng'aké pagalaiat tubunia ka tubudda bangsa Israel .
44013032	Oto kai kakai kineneiget kusegéaké kai Katuareman Simaerú ka tubumui : Apa sitonéakenen Taikamanua ka tubudda taikebbukatta ,
44013033	aigalaiakéan ka tubutta , aisuruaké mitsá Jesus ka simamatei . Aipoí ka bagat Buko Mazmur sikarua , ai atusurat'aké kisé , ' Ekeu te Togakku , ka gogoi néné aibailiuan aku Ukkuinu . '
44013034	Aisuruakéan nia mitsá Taikamanua ka simamatei . Oto kineneiget táan inananam mitsá kamamatei ka bagat ratei . Pagalaiat néné leú et , ai atusurat'aké kisé , ' Kuaaké ka tubum palelengan simaliná , bulat tubut muaaili , kelé sipinatonéku ka tubut Dapid . '
44013035	Ka ruang bagei leú et ai leú aikua , ' Tá nuooreaké paguguletnu simatopit néné ianau ka ratei . '
44013036	Ailangóan nia si Dapid , samba aturateiakén nia sambadda taikebbukatta , lepat aragalai sangamberi sikuat Taikamanua galaiakenenda . Tubut Dapid simamatei leú et aianauan , oto atatáan sangamberinia .
44013037	Tápoi ka sia geti Jesus , sisuruakenen Taikamanua mitsá ka simamatei , tá aianau nia pat tatá .
44013038	Oto ale kam Sasaraina , kau nuagai kam nia , sibara ka tubut Jesus néné te aitusegéaké ka tubumui katuareman pagalaiat katuappekat jo . Samba bulé nuagai kam nia , sangamberi simatonem baga , tubebelaaké ka sangamberi jo sitaioi iposa surukat Taikamanua siaket Mose .
44013039	
44013040	Oto kau nulelek'aké kam nia sipulelelek , bulé buí ipuaili kelé ka sikuatda tai nabi kisé ,
44013041	' Lelek'aké kam sipulelelek , ale kam néné siobá masipaloloi ! Nukikiseiaké te kam , lepá matei kam ! Aipoí kineneiget aikugagalaiaké sara galajet sitaimatonem bagamui , kenanen baí ai sia sipasikokolouaké ka tubumui . ' "
44013042	Kelé arakaddiuaké uma paniddogat tai Paulus sambat tai Barnabas , tiddourangan ka tubuda bulé raoi mitsá ka gogoi Sabbat sibabara , bulé rariu-riuaké rakolouaké nia ka matadda pagalaiat sibabara nenda .
44013043	Kelé arabela ka uma paniddogat , bulat maigi sia tai Jahudi sambat tai bangsa bagei sieei muarat aratda tai Jahudi , amei masitut sia . Pangantruddangan leú et sia tai apostel , bulé mariu-riu rakaroni baga panguruat katet bagat Taikamanua .
44013044	Oto ka gogoi Sabbat sibabara , bulat malegre sangamberidda sikukuddu ka kota , amei masiarep tiboiet Tuhan .
44013045	Kelé araitsó nia tai Jahudi sirimanua simigi néné , matutunangan bagadda simakopé . Paloloirangan leú et si Paulus samba saggangiddangan sangamberi sikuania .
44013046	Tápoi bulat amakopé lé gegedda tai Paulus sambat tai Barnabas rakua nia bulat simakolou . Pelé nganganda , " Kirénangan buitá ka tubumui lé bokí itusegéaké tiboiet Taikamanua néné . Tápoi kalulut taiobámui nia masisiló , oto kam'an lé saramui amasiteúaké taimateúmui masisiló purimanuaiat sipulelelek sambat sitaitatatá . Kineneiget kukakaddiuakéan lé kai kam , kuei kai ka tubudda bangsa bagei .
44013047	Aipoí néné lé aikua Taikamanua ka tubumai : Aikua si Tuhan , ' Akusaú-saúan kam bailiu sitoroji bangsa bagei taú sipuoni tai Jahudi , bulé nubaraaké kam puaragat ka sangaliot polak . ' "
44013048	Oto kelé araarep nia néné sabangsa bagei taú sipuoni tai Jahudi , bulat angká lé bagadda simakopé , oto umun'akérangan leú et tiboiet Tuhan . Sambat sia siteúakenen Taikamanua masiikep'aké purimanuaiat sipulelelek samba sitaitatatá , tonem leú et ka sia bagadda .
44013049	Beri leú et ka sia tiboiet Taikamanua mararatnangan ka senen kudduat ka sangaliot laggai nenda .
44013050	Tápoi sia siabeu tiboi tubu sambat tainanalep sibara ka rubeiat simabuak tiboi tubu simalotó ka tubut Taikamanua , arapatubbuji leú et bagadda ka sia tai Jahudi . Tútúakérangan pasaggangan ka tubudda tai Paulus sambat tai Barnabas , sambat usiakérangan sia ruadda ka laggai nenda .
44013051	Iageti só-sóakérangan abu ka reredda aiiraitsó , kelé sara toggaiat , iageti tui sia raei ka laggai Ikonium .
44013052	Oto bulat simakopé angkat bagadda lé sipasiului ka Antiokia , samba sia leú et aisopsop'an ka tubudda Ketsat Sipunenan .
44014001	Makeré lé siorikra tai Paulus sambat tai Barnabas ka laggai Ikonium . Aipoí amei leú et sia ka uma paniddogatda tai Jahudi iageti pungantomanrangan leú et sedda bulat teret katubudda , pat maigiddangan tai Jahudi samba taú sipuioni tai Jahudi amatonem baga ka tubut Jesus .
44014002	Tápoi ka sia geti tai Jahudi sitaimatonem baga , patubbujiddangan bagadda taú sipuoni tai Jahudi néné , pat malagánangan bagadda ka tubudda simatonem baga ka tubut Jesus .
44014003	Oto kalulut nenda , maburúnangan arakuddu sedda tai Paulus sambat tai Barnabas . Bulat tá malotó sia ratiboi pagalaiat onin Tuhan . Ka sia leú et si Tuhan patoilánangan pusisineseatnia simuneng'akenenda pagalaiat nuntut bagania . Oto kaunangan leú et ka tubudda gege masigalai kerek sambat kiseiet sabeu .
44014004	Pat bara paukeladda pasasambadda taikalaggaiat ; ai simaré-ré ka tubudda tai Jahudi , samba ai leú et sia simaré-ré ka tubudda tai apostel .
44014005	Oto pakerénangan bagadda tai Jahudi sambadda taú sipuoni tai Jahudi , rapaorei sambat rabaijuk tai apostel , bukkú .
44014006	Tápoi kelé araagai nia tai apostel isiatda néné , tui-tui sia raei ka laggai Listra sambat ka laggai Derbe , iaté kota ka Likaonia , samba ka simalegre sedda .
44014007	Oto sedda paareprangan mitsá Katuareman Simaerú .
44014008	Ka laggai Listra , aisara simanteu simasakit re-re barania peilé ka pusulekatnia . Oto beri pei puenung nia , kalulut kopet saggot re-renia .
44014009	Ai nia sedda muuuddet masiaarep'aké ipungantoman si Paulus . Aiiitsó si Paulus tonem bagania , kalulut néné momoi itualeaké besínia . Iageti kinerenangan nia si Paulus ,
44014010	abeuakénangan nga-ngania masikua , " Rióaké ekeu ! " Oto puattatnangan leú et , iageti pariu-riunangan leú nia aipuenung .
44014011	Kelé araitsó nia sirimanua simigi sigalaiakenen Paulus néné , pugereirangan leú et ka nga-ngan Likaonia , pelé nganganda , " Atugorosot'an sia tai Dewa ka polak siputubu sirimanua . "
44014012	Oto oniakérangan nia ka sia si Barnabas si Seus , ka sia geti si Paulus arakau oninia si Hermes , aipoí nia lé amanibo .
44014013	Iageti oinangan leú et si Imam Dewa Seus , kuilnia ai ka matat laggai , masiabbit jaui simanteu sambat paogo-ogó ka matatbaliu laggai . Iobá itabbraaké tubunia ka tubudda sirimanua simigi raei rakau panguruat buluakenenda ka tubudda tai apostel .
44014014	Oto kelé araarep nia tai Paulus sambat tai Barnabas isiatda néné , pabiritdangan leú et leppeira , iageti pabalaurangan raei ka talagadda sirimanua simigi ; ai sia memei , airagegereiaké ,
44014015	" Ale , nugagalaiaké kodda kam kelé néné ? Aipoí kai ka kai néné sirimanua leú et , kelé kam ! Akuoi kai sené iaté masipaarep Katuareman Simaerú , bulé nukaddiuaké kam galajet siboboi , nuei kam ta tubut Taikamanua sipuririmanua , sibaraaké manua sambat polak , koat , samba sangamberinia sibabara ka bagania .
44014016	Aipoí siburú aioreaké sia Taikamanua tai bangsa-bangsa , ragalai siobára .
44014017	Tápoi tá aikalipogi ipatoilá tubunia , iaté ka pasigagalaiakéna simaerú . Iageti akénangan leú ka kam urat sibara ka manua sambat buat siureman ka tetrenia . Samba akénangan kanmui samba pagoranangan leú et bagamui . "
44014018	Tápoi kenanen rakua kisedda tai apostel , mabesí peilé rasaila sia tai apostel , rabesíaké rakau panguruat buluakenen ka tubudda .
44014019	Oto ai sia piga pá tai Jahudi sieei ka laggai Listra sibabara ka Antiokia ka Pisidia samba leú et sibabara ka laggai Ikonium , masipatutubbuji bagadda sirimanua simigi , pat maré-rérangan sirimanua simigi ka tubudda . Oto baijukrangan nia bukkú si Paulus , lepá girit'akérangan nia ka teitei irip laggai . Bulat ka bagaddangan lé te amateian nia .
44014020	Tápoi kelé arageilik nia simatonem baga , suruinangan nia , iageti suru nia , einangan leú et mitsá ka laggai . Matsepnia lé eirangan leú et ka laggai Derbe sambat si Barnabas .
44014021	Ka laggai Derbe leú et arapararat leú et tai Paulus sambat tai Barnabas , Katuareman Simaerú , oto bailiu maigi sia amatonem baga ka tubut Jesus . Lepá toili sia ka laggai Listra , iageti mitsá eirangan leú et ka Ikonium , oto pariu-riurangan leú mei ka Antiokia ka Pisidia .
44014022	Oto paronrangan leú et tonem bagadda sedda sipasiului Jesus , samba pangantomanrangan sia bulé mariu-riu putotonem bagadda ka tubut Jesus . Iageti kuaddangan kisé , masipangantru sia simatonem baga ka laggai nenda , " Buítá mangorik sita boikí , oto iapeité nanamtangan pugoraat baga ka Laggai Taikamanua Sibau . "
44014023	Piliyrangan leú et ka senen paamian tai Paulus sambat tai Barnabas sipugagalai ka paamian . Oto ka paniddogat samba ka pupupuaso , segéakérangan sia sipugagalai ka paamian néné ka tubut Tuhan katonemietda baga .
44014024	Lepá riu-riuakérangan puenungananda tai Paulus sambat tai Barnabas , sabaurangan laggaira tai Pisidia papparat segé sia ka Pampilia .
44014025	Oto lepá arapaarep tiboiet Taikamanua ka Perga , eirangan leú et ka Atalia .
44014026	Baradda sedda , pulajoddangan leú et ratoili mitsá ka Antiokia . Laggai nenda te kudduat pasisegekat ka tubudda panguruat katet bagat Taikamanua , bulé ragalaiaké galajet kelé silepáakenenda kineneiget .
44014027	Kelé arasegé ka laggai Antiokia , rurúakérangan sapaamian , iageti tiboirangan sangamberinia sigalaiakenen Taikamanua , ka sigalaiakenenda . Samba tiboirangan leú et kipa aigalai Taikamanua aibuká enungan , bulé ramatonem baga ka tubut Jesus ka sia taú sipuoni tai Jahudi .
44014028	Iageti kuddu sia simaburú ka laggai nenda sambadda simatonem baga sipulalaggai sedda .
44015001	Iageti ai sia piga pá sibabara ka Judea amei ka Antiokia masipangantoman simatonem baga ka Antiokia , masikua , ké tá tusunat sia siripot surukat Mose , tá tupaaarau sia .
44015002	Oto lawandangan nia sipinaatudda néné tai Paulus sambat tai Barnabas . Oto lepá saú-saúrangan sia , bulé raei tai Paulus sambat tai Barnabas samba leú et piga pá sia sabagei ka Jerusalem , masipatiboji pagalaiat néné , ka tubudda tai apostel samba tai bajá sedda .
44015003	Iageti taroakérangan sia sapaamian ka Antiokia , pat aili ka tei-tei irip laggai , oro eirangan leú et , silajiddangan laggai Penisia sambat Samaria . Pungunguan'akérangan leú et ka matadda sedda , pagalaiat sesegéakéra tubudda ka sia taú sipuoni tai Jahudi ka tubut Taikamanua . Oto bulat makopé angkat bagadda simatonem baga sedda , raarep katuareman néné .
44015004	Kelé arasegé ka Jerusalem silórangan sia sipulelelek sapaamian , sambat tai apostel , samba leú tai bajá sedda . Iageti pungu-nguan'akérangan sangamberinia sigalaiakenen Taikamanua , ka sigalaiakenenda .
44015005	Iageti puriórangan leú et piga pá ka saladdou Parise simatonem baga , pelé nga-nganda , " Buítá tusunat lé sia ka sia sabangsa bagei simatonem baga , samba buítá ratut leú et surukat Mose . "
44015006	Oto parurúrangan tai apostel sambat tai bajá masipatiboji pagalaiat paukelatda néné .
44015007	Bulat maburú arapatiboji nia . Tápoi lepá puriónangan leú et si Petrus , kuanangan ka matadda , " Ale kam Sasaraina ! Aian nuaagai kam pipiliyna aku Taikamanua piga ngagogoi pá burúnia ka talagamui masipakakra Katuareman Simaerú ka tubudda taú sipuoni tai Jahudi , bule raarep nia ka sia imatonem bagadda ka tubut Jesus .
44015008	Oto ka sia Taikamanua siagai masiitsó pupaatuanan sirimanua , aipatoiláan obána isiló sia . Aipatoilá nia , iaté ka pasikakaunia Ketsat Sipunenan ka tubudda , kelé aakéna ka sita leú et .
44015009	Tá aipabaggei sita Taikamanua ka tubudda . Aipalináan paatuatda , kalulut tonem bagadda .
44015010	Oto apangan lé lulunia nusasaggangi kam Taikamanua kineneiget , anukau kam ka tubudda sipasiului néné bairanenda simasané , ké beringan ka sia taikebbukatta samba sita leú et , ka sita , tá amoi atagalaiaké kam nia ?
44015011	Kelé ka sita leú et , sarat kalulut katet bagat Tuhan Jesus lé atamatonem kam baga , samba atatuarau ; kelé ka sia leú et . "
44015012	Iageti pumeng-mengrangan leú et sangamberidda siparururú sedda . Lepá arep'akérangan rapungu-nguan'aké nia tai Barnabas sambat tai Paulus sangamberi kerek sambat kiseiet sabeu sigalaiakenen Taikamanua ka sigalaiakenda , ka talagat bangsa bagei taú sipuoni tai Jahudi .
44015013	Lepá arapanibo ka sia , kuanangan nia ka sia si Jakobus , " Ale kam Sasaraina ! Arep'aké peite kam kukua nia kaku .
44015014	Ka sia si Simon , simaruei peilé aikolouaké kipa aipatoilá nia Taikamanua paatuna sia taú sipuoni tai Jahudi , iaté ka pasipipiliyna sia ka talagadda sabagei sibailiu sapaamiannia .
44015015	Néné geti bulat paseke ka siniblaakenenda tai nabi . Aipoí ai atusurat'aké kisé ,
44015016	' Lepá oi aku mitsá , ' ngangan Tuhan , ' rióakékungan nia mitsá Uman Taikamanua simabubukkat , samba masiperú simararagat , lepá rióakékungan nia mitsá ;
44015017	bulé ragaba si Tuhan ka sia sipulelegei , sambadda sangamberi bangsa bagei taú sipuoni tai Jahudi sinogaiku bailiu bakkatku . ' Oto kisedda te aikua si Tuhan ,
44015018	sipasisisiblaaké pagalaiat néné , baranangan ka siburú . "
44015019	Iageti kuanangan ka matadda si Jakobus , " Siripot sipinaatukku baí nia kaku , táan tagegejaaké bagadda ka sia taú sipuoni tai Jahudi néné , sipasisesegéaké tubuna ka tubut Taikamanua .
44015020	Tápoi buítá takau lé kam surat ka tubudda , tapangantru kam sia , bulé buían rakom kan kasitsit'akenen sibuluakenen ka tubut sabulungan , elé rakom akkulat tarimeu sipetsut , elé masikom logau . Samba leú et bulé raareuaké tubudda ka pusilaingeat .
44015021	Aipoí baranangan ka siburú , atubatsaakéan senen gogoi Sabbat surukat Mose néné ka uma paniddogat , samba atupaarep'an ka sangaliot laggai . "
44015022	Akutakkíaké kai ka patiboatmai tai apostel , tai bajá sambat sangamberi tatogat paamian , iaté masipiliy piga pá ka talagadda koiniakenen ka laggai Antiokia sambadda tai Paulus sambat tai Barnabas . Iageti piliyrangan si Silas sambat si Judas sipuoni leú si Barsabas . Karuadda néné te oniakenen simaerú galai tubu ka talagadda simatonem baga ka Jerusalem .
44015023	Ai leú araabbit surat sialei tubudda sikoiniakenen , néné sipasikukua , " Ka tubudda sasarainamai sibabara ka bangsa bagei taú sipuoni tai Jahudi , sikukuddu ka laggai Antiokia , Siria , sambat Kilikia . Segé salammai , kai sipuoni tai apostel sambat tai bajá , iaté sasarainamui .
44015024	Akuarep kai ai sia piga pá siooi masibalou kam sibabara ka kai , sipakataí samba sipaingo pupaatuananmui kalulut nganturatda . Tápoi tá te kai amasikoiniaké sia ragalaiakké kelé nenda .
44015025	Iaté lulunia akupurappat kai masipatiboji pagalaiat néné . Oto apakeréan bagamai sangamberimai masipiliy piga pá sia , koiniakenen ka talagamui . Oto momoi te sia sambada Sasarainanta tai Barnabas sambat tai Paulus simanuntut bagamai .
44015026	Karuadda néné iaté sibuluaké engania kalulut Tuhanta Jesus Kristus .
44015027	Oto koiniakémaian ka kam si Judas sambat si Silas . Siangan té nenda masisisesegéaké ka tubumui pagalaiat sitususurat ka bagat surat néné .
44015028	Beri Ketsat Sipunenan aiobáan , samba beri kai leú et akobáan kai , bulé táan tuaké ka kam galaiakenen simasané , bulé sarat galaiakenen néné lé :
44015029	iaté buían nukom kam kan sibuluakenen ka sabulungan ; buían nukom kam logau , buían nukom kam akkulat tarimeu sibutsit , samba areuaké kam tubumui ka galajet pusilaingeat . Oto ké nuareuaké kam tubumui ka sangamberinia néné , anugalaiakéan te kam simaerú . Oto niangan té boikí , maron sita ! "
44015030	Kelé aratiddou mutui-tui , eirangan leú et sikoiniakenen néné ka Antiokia . Iageti sogairangan sangamberidda sapaamian sedda , parurú , lepá segéakérangan surat siabbitda .
44015031	Oto kelé arabatsa nia saladdou paamian bagat surat nenda , bulat angká lé bagadda ka sikuat surat sipusuibi bagadda .
44015032	Maburú arapatibo tai Judas sambat tai Silas , oniakenen nabi leú et , ka tubudda saalei simatonem baga ka laggai Antiokia , masitubbui samba masitatáaké lotóra .
44015033	Iageti piga pá burúnia arakuddu sedda tai Judas sambat tai Silas , koiniakérangan sia tai Antiokia simatonem baga , ratoili mitsá , sambat tiddourangan ka tubudda , bulé rasegéaké salamra ka tubut sipasikokoiniaké sia . [
44015034	Tápoi ka sia geti si Silas , aiobáan lé bulat mukuddu ka Antiokia . ]
44015035	Beri leú et ka sia tai Paulus sambat tai Barnabas amukuddu leú sia sedda piga pá burúnia ka Antiokia . Pungantomanrangan leú et samba segéakérangan tiboiet Tuhan samba maigi sia sabagei aleira .
44015036	Oto tá amauju , kuanangan nia ka sia si Paulus ka matat Barnabas , " Taei mitsá masibalou sasarainanta simatonaem baga ka tubut Jesus ka sangaliot laggai sipaarepta tiboiet Tuhan ; bulé taitsó sia . "
44015037	Tápoi aigelai lé ka sia si Barnabas iabbit si Johannes Markus ,
44015038	tápoi ka sia geti si Paulus , aipaaatu taimaerú nia ituabbit si Markus , sitaiobá mugalai simakeré samba sipasikakaddiuaké sia ka laggai Pampilia .
44015039	Oto pagolúrangan leú et simakopé tai Paulus karuadda si Barnabas , pat pasaraddangan leú et . Iageti alánangan si Markus ka sia aleinia si Barnabas , pulajoddangan leú et ka Siprus .
44015040	Tápoi kai Paulus geti si Silas lé aialá aleinia , iageti eirangan leú et , lepána arasegéaké sia saalei ka Antiokia ka katet bagat Tuhan .
44015041	Oto ka sia leú et , bokkórangan Siria sambat Kilikia . Sedda parondangan pupaamianan .
44016001	Iageti riu-riuakénangan puenunganannia si Paulus ka laggai Derbe , lepá ei nia ka laggai Listra . Oto sedda ai sara sipasiului Jesus sipuoni si Timoteus . Inania tai Jahudi , simatonem baga ka tubut Jesus ; tápoi ukkuinia geti tai Junani lé .
44016002	Ka talagadda simatonem baga ka laggai Listra sambat ka laggai Ikonium , nia lé si Timoteus simaerú paraboat .
44016003	Iageti besíakénangan nia si Paulus bulé iei itut sia . Kalulut néné , sunatnangan si Timoteus si Paulus . Aigalaiaké nia geti kelé néné , kalulut aagaira nia sangamberidda tai Jahudi ka laggai nenda , putatai Junani nia ukkui Timoteus .
44016004	Kaipa raei ka senen laggai , segéakérangan nia ka tubudda simatonem baga sangamberi sitakkíakenenda ka rapatda tai apostel sambat tai bajá ke Jerusalem . Iageti pangantruddangan sia saalei simatonem baga , bulé ratut sangamberinia peraturan sisegéakenenda .
44016005	Oto memei maroron tonem bagadda sapaamian , samba senen gogoi memei itutuppai iggida .
44016006	Oto tá aiobáaké sia Ketsat Sipunenan raei tai Paulus sambat tai Silas rapakarap tiboiet Taikamanua ka propinsi Asia . Bailiu riu-riuakérangan puenungananda ka laggai Prigia sambat ka laggai Galatia .
44016007	Kelé arasegé ka pasongan laggaira tai Misia , siboddangan ratugurú ka propinsi Bitinia . Tápoi aikeraaké lé sia Ketsat Sipunenan raei sedda .
44016008	Iageti pariu-riurangan raei ka Misia pat aili ka Troas .
44016009	Oto soibónia ka Troas bara siitsot matania si Paulus . Siitsot mata nia nenda , iaté , aiitsó aimuririó ka matania sara tai Makedonia , aititiddou simakopé kai Paulus , bulé iei ka laggai Makedonia masirop'aké sia .
44016010	Lepá aibara siitsot matania néné si Paulus , patarekmaian tubumai kuei kai ka laggai Makedonia . Aipoí bulat amatonem'an bagamai kokoiniakéna kai Taikamanua masipaarep Katuareman Simaerú ka tubudda sedda .
44016011	Iageti kaddiuakémaian laggai Troas , pulajomaian masiailiaké laggai Samotrake . Oto matsepnia lé segé kai ka laggai Neapolis .
44016012	Baramai sedda ei kai ka laggai Pilippi , iaté sara laggai ka distrik siboikí ka laggai Makedonia . Laggai Pilippi néné iaté kupkumen purimataat Roma . Iageti kuddu kai sedda piga ngagogoi pá burúnia .
44016013	Ka gogoi Sabbat ei kai ka bet-bet oinan ka tei-tei matatbaliu laggai , aipoí kupaatu kai ai sedda kudduat paniddogatda tai Jahudi . Iageti kuddu kai sedda patiboakémaian tainanalep siparururú sedda .
44016014	Oto ai sara ka talagadda sipasijajagaaké komang simasuan laiket , sipuoni si Lidia sibabara ka laggai Tiatira . Simanuntu baga ka Taikamanua lé nia néné . Oto tubbuinangan bagania Taikamanua , bulé isiló sangamberinia singantoman'akenen Paulus ka tubunia .
44016015	Iageti raúrangan nia ka sia si Lidia sambat sangamberidda sikukuddu ka bagat lalepnia . Oto lepá araraú sia , sogainangan kai si Lidia ka lalepnia , kuanangan ka matamai , " Ké bulat amatonem'an bagamui pusisibulatnia tonem bagakku ka tubut Jesus , oi kam mukuddu ka lalepku . " Iageti ná-nánangan kai kureddet kai paniddogatnia .
44016016	Ka sara gogoi ai kai memei masiailiaké uma paniddogat , paseseakémaian sara sinanalep . Nia néné iaté sara pagugulet . Ai sabulungannia , bailiu momoi ipoiliat sipuaaili ka gogoi sibabara . Oto kalulut ooi nia ikua sibabara ka puririmanuanda sirimanua , bara puuktungan sabeu ka tubut majikannia .
44016017	Riu-riu lé itut si Paulus sinanalep néné . Aitutut nia ai nia mugegerei masikua , " Pagugulet Taikamanua sipulubeunan te sia néné ! Araoi néné , iaté masisegéaké ka tubumui kipa igagalai Taikamanua ipaarau kam ! "
44016018	Oto piga ngagogoi pá aigalai sarat mugerei sinanalep néné , parat taiomnangan nia si Paulus , kuanangan ka matat bulungan nenda , " Ka onin Jesus Kristus , kukua ka matam belaaké ekeu ka tubut sinanalep néné ! " Oto niangan leú et nia , kaddiuakénangan nia sinanalep néné bulungannia .
44016019	Oto kelé araagai nia tai majikannia katatatat pasigabaiatda bulagat , labárangan leú et si Paulus sambat si Silas , abitrangan sia ka tanah lapang ka tubudda sauté .
44016020	Abbitrangan leú et si Paulus sambat si Silas ka tubudda tai pejabat ka purimataat Roma , kuaddangan ka matadda , " Tai Jahudi lé sia néné . Masibaraaké pulamagat ka laggaita lé araoi .
44016021	Arakua ka sirimanua bulé ragalaiaké arat katukelatda sitaipaaakkup ka surukatta ka sita , sipuoni tai Roma . Oto tá momoi tatut'aké kam arat katukelat nenda ! "
44016022	Oto bailiu ka sia siberikabaga leú et saggangindangan sia tai Paulus sambat tai Silas . Iageti eirangan leú et sapamarentah masipabirit leppeira karuadda tai apostel néné , lepá koiniakérangan sia rapajiguji sia ruadda .
44016023	Lepá arapajiguji sia simalabbu , kaurangan leú et sia ka bagat penjara . Koiniakérangan utet penjara bulé ijago sia bulat sipulelelek .
44016024	Kalulut parentah , kaunangan sia utet penjara néné , tai Paulus sambat tai Silas ka bilit penjara bulat ka baga , sambat kabéakénangan rere sambat kabeira ka baló .
44016025	Elé tengamoi pá , ai sia maniniddou sambat muuurai pasiumun Taikamanua tai Paulus sambat tai Silas , samba beri leú et ka sia siukum'akenen sabagei ai leú raaarep rapuurai ,
44016026	tulut bara teteu sabeu bulat simakopé ron , pat pungeu-ngeunangan leú et bongan arigit penjara . Iageti tubukánangan sangamberi matatbaliu penjara , sambat sangamberi talit palenggui tubukánangan leú et ka kabeira situukum .
44016027	Iageti tugégénangan utet penjara , suru nia . Kelé aiitsó aitubuká matatbaliu penjara , oppatnangan leú et lanjaunia imateiaké tubunia , kabagania poí amutui-tuian sia sangamberidda situukum .
44016028	Oto pugereinangan leú et si Paulus , " Buí numateiaké tubum ! Ai peilé kai sené sangamberimai ! "
44016029	Iageti tiddounangan alitó utet penjara néné , pabalaunangan ka baga , aimugegeret tubunia purapponangan ka matat Paulus sambat Silas .
44016030	Lepá abbitnangan sia ka tulaibó , kuanangan ka matadda , " Aponia galaiakenenku bulé kuikep'aké kaku puaragat ? "
44016031	Kuanangan ka matania si Paulus , " Kau imatonem bagam ka tubut Tuhan Jesus ! Iapeité arau ekeu sambat sangamberi sikukuddu ka bagat lalepnu ! "
44016032	Lepá kolouakérangan nia tai Paulus sambat tai Silas tiboiet Tuhan , ka tubut utet penjara sambat ka tubudda sangamberi sikukuddu ka lalepnia .
44016033	Oto soibónia nenda leú et , abbitnangan sia utet penjara , palinánangan maujúra . Iageti pariu-riurangan leú et raraú nia ka sia sambat sangamberi sikukuddu ka lalepnia .
44016034	Lepá abbitnangan sia tai Paulus sambat tai Silas ka lalepnia , tat-tat'akénangan kanda . Bulat angká lé bagania , sambat sangamberidda sikukuddu ka lalepnia , kalulut amatonem'an poí bagadda kineneiget ka tubut Taikamanua .
44016035	Simatsep , koiniakérangan tai polisi tai pejabat pamarentat Roma , rasegéaké ka matadda , bulé rabelaaké sia tai Paulus sambat tai Silas .
44016036	Iageti segéakénangan nia ka matat Paulus utet penjara néné , " Ale kam saukkuimai , arakuangan tai pejabat pamarentah , bulé tubelaaké kam . Oto momoian nubela kam kineneiget . Kau lé numangká kam baga ka puenunganan ! "
44016037	Iageti kuanangan ka matadda tai Polisi si Paulus , " Kai néné warga Negaradda tai Roma lé kai . Tápoi tápei atuadili kai , anupajigujingan kam kai ka matatda siberikabaga , samba gurúakémuian kam kai , ka bagat penjara . Oto kineneiget mitsá koiniakérangan kutui-tui kai sipinakele ? Oto tá kuobá kai ! Buítá tubudda lé momoi masibelaaké kai . "
44016038	Oto pangasegérangan nia tai Polisi sikuadda tai Paulus néné ka tubudda tai pejabat pamarentat Roma . Kelé araarep nia puwawarga negerat Romana sia tai Paulus sambat tai Silas néné , malotórangan leú et .
44016039	Iageti eirangan leú tai pejabat pamarentah néné masitiddou maaf ka tubut Paulus sambat kai Silas , lepá belaakérangan sia ruadda ka bagat penjara , iageti tiddourangan ka tubudda , bulé rakaddiuaké laggai néné .
44016040	Iageti kaddiuakérangan nia penjara tai Paulus sambat tai Silas , ei sia ka lalep Lidia . Lepá arapaaili ka tubudda simatonem baga sedda , samba raparon pupaatuananda , tuirangan leú et sedda tai Paulus sambat tai Silas .
44017001	Iageti riu-riuakérangan puenungananda tai Paulus sambat tai Silas baradda ka Ampipolis sambat ka Apolonia , lepá segé sia ka Tessalonika . Sedda ai uma paniddogatda tai Jahudi .
44017002	Oto einangan leú et si Paulus ka uma paniddogat , kelé simarei-rei igalaiaké , ké ai baí sara uma paniddogatda tai Jahudi . Iageti patiboakénangan sia sikukuddu sedda , pagalaiat Buko Sipunenan . Telu ngasabbat sipatutut aigalaiaké nia kelé néné si Paulus .
44017003	Oto pakolounangan samba patoilánangan Rimata Sipaarau sitonéakenen Taikamanua néné , buítá iorik pangoringan , lepá suru nia mitsa ka simamatei . Iageti kuanangan nia si Paulus , " Jesus segéakenenku ka matamui néné , nia té nenda Rimata Sipaarau sitonéakenen Taikamanua . "
44017004	Oto piga pá sia amatonem baga , oto tutrangan si Paulus sambat si Silas . Samba bulat maigi leú sia tai Junani simalotó ka Taikamanua , samba sia tainanalep siabeu tiboi tubu , amatonem baga .
44017005	Tápoi ka sia geti tai Jahudi masísí bagadda . Iageti sogairangan sirimanua simalilimai , sipukukuddu ka enungan , baraakérangan mungkuat sibaraaké pulamagat . Taddaakérangan leú et masibaraaké kataí ka sangaliot laggai , riu-riugiddangan sara lalep simatonem baga sipuoni si Jason ragaba si Paulus samba si Silas , rabesíaké ibela si Paulus sambat si Silas , bulé raei ka tubudda sirimanua simigi .
44017006	Tápoi kelé tá arasese sia tai Paulus sambat tai Silas , labárangan leú et si Jason sambat piga pá sia simatonem baga sabagei , abbirangan sia ka matadda tai pejabat siutéaké laggai nenda . Pugereirangan leú et masikua , " Sia néné te masibabaraaké pulamagat ka senen kudduat ! Kineneiget amoian sia ka laggaita ,
44017007	aisiló poí sia si Jason ka lalepnia . Arapasabauan sangamberidda surukat Kaisar Roma , aipoí arakua ai mitsá bagei rimata , iaté sipuoni Jesus . "
44017008	Oto kalulut tiboietda néné ngoí-ngoínangan bagadda sirimanua simigi sambat siutéaké laggai .
44017009	Iageti kuaddangan ka matat Jason sambat ka matadda simatonem baga , bulé rabaya bulagat itatá suk-suk bagadda ka tubudda . Lepá rabaya nia , iapeité belaakérangan leú et sia .
44017010	Soibónia nenda koiniakérangan tai Paulus sambat tai Silas , sia simatonem baga ka laggai nenda , bulé ratui-tui sedda raei ka laggai Berea . Segéra lé sedda eirangan leú et tai Paulus sambat tai Silas ka uma paniddogatda tai Jahudi .
44017011	Tápoi tai Berea peilé makatopit tubu ka tubudda tai Tessalonika . Bulat ka angkat baga lé raarepi katuareman pagalaiat tubut Jesus . Samba senen gogoi lé ragelai Buko Sipunenan , bulé raagai pusisineseatnia singantoman'akenen Paulus .
44017012	Oto maigi sia ka talagadda amatonem baga ka tubut Jesus , samba tá leú magulai sia tai Junani siabeu tiboi tubu amatonem baga ; tainanalep samba taimanteu .
44017013	Kelé araarep nia tai Jahudi sikukuddu ka Tessalonika paaarepna leú et sedda tiboiet Taikamanua si Paulus , ka laggai Berea , eirangan leú et ka laggai Berea , patubbujiddangan bagadda samba baraakérangan pukaranan bagadda sipulalaggai sedda .
44017014	Oto olaakérangan nia ka sia saalei ka laggai Berea masitaroaké si Paulus ka bet-bet koat . Tápoi ka sia geti si Silas sambat si Timoteus riu-riu lé rakuddu ka laggai Berea .
44017015	Lepá arataroaké si Paulus ka laggai Atena , toili sia saalei néné ka laggai Berea , abbitrangan leú et patonekat Paulus , bulé raei simaruei tai Silas sambat tai Timoteus ka tubut Paulus .
44017016	Bulat reu-reu lé bagania si Paulus aingengena raei tai Silas sambat tai Timoteus raailiaké nia , kalulut aiitsó sut lé laggai Atena sarat tularat bulungan .
44017017	Oto patiboakénangan sia si Paulus tai Jahudi sambat sia sabagei ka uma paniddogat , sieei sedda maniddou ka tubut Taikamanua . Beri ka pasar leú et , senen gogoi ipatiboaké sia sangamberi sirimanua sikukuddu sedda .
44017018	Abara leú te paukeladda saladdou Epikuros sambat saladdou Stoa ka tubut Paulus . Oto ai sia piga pá amasikua , " Aponia poi siagainia sirimanua néné ? Bulat goisó lé siagainia , tápoi tiboiet geti táanbuu ! " Tápoi ai leú et sia piga pá amasikua , " Ai lé isesegéaké pagalaiat sabulunganda sabangsa bagei . " Arakua geti nia kelé néné , kalulut kukuana pagalaiat tubut Jesus samba leú pagalaiat katususuru nia mitsa tubu simamatei .
44017019	Iageti abbitrangan nia si Paulus ka parurukat ka Leleú Areopagus . Oto sedda , kuaddangan ka matania , " Kuobá kai kuagai kai nia pagalaiat nganturat sibau sisegéakenennu .
44017020	Aipoí kuarep kai nia nutiboi sangamberinia , bulat makisei ka bagamai . Oto bulat makiddiy ka bagamai kuagai kai katukolobatnia . " (
44017021	Aipoí ka sia sangamberida tai Atena samba siooiaké sedda bulat raobá rasappruaké tetretda simaoggak masiarep'aké elé masipakubbuki sangamberi sipuoni gelaiet sibau . )
44017022	Kelé aipurió si Paulus ka matadda siparururú ka Areopagus , kuanangan ka matadda , " Ale kam tai Atena ! Bulat akukereng'akéan , bulat kopet puroronmui ka arat .
44017023	Aipoí ka tetret akugejengi sangalionia laggaimui , samba akulelekáké kudduat paniddogatmui , itsókungan leú sara kudduat pasibuluatmui ; ka kudduat nenda ai anusurataké kam , ' Ka Tubut Taikamanua Taiaagaietmai . ' Oto Taikamanua sitaiaagaietmui , tápoi ainupaniniddogi kam nia , nia té néné kusesegéaké ka tubumui .
44017024	Taikamanua sibaraaké polak sambat sangamberinia ka bagania , nia té Tuhan manua sambat polak . Tá mukukuddu nia ka uman sabulungan sigalai kabeira sirimanua .
44017025	Tá leú et ikikiddiy paromanda sirimanua , aipoí nia lé masikakau purimanuaiat , enga sambat sangamberinia ka tubudda sirimanua .
44017026	Sibara ka sara sirimanua , baraakénangan sangamberinia bangsa , samba koiniakénangan leú et sia bulé rasut'aké sangaliot polak néné . Nia leú et amasiteúaké barania ka panandaatnia peilé , pigamoi samba kaipa rapuririmanua .
44017027	Aigalaiaké nia geti kelé néné Taikamanua , bulé ragaba lé nia . Ké pei rasese nia ka tetret airagagaba nia . Tápoi siripokatnia geti , tá areu nia Taikamanua ka tubutta sene-senenta .
44017028	Arakua baí sirimanua , ‘ Tapuririmanua samba tapungongoíngoí samba atabara ka polak néné , sarat ka gegenia lé . ’ Oto makeré leú te kelé ka sikuadda piga pá siagai mutitiboat ka kam . Arakua , ‘ Tatogania lé sita sangamberitta . ’
44017029	Kalulut tatogat Taikamanuangan poí sita néné , oto buían takua kam Taikamanua makeré lé nia kelé ka tularat emas elé perak , elé bukkú sigalai , siripot sipinaatudda sirimanua .
44017030	Aikalipogingan Taikamanua galai tubutta ka tetret tápei taagai simaerú , tápoi kineneiget geti aikoiniakéan sia sangamberi sirimanua bulé rabauaké paatuatda .
44017031	Aipoí aitetreakéan sara gogoi iadili sangaliot polak néné , bulat ukum simaroipo . Tápoi masigagalaiaké galajet néné , iaté sara sirimanua , sipiliynia ka galajet néné . Samba bulé imatonem bagadda sangamberi sirimanua ka pagalaiat néné , suruakénangan nia Taikamanua sirimanua néné ka simamatei ! ”
44017032	Oto kelé araarep nia pagalaiat katususuru nia mitsá tubu simamatei , ai sia piga pá amasigágati si Paulus . Tápoi ai leú et sia sabagei sipasikukua , “ Kuobá kuarep kai nia mitsá nutiboi ka matamai pagalaiat sikuam néné . ”
44017033	Iageti tui nia si Paulus ka parurukat .
44017034	Tápoi ai leú et sia simaré-ré ka sikuat Paulus , iagetimatonemnangan bagadda ka tubut Jesus , iaté : si Dionisius , laddou majelis Areopagus , samba sara sinanalep sipuoni si Damaris , samba ai leú sia piga pá igidda sabagei .
44018001	Oto lepá tui nia si Paulus ka laggai Atena , ei nia ka laggai Korintus .
44018002	Iageti ailiddangan leú et sara tai Jahudi sipuoni si Akuila , sibabara ka Pontus . Barania peilé ka Italia si Akuila néné karuadda sinanalepnia si Piriskila . Araoi ka sia ka Korintus , kalulut bebelaakéna sia si Kaisar Klaudius sangamberidda tai Jahudi ka Roma . Oto einangan leú et si Paulus ibalou sia karuadda .
44018003	Iageti kuddu nia sedda samba pugalairangan sambadda , aipoí makeré lé pasigabaiatda purimanuaiatda si Paulus , iaté masigalai kema .
44018004	Tápoi senen gogoi Sabbat , ei nia si Paulus patibo ka uma paniddogat , bulé ramatonem baga ka sia tai Jahudi sambat tai Junani ka tubut Jesus .
44018005	Kelé arasegé tai Silas sambat tai Timoteus ka Makedonia , pakeinangan sangamberi tetrenia si Paulus , masipakarap Katuareman Simaerú sibara ka Taikamanua , ka tubudda tai Jahudi , masikolouaké ka tubudda , Jesus néné iaté Rimata Sipaarau , sitonéakenen Taikamanua .
44018006	Tápoi kalulut taipuaarinia rasaggangi nia samba raasá nia si Paulus , só-sóakénangan leú et abu ka leppeinia kelé sara toggaiat ka sia , kalulut sele sigalaira . Kuanangan ka matadda , " Ké bara sikataí ka tubumui , kalulut selet tubumui lé ! Tá iaaili aku ! Barania kineneiget , ei aku ka tubudda sabangsa taú sipuoni tai Jahudi . "
44018007	Iageti kaddiuakénangan sia si Paulus , ei nia ka sara lalep ka bet-bet uma paniddogat . Iaté ka lalep sara taú sipuoni tai Jahudi , tápoi aipaniniddogi Taikamanua , iaté sipuoni si Titius Justus .
44018008	Tápoi ka sia geti si Krispus utet uma paniddogat , bulat sangalalepra sambat tatogania , amatonem baga ka tubut Tuhan Jesus . Samba maigi leú et sia tai Korintus sabagei , sipasiaarep katuareman sisegéakenen Paulus , amatonem baga ka tubut Jesus , iageti raúrangan leú et sia .
44018009	Oto ka sara soibó , ka siitsot matania si Paulus , amanibo si Tuhan ka tubut Paulus , " Buí numalotó ! Buí nuariaké nupanibo , bá pumemeng-meng .
44018010	Ai lé poí kupaaalei ekeu . Bulat beri te sia sara simaró baga masigalai sikataí ka tubum , aipoí maigi sia ka laggai néné sipuoni bakkatku . "
44018011	Kalulut néné , kuddu nia ka Korintus si Paulus sangarura sitenga burúnia , samba pangantomannangan sia tiboiet Taikamanua .
44018012	Tápoi kelé aipugubernur ka sia si Galio ka Akaya , baraakérangan pusaraat tai Jahudi masisaggangi si Paulus , samba abbitrangan leú et nia ka matat pengadilian .
44018013	Oto panganduatra iaté , " Aikakau paalakat baga ka tubudda sirimanua simigi , bulé rapaniddogi Taikamanua sitaipaaakkup ka surukat Mose ! "
44018014	Ai peilé igegelai ialegi nia ka sia si Paulus , kuanangan nia ka sia si Galio ka matadda tai Jahudi , " Ale kam tai Jahudi ! Ké baí kalulut pasiaapaaké elé kalulut pasigagalaiaké jo lé baí nia paganduatmui néné , mateú kuom'aké kuarepi panganduatmui néné .
44018015	Néné geti , kalulut paukelatmui lé pagalaiat tiboiet , oni sambat surukatmui saramui ! Bulat tá kuobá ipasikeli pakaro kelé néné ! "
44018016	Iageti keklenangan sia si Galio raei ka gerat .
44018017	Oto labárangan leú et si Sostenes , siutéaké uma paniddogat . Bóbórangan nia ka matat mejat pengadilan . Tápoi beri puletseina nia ka sia si Galio pagalaiat néné .
44018018	Lepá nenda , maburú peilé aikuddu si Paulus ka Korintus . Lepá geti kuanangan salam pasaraat ka tubudda simatonem baga sedda , iageti pulajoddangan sambadda tai Priskila sambat si Akuila ka laggai Siria . Oto ka Kengkrea , sapunangan alainia si Paulus pat sappru ; iaté sioreakenennia kalulut palelengan nia ka tubut Tuhan .
44018019	Kelé arasegé ka laggai Epesus , kaddiuakénangan sia tai Priskila sambat tai Akuila , gurúnia ka uma paniddogat patibo ka tubudda tai Jahudi sedda .
44018020	Tiddourangan bulé maburú peilé ikuddu sedda ka tubudda , tápoi tá iobá .
44018021	Tápoi kenanen kisedda , ka tetret aitui-tui , kuanangan ka matadda , " Ké iobáaké baí nia Taikamanua , momoi aku mitsá sené . " Lepá aikua kelé néné , tui sia raei ka Epesus .
44018022	Kelé aitugorosot ka Kaisarea , ei nia ka Jerusalem masisegéaké salamnia ka paamian sedda , iageti riu-riuakénangan iei ka Antiokia .
44018023	Lepá aikuddu sedda piga pá burúnia , tuinangan leú et iei masibalou laggaira tai Galatia sambat Prigia masiparon putotonem bagadda simatonem baga .
44018024	Oto tá amauju , oi sara tai Jahudi ka laggai Apesus , iaté siputututú mata ka Aleksandria , sipuoni si Apollos . Bulat iagai manibo sambat bulat iagai bagat Buko Sipunenan .
44018025	Atupangantoman'an nia pagalaiat tubut Jesus . Oto bulat magege nia masigelaiaké pagalaiat Jesus , kenanen baí sarat pasirauklat Johannes peilé iagai .
44018026	Oto bulat magege nia si Apollos itaddaaké mungantoman ka uma paniddogat . Kelé araarep nia tai Priskila sambat tai Akuila singantoman'akenennia , abbitrangan nia ka lalep . Iageti kolouakérangan ka tubunia bulat sipasesese , pagalaiat sipinaatut Taikamanua , masipaarau sirimanua , iaté ka sigalaiakenen Jesus .
44018027	Lepá repdemnangan si Apollos mei ka Akaya . Iageti galairangan surat , ka sia simatonem baga ka tubut Jesus , ka Epesus ka tubudda saalei ka Epesus , ka Akaya , bulé matarek sia masisiló kaooi Apollos . Oto kelé aisegé si Apollos ka Akaya , bulat ai lulunia paromannia ka tubudda , kalulut panguruat katet bagat Taikamanua , matonemnangan bagadda ka tubut Jesus .
44018028	Oto bulat ka lelek tubunia , oi ikalaaké tai Jahudi si Apollos , ka paukelatda ka matat siberikabaga . Saú-saúnangan leú et ruang ka bagat Buko Sipunenan , masikua , pu-Jejesus nia Rimata Sipaarau sitonéakenen Taikamanua .
44019001	Ai nia mukukuddu si Apollos ka Korintus , aigegejengi ka sia si Paulus palagga-laggaira sikukuddu ka tirí , lepá segé nia ka Epesus . Oto sedda paailiddangan piga pá simatonem baga ka tubut Jesus .
44019002	Iageti nou-nounangan leú et sia , pelé ngangania , " Anusilóan leú kam Ketsat Sipunenan , ka tetret anumatonem kam baga ka tubut Jesus ? " Alegiddangan nia , " Tápei . Bulat beri peite arepmai nia kababarat Ketsat Sipunenan ? "
44019003	Kuanangan mitsá ka matadda si Paulus , " Oto pasiraukat aponia lé poi aturaúaké ka tubumui ? " Kuaddangan nia , " Pasiraukat Johannes lé . "
44019004	Iageti kuanangan nia si Paulus ka matadda , " Pasiraukat kai Johannes geti masipatoilá katubabau paatuatda sirimanua ka jodda lé . Tápoi aitaggei leú et ka tubudda tai Israel si Johannes , bulé imatonem bagadda ka tubunia siooi kuruk teiteinia , iaté Jesus . "
44019005	Kelé araarep nia sikuania néné , raúnangan sia ka onin Tuhan Jesus .
44019006	Oto kelé aitonem'aké kabeinia si Paulus ka tubudda , sop-sopnangan ka tubudda Ketsat Sipunenan , iageti taddaakérangan manibo ka nga-nga simakisei ka bagatta samba paareprangan leú et katuareman simaerú sibara ka Taikamanua .
44019007	Ai pá sia pulu rua igidda sangamberidda .
44019008	Oto telu ngalaggó burúnia aipungantoman taipuaari samba taigigí-giket si Paulus , ka tubudda siparururú ka uma paniddogat samba paukle ka tubudda , ibesíaké imatonem bagadda pagalaiat Purimataat Taikamanua .
44019009	Tápoi ai sia piga pá simakelá paatuat sitaimatonem baga . Oto ka matadda siberikabaga asárangan sipinaatut Taikamanua masipaarau sirimanua ka onin Jesus . Oto kalulut néné , kaddiuakénangan sia si Paulus , einangan leú et ka bilit pusikolaat Tiranus . Senen gogoi lé ipatibo ka tubudda sedda .
44019010	Riuriu lé aigalaiaké kelé néné si Paulus ka bagat rua ngarura burúnia , teret arepda nia sangaberidda sikukuddu ka propinsi Asia , iaté tai Jahudi sambat sia taú sipuoni tai Jahudi , tiboiet Tuhan néné .
44019011	Iageti galainangan kiseiet sabeu Taikamanua ka sigalaiakenen Paulus .
44019012	Ké raabbit poposat kabei , elé komang apparat tengan Paulus sipakeinia rakau nia ka simabesí , ale besíra , samba bela sanitu ka tubudda .
44019013	Ai sia piga pá igidda tai kerei ka tai Jahudi , kaipa sia ei , masiusiaké sanitu ka tubudda sirimanua . Beri ka sia leú tai kerei néné , ai leú et rasisibo ralou-logi onin Tuhan Jesus , rausiaké sanitu . Kuadda lé nia ka matat setan , " Ka onin Jesus sisegéakenen Paulus , kuusiaké ekeu ! "
44019014	Oto ai sia pitu igidda taimanteu tatogania , sara imam sabeu , sipuoni Skewa , sipasigagalaiaké kelé néné .
44019015	Tápoi aikua lé ka sia sanitu ka tubudda néné " Kuagai nia ka sia Jesus , sambat si Paulus , tápoi kam geti ka kam , kasonia kam néné ? "
44019016	Iageti paattatnangan tubunia sipinasaileu sanitu néné , tarakupnangan sia , bulat seget kopet golúnia , pat pakukruddangan leú et ratui-tui ka lalep , sibara maujú samba simabulutut , aipoí aipabirit'an leppeira ka tubudda .
44019017	Oto malotórangan leú et sangamberidda tai Jahudi samba sabangsa bagei sikukuddu ka Epesus , masiarep sibabara néné . Bailiu makopénangan raumun onin Tuhan Jesus .
44019018	Maigi sia simatonem baga ka tubut Jesus , amei masiseseaké jodda sigalaira siburú .
44019019	Samba leú et sia siagai masigalai gaut pasimatei , rurúakérangan bukodda , labórangan nia ka matadda siberikabaga . Ké itururúaké nuntut sakit buko nenda , ai lima ngapulu ngaperak iginia .
44019020	Oto ka enungan kiseiet sabeu néné , bailiu memei marararat samba memei maroron patiktingannia tiboiet Tuhan ka tubudda .
44019021	Kelé aitukapplu sibabar néné , teúakénangan nia si Paulus mei ka Makedonia sambat ka Akaya , iageti pariu-riunangan leú et nia iei ka Jerusalem . Aikua si Paulus , " lepá sedda , buíta mei leú aku ka Roma . "
44019022	Iageti koiniakénangan sia rua sapaguguletnia , iaté si Timoteus sambat si Erastus raei ka Makedonia , ka tetret ai peilé piga pá burúnia ikuddu ka propinsi Asia .
44019023	Oto ka tetret nenda te aibara pulamagat sabeu ka Epesus , kalulut ngantoman pagalaiat Jesus .
44019024	Ai poí sedda sara tukang perak sipuoni si Demetrius , sipasigagalai uman dewa , iaté Dewi Artemis . Oto bulat abeu uktukra sangamberi sipugagalai sedda .
44019025	Iageti rurúakénangan sia sangamberidda sipugagalainia samba sia tai tukang perak sabagei , kuanangan ka matadda , " Ale kam Sasaraina ! Kelé siagaimui , ka galajet néné lé ibabara purimanuaiatta .
44019026	Tápoi kineneiget anuitsóan kam sambat anuarep'an kam , sigalaiakenen Paulus . Aikua , tai dewa sigalaira sirimanua , bulat tá dewa . Oto amaigingan sia simatonem baga kalulut ngantomannia , tápoi tá te sarat sené ka Epesus , pat lé aili ka sangaliot Asia .
44019027	Bulat jagoet imakataí onin pasigabaiatta néné . Sambat tá sarat néné , tápoi beri leú et ka tubut uman Dewi Artemis taimaletseinangan bagadda sirimanua ka tubunia , samba pulatsanannia leú , paperakiddangan nia ; ai lé poí taaagai , nia lé dewi paniddogietda sangamberi sirimanua ka Asia sambat ka sangaliot polak ! "
44019028	Oto kelé araarep nia , bulat ngoí-ngoínangan bagadda , pugereirangan leú et masikua , " Tuumun'aké lé nia si Artemis , dewidda tai Epesus ! "
44019029	Iageti mararatnangan leú et pulamagat néné pat salú ka sangaliot laggai . Lepá ei sia sibaraaké pulamagat néné masilabá si Gayus sambat si Aristarkus , iaté tai Makedonia sipaaleiaké si Paulus ka puenunganan , abbitrangan leú sia ka stadion laggai .
44019030	Oto besíakénangan nia si Paulus itut sia , tápoi arakeraaké lé nia simatonem baga sedda .
44019031	Beri leú et ka sia piga pá siabeu tiboi tubu ka propinsi Asia leú , iaté sasuruak Paulus , arakua leú et bulé raei rasegéaké nia ka tubut Paulus , buí ipatoilá tubunia ka stadion .
44019032	Ka tetret nenda bulat aipakataían sia siparururú ka stadion . Ai sigereiaké kisé , ai leú et sia sigereiaké kisedda , aipoí maigi sia sitaiagai paluluatnia araparurú sedda .
44019033	Bulat ka bagadda te sabagei si Aleksander lé aibaraaké pulamagat , aipoí , nia lé rapatutukklu tai Jahudi ka mata . Oto kaunangan kabeinia si Aleksander bulé rakau tetre ka sia ikolouaké ka matadda taimaselenia ka tubudda sirimanua simigi .
44019034	Tápoi kelé araagai pu-Jajahudi nia , pakerénangan nga-nganda masigereiaké , " Tuumun'aké lé nia si Artemis , dewidda tai Epesus ! "
44019035	Oto teret sekretaris laggaian lé , oi aikua rapumengmeng sirimanua simigi . Pelé ngangania ka tubudda , " Ale kam tai Epesus ! Ai lé raaagai sangamberidda sirimanua pusasarat Epesus nia sipasikeli uman Dewi Artemis , sambat bukkú simaliná sibebelé ka manua .
44019036	Bulat beri sia sara siputatánia . Oto kalulut néné , buían nulamau kam nia , samba buí nugalaiaké kam apa pá sitaipaatuet boikí .
44019037	Aipoí anuabbit kam sia sené , tá kalulut rarau-rauakéra uman dewa , elé kalulut palololoira onin dewitta .
44019038	Ké ai nganduakenennia ka sia si Demetrius sambat sia sipugagalainia , ranganduaké sara sirimanua , edda rasegéaké pakarodda néné ka pengadilan . Ai lé nia kabubukakat ka sia pengadilan , sambat mariu-riu lé rakuddu sedda sapamarenta .
44019039	Tápoi ké ai peilé bagei kiddiyet bagamui , buítá ka rapat simakolou itupatiboji .
44019040	Aipoí sibabara kineneiget geti , masipakataí sita lé . Babara rakukua sita sibaraaké pulamagat , aipoí tá anai enunganta bagei masikua sesesena nia ibara pulamagat néné . "
44019041	Oto kelé aikua sangamberinia néné , kuanangan ka matadda sirimanua simigi , sekretaris laggai néné , ratuitui .
44020001	Oto kelé aitatá pulamagat ka Epesus , rurúakénangan sia sapaamian si Paulus , paronnangan pupaatuananda . Lepá kaunangan tiboiet pasaraat , iageti riu-riuakénangan puenunganannia ka Makedonia .
44020002	Iageti gejenginangan sangaliot laggai Makedonia , si Paulus samba pangantrunangan sia simakopé , iparon putotonem bagadda simatonem baga ka tubut Jesus . Lepá tui nia iei ka Junani .
44020003	Kuddu nia sedda telu ngalaggó burúnia . Oto aipatatarek tubunia iei mulajo ka Siria , arepnangan katuareman iisiakéra nia tai Jahudi ramateiaké nia . Kalulut néné teúakénangan itoili , tápoi barania lé ka Makedonia .
44020004	Ka sia leú et si Sopater sibara ka Berea , amei leú nia masipaaleiaké si Paulus ; kisedda leú ka sia si Aristarkus , si Sekundus sibara ka Tesalonika , samba si Gayus tai Derbe . Beri si Timoteus , si Tihikus sambat si Tropimus sibara ka propinsi Asia , amei leú et sia ka sia .
44020005	Araboikíaké lé tubudda , lepá ngenaddagan kai ka Troas .
44020006	Lepat Punen Roti Sitá ragi , pulajomaian kutuitui kai ka Pilippi . Lima ngagogoi burúnia , parurúmaian mitsá sambamai ka Troas . Iageti kuddu kai sedda sangamenggui burúnia .
44020007	Iageti soibot gogoi Menggui pataddémaian mukom , kelé siripot ka pusarainaat . Oto patiboakénangan sia si Paulus , kalulut ai lé poí ibabagai bagania itui-tui matsep . Panibonangan leú et si Paulus , bulat papparat aili tengamoi .
44020008	Oto ka bagat bilí ka pata , ka kudduat parurukatmai , ai maigi alito .
44020009	Ka sia sara silainge sipuoni si Eutikus , ai nia mukukuddu ka bet-bet jendela . Kalulut nantania ipanibo si Paulus , matuddunangan matania simakopé silainge néné , pat perep nia ka jendela ; oto belénangan leú et barania ka tingkat sikatelu . Kelé araakkat'aké nia , ailangóan nia .
44020010	Iageti tugorosotnangan leú et si Paulus ka repé , perep'akénangan tubunia ka tubut silainge néné , lakkaiakénangan nia . Kuanangan ka matadda si Paulus , " Buí imakarat bagamui , ai peilé nia muririmanua ! "
44020011	Lepá sakai nia mitsá si Paulus ka pata , parubeinangan leú et roti , pukomrangan sambadda . Kelé ailepá ipanibo simaburú pat pató si Paulus , tuinangan leú et .
44020012	Iageti abbitrangan silainge néné ka lalepnia , aian nia muririmanua . Oto bulat angká lé bagadda , aipoí bulat atupusuibingan bagadda .
44020013	Iageti eimaian leú et ka kapá , puabakmaian boikí ka Asos , masialá si Paulus sedda ka kapá . Aibagai lé kisedda , kalulut aipaatu musila .
44020014	Oto kelé arapaaili ka Asos , riu-riu aitusakai si Paulus ka kapá , iageti riuriuakémaian mukapá masiailiaké Metilene .
44020015	Baramai sedda pukapámaian leú et mitsá , oto matsepnia lé segé kai ka kudduat sipaiipó ka Kios . Matsepnia mitsá segé kai ka Samos , iageti sangagogoi burúnia , segé kai ka Miletus .
44020016	Oto aiteúakéan si Paulus tá kutusappai kai ka Epesus , buí isappru tetremai ka laggai Asia . Bulat aibebesíaké si Paulus imaola kusegé kai ka Jerusalem ka Punen Katuuruat Ketsat Sipunenan .
44020017	Iageti kaunangan suratnia si Paulus itiddou rataget'aké nia tai bajára sapaamian Epesus , ka Miletus .
44020018	Oto kelé arasegé , kuanangan ka matadda si Paulus , " Ai lé nuaagai kam pagalaiat tubukku , burúnia akukuddu ka talagamui , barana ka gogoi kasegekatku peilé siboikí ka Asia .
44020019	Bulat kaepet paatuat , samba sigalú elu lé akupugalai galajet Tuhan , ka talagat pangoringan siorikku , kalulut sipinaatudda sikataí ka tubukku tai Jahudi .
44020020	Ai lé nuaagai kam ale Sasaraina , taigigí-gíku masikua ka matamui aponia sibailiu puuktunganmui . Kupangantoman kam , ka matat siberikabaga sambat ka lalep .
44020021	Mariu-riu lé kupangantru sia , elé tai Jahudi pá nia elé sabangsa bagei , bulé rabauaké paatuatda samba raoi ka tubut Taikamanua , samba bulé imatonem bagadda ka tubut Tuhan Jesus .
44020022	Oto kineneiget , kelé masireddet nga-ngan Ketsat Sipunenan , memeian lé te aku ka Jerusalem . Bulat tá kuagai aponia pá sipuaaili ka tubukku sedda .
44020023	Sarat néné lé kuagai , kukuana ka tubukku simaron , Ketsat Sipunenan , katupepenjaraakéku sambat pangongorikku .
44020024	Tápoi bulat beri pulatseiku nia purimanuaiatku néné , sarat kau lé ioi kulepaaké galajet siaket Tuhan Jesus ka tubukku , samba sarat kau lé kumariu-riu ka topit , masipaarep Katuareman Simaerú , pagalaiat panguruat katet bagat Taikamanua , teret ailina tetrenia purimanuaiatku .
44020025	Akubalouan kam sangamberimui ale kam Sasaraina , samba akupaarep'an leú et ka tubumui pagalaiat Purimataat Taikamanua . Bulat aian lé iaagai tubukku taipaaailitta mitsá .
44020026	Oto bulat kuron'aké kukua nia ka matamui gogoi néné , bulat buí te nuseleaké kam aku , ké bara simasusubu ka talagamui .
44020027	Bulat beri peite puarakku galajetku masikolouaké ka matamui pagalaiat sipinaatut Taikamanua .
44020028	Oto kau nujago kam tubumui , samba kau leú nujago kam sapaamian sinegéakenen Ketsat Sipunenan ka tubumui jagoetmui ; aipoí atupauddet'an kam sipasijajago paamian . Kau iuliu kelé sipasija-jago rapasijago tarimeura , nupasijago kam ka kam sapaamian Taikamanua ; aibailiuakéan poí sia sapaamian Taikamanua néné , bakkatnia kalulut kamamatei Togania .
44020029	Kurukku te , oi ka talagamui harimau simasagbang . Oto sapaamian jagoetmui te ipasasagbangi ka sia harimau néné .
44020030	Beri ka talagamui ka kam leú et , babara sia sipaarep katuareman patajuat . Ragagalaiaké nia geti néné , bulé ramapepe ka sia simatonem baga ka tubut Jesus , ibara ioi ratut sia .
44020031	Oto bulat jago kam tubumui ! Repdem kam taipuarinia kupangantru kam sangamberimui sinágó samba sinoibó sigalú elu , ka bagat telu ngarura burúnia .
44020032	Kineneiget kusegéaké kam ka kabei Taikamanua , bulé ijago kam , samba bulé nuomet'aké kam panguruat katet bagat Taikamanua . Ai gege ka tubut Taikamanua masiparon kam samba masipanguruat'aké ka tubumui panukanan , sinarek'akenennia ka sangamberi paamiannia .
44020033	Bulat beri peite kiddiyku , bulagat elé leppei , ka tubudda kasei pá .
44020034	Kam lé siagai nia , bulat tubukku lé amasigaba purimanuaiaku samba purimanuaiatda saaleiku sipasitutut aku .
44020035	Ka sangamberinia lé akuaké uluietmui , bulé nuagai kam , pasimomomoaké tubu kelé néné lé , iooi tarop'aké kam saaleita sitaiooi tubu . Aipoí buítá tarepdem kam kelé ka sikuat Tuhan Jesus , ' Sipasikakau peilé te mauktuk , belé peilé sipasisisiló . ' "
44020036	Oto kelé ailepá ipanibo si Paulus , purekkukrangan leú et sangamberidda , lepá paniddourangan leú et .
44020037	Iageti pusourangan sangamberidda , lakkaiakérangan nia si Paulus , kuaddangan ka matania , kaunumaangká baga ka puenunganan .
44020038	Bulat simakopé reu-reu bagadda lé , sarapei aikua ka matadda si Paulus , taiiitsóra taan te raiitsó nia mitsá . Iageti taroakérangan nia ka kapá .
44021001	Iageti segéakémaian katutui-tuimai ka tubudda tai bajá ka paamian Epesus , lepá kaddiuakémaian sia . Oto pariu-riumaian nia mukapá ka nusa Kos ; samba matsepnia lé segé kai ka nusa Rodos . Baramai sedda riu-riuakémaian nia mitsá mukapá , kuailiaké kai pelabuhan Patara .
44021002	Ka Patara ailimaian kapá sieei ka Penisia . Iageti sakai kai ka kapá nenda ,
44021003	lepá tuimaian leú et , pat itsómaian nusat Siprus kai katsiumai , tápoi riu-riu lé akupukapá kai masiailiaké Siria . Iageti jolou kai ka Tirus , aipoí sedda gau-gaurangan bibilet ka bagat kapá situtmai .
44021004	Oto ei kai sedda masibalou sia simatonem baga ka tubut Jesus , iageti kuddu kai sedda ka tubudda sangamenggui burúnia . Ka sipinalulut Ketsat Sipunenan , pangantruddangan si Paulus , buí iei ka Jerusalem .
44021005	Tápoi kelé aisappru tetrenia kukuddu kai sedda , kaddiuakémaian leú et sia , riu-riuakémaian puenungananmai . Oto sangamberidda sambat tainanalepra samba leú et tatogadda , oi masitaroaké kai kapplut laggaira . Sedda ka bet-bet koat , purekkukmaian maniddou .
44021006	Lepá pasalammaian leú et , iageti sakai kai ka bagat kapá , oto ka sia leú et toili sia ka lalepra .
44021007	Oto riu-riuakémaian leú mukapá , baramai ka Tirus segé ka Ptolemais . Eimaian leú sedda masibalou sia simatonem baga , masiroroi sia , iageti kuddu kai sedda ka tubudda sangagogoi burúnia .
44021008	Matsep tuimaian leú et , segé ka Kaisarea . Ei kai sedda masibalou si epanggelis sipuoni si Pilipus , kuddu kai ka lalepnia . Nia néné te ka talagat sipitu sipiliy ka Jerusalem .
44021009	Ai sia epat tatogania tainanalep aikau Taikamanua ka tubudda puaagai masipaarep katuareman simaerú sibara ka Taikamanua .
44021010	Piga ngagogoi pá burúmai sedda , oi sara nabi sibara ka Judea sipuoni si Agabus .
44021011	Iageti taget'akénangan kai , alánangan apprat tengan Paulus . Oto serenangan rere sambat kabeinia , pelé ngangania , " Kisé te aikua Ketsat Sipunenan : Kelé kisé te rakabéaké nia tai Jahudi , samba rasegéaké nia ka kabeira taú sipuoni tai Jahudi , sibakkat apprat tenga néné , ka Jerusalem . "
44021012	Oto kelé akuarep kai nia sikuania néné , tiddoumaian nia simakopé sambamai saalei sikukuddu ka Kesarea ka tubut Paulus , buían iei ka Jerusalem .
44021013	Tápoi aikua lé ka matamai , " Apangan lé lulunia nupusosou kam kelé kisé , pat bailiu kokkopé beunannia reu-reu bagakku ? Aipoí tá sarat bulé ralabá aku akupatarek tubukku , tápoi beri matei kalulut Tuhan Jesus leú amatarek'an aku . "
44021014	Oto bulat tá iobá si Paulus iarepi sikuamai ka tubunia . Kalulut néné , ariakémaian kukera kai nia . Akukua lé kai ka kai , " Eddangan lé iteúaké nia si Tuhan . "
44021015	Kelé akukuddu kai sedda piga ngagogoi pá burúnia , tui-tui kai ka Jerusalem .
44021016	Oto ai sia piga pá saalei sibara ka Kesarea amoi masipaaleiaké kai , rataroaké kai ka lalep Manason ; ka lalepnia lé poí kupugogogoi kai . ( Si Manason néné iaté tai Siprus , amaburúan ka sia aimatonem bagania ka tubut Jesus . )
44021017	Kelé akusegé kai ka Jerusalem , silórangan kai saalei sedda ka angkat baga .
44021018	Matsepnia lé , ei kai sambamai tai Paulus , masibalou si Jakobus . Ka sia tai bajá gareja , ai leú et sia sedda sangamberidda .
44021019	Lepá akukau kai paroroiatmai ka tubudda , pungunguan'akénangan nia si Paulus sangamberinia sigalaiakenen Taikamanua ka sigalaiakenennia , ka talagadda taú sipuoni tai Jahudi .
44021020	Kelé araarep nia sipungu-nguan'akenen Paulus néné , umun'akérangan leú et Taikamanua sangamberidda . Lepá kuaddangan nia ka matat Paulus , " Ale , Sarainamai Paulus ! Bulé nuagai nia . Amuribungan te sia igidda tai Jahudi simatonem baga ka tubut Jesus . Sangamberidda néné , iaté simareddet ka surukat Mose .
44021021	Oto kineneiget araarep'an pangangantomannu sia sangamberi tai Jahudi sikukuddu ka talagadda sabangsa bagei , bulé ragalak'aké surukat Mose . Kuanungan ka matadda buí rasunat tatogadda , samba buí ragalaiaké siripot aratta tai Jahudi .
44021022	Kineneiget tá isoppi raarep nia tai Jahudi simatonem baga kababaram sené . Oto kipangan lé tapaeerú kam kineneiget ?
44021023	Maerú peilé nutut nganturatmai . Ai sia epat igidda sené sigalai palelengan ka tubut Tuhan .
44021024	Kenan'an lé kam sambamui nubaraaké kam punen pasimagirat tubu , samba bulaganinungan sia , bulé ioi rasapu ka sia alaira , sapu tatá . Bulé imatoilá ka tubudda sangamberi sirimanua taipububulat sineseatnia siarepda pagalaiat tubum , aipoí ekeu leú et kekeu , ai leú nugagalaiaké surukat Mose .
44021025	Iageti ka sia taú sipuoni tai Jahudi simatonem baga ka tubut Jesus , akukauan kai surat ka tubudda masikua pagalaiat sitakkíakenenmai , iaté tá momoi rakom kan sibuluakenen ka bulungan , tá momoi rakom logau , elé rakom tarimeu sibutsit ; samba tá momoi ragalaiaké pusilaingeat . "
44021026	Iageti einangan leú et si Paulus itut sia siepat néné , masibaraaké punen pasimagirat tubu matsep . Lepá gurú sia ka Uman Taikamanua masisegéaké , aipei piga ngagogoi ilelepá punen pasimagirat tubu , samba itububuluaké nenda buluat buluakenen ka senen tubudda .
44021027	Tukakapplungan lé tetrenia sipitu ngagogoi sitetreakenen , itsórangan si Paulus tai Jahudi sibara ka Asia , ka Uman Taikamanua . Iageti patubbujiddangan bagadda sirimanua simigi , lepá omet'akérangan leú et nia si Paulus .
44021028	Airaomet'aké nia , ai sia mugegerei , masikua , " Ale kam tai Israel , rop'aké kam kai ! Nia té néné sieei ka senen kudduat masipangantoman sangamberi sirimanua nganturat sipasisasaggangi tai Israel , samba sitaipaaakkup ka surukat Mose , samba sisaggangi Uman Taikamanua néné . Paobánangan pei bagei , aipaabbit'an sia taú sipuoni tai Jahudi ka Uman Taikamanua , kelé masipalolit kudduat sipunenan néné ! " (
44021029	Arakua nia geti ka sia kelé néné , kalulut araitsó si Tropimus si Epesusna aipaaleiaké si Paulus ; kabagadda poí aiabbit'an nia si Paulus ka Uman Taikamanua . )
44021030	Iageti malamaunangan sangaliot laggai . Oto pabalaurangan leú et sangamberi sirimanua raei parurú . Labárangan leú et nia si Paulus , giritdangan nia rabelaaké nia ka bagat Uman Taikamanua . Ka tetret nenda leú et pat-pat'akérangan matatbaliu Uman Taikamanua .
44021031	Ai peilé rapaaatu ka sia sibaraaké pulamagat néné ramateiaké si Paulus , ei sia sabagei masisegéaké ka tubut komandan tenterat Roma , kababarania pulamagat ka sangaliot laggai Jerusalem .
44021032	Oto olaakénangan nia si komandan ialá piga pá tai perwira , sambat tai perajurit , iageti eirangan leú et ka kudduat pulamagat . Kelé araitsó si komandan sambat tai pasukannia , ariakérangan nia masipabóboki si Paulus .
44021033	Iageti taget'akénangan si Paulus si komandan , labánangan nia , kuanangan rakabéaké nia . Lepá nou-nounangan kasonia si Paulus néné samba aponia aigalai .
44021034	Ai sipasikukua kisé , ai leú et sia sabagei sipasikukua kisedda lé . Oto kalulut kopet beunannia pulamagat , taiagainangan pulelengan nia si komandan pagalaiat sibabara néné . Iageti kuanangan bulé raabbit si Paulus ka markasda tai tentera .
44021035	Kelé araaili ka orat , bulat pugaú-gaúrangan leú et simakopé sibaraaké pulamagat néné , pat bairatdangan leú et si Paulus tai perajurit .
44021036	Iageti tutrangan sia mungkuat sibaraaké pulamagat néné , ai ratutut sia ai sia muge-gerei masikua , " Mateiaké kam nia ! "
44021037	Oto ai sia tugugurú ka markas , kuanangan ka matat komandan si Paulus , " Kipa , ale , momoi leú kupanibo goisó ka tubumui , ukkui ? " Iageti kuanangan si komandan ka tubut Paulus , " Kipa , momoi leú nupanibo ka ngangan Junani ?
44021038	Oto tá tai Misir ekeu elé , sibaraaké pulamagat siburú , lepá abbitnangan leú et epat ngaribu sia igidda sibaraaké pulamagat ka simatangeu ? "
44021039	Kuana lé nia ka sia si Paulus , " Tai Jahudi lé aku , tai Tarsus , laggai simaarep erut oni ka Klikia . Obáaké peite kupanibo ka tubudda néné . "
44021040	Oto kelé aiobáaké nia si komandan ipanibo si Paulus , puriónangan si Paulus ka orat , kaunangan kabeinia kelé sara toggaiat ka tubudda . Iageti pumengmengrangan leú et . Lepá panibonangan ka tubudda ka nga-ngan Iberani , pelé nga-ngania ,
44022001	" Ale kam Saukkuimai samba Sasarainamai sangamberimui ! Kukua peite kuanenku kukolouaké ka kam , pagalaiat tubukku . Arep'aké kam ! "
44022002	Kelé araarep nia ipanibo si Paulus ka nga-ngan Iberani , kopé arapumeng-meng mitsá . Oto riuriuakénangan nia si Paulus ikolouaké nia .
44022003	" Tai Jahudi lé aku néné . Akuputútú mata ka Tarsus ka laggai Klikia ; tápoi akupuurau geti ka Jerusalem lé , samba aisikolah'aké aku , iaté sara guru sabeu sipuoni si Gamaliel ka pagalaiat surukat siaket Mose ka tubudda taikebbukatta . Kelé ngamangmui ka kam leú et sangamberimui sené gogoi néné , kaku leú et bulat mabesí ka bagakku mugalai galajet Taikamanua .
44022004	Pat paoreikungan leú et sia teret matei sipasitutut arat sibau néné . Iageti palabakikkungan sia sangamberidda taimanteu sambat tainanalep , kaukungan sia ka bagat penjara .
44022005	Bulat tá te bokokku , ai sia sené tai Imam Sabeu sambat tai Mahkama Puaranan , sipasimumuneng'aké . Aipoí sia lé amasiaké ka tubukku surat abbinenku ka tubudda tai Jahudi ka Damsik . Oto surat nenda te kupapakei masipalabaki sia sedda simatonem baga ka tubut arat sibau , abbitkungan sia ka Jerusalem , ituukum'aké sia sedda . "
44022006	" Oto sinágó ai aku ka tengan enungan kei tuaili laggai Damsik , bara toro simakirisau sibara ka manua , masitoroji sangaliot tubukku .
44022007	Iageti belé aku ka polak , lepá arepkungan sara nga-nga sipasikukua ka tubukku , ' Saulus , Saulus ! Angoi nupaoorei aku ? '
44022008	Alegikku lé nia kaku , ' Kasonia ekeu ? ' Kuanangan ka matakku , ' Aku te néné Jesus tai Natsaret sipaoreinu . '
44022009	Oto beri ka sia leú et saaleiku , araitsó leú et ka sia toro , tápoi tá araarep nganga sipasiteteká aku .
44022010	Lepá kuakkungan nia mitsá kaku , ' Oto aponia kugagalai Tuhan ? ' Kuana lé nia ka matakku , ' Suruakéan ekeu , nuei ka Damsik . Seddangan lé kuakkungan nia ka matam sangamberi obaket bagat Taikamanua galaiakenennu . '
44022011	Oto pat peset matakku kalulut aialá matakku toro . Iageti paluluddangan aku saalei kuei kai ka laggai Damsik .
44022012	Ka Damsik ai sara sipuoni si Annanias . Simatopit samba simasurú ka surukat Mose lé nia . Sangamberidda tai Jahudi ka laggai Damsik , airahohormati nia .
44022013	Oinangan leú et masibalou aku , puriónangan ka bé-béku , kuanangan ka matakku , ' Kauan imakoinong mitsá matam ale Saraina Saulus ! ' Oto niangan leú et nia , teilaakéku lé matakku , itsókungan nia .
44022014	Lepá kuanangan ka matakku , ' Aipiliyan ekeu Taikamanuanda taikebbukatta , bulé nuagai siobat bagania , samba nuitsó Jesus , Pagugulet Taikamanua sipasigagalaiaké siobat bagat Taikamanua samba sipasiaarep nga-ngan Jesus .
44022015	Ibabailiu te ekeu sipasimu-muneng'aké samba sipakakra ka tubudda sangamberi sirimanua , sangamberi siitsónu samba siarepnu .
44022016	Oto kineneiget buían nupaburú nia . Kauan , suruaké ekeu , segéaké tubum bulé turaú . Pusoga ka tubut Tuhan , bulé tubelaaké ekeu ka sangamberi jom . ' "
44022017	" Lepá toili aku ka Jerusalem . Oto aiaku maniniddou ka Uman Taikamanua , sop-sopnangan ka tubukku Ketsat Sipunenan .
44022018	Itsókungan leú et si Tuhan ; iageti kuanangan ka matakku , ' Olaaké nukaddiuaké Jerusalem , aipoí tá raobá tai Jerusalem masisiló muneng'akenennu pagalaiat tubukku néné . '
44022019	Kuakku lé nia , ' Bulat araagaian te simakopé Tuhan , gugurukikku uma paniddogat kulabá sia samba pabobó-bokikku sia simatonem baga ka tubum .
44022020	Kisedda leú te ka tetret aitumateiaké sipasimumuneng'aké ekeu sipuoni Sitepanus , ai aku sedda , samba aku leú et kaku akuteúaké aitumateiaké . Momoi takua , aku lé masijajago leppeira sipasimamateiaké . '
44022021	Tápoi kuanangan mitsá ka matakku si Tuhan , ' Kenan'an lé , kukokoiniaké poí ekeu ka kudduat simareunan ka tubudda taú sipuoni tai Jahudi . ' "
44022022	Oto riu-riu lé raarepi ipanibo si Paulus . Tápoi kei lepá ipanibo , pugereirangan leú et masikua , " Mateiaké lé kam nia sirimanua kelé néné . Táan mateú ipurimanua ! "
44022023	Ai sia mugegerei , airapaguguu-guu saraubára , samba pataddúrangan leú et abu .
44022024	Iageti kuanangan si komandan pasukan bulé raabbit si Paulus ka markas , bulé rapareksa nia simakopé , ituagai apangan lé lulunia rapugegereji nia tai Jahudi .
44022025	Kelé arakabéaké nia si Paulus bulé rapajiguji nia , kuanangan ka matat perwira sipuririó sedda si Paulus , " Kipa , momoi leú tupajiguji sia tai warga negara Roma , ké tápei atuadili sia ? "
44022026	Arepna lé nia siperwira sikuat Paulus néné , einangan leú et ka tubut komandan pasukan , masikua ka matania , " Aponia nugagalaiaké kam Ukkui ? Aipoí warga negara Roma lé nia ka sia sinéné ! "
44022027	Iageti einangan leú et si komandan ka tubut Paulus , kuanangan ka matania , " Kua peite ka matakku , warga negara Roma leú ekeu , ale ! " Aleginangan nia si Paulus , " Oo , warga negara Roma lé aku néné . "
44022028	Kuanangan mitsa ka matat Paulus si komandan , " Akupuwarga negara Roma kaku néné , bulat tá amagulai akubaya bulagat ! " Tápoi kuana lé nia ka sia si Paulus , " Tápoi aku kaku geti , tú-túnangan matakku warga negara Romangan aku . "
44022029	Oto ka tetret nendangan leú et sik-sikrangan tubudda sipasipapareksa si Paulus , samba ka sia si komandan leú et , bara lotónia , kalulut kakabéakéna si Paulus , aipoí warga negara Roma lé nia .
44022030	Oto bulat aiikikiddiy si komandan , bulé iagai apa lulunia raseseleaké nia si Paulus néné . Kalulut néné , sogainangan tai imam sabeu sambat tai Mahkama Puaranana parurú . Iageti rugutdangan palegguinia si Paulus , abbitrangan nia ka matadda sangamberidda .
44023001	Iageti kinerenangan sia tai anggota mahkama si Paulus , lepá kuanangan ka matadda , " Ale kam Sasaraina ! Pat aili gogoi néné , bulat beri pei kuana ka paatuatku selenia sigalaiku ka tubut Taikamanua , siripot agai bagakku ka purimanuaiatku . "
44023002	Oto kelé aikua kelé néné si Paulus , koiniakénangan sipuririó ka bet-bet Paulus si Imam Sabeu Annanias , bulé itipak ngungun Paulus .
44023003	Iageti kuanangan ka matat imam sabeu si Paulus , " Bulat tá te isosoppi itipak ekeu kekeu Taikamanua , aipoí sirimanua sipatataju lé ekeu , sikau tubuna kelé simaliná ! Kuddu ekeu sedda nuhakimi aku siripot surukat Mose , tápoi beringan ekeu leú et ai leú nupaaapa surukat kalulut anukoiniaké sia ratipak aku ! "
44023004	Iageti kuaddangan nia ka sia sipukukuddu ka bet-bet Paulus ka tubut Paulus , " Anupaloloi koí imam sabeu Taikamanua ! "
44023005	Oto kuanangan ka matadda si Paulus , " Ei , tá kuagai puiimam sabeu nia , ale kam Sasaraina . Kirénangan tedda ai atusurat'aké ka Buko Sipunenan , sipasikukua , ' Buí nupaloloi siutéaké bangsam . ' "
44023006	Kelé aiitsó nia si Paulus tai mahkama néné , ai tai Saduki , ai leú et sia sangarubeiat tai Parise , kuanangan ka matadda tai mahkama , " Ale kam Sasaraina ! Tai Parise lé aku , punuteteura tai Parise . Kalulut kakatonemikku katusuruat tubu simamatei lé atuadili aku sené . "
44023007	Kuana lé kelé néné si Paulus , bara paukelatda tai Parise sambat tai Saduki , pat bailiu sia rua ngarubeiat . (
44023008	Aipoí ka sia sipinaatutda tai Saduki , táan tususuru sia mitsá ka sia sirimanua simamatei , sambat samalaika tá anai sia , beri leú et ketsat tá anai . Tápoi ka sia geti tai Jahudi , matonem bagadda sangamberinia néné . )
44023009	Oto bara pulamagat sabeu . Iageti puriórangan piga pá sia tai Parise sibailiu guru , bulat lawanrangan sia . Pelé nganganda , " Siripot sipinaatumai ka kai , bulat tá anai beri sara selenia sirimanua néné ! Elé ai lé pá ketsat elé samalaika sipatiboaké nia ! "
44023010	Oto kopet kataínia paukeladda , pat bara karat bagania ka sia si komandan , babara memei sia sangamberidda ralabá si Paulus . Kalulut néné , koiniakénangan tai tenterania raei masialá si Paulus ka talagadda raabbit nia ka markasda .
44023011	Tápoi soibó nia mitsá , puriónangan Tuhan Jesus ka betbet Paulus , kuanangan ka matania , " Paron paatuatnu ! Anumuneng'akéan aku ka Jerusalem . Oto buíta numuneng'aké aku leú et ka Roma . "
44023012	Oto maseggei peilé ka matsepnia nenda , taddaakérangan nia tai Jahudi masibaraaké mungkuatda . Pusupparangan tá mukokom samba tá muloló sia , ké tápei ramateiaké si Paulus .
44023013	Ai sia epat ngapulu sia legei igidda sibaraaké mungkuat sikatai néné .
44023014	Iageti eirangan leú et ka tubudda tai imam sabeu sambat ka tubudda tai bajára tai Jahudi masikua ka matadda , " Apakeréan bagamai musuppa , taipukokommai elé taipulolómai apa pá , ké tápei kumateiaké kai nia si Paulus .
44023015	Oto kineneiget alé kam Sasaraina sambat kam leú et tai Mahkama Puaranan , bulé nukau kam surat ka tubut komandan tenterat Roma , nutiddou kam ka tubunia , bulé iabbit si Paulus mitsá ka tubumui , kéan lé baí nupapareksa lé kam mitsá pakaronia bulat sipulelelek . Tapoi kai ka kai amatarek'an kai muleket bulé kumateiaké kai nia , ainangan tá iaaili sené . "
44023016	Tápoi kelé aiarep nia buánia si Paulus isiatda tai mungkuat néné bulé ramateiaké si Paulus , einangan leú et ka markas masisegéaké ka tubut Paulus .
44023017	Iageti ka sia si Paulus , sogainangan sara perwira kuanangan ka matania , " Taroaké silainge néné ka tubut komandan , ai kuanennia apa pá ka tubunia . "
44023018	Oto abbitnangan silainge néné si perwira ka tubut komandan , kuanangan ka matania , " Aisogai aku si Paulus siukum nenda , ikua kuabbit silainge néné ka tubum , Ukkui , ai kuanennia ka tubum . "
44023019	Iageti alánangan kabei silainge néné si komandan raei ka bé-bé ruadda , kuanangan ka matania , " Aponia baí nusesegéaké ka tubukku ? "
44023020	Aleginangan nia silainge , pelé nga-ngania , " Apakeréan bagada tai Jahudi , ratiddou ka tubum , bulé nuabbit si Paulus ka matat Mahkama Puaranan , kéan lé baí tupapareksa lé nia mitsá bulat sipulelelek .
44023021	Bulat buí nuretdet tebaí nia paniddogatda néné , aipoí ai sia epat ngapulu legei igidda sipulilipput masilelekeni nia ka enungan . Amusuppangan sia sangamberidda taipukokomra samba taipulolóra ké tápei ramateiaké si Paulus . Kineneiget amatarek'an sia , sarat masingena alegiatmuian lé , Ukkui . "
44023022	Iageti kuanangan nia ka sia si komandan , " Buí tebaí nupoiliat nia ka tubudda kasei pá sesegéakénu nia pagalaiat néné ka tubukku . " Lepá koiniakénangan nia silainge néné itoili .
44023023	Iageti sogainangan rua tai perwira si komandan , kuanangan ka tubudda , " Tarek'ake rua ngotu sia igidda tai perajurit , samba pitu ngapulu sia igidda tai tentera sibara simuinébakkat , raei bó-bó siba sinoibó néné leú et ka Kesarea .
44023024	Samba terek'akénungan leú kurónia ka sia si Paulus , abbitnungan nia pat segé ka angkat baga ka tubut Gubernur Pelik . "
44023025	Oto galainangan suratnia si komandan sipasikukua kisé ,
44023026	" Ale Tuan Sabeu Gubernur Pelik . Segé salam sibara kai Klaudius Lisias !
44023027	Aralabáan nia tai Jahudi sirimanua néné , bulat ai pei goisó ramateiaké nia . Maerú amei aku sambat tai pasukan , kalulut aarepku puwawarga negara Roma nia .
44023028	Oto obáku kuagai sele sigalainia aranganduaké nia , abbitkungan nia ka matadda tai Mahkama Puarananda .
44023029	Sedda toilá tatat sigalainia apa pá imateú tuukum nia ukuman simateiakenen , elé tupenjaraaké nia . Araseleaké nia geti , sarat pagalaiat siorak ka surukat aratda saradda lé .
44023030	Lepá mitsá kuaddangan ka matakku kababarania isiatda sikataí ka tubunia tai Jahudi . Bailiu akékungan nia ka tubumui Tuan Gubernur . Samba akukuangan leú et ka matadda sipasinga-nganduaké nia bulé raabbit surat panganduatda ka tubumui , Tuan . "
44023031	Iageti enung'akérangan galajetda tai tentera néné . Eirangan leú et masialá si Paulus , abbitrangan nia soibónia nenda leú et ka Antipatris .
44023032	Matsepnia lé teúakérangan nia bulé rariu-riuaké puenungananda tai pasukan sipukukuró sambadda tai Paulus , tápoi ka sia geti toili sia ka markas .
44023033	Oto kelé arasegé ka Kesarea , kaurangan leú et surat ka tubut Gubernur , iageti segéakérangan si Paulus ka tubunia .
44023034	Lepá aibatsa nia ka sia si gubernur surat nenda , nou-nounangan si Paulus , kaipa laggai kabaraiatnia . Kelé aiagai kababara nia ka Klikia ,
44023035	kuanangan , " Kauan , amaerúan ! Buítá aku masipapareksa pakaromui , ké amoian bai sia sipasinga-nganduaké ekeu . " Lepá kuanangan ka matadda , bulé tutahan nia si Paulus ka istanat Herodes .
44024001	Oto lima ngagogoi burúnia , ei sia tai Imam Sabeu Annanias sambat tai bajára tai Jahudi ka Kesarea sambat sara pengacara sipuoni si Tertullus . Iageti eirangan leú et ka tubut Gubernur Pelik , masinganduaké si Paulus .
44024002	Kelé aitusogai si Tertullus ka mata , joakénangan leú et si Paulus , pelé nga-ngania , " Ale Tuan Sabeu Gubernur ! Ka tetret anupuuté , lelek puririmanuan laggaimai . Sambat kalulut sikut paatuatnu , amaigingan simaeerú ka bangsamai .
44024003	Oto sangamberinia néné , kukua kai surá samba kuabeuaké kai onim ka senen kudduat .
44024004	Tápoi bulé buí imasibbu tetrem , kutiddou bulé nuarepi panganduatmai siteté néné .
44024005	Akuaili kai nia sirimanua néné sibaraaké pulamagat bulat kalotóakenen . Ka senen kudduat aibaraakéan pulamagat ka talagadda tai Jahudi samba aibailiuan nia sipasiuutéaké pusaraatda tai Natsaret .
44024006	Sarapei bagei aipalolit'an Uman Taikamanua , tápoi akulabáan kai nia . [ Aikupaaatu kai kuadili kai nia siripot surukat aratmaian lé .
44024007	Tápoi aialá lé nia si komandan Lisias ka talagamai ,
44024008	sambat kuanangan bulé raoi sipasinga-nganduaké nia ka tubumui , Tuan . ] Oto ké nupareksa baí nia sirimanua néné , iapeité againungan pusisineseatnia sangamberinia singanduakenenmai ka kai pagalaiat tubunia . "
44024009	Beri leú et sia tai Jahudi sikukuddu sedda , ai leu rajo-joaké si Paulus , samba ai leú rakukua sesesena nia sangamberi sikuat Tertullus néné .
44024010	Iageti kaunangan toggaiat si gubernur ka tubut Paulus , masikua momoian ipanibo . Oto taddaakénangan nia si Paulus manibo , pelé nga-ngania , " Ai lé kuaagai piga ngarurangan pá burúnia anupuhakim ka laggai néné . Iaté lulunia imamangká bagakku kutiboi pagalaiat tubukku ka tubum .
44024011	Ai leú nuitsó nia bulat tubum , bulat tá aturitsí nia ka pulurua ngagogoi situsasabau , amei aku ka Jerusalem maniddou .
44024012	Bulat beri peite ailidda aku tai Jahudi , ai aku pagogolú ka tubudda kasei pá , elé akururúaké sirimanua kugalai kai pulamagat ka Uman Taikamanua , elé ka uma paniddogat , elé mitsá ka senen kudduat ka laggai néné .
44024013	Sia leú ka sia sipasinga-nganduaké aku , tá momoi rapatoilá nia kelé siripot singanduakenenda ka tubum pagalaiat tubukku .
44024014	Kirénangan tedda kuseseseaké ka matam Tuan , paniniddogikku Taikamanuanda taikebbukatmai siripot singantruakenen Jesus , kelé oniakenenda masele . Tápoi ai peilé kukakatonemi sangamberinia sitususurat ka Bukot Mose sambat ka Bukodda tai Nabi .
44024015	Keré lé kai , kaku leú et aikukakaroni baga ka Taikamanua katususurutda sangamberi sirimanua simamatei , iaté sirimanua simaerú paraboat , elé sirimanua sikataí paraboat !
44024016	Iaté lulunia bulat imaririu-riu kujajago nia sipulelelek , bulé imaliná pupaatuananku ka tubut Taikamanua samba maliná leú et ka tubudda sirimanua .
44024017	Oto kelé aiaili piga ngarura pá burúnia akukaddiuaké Jerusalem néné , toili aku mitsá sedda masitaroaké paroman bulagat kaunen ka tubudda sabangsakku , samba masibuluaké buluakenen ka tubut Taikamanua .
44024018	Aikugagalaiaké sangamberinia néné , ailiddangan aku ka Uman Taikamanua , lepat akugalai punen pumagirat tubukku . Tá anai sia sirimanua simigi saaleiku , samba tá anai leú et pulamagat ka tetret nenda .
44024019	Sarat piga lé pá sia tai Jahudi sibabara ka Asia . Sia lé mateú momoi sené masinga-nganduaké ka tubum , ké ai baí nganduakenenda ka tubum pagalaiat tubukku néné .
44024020	Elé siangan lé masipopoiliat aponia kataíku siitsóra ka tetret arataroaké aku ka matadda tai Mahkama Puaranan .
44024021	Arasese geti iaté sarat sara lé nga-ngangku sikuakku ka matadda , iaté , Atuadili geti aku gogoi néné , kalulut kakatonemikku lé katususurudda mitsá sirimanua simamatei . "
44024022	Oto ka sia si Pelik amaigingan aiagai pagalaiat ngantoman pagalaiat tubut Jesus , bailiu lepáakénangan sidang néné , kuanangan , " Teret oi nia si komandan Lisias , iapeité takkíakékungan pakaro néné . "
44024023	Iageti kuanangan ka matadda tai perwira sikokoiakenen masipasikeli si Paulus , bulé ratahan si Paulus , tápoi buítá rakau goisó puujaat tubunia samba raobáaké rakau ka tubunia saaleinia apa simagulai ka sia .
44024024	Piga ngagogoi pá atusabau oi nia si Pelik , sambat sinanalepnia sipuoni si Durusilla ; tai Jahudi lé nia . Iageti kuanangan ka matadda si Pelik raalá si Paulus , lepá arep'akénangan ipanibo si Paulus si Pelik , itiboi pagalaiat mutonem baga ka tubut Jesus Kristus .
44024025	Tápoi kelé airiu-riuaké ipanibo si Paulus , ikolouaké pagalaiat puroroipot baga sambat taimabot-bot akkulá samba leú et pagalaiat ukuman ka Gogoi Sialu , bara lotónia si Pelik , iageti kuanangan ka matat Paulus , " Momoian nutoili boikí kineneiget . Ai leú kusogai ekeu mitsá ké ai oggak . "
44024026	Ka tetret nenda aikakaroni baga si Pelik ikau bulagat ka tubunia si Paulus . Iaté lulunia imarerei-rei ikua ka matadda rasogai si Paulus rapatibo .
44024027	Kapplu rua ngarura burúnia , si Perkius'an lé amugubernur sailit Pelik . Tápoi kalulut ikau paalakat bagadda tai Jahudi ka tubunia , oreakénangan ikuddu si Paulus ka bagat penjara .
44025001	Iageti kelé aiaili telu ngagogoi burúnia aisegé si Pestus ka laggai nenda , einangan leú et barania ka Kesarea ka Jerusalem .
44025002	Oto sedda segéakérangan panganduatda tai imam sabeu sambat tai bajára tai Jahudi ka tubunia pagalaiat tubut Paulus . Bulat pusumrangan leú et si Pestus tai Jahudi ,
44025003	kalulut erut bagania ka tubudda , kuanangan ka matadda rataroaké si Paulus ka Jerusalem , apakeréan poí bagadda ramateiaké nia ka talagat enungan .
44025004	Tápoi aikua lé si Pestus ka matadda , " Ka sia si Paulus ai nia ka tahanan ka Kesarea ; oto beri aku leú et kaku tá mauju toili aku mitsá sedda .
44025005	Ai leú nukoiniaké kam piga pá sia siabeu tiboi tubu ka talagamui aleiku mei ka Kesarea , nupakaro kam sedda , ké baí bulatnia ai sele sigalainia . "
44025006	Ai pá balu elé pulu ngagogoi burúnia aikuddu si Pestus ka Jerusalem , toili nia mitsá ka Kesarea . Oto matsepnia lé baraakénangan pupakaroat si Pestus , kuanangan ka matadda bulé raabbit si Paulus ka tubunia .
44025007	Kelé aisegé si Paulus , puriórangan leú et rageilik nia tai Jahudi sibara ka Jerusalem , iageti taddaakérangan rajoaké nia simakopé . Tápoi tá momoi rapatoilá bulat pusisineseatnia sikuadda néné .
44025008	Oto ikolouaké pagalaiat tubunia si Paulus , kuanangan ka matadda , " Bulat beri te akugalai apa pá sitaipasesese ka surukat Mose sambat ka Uman Taikamanua , elé ka tubut Kaisar Roma . "
44025009	Tápoi ka sia si Pestus aigagalai paalakat baga ka tubudda tai Jahudi . Oto kuanangan ka matat Paulus , " Kipa nuobá leú mei ka Jerusalem , bulé tuadili ekeu sedda ka matakku pagalaiat selem sisusúakenenda ka tubum ? "
44025010	Kuana lé nia ka sia si Paulus ka matat Pestus , " Ai aku muririó kineneiget ka matat mahkama Kaisar Roma , samba buítá ka kudduat nenda te ituaadili aku . Beringan kam Ukkui , ai lé nuaagai kam taimaselekku ka tubudda tai Jahudi .
44025011	Bulat ké lé baí akupasabauan surukat samba akugalaiakéan galajet simateú tuorak'aké ka tubukku ukuman simateiakenen , matarek lé aku matei . Tápoi ké tá sineseat sele sisusúakenenda ka tubukku , bulat beri sia sara tá momoi isegéaké aku ka tubudda . Paniddogatku , bulé ka pengadilan Kaisar'an lé ituaadili aku ! "
44025012	Oto kelé arapatiboji nia sambadda penasehetnia si Pestus , kuanangan ka matat Paulus , " Anutiddou bulé tuadili ekeu ka pengadilan Kaisar ; oto buítá nuei ka tubut Kaisar . "
44025013	Tá amauju , oi nia ka Kesarea Rimata Agrippa sambat si Bernike , masikua selamat ka tubut Pestus .
44025014	Kelé aiaili piga ngagogoi pá burúnia arakuddu sedda , kuanangan pagalaiat pakarot Paulus si Pestus ka tubut Rimata Agrippa . Pelé ngangania , " Ai sené sara tahanan sigalak'akenen Pelik .
44025015	Kelé akusegé ka Jerusalem , oi sia tai imam sabeu sambat tai bajára tai Jahudi rasegéaké panganduatda pagalaiat tubut Paulus , tiddourangan leú et ka tubukku bulé kuukum'aké nia .
44025016	Tápoi akukua lé ka sia , ka tai Roma tá matukle tusegéaké sara sirimanua ituukum'aké kalulut pasuk-sungan aigalai apa pá , ké sia suk-sungen néné tápei apatuggut sia mata sambadda sipasisusuk-suk , samba tukau leú et ka tubunia oggak ipoiliat sele , elé taimasele nia sigalainia .
44025017	Oto kelé araoi sené tá akuburúaké . Matsepnia lé baraakékungan pupakaroat sambat kuakkungan bulé rataroaké nia sirimanua nenda .
44025018	Tápoi kelé arapurió sipasijo-joaké nia , bulat beri sara arakua selenia kelé kiddiyet bagakku poilianenda ka tubukku .
44025019	Sarat kalulut taimakeret sipinaatutda lé enung puarananda saradda , sambat pagalaiat sara sirimanua sipuoni Jesus . Amateian nia sirimanua nenda , tápoi maron nga-ngania si Paulus , ikua ai nia muririmanua .
44025020	Oto kalulut ingongku taiagaiku pasigabaiatku katukolobat pubakkanan pakaro nenda , kuakkungan kai Paulus , bulé iobá mei ka Jerusalem , ituadili nia sedda kalulut pasuksungan ka tubunia .
44025021	Tápoi aitiddou lé ka sia si Paulus naik banding , samba aitiddou bulé mariu-riu ikuddu ka pat-pat teret takkíakéna pakaronia si Kaisar . Oto kuakkungan bulé mariu-riu ratahan nia teret ibara oggakku kukau nia ka tubut Kaisar . "
44025022	Iageti kuanangan ka matat Pestus si Agrippa , " Beri aku kaku leú et kuobá kuarep pakaronia sirimanua nenda . " Kuanangan nia ka sia si Pestus , " Matsep arepnungan nia . "
44025023	Oto matsepnia lé oi nia si Agrippa sambat si Bernike , bulat silórangan nia siripot siabeu tiboi tubu . Gurú sia ka pupakaroat sambadda siabeu tiboi tubu siutéaké pasaggangan samba sia leú et ka sia siabeu nia ka laggai nenda . Kalulut parentania si Pestus , gurúakérangan nia ka baga si Paulus .
44025024	Iageti kuanangan nia si Pestus , " Ale Baginda Agrippa samba sangamberimui siparururú sené ! Aranganduakéan nia sangamberidda tai Jahudi ka tubukku sirimanua néné , iaté sia sikukuddu ka Jerusalem , samba leú et sia sikukuddu sené . Bulat sialei gerei lé arakua , táan mateú ipurimanua sirimanua néné .
44025025	Tápoi beri sara tá akusese sigalaiakenennia sikau imateú ituukum'aké nia simateiakenen . Sambat kalulut bulat tubunangan poí amasitiddou bulé ka pengadilan Kaisar'an lé ituaadili nia , oto teúakékungan kukau nia ka tubut Kaisar .
44025026	Tápoi tápei anai kaku bulat katukolobat sipulelelek pagalaiat tubunia néné , bulé ioi kugalai suratku kai Kaisar . Iaté lulunia akuabbit nia sené ka matamui ale kam Saukkuimai , sarapei bulat ka tubut Ukkui si Tuan Sabeu Agrippa ! Sipinaatukku poí kaku , lepá pamareksaan néné , aian kuanenku ka surat .
44025027	Aipoí ai lé iaagai tubukku taimateú nia tukau sara tahanan einangan tá tukokolouaké sele sisusúakenen ka tubunia . "
44026001	Iageti kuanangan ka matat Paulus si Agrippa , " Tuoobáaké ekeu nukua taimaselem . " Oto totoiakénangan kabeinia si Paulus , taddaakénangan nia si Paulus itiboi pagalaiat taimaselenia , kisé ,
44026002	" Ukkuimai Tuan Sabeu Agrippa ! Bulat mauktuk aku kalulut kaooi nia kukua taimasele nia sigalaiku ka tubut Baginda , pagalaiat sangamberi panganduatda tai Jahudi siorak ka tubukku ;
44026003	paobánangan pei bagei bulat ai lé nuaagai kam ale Baginda pagalaiat arat tubudda tai Jahudi samba sangamberinia sibabara ka tai Jahudi . Oto kalulut néné kutiddou ka kam Baginda , bulé nuobá kam masiarepi tiboietku néné ka om baga .
44026004	Ai lé raaagai sangamberidda tai Jahudi pagalaiat puririmanuangku , barania ka silaingekku peilé . Ai lé raaagai taddanangan aku lainge tubukku , aian aku mukukuddu ka talagadda sabangsakku ka Jerusalem .
44026005	Amaburúan araagai aku . Sambat ké raobá baí nia , momoi ramuneng'aké nia , bulat panandaatnia peilé akutaddaakéan muparise , kureddet sangamberi surukatnia simaron ka puarananmai .
44026006	Oto kineneiget kupuririó sené bulé tuadili aku , kalulut tonem bagakku ka palelengan sigalai Taikamanua ka tubudda taikebbukatmai .
44026007	Pakerekat baga nenda te rakakaroni baga ka sia sipulurua ngasuku ka bangsa Israel , pat paniddogiddangan Taikamanua sinágó sambat sinoibó . Kalulut tonem bagakku ka palelengan néné , Baginda tuan sabeu , seleakérangan aku tai Jahudi .
44026008	Oto apangan lé lulunia tá nukakatonemi kam nia baga kam saalei tai Jahudi susuruakéna sia mitsá simamatei Taikamanua ?
44026009	Beri aku leú et siburú , akupaatu buítá kugalaiaké apa pá masisaggangi Jesus tai Natsaret .
44026010	Kirénangan nenda te akugalaiaké ka Jerusalem . Oto kalulut surat kuasa sibara ka tai imam sabeu , bailiu bulat maigi sia simasurú ka Taikamanua akukau ka bagat penjara . Beri aku kaku leú et bulat aikuteteúaké bulé tuukum'aké sia ukuman simateiakenen .
44026011	Bulat maigi sia akupaorei ka uma paniddogat , bulé raputatá nia katonemietda . Bulat maorik bagakku ka tubudda , pat ei aku ka laggai bagei kukukru sia sedda . "
44026012	" Oto nenda leú te paatuatku akuabbit surat kuasa sibara ka tai imam sabeu akuei ka Damsik .
44026013	Iageti sinágó , ai aku ka tengan enungan , ale Baginda tuan sabeu , itsókungan leú et sara toro sibara ka manua , saliu peilé torot matat sulu toronia . Oto toro nenda torojinangan sangaliot tubukku sambat sangaliot tubudda saaleiku sipaaleiaké aku ka puenunganan .
44026014	Iageti belé kai sangamberimai ka polak . Lepá arepkungan leú et nga-nga sipasikukua ka tubukku ka nga-ngan Ibrani , ' Saulus , Saulus ! Tá koí nuaariaké nupaorei aku ? Tubum leú te masioorik , ké nuriu-riuaké nusaggangi pupasikelanannia sibailiu tuannu . '
44026015	Iageti kuakkungan nia , ' Kasonia ekeu , Tuan ? ' Aleginangan nia ka sia si Tuhan , ' Aku té néné Jesus sipaoreinu .
44026016	Suruakéan ekeu , lepá puriónungan ! Kupatotoilá poí tubukku ka tubum , bulé kupauddet ekeu bailiu sipuukú galajetku . Buítá nusegéaké ka tubudda sabagei sangamberinia siitsónu gogoi néné pagalaiat tubukku , sambat sangamberinia sipatoiláku ka tubum ka gogoi sibabara .
44026017	Ai leú kubelaaké ekeu ka kabeira bangsa Israel samba ka kabeira sabangsa bagei taú sipuoni tai Jahudi . Kukokoiniaké te ekeu ka tubudda ,
44026018	bulé nubukaaké matadda , rabela ka pugepgepman , ratugurú ka pató ; rabela ka pajoat Sanitu , iageti kup-kup'akénangan sia Taikamanua . Oto kalulut tonem bagadda ka tubukku , appéakénangan jodda Taikamanua , samba bailiunangan sia sikauman Taikamanua sipiliynia . ' "
44026019	" Kalulut néné , alé Baginda Agrippa , bulat mariu-riu kureddet apa siitsot matakku , sisilóku sibara ka Taikamanua .
44026020	Oto tá kugigí-gí kukua nia ka tubudda sirimanua , buítá rabauaké paatuatda , samba rasegéaké tubudda ka tubut Taikamanua , samba kau leú rapatoilá nia ka paraboatda babauakéra paatuatda ka jodda . Ka tai Damsik te akukua nia boikí , lepá ka tubuddangan ka sia tai Jerusalem sambat ka sangaliot Judea , samba leú et ka talagadda taú sipuoni tai Jahudi .
44026021	Niangan té aikabaraji aralabá aku tai Jahudi ka Uman Taikamanua , iageti isiakérangan leú et ramateiaké aku .
44026022	Tápoi teret kineneiget ai lé isasakkeri aku Taikamanua , pat oi kupurió sené , kupasimuneng'aké pagalaiat Jesus ka tubudda sangamberi sirimanua , sigoisó samba sabeu . Oto sangamberinia sikuakku néné , tá aijulut kelé ka siniblaakenenda tai nabi sambat si Mose , sipasikukua ,
44026023	buítá mangorik nia Rimata Sipaarau sitonéakenen Taikamanua néné , samba ibailiu nia sara sirimanua sitususuru siboikí ka simamatei , bulé kalulut néné , oi ipaarep pagalaiat pató , iaté puaragatda tai Jahudi , samba sia taú sipuoni tai Jahudi . "
44026024	Oto aikokolouaké si Paulus taimaselet sigalainia , pugereinangan leú et si Pestus , masikua , " Airoróan ekeu Paulus ! Igit siagainu néné te aibara rorónu ! "
44026025	Tápoi kuana lé nia ka sia si Paulus ka tubut Pestus , " Tá maroró aku , alé Tuan Sabeu . Sangamberinia sikuakku néné , bulat sineseat , samba bulat sibara ka paatuatku simakolou lé .
44026026	Bulat ai lé poí iaagai sipulelelek ka sia Baginda Agrippa sangamberinia néné . Iaté lulunia tá kugigí-gí kupanibo simakolou ka matat Baginda . Matonem bagakku , bulat beri sara ka talagat sipuaaili néné , taiaagaiet Baginda , aipoí tá ka simalipput aipuaili sangamberinia sibabara néné .
44026027	Ale Tuan Sabeu Baginda Agrippa , kipa matonem leú bagam ka sikuat nabi ? Kupaatu matonem bagamui , Baginda ! "
44026028	Iageti kuanangan ka matat Paulus si Agrippa , " Ka bagam te malabbei nu-Kariten'aké aku ka oggak siteté néné , elé ? "
44026029	Tápoi kuana lé nia ka sia si Paulus , " Elé ka oggak siteté pá , elé ka oggak simananta , kutiddou ka tubut Taikamanua , bulé kam alé Baginda sambat kam leú et sangamberimui saukkuimai sipasiaarep tiboietku gogoi néné , bailiu kelé aku néné , táan leú takukua ka sia ka palenggui néné ! "
44026030	Kalepakatnia , puriórangan leú et , baginda rimata néné , si gubernur sambat si Bernike , sambat sangamberidda sabagei .
44026031	Oto kelé arabela ka gerat , patiboddangan pasasambadda , " Bulat beri sara aigalai apa pá simateú tuorak'aké ka tubunia ukuman simateiakenen , elé tupenjaraaké . "
44026032	Iageti kuanangan si Agrippa ka tubut Pestus , " Momoian itubelaaké nia sinéné , ké baí tá ibesíaké ituadili pakaronia ka pengadilan Kaisar . "
44027001	Kelé aipakeré bagamai kuei kai mulajo ka Italia , kaurangan sia tai Paulus sambat tai tahanan sabagei ka tubut Julius , iaté perwira tenterat Roma kuanenda , " Resimen Kaisar . "
44027002	Iageti sakai kai ka kapá sibabara ka Adramitium , oto tutmaian kapá nenda , arapatarek'an tubudda mulajo ka pelabuhan propinsi Asia . Ka sia si Aristarkus tai Makedonia , sibabara ka Tessalonika , amoi leú et nia masipaaleiaké kai .
44027003	Oto matsepnia lé segé kai ka laggai Sidon . Bulat makopé erú nia si Julius ka tubut Paulus . Aioobáaké ibalou saaleinia si Paulus , bulé rakau apa pá simagulai ka sia .
44027004	Baramai sedda , riu-riuakémaian puabanganmai . Tápoi kalulut ai lé kusososro kai rusa , puabakmaian ka puriringan nusa Siprus , kalulut aisasakkeri kai goisó rusa sedda .
44027005	Lepá abangimaian koat simaipó ka Klikia sambat Pampilia , iageti segé kai ka Mira ka laggai Likia .
44027006	Sedda , ailinangan si perwira sara kapá sibabara ka Aleksandria siisiaké mulajo ka Italia . Iageti kaunangan leú et kai ka kapá nenda .
44027007	Piga ngagogoi pá akupukapá kai ; tápoi bulat tá manangká kutui-tui kai , samba bulat siagai kabagangan lé , segé kai , kelé reunan nia ka laggai Kinidus . Oto kalulut kataí manua , taioinangan kuriu-riuaké kai puabanganmai ka ipot eijatmai siboikí . Bailiu puabakmaian ka isit kayaman nusat Kereta , kusabauaké kai Tunang Salmone , bulé isakkeri kai ka rusa .
44027008	Bulat siagai kabaga lé kuabangi kai puriringan nusa nenda , pat segé kai ka sara kudduat sipuoni Pelabuhan Simalainge , tá leú bulat areu nia ka laggai Lasea .
44027009	Ka tetret nenda , atusabauan Punen Paabananda tai Jahudi . Amaigingan tetremai amasibbu , oto aisaliuan tetrenia puabangan simalebak . Kalulut néné , kaunangan panganturat ka tubudda , si Paulus , pelé ngangania ,
44027010	" Ale kam Sasaraina , siripot sipinaatukku kaku , bulat makataí te ké tariu-riuaké bai kam puabanganta néné . Bulat marurugi te sita simakopé , purugiatta néné , tá sarat bibilet ka bagat kapáta , elé kapáta , beri leú et enganta malilimai . "
44027011	Tápoi ka sia geti si perwira , matonem peilé bagania ka tubut jurumudi , belé peilé ka tubut Paulus .
44027012	Paobánangan pei begei pelabuhan nenda tá maerú ikuddu sedda kapá , ka tetret gogoi simaleppet . Lulut néné maigi sia tatogat kapá siobá masiriu-riuaké muabak mitsá rakaddiuaké pelabuhan nenda , rabesíaké rasegé ka Penik , iageti kuddu sia sedda teret kapplut gogoi simaleppet . Penik néné , iaté sara pelabuhan ka Kereta simattai ka usut buggei samba leú et sikaolak .
44027013	Ka tetret nenda , aimuboboroi goisó ka sia rusa kayaman , bulat leppet lepá . Oto ka bagaddangan lé te ka sia tatogat kapá momoian rapulajo . Iageti tattanrangan sao , puabakmaian leú et ka puri-ringan nusa Kreta .
44027014	Tápoi tá amauju buraakénangan rusa simapiret , iaté rusa Sikalaut Baré , siburaakenennia sibabara ka leleu .
44027015	Iageti papau-paunangan kapámai . Oto kalulut taiooi nia kusososro kai rusa , obáakémaian ireu-reuaké kapámai rusa .
44027016	Kelé akusabau kai saigit kayaman nusat Kauda sigoisó , sakkerinangan kai goisó . Oto bulat siagai kabagangan lé sedda oi kupasikeli kai sikotsit kapámai .
44027017	Kelé aioi akutik-tik kai sikotsi ka bagat kapá , paronmaian kapá ; akuappraaké kai tali ka tubut kapá . Kalulut lotómai babara tusasagga kapámai ka buggei simakale ka Sirtis , gorosot'akémaian lajomai , bailiu tenan lé kai obáaké kapámai ireureuaké nia rusa .
44027018	Ka sia rusa riu-riu lé iburaaké nia , oto matsepnia lé paribbaimaian bibilet ka bagat kapá ka koat .
44027019	Matsepnia mitsá , bulat tubuddangan lé tatogat kapá amasiparibbai pugalai kapá ka koat .
44027020	Piga ngagogoi pá burúnia tá akuitsó kai matat sulu sambat panyanyat , samba ka sia rusa leú , riu-riunia le iburaaké nia . Oto pat táan akukaroni kai baga puririmanuamai .
44027021	Piga ngagogoi pá tá arapukom . Iageti ei nia si Paulus murió ka talagadda kuanangan ka matadda , " Ale kam Sasarainamai ! Ké nureddet baí kam sikuakku tá tariu-riuaké mulajo ka Kreta , tá babara simakakataí sambat tá marurugi sita .
44027022	Tápoi kineneiget leú et , kutiddou simaron ka tubumui , bulé nupusurá kam baga . Aipoí bulat beri te kam sara ka talagamui simamatei ; sarat kapáta lé malilimai .
44027023	Aipoí soibó amoi malaikat Taikamanua paniddogietku , iaté Taikamanua sibakkat aku .
44027024	Aikua malaika ka matakku , ' Buí numalotó , Paulus ! Aipoí buítá mei ekeu ka tubut Kaisar . Oto kalulut erut bagat Taikamanua ka tubum , sambat kalulum , maselamatdangan leú et ka sia sabagei . '
44027025	Kalulut néné , ale kam Sasaraina , kau imaangká bagamui ! Aipoí matonem bagakku ka tubut Taikamanua , puaaili nia sangamberi sikuania ka tubukku .
44027026	Tápoi buítá tusagga sita ka sara nusa . "
44027027	Kapuluepat ngasoibónia , ai peilé kai mutetebbuk ka Laut Adria . Elé tengamoi pá , againangan tubudda tatogat kapá legremai ka kapí .
44027028	Iageti toak'akérangan tali sibara bukkú , masijuujugi kerut bagat koat . Oto ai pá epat ngapulu ngameter kerunia . Tá amanju juu-jugiddangan nia mitsá , agairangan kerut koat ka ipóra ai telu ngapulu ngameter kerunia .
44027029	Kalulut lotóra itusaggat kapá ka bukkú , kaurangan epat ngambua sao ka murit kapá , karoniddangan baga ké momoi lé baí nia maola tutuitui sedda .
44027030	Iageti ka sia tatogat kapá , sipinakele , tui sia rakaddiuaké kapá . Gorosot'akérangan sikotsi , ké lé baí airabebelé sao ka utet kapá .
44027031	Oto kuanangan ka matadda tai perwira sambat tai perajurit sikukuddu ka kapá , si Paulus , " Ké tá baí mukuddu sia ka bagat kapá néné tatogat kapá , bulat beri te sia sara sipuririmanua . "
44027032	Iageti tippúrangan nia talit sikotsi tatogat kapá , maraggainangan leú et .
44027033	Kei mapató , ná-nánangan sia si Paulus bulé rapukom sangamberidda . Pelé nga-ngania , " Aiailingan pulu epat ngagogoi burúnia sarat pasinge-ngenaaké tubu lé kam ka bagat karat baga samba taipukomom apa pá .
44027034	Oto kutiddou ka kam bulé nupukom kam goisó . Aipoí nenda lé simaerú , bulé imaron tubumui mitsá . Sangamberimui poí néné maseselamat lé kam , samba tá anai simagulai ka kam apa pá . "
44027035	Lepá aikua kelé néné si Paulus , alánangan roti , kuanangan surá ka tubut Tuhan , ka matadda sangamberidda . Iageti parubeinangan leú et nia roti ka tubudda , pukomrangan leú et .
44027036	Oto maronnangan mitsá tubudda , eirangan leú et ka sia sabagei mukom .
44027037	Ai sia rua ngotu pitu ngapulu igidda ka bagat kapá .
44027038	Kelé aramaektek sangamberidda , ribbaiakérangan gandum ka bagat kapá ka koat , bulé imanangká kapá .
44027039	Oto kelé aimapató , itsórangan buggei ka sia tatogat kapá , tápoi tá raagai tobbou apa páonia nenda . Itsórangan leú et sara gukguk sambat buggeinia . Iageti siboddangan masijolouaké sedda kapá , ké moi baí nia .
44027040	Oto saggritdangan talit sao , kuddu ka sia sao ka bagat koat . Lepá rugutrangan leú et tali seseret murit kapá . Lepá karaíakérangan leú et lajo ka utet kapá , bulé iboroi kapá iei ka kapí .
44027041	Tápoi aisaggat lé nia ngaí ka kale , iageti saggat ka sia utet kapá , oto ottotnangan nia , pabuubuginangan leú et nia onu sabeu ka sia murit kapá , iageti maragatnangan leú et .
44027042	Iageti isiakérangan nia tai perajurit ramateiaké sangamberidda tai tahanan , kalulut seddéra rabara sipulalalak ka kapí , iageti tui-tuirangan leú et .
44027043	Tápoi aiolei lé bagadda ka sipinaatutda néné tai perajurit , kalulut obára raselamat'aké si Paulus . Kuaddangan ka tubudda siagai mulalak , raputeipu boikí ka koat , iageti pulalakrangan ka kapí .
44027044	Ka sia sabagei leú , buítá raei masitut'aké sia , raalá lalalakra lappri , elé karagatat kapá . Oto kisedda te akugalaiaké kai akumaselamat kai , pat segé ka kapí .
44028001	Kelé akutusappai kai ka angkat baga , iapeité agaimaian pununusat Malta nia .
44028002	Bulat matopit sia sikukuddu ka nusa nenda . Silórangan kai sangamberidda simalelek , samba rusuirangan api purakaatmai kalulut aitaddaakéan ibelé urat , samba manua leú et maleppet .
44028003	Iageti ei si Paulus masirurúaké ngaimang purusu , kaunangan nia ka api . Oto airururúaké ngaimang , bojjlo sangamuneng ulou , kalulut oloi api , pilanangan kabei Paulus .
44028004	Kelé araitsó nia sikukuddu ka nusa nenda iputoak ulou ka kabei Paulus , patiboddangan pasasambadda , " Bulat sipasimamatei sirimanua lé sirimanua néné , kalulut kenanen abelangan nia ka onut koat , tápoi ka sia Dewit Puroipoat , tá ioobáaké ipurimanua . "
44028005	Tápoi kelé aisó-sóaké ulou nenda si Paulus , ka api , bulat beri goisó tá aipulaplapi nia .
44028006	Arapaatu ka sia tá mauju pugónangan leú et kabei Paulus , elé tulut belé nia matei . Tápoi kelé aimaburú rangenaaké tubudda , tá anai apa paonia sibabara kiseiet ka tubut Paulus , oto kiséan lé arakua , dewa lépa nia ka sia néné , si Paulus .
44028007	Ka bet-bet kudduatmai sedda , ai sangamata monen Publius , simaabeu tiboi tubu ka nusa nenda . Bulat ka erut bagania silónangan kai ka lalepnia telu ngagogoi burúnia .
44028008	Ka tetret nenda , ai nia mabebesí ka sia ukkuinia , ai roketnia samba logau ka kannia . Iageti einangan leú et si Paulus masibalou ukkui , simabesi , tiddouakénangan nia ka Taikamanua samba tonem'akénangan kabeinia si Paulus ka tubunia , iageti ale-aimale besínia .
44028009	Oto kalulut sibabara néné , bailiu eirangan leú et sangamberidda simabesí ka nusa ka tubut Paulus , iageti aleakénangan sia .
44028010	Akérangan leú ka kai panguruatda , samba kelé akuteúaké kai mulajo , taroakérangan sangamberi balutmai ka puabangan .
44028011	Telu ngalaggó burúnia akukuddu kai sedda , tui kai ka nusa nenda , sakai kai ka sara kapá sibara ka Aleksandria , sipusasao sedda burut aibara leppet manua ka nusa nenda . Kapá nenda ai lambangnia , iaté " Dewa Tairua , si Kastor sambat si Poluks . "
44028012	Pusaomaian ka laggai Sirakusa , iageti kuddu kai sedda telu ngagogoi burúnia .
44028013	Oto baramai sedda pulajomaian mitsá masiriringi bet-bet koat , pat segé ka Regium . Matsepnia lé akénangan rusa kayaman , pat aili rua ngagogoi burúnia segé kai ka laggai Putioli .
44028014	Iageti paailimaian sedda simatonem baga ka tubut Jesus , oto kalulut paniddogatda , kuddu kai sedda ka tubudda sangamenggui burúnia . Lepá riuriuakémaian nia mei ka Roma .
44028015	Arepda lé nia saalei ka Roma simatonem baga ka tubut Jesus , oirangan leú et ka Pasar Apius sambat ka Pasanggrahan Telu , masisiló kaooimai . Kelé aiaili sia si Paulus , kuanangan surá ka tubut Taikamanua , samba bara om bagania .
44028016	Kelé arasegé ka Roma , obáakérangan ikuddu sarania si Paulus , tápoi buítá ijago nia sara perajurit .
44028017	Telu ngagogoi atusabau , sogainangan sia siabeu tiboi tubu ka tai Jahudi . Kelé araparurú kuanangan ka matadda , " Ale kam Sasaraina ! Bulat beri te akugalai sele ka bangsatta , elé akupasabau arat simatukle ka sita sisilóta ka taikebbukatta . Tápoi kenanen kisedda , aralabá peilé aku ka Jerusalem , segéakérangan aku ka kabeira tai Roma .
44028018	Kelé arapareksa pakarokku , obárangan rabelaaké aku , aipoí tá akugalai beri sara sele simateú ituorak'aké ka tubukku ukuman simateiakenen .
44028019	Tápoi kalulut ai lé rakekeláaké paatuatda tai Jahudi , oto tiddoukungan bulé ituadili pakarokku néné ka pengadilan Kaisar Roma . Akugalaiaké kelé néné geti , tá te kalulut kababarat nganduakenenku pagalaiat tubudda sabangsakku .
44028020	Nia té lulunia akutiddou tapaaili kam , bulé tapatibo kam ; aipoí aitupaleggui aku , kalulut kukuakku lé Sipaarau karonietda sabangsa Israel . "
44028021	Iageti kuaddangan ka matania , " Bulat beri peite silómai surat sibara ka Judea , masikolouaké pagalaiat tubum , ale Saraina . Samba mitsá bulat beri peite sia sara siooi masisegéaké , elé masitiboi ka kai pagalaiat tubum sikataí .
44028022	Tápoi bulat aikukikiddiy kai kuarep kai putotonem bagam , akuarep'an poí kai palololoira nia arat sienung'akenennu . "
44028023	Iageti pakerénangan bagadda rateúaké sara tetre parurukatda . Oto ka tetret nenda , maigi sia amei ka kudduat Paulus . Barania simatsep , pat aili ka soibokat ikolouaké samba isegéaké pagalaiat Purimataat Taikamanua . Alánangan ruang sibara ka Bukot Mose sambat Bukotda tai Nabi , si Paulus , ibesíaké imatonem bagadda ka tubut Jesus .
44028024	Oto ai sia simatonem baga ka sikuat Paulus , tápoi ai leú sia sitaimatonem baga .
44028025	Ai peilé sia tá pakekeré baga , kaddiuakérangan leú et kudduat Paulus , ka tetret aikua mitsá ka matadda si Paulus kelé néné , " Kirénangan bulat amuailingan kelé ka sikuat Ketsat Sipunenan ka sikuat Nabi Jesayas ka tubudda taikebbukatmui !
44028026	Aikua Taikamanua ' Kenan nukua ka matadda sabangsa néné : Mariu-riu lé nuarep kam nia , tápoi tá ainuaagai kam kolounia ; mariu-riu lé nulelek'aké kam nia tápoi tá nuagai kam apa sipuaaili .
44028027	Aipoí aikummúan pupaatuananda bangsa néné , aitakkep'an piúra arauneng'akéan matadda . Aibara kelé néné geti bulé buí imakoinong matadda , samba buí imaarep piúra , buí imakolou ka bagadda , samba bulé buí ratoili ka tubukku , iageti aleakékungan sia . ' "
44028028	Kalepakatnia kuanangan ka matadda si Paulus , " Bulé nuagai kam nia ale kam Sasaraina , katuareman pagalaiat puaragat sibara ka Taikamanua , atupaarep'an te kineneiget ka tubudda taú sipuoni bangsa Jahudi . Oto aratut'akéan ka sia ! " [
44028029	Kelé aikua kelé néné si Paulus , kaddiuakérangan kudduat nenda tai Jahudi , ai sia mututui-tui , ai sia pauukle pasasambadda . ]
44028030	Rua ngarura burúnia aikuddu si Paulus ka Roma , ka lalep sisewania . Bulat mangká bagania si Paulus masisiló kaooira sipasibabalou nia .
44028031	Tá amagilá nia si Paulus masisegéaké ka tubudda pagalaiat Purimataat Taikamanua , sambat pagalaiat Tuhan Jesus Kristus . Bulat beri sara pasailaat , igalaiaké néné , si Paulus .
45001001	Ale kam sangamberimui Sasarainamai ka Roma simanuntut bagat Taikamanua , sambat sinogai Taikamanua bailiu sikaumania . Aipauddet'an samba aipiliyan aku Taikamanua kelé sara sikokoiakenen bailiu sipaarep Katuareman Simaerú .
45001002	Aipoí Katuareman Simaerú néné , aipatonéan Taikamanua barania ka siburú peilé ka sikuadda tai nabinia kelé ka sitususurat ka Buko Sipunenan .
45001003	Katuareman Simaerú néné , iate siorak pagalaiat Togat Taikamanua , iaté Tuhanta Jesus Kristus . Siripot ka pusirimanuaat , nia néné punuteteu Dapid lé ,
45001004	tápoi siripot ka putaikamanuaat geti , nia néné iaté Togat Taikamanua . Aimatoilá néné , iaté ka gegenia simaron ka katusuruatnia ka simamatei .
45001005	Samba nia leú te aiaké kaku panguruat aibailiu aku apostel , kapasiaabeuakéku onin Kristus , palulukkungan sia sangamberi bangsa ramatonem baga samba ramareddet .
45001006	Oto sené oniakenen sangamberi bangsa , iaté kam leú et sikukuddu ka Roma ; aipoí kam leú et ka kam , aisogaian kam Taikamanua , bulé ibailiu kam sapaamian Jesus Kristus .
45001007	Iaté lulunia akugalai suratku néné ka tubumui . Bulé ipanukani samba ibujai kam Taikamanua Ukkuita samba Tuhanta Jesus Kristus .
45001008	Boikí ka onin Jesus Kristus , kukua surá ka tubut Taikamanua , kalulumui sangamberimui ; aipoí sangamberi sirimanua ka polak néné , araarep'an putotonem bagamui simakopé ka tubut Kristus .
45001009	Mariu-riu lé kurepdem kam ka paniddogatku . Ai lé isasaksiaké Taikamanua pusisibulatnia sikuakku néné . Taikamanua nenda te pasikelietku bulat sibara ka muinet paatuatku masipaarep Katuareman Simaerú pagalaiat Togania .
45001010	Bulat akutiddouan simakopé ka tubut Taikamanua , bulé iobaáaké kuoi kineneiget kubalou kam .
45001011	Aipoí bulat aian kukikiddiy simakopé , tapaaili kam bulé ioi kuaké ka kam panguruat Ketsat Sipunenan , imaron pupaatuananmui .
45001012	Kukukua kelé néné geti , kalulut amakeréan atamatonem kam baga ka tubut Jesus Kristus , bailiu oi tapasopo kam katubu .
45001013	Ale kam Sasaraina ! Bulé nuagai kam nia , bulat amakopéan akubesíaké kubalou kam , tápoi sarat ai lé pasailaatnia . Beri ka talagamui leú et ka kam , aikuoobá ibara buania sigalaiakenenku , kelé aipubua ka sigalaiakenenku ka talagada ka sia taú sipuoni tai Jahudi , ka kudduat bagei .
45001014	Aipoí ai galaiakenenku ka tubudda sangamberi bangsa ; siagai arat samba ka tubudda sitaiagai arat , sipusisikola samba sitaipusisikola peilé .
45001015	Iaté lulunia kubebesíaké kusegé'aké Katuareman Simaerú néné ka tubumui ka kam leú et sikukuddu ka Roma .
45001016	Bulat matonem bagakku simakopé ka tubut Katuareman Simaerú néné , kalulut katuareman néné , iaté sara gege sibara ka Taikamanua , masipaarau sangambaridda simatonem baga ; siboikí iaté , tai Jahudi , lepá sabangsa bageian .
45001017	Aipoí kalulut Katuareman Simaerú , patoilánangan nia Taikamanua , kipa aipaerú aioi aipatabbra mitsá sirimanua ka tubut Taikamanua ; enungnia geti , iaté tukatonemi Taikamanua barania ka panandaatnia , pat aili ka kalepakatnia . Bulé ipuaili kelé ka sitususurat ka Buko Sipunenan sipasikukua kisé , " Simatonem baga ka tubut Taikamanua , pat erú mitsá patabbaratda ka tubut Taikamanua , nia té muririmanua ! "
45001018	Aipatoiláan Taikamanua golúnia ka manua , ka tubut sangamberinia jo samba pukakataíra sirimanua , aipoí kalulut jot sirimanua lé isasaila sirimanua raagai nganturat masikolouaké bulat simakolou , pagalaiat tubut Taikamanua .
45001019	Aponia siooi raagai sirimanua pagalaiat tubut Taikamanua , amakolouan ka bagat paatuatda sirimanua , aipoí bulat tubut Taikamanuangan aipatoila nia ka tubudda sirimanua .
45001020	Ka panandaatnia peilé aibaraaké polak néné Taikamanua , pagalaiat putubuat Taikamanua sitaimatotoilá , iaté pagalaiat tubunia siripot pu-Tataikamanuania , samba gegenia simatom , amoian araagainia sirimanua iaté ka sangamberi sibaraakenennia . Oto táan anai enunganda sirimanua masikaróaké tubudda ka seledda .
45001021	Araagaian nia sirimanua ka sia Taikamanua , tápoi bulat beri hormatidda nia siripot pu-Tataikamanua nia , sambat bulat beri kuadda surá ka tubunia . Tápoi bagei lé rapaaatu , samba paatuatda amagep-gep'an .
45001022	Arakuangan tubudda simasiku paatuat , oto sitaiagai paatuat lé .
45001023	Tá Taikamanua simatom rapaniniddogi , tápoi tularat simakeré ka tarimeu simamateiet lé , iaté sirimanua , umá , tarimeu siepat rere , samba tarimeu sipulalatá .
45001024	Oto kalulut néné , oreakénangan sia Taikamanua ragalai siobat bagadda sikataí , pat galaiakérangan sikataí ka pasasambadda .
45001025	Taikamanua bulat sibulatnia , siliyrangan nia ka tubut tá sibulatnia . Tá ka tubut Sipasibabaraaké , tápoi ka tubut sibaraakenen lé rapaniniddou samba rapasisikeli . Oto sipasibabaraaké lé siripokatnia tuuumun'aké teret buru-burú ! Amen .
45001026	Kalulut gagalaiakéra nia sirimanua kelé néné , oreakénangan sia Taikamanua ratut'aké pubobot-bot akkulára kasit-sit'akenen . Táan ka tubudda taimanteu iaalá bagadda tainanalep , tápoi ka tubuddangan lé pasasambadda tainanalep .
45001027	Ka sia taimanteu leú et , kisedda leú et ragagalaiaké , táan ka siripokatnia rapaalei ka tubudda tainanalep , tápoi ka tubuddangan lé pasasambadda taimanteu iaalá bagadda . Ka tubudda pasasambadda taimanteu lé rababaraaké paaleiat pakailaat ka tubudda pasasambadda taimanteu , pat silórangan palumunan siripot sigalaiakenenda sikataí .
45001028	Kalulut tá anai kaura nia ka sia sirimanua raagai Taikamanua , oreakénangan nia Taikamanua imakataí pupaatuananda , pat galaiakérangan sitaimateú ragalaiaké .
45001029	Asut'an pupaatuananda sangamberi sikataí , sitaimaroipo , pualagat baga , asut'an paatuatda simabuté , orot mata , pupaatuanan obat pamatei , obat palabá , pataju , samba obat masisiliaké jo . Raobá masitiboi sirimanua ,
45001030	raobá masipakatai oninda sabagei , mabuak paatuatda , tá raagai arat , simalagá baga ka tubut Taikamanua , samba masaliu kuananenda . Raagai masigaba enungan sibau ragalaiaké sikataí . Raobá masilawan saeppudda ;
45001031	tá raobá rasese'aké sikuadda sabagei , tá matopit sia muarat , sambat tá anai ka tubudda arat puririmanua siripot kapasasamba sirimanua .
45001032	Ai lé raaagai , siripot surukat Taikamanua , sangamberi sirimanua sigalaiaké kelé néné , buítá tuorak'aké ka tubunia ukuman simateiakenen . Tápoi kenanen kisedda , ai leú ragagalaiaké kelé néné , elé momoi takua , beri sia leú et , ai lé ioobá bagadda ragalaiaké nia sabagei .
45002001	Oto kalulut néné ale kam Sasarainamai , kasonia lé poi takukua nia kam néné , pat koí obámuian masisele'aké sabagei ? Tá te anai enunganmui bagei , masikua tatat selemui ! Aipoí ké nusele'aké kam sabagei , tápoi beri kam leú et ka kam ai leú et nugaalaiaké kam kelé sigalaiakenenda ka sia , anuukum'akéan te kam tubumui .
45002002	Kelé siagaita poí , ké iorak'aké ukum Taikamanua ka tubudda sipasigagalaiaké kelé néné , maroipo ukumnia .
45002003	Tápoi ka kam geti , ai lé nugagalaiaké kam sigalaiakenenda sabagei sisusuiakenenmui ka tubudda . Bulat ka bagamui lé pá momoi nukatsliaké kam tubumui ka kam ka ukuman Taikamanua ?
45002004	Elé ai lé pá nupulalabbei kam anggai baga samba taipuleletseina nia elé om bagania simakopé Taikamanua ? Kirénangan ai lé nuaagai kam patotoilána erut bagania Taikamanua , kalulut obána nubauaké kam paatuatmui .
45002005	Tápoi ai lé nukekeláaké kam paatuatmui , elé tá nusisiliy kam paraboatmui . Oto kam lé ipasasané ukumanmui ka Gogoi Sialu , ké iaili tetrenia ipatoilá golúnia samba iorak'aké ukuman simaroipo ka tubumui Taikamanua .
45002006	Aipoí ilulumun'aké te sia Taikamanua siripot sigalaira .
45002007	Ikakau te Taikamanua purimanuaiat sipulelelek sambat sitaitatatá ka tubudda simariu-riu masigalaiaké simaerú , bulé rasese pulatsanan , pubebeunan sambat simatom .
45002008	Tápoi sia geti sigalai sarat purimanuaiatda saradda , samba sitaimareddet ka tubut Taikamanua , tápoi masitut'aké sikataí lé , bulat pugolukiet Taikamanua simakopé lé sia .
45002009	Bulat muge-geja te sia baga samba mango-ngorik te sia , sangamberi siobá masigalaiaké sikataí ; siboikí iaté sia tai Jahudi lepá siangan ka sia sabangsa bagei .
45002010	Tápoi sia geti siobá masigalaiaké simaerú , rasisiló pulatsanan , pubebeunan samba lelek puririmanua sibara ka Taikamanua ; siboikí iaté sia tai Jahudi , kisedda leú et sia sabangsa bagei .
45002011	Aipoí tá irarasei sia sirimanua Taikamanua .
45002012	Ka sia bangsa bagei aramajo tá araagai surukatda tai Jahudi . Oto tá tuaadde'aké ka tubudda surukat néné . Tápoi ka sia geti tai Jahudi aramajo lepá araagai surukat ; oto kalulut néné tuorak'aké ka tubudda ukuman siripot surukat .
45002013	Ramaeerú poí mitsá sirimanua ka tubut Taikamanua , tá kalulut aagaira surukatda tai Jahudi , tápoi kalulut gagalaiakéna lé siripot sitususurat ka bagat surukat .
45002014	Ka sia sabangsa bagei , tá te raagai surukatda tai Jahudi . Tápoi ké sibara ka paatuatda raobá masigalaiaké sikuat surukat nenda , oto paatuatdangan té nenda ibabailiu ukum ka tubudda , kenanen baí tá raagai surukatda tai Jahudi .
45002015	Ka paraboatda lé imatotoilá katususurat nia sikuat surukat ka bagat paatuatda . Beri ka pupaatuananda ka baga leú ipatotoilá pagalaiat nenda , aipoí kakkau seleakénangan elé sineseat'akénangan sia paatuatda saradda .
45002016	Oto kisedda te muaaili ké iaili tetrenia . Ka tetret nenda , siripot ka sikuat Katuareman Simaerú sipaarepku , hakiminangan sangamberi pupaatuanan simalipput Taikamanua ka sigalaiakenen Jesus .
45002017	Oto ale kam Sasaraina , kipangan kam ka kam kineneiget ? Anukua kam tubumui tai Jahudi . Omet'akenenmui iaté surukat arat Jahudi , samba bulat abeu ka paatuatmui , kalulut patabbaratmui ka tubut Taikamanua .
45002018	Sedda ka surukat ai anusese kam panganturat , pat bailiu agaimuian siobat bagat Taikamanua , elé agaimuian kipa simaerú .
45002019	Bulat amatonem'an bagamui ka tubumui , nukua kam tubumui sipalulu simapeset , sambat sipatóaké sia sikukuddu ka pugepgeman .
45002020	Sipasigegelaiaké sia sitaiagai simaerú , sambat gurudda sitaimaagai . Ai lé nukakatonemi kam kababarania sangamberi puagaiat samba arat bulat sibulatnia ka surukat aratda tai Jahudi .
45002021	Kam anupangantoman'an kam sia sabagei , oto , kipa , tá koí nupangangantoman kam tubumui ka kam ? Kam anupangantrungan kam sirimanua buí rapanangkou , tápoi kam leú et ai leú kam mananangkou !
45002022	Kam ainupangangantoman kam sirimanua sabagei , bulé buí rapaelet , tápoi kam ka kam , ai kam paeelet ! Bulat maasá bagamui ka tubut bulungan , tápoi ainupararauragi kam bibilet ka uman buluat .
45002023	Anuumun'akéan kam tubumui iikep'akémui nia surukat Mose , tápoi ai lé nupalololoi kam Taikamanua , kalulut taimareddetmui ka surukatnia .
45002024	Ai atusurat'aké ka bagat Buko Sipunenan kisé , " Kalulumui te tai Jahudi , arapalolit onin Taikamanua , ka talagatda sabangsa bagei . "
45002025	Ke nureddet kam surukatda tai Jahudi , bailiu ai leú lulunia ka tubumui sunatmui néné . Tápoi ké geti tá matukle nureddet kam apa sikuat surukat , oto bulat tá anai lulunia ka tubumui sunatmui néné .
45002026	Ké ai baí sia sara sipasirereddet surukat aratda tai Jahudi , tápoi tá atusunat nia , tá pá iaadde'aké nia Taikamanua sipususunat ?
45002027	Oto tá isosoppi te rasesele'aké kam ka sia sitaipususunat , ale kam tai Jahudi , aipoí , ai ka kam surukat arat Jahudi samba atusunat'an kam , tápoi ai lé nupaaapa kam sikuat surukat néné . Kenanen tá atusunat sia , tápoi sia peilé masirereddet surukat aratda tai Jahudi .
45002028	Aipoí tá puoonidda lé tai Jahudi , kuantangan sia tai Jahudi bulat sipulelelek ; elé katususunatda lé , kuattangan sia bulat sipususunat bulat sipulelelek .
45002029	Oto oniakenen geti tai Jahudi bulat sipulelelek , iaté siparaboat'aké siripot puparaboananda tai Jahudi ; ia leú et oniakenen bulat sipususunat bulat sibulatnia , iaté sipususunat ka paatuat sibaraakenen Ketsat Sipunenan , tá sitususurat ka bagat buko . Ka Taikamanua lé rasisiló katuumun kalulut sigalaira , tá sibara ka sirimanua .
45003001	Oto ké kisedda baí nia , apangan lé onia uktukta ibailiu sita tai Jahudi ? Apangan lé katukaunannia tutut'aké surukat musunat ?
45003002	Kirénangan tedda maigi katukaunannia ! Siboikí , kalulut ka tubudda tai Jahudi lé poí , aisegéaké tiboietnia Taikamanua .
45003003	Tápoi kipa pá , ké ai bai sia sangarubeiat tai Jahudi sitaimatopit ka tubut Taikamanua ? Elé kalulut nenda , taimatopitnangan pá ka sia Taikamanua ?
45003004	Bulatnia tá kisedda ! Aipoí bulat mariuriu lé puroipoat Taikamanua , kenanen sangamberi sirimanua maboko . Ka bagat Buko Sipunenan leú et ai atusurat'aké kisé , " Buítá matoilá roipom ka sangamberi titiboatnu , samba mamanang ekeu ka tetret tuhakimi ekeu . "
45003005	Oto ké amakopéan toilá nia puroipoat bagat Taikamanua , kalulut taimaroipo nia sigalaita ka sita , oto apangan lé onia takukua kam ka sita ? Elé takukua pá kam taimaroipo nia Taikamanua ké iukum'aké sita ? ( Bulatnia takukua tedda kam kelé néné , siripot sipinaatutta ka sita sirimanua ) .
45003006	Tápoi bulatnia tá kisedda ! Aipoí kipa te iooi iadili polak néné Taikamanua , ké tá maroipo baí nia ?
45003007	Tápoi ké kalulut galajet sitaipasesese , bailiu memei makokopé imatoilá puroipoat Taikamanua pat umun'ake oninia , angoi peilé ituseseleaké sia sirimanua sikataí paraboat kelé sara sirimanua sijo ?
45003008	Tá koí momoi takukua kam kisé , " Kauan tagalai kam sikataí , bulé ibara puerukat ? " Kirénangan tedda ai sia sipaloloi aku , arakua , akukua kelé néné . Oto sia kelé néné bulat mateúan iukum'aké sia Taikamanua .
45003009	Oto kipa , sita peilé pá maerú tiboi tubu sipuoni tai Jahudi , ka tubudda sabangsa bagei ? Bulat sibulatnia tá ! Akukuangan , tai Jahudi pá nia , elé sabangsa bagei , sangamberidda aian sia ka kupkumen jo .
45003010	Kele sitususurat ka bagat Buko Sipunenan , " Bulat beri sia sara sirimanua simaroipo ka matat Taikamanua ,
45003011	beri sia sara simakolou ka baga , samba beri sia sipaniddogi Taikamanua .
45003012	Araareuakéan tubudda sangamberidda ka tubut Taikamanua amapepengan sia sangamberidda . Beri sia sara sigalaiaké simaroipo ; bulat mandé sara !
45003013	Totolonlolokkatda , bulat kéan lé ratei situngangá-ngá . Amugorok'an patajuat ka jalaira , amubuggrangan ka bibodda pakataikat nga-nga , kelé lagat ulou .
45003014	Asut'an ka ngu-ngunda pateleiat sambat tiboiet palotokat .
45003015	Bulat pababalawan sia raei masipaorei , elé masimateiaké sirimanua .
45003016	Arapakarap'an kasubuat sambat pugejaat baga .
45003017	Mapeset lé pupaatuananda ka enungan paabanan ,
45003018	samba tá rasusurú Taikamanua . "
45003019	Oto kineneiget amakolouan ka sita , sangamberinia sitususurat ka surukat aratda tai Jahudi néné , sarat ka tubudda sikukuddu ka kupkumen surukat nenda lé . Kalulut néné beringan sia sara sipasikakaróaké tubuna rakua apa pá , samba momoian ituntut sia Taikamanua sangamberi taikapolak .
45003020	Aipoí bulat beri sia sara momoi paerú mitsá ka tubut Taikamanua kalulut pasigagalaiakéra surukat arat . Sarat masipatoilá jodda sirimanua lé poí , ka sia igagalai surukat néné .
45003021	Tápoi kineneiget geti , aikauan enungan Taikamanua ka tubudda sirimanua , kipa rapaeerú , bulé ioi rapaerú mitsá ka tubut Taikamanua . Enungan siaket Taikamanua néné , tá anai pasakkunannia ka surukat aratda tai Jahudi . Bulat tubut Bukot Mose samba bukodda tai nabingan aipatoilá nia néné ,
45003022	sarat kalulut tonem bagadda siriamanua ka tubut Jesus Kristus lé , iooi ipaerú mitsá Taikamanua patabbaratda sirimanua ka tubunia . Tápoi sarat ka sia simatonem baga ka tubut Jesus Kristus lé , aigalai nia Taikamanua ; tá poí anai pabaggeiatnia .
45003023	Aipoí sangamberi sirimanua atuareuan sia ka tubut Taikamanua siarauaké sia .
45003024	Oto sarat kalulut panguruat katet bagat Taikamanuangan lé siakénia sitá saki , aimaerú mitsá patabbaratda sirimanua ka tubut Taikamanua ; enung nia aigalai iaté : itebui sia Jesus Kristus , taikapolak néné .
45003025	Ibuluaké Jesus Kristus , Taikamanua , bulé kamamateinia néné , kolou tetebuina sia Taikamanua ka jodda , ké matonem baí bagadda ka tubunia . Aigalaiaké geti kelé néné Taikamanua , bulé imatoilá ka sita roipot bagania . Aipoí baranangan ka siburú peilé , aipaom'an bagania Taikamanua ka jodda sirimanua , iaté lulunia tá aiukum'aké sia .
45003026	Tápoi kineneiget geti , táan iooreaké Taikamanua jodda sirimanua , masipatoilá roipot bagania ka tubudda . Ka enungan néné te ipatotoilá roiponia Taikamanua . Oto sangamberi simatonem baga ka tubut Jesus , amaerúan mitsá patabbaratda ka tubut Taikamanua .
45003027	Oto táan anai atsiakenenta , bulé ioi taumun'aké kam tubutta . Angoi poi aibara kelé néné ? Kalulut pasigagalaiakéta pá siripot surukat aratda tai Jahudi ? Tá nia . Sarat kalulut tonem bagatta lé .
45003028	Oto momoi takua : Tá kalulut pasigagalaiakéra sangamberi sikuat surukat aratda tai Jahudi , imaeerú mitsá patabbaratda ka tubut Taikamanua . Tápoi kalulut tonem bagadda lé , ka tubut Jesus Kristus .
45003029	Elé kipa , sarat Taikamanuanda lé poi tai Jahudi Taikamanua néné ? Tá poi Taikamanuanda ka sia sabangsa bagei ? Oo , kirénangan tedda Taikamanuanda leú et ka sia sabangsa bagei Taikamanua néné !
45003030	Aipoí sara lé Taikamanua . Oto kalulunia lé aioi aimaerú mitsá patabbaratda tai Jahudi ka tubut Taikamanua , kalulut tonem bagadda . Oto beri leú et ka sia sabangsa bagei , kalulunia leú te aimaerú mitsá patabbaratda ka tubut Taikamanua , kalulut tonem bagadda leú et ka sia .
45003031	Taleú kisé lé , atakatonemingan poí kam nia Kristus , putatátangan nia surukat aratda tai Jahudi ? Tá kisedda ! Tápoi kalulut putotonem bagatta néné , maabeunangan ka paatuatta surukat néné .
45004001	Oto ké kisedda baí nia , kipangan lé takukua kam ka tubunia ka sia taikebbukatta si Abraham ? Kipa pengalamannia ?
45004002	Ké kalulut sigalaiakenennia baí aikabaraji aimaangká bagat Taikamanua ka tubunia , oto ai palulut nia aiumun'aké tubunia . Tápoi tá momoi iumun'aké tubunia ka matat Taikamanua .
45004003	Ai atusurat'aké ka bagat Buko Sipunenan kisé , " Kalulut tonem bagania si Abraham ka tubut Taikamanua , silónangan nia Taikamanua kelé sara siangkáaké bagat Taikamanua . "
45004004	Aipoí sangamberi sipugagalai , rasisiló upadda ; tápoi upadda néné , tá raooniaké nia kelé panguruat , aipoí nia lé sibakkatnia .
45004005	Tápoi ai leú te sia sitaikaroni tubunia ; tápoi ka tubut Taikamanua lé rasesegéaké tubudda sipasitetebui sia ka jodda . Kaputotonem bagadda nenda te aiadde'aké sia Taikamanua kelé sara siangkáaké bagat Taikamanua .
45004006	Oto kisedda leú te ka sia sipinaatunia si Dapid ; iaté lulunia aikua ka tubudda sioniakenen Taikamanua siangkáaké bagania , kauan numauktuk kam . Tápoi beri pulatseina sigalaiakenenda . Kisé aikua si Dapid ,
45004007	" Mauktuk te sia ké aiappéakeán Taikamanua sangamberinia pinasabaura samba jodda leú et airateiakéan Taikamanua !
45004008	Mauktuk te sia ké tá ituntut jodda si Tuhan ! "
45004009	Kipa , sarat ka tubudda sigalaiaké enungan pususunat lé poi , sausaket nga-nga sipasikukua mautuk kam , néné ? Elé ka tubudda leú et ka sia sitaitut'aké enungan pususunat ? Akukuangan siboikí ka matamui , aisiló nia ka sia si Abraham , Taikamanua kelé siangkáaké bagania , kalulut tonem bagania ka tubut Taikamanua lé .
45004010	Oto pigamoi aipatoilá nia Taikamanua ka tubut Abraham ? Lepat aipusunat , elé einangan nia tá mususunat ? Kirénangan einangan tá tususunat nia , tá lepat aipusunat .
45004011	Katei-teian lé aipusunat . Tápoi sunatnia néné geti , kelé sara toggaiat sisilóna nia Taikamanua siangkáaké bagania , kalulut tonem bagania ka tubut Taikamanua . Einangan tá igagalaiaké enungan pususunat . Samba aibailiuan nia si Abraham néné , ukkuira sangamberi simatonem baga siripot ka puketsanan , kalulut nenda , silónangan nia Taikamanua siangkáaké bagania , kenanen tá airatut'aké enungan pususunat .
45004012	Iageti , si Abraham néné leú et , ukkuira leú et sangamberi sipususunat siripot ka puketsanan . Aibailiu nia ka sia si Abraham ukkuira siripot ka puketsanan , tá sarat kalulut gagalaiakéra enungan pususunat , tápoi kalulut putotonem bagadda ka tubut Taikamanua leú et , kelé ka sia kai Abraham einangan tápei igagalaiaké enungan pususunat .
45004013	Aipatoné si Abraham Taikamanua sambat sapunuteteunia , ikua iikep'akéna polak néné si Abraham , tá kalulut reddetnia ka surukat aratda tai Jahudi , tápoi kalulut tonem bagania lé ka tubut Taikamanua , pat silónangan nia Taikamanua bailiu siangkáaké bagania .
45004014	Aipoí ké baí sarat sia simareddet ka surukat aratda tai Jahudi lé , masisisiló sangamberi sitonéakenen Taikamanua , oto bailiu tonem bagatta ka sita ka tubut Taikamanua leú siboboi lé , iageti ka sia patonekat Taikamanua leú et sitá baga lé .
45004015	Masibaraaké ukuman Taikamanua lé poí ka sia surukat aratda tai Jahudi néné . Iageti mitsá , ké tá anai baí nia ka sia ukum néné , tá leú te babara pasiaapaaké surukat .
45004016	Oto kalulut tonem bagadda sirimanua lé ka tubut Taikamanua , isisiblaaké patonekatnia Taikamanua . Patonekat néné , iaté sara jaminan ka tubudda sangamberi sapunuteteu Abraham , samba aikau nia Taikamanua ka tubudda tenan lé nia kau sitá saki ; tápoi tá sarat ka tubudda simareddet ka surukat aratda tai Jahudi , beri leú ka tubudda ka sia simatonem baga ka tubut Taikamanua , aikau leú et ka sia Taikamanua , kelé tonem bagania ka sia si Abraham ka tubunia . Aipoí ukkuita sangamberitta lé nia si Abraham néné , siripot ka puketsanan .
45004017	Aikua poí ka matat Abraham Taikamanua , kisé , " Akubailiuakéan ekeu ukkuira tai bangsa-bangsa . " Oto kisedda te aikau patonekatnia Taikamanua ka tubut Abraham . Ka sia si Abraham leú , matonem bagania ka tubut Taikamanua . Aipoí nia lé Taikamanua sisuruaké simamatei ; samba nia leú et néné Taikamanua , sarat tiboietnia peilé baraakénangan sitaibabara peilé .
45004018	Mariu-riu lé ikaroni samba ikatonemi Taikamanua si Abraham , kenanen táan anai karonan baga . Kalulut néné te aibailiu nia ukkuira tai bangsa-bangsa . Kelé ka sitususurat ka Buko Sipunenan , sipasikukua kisé , " Bulat maiigi te sia sapunuteteunu . "
45004019	Kenanen ka tetret nenda aian iaagai si Abraham taibabarat tuppai tubunia , kalulut bulat bajánangan , malegrengan lé poí sangotu ngarura bajánia , sarapei bagei sinanalepnia si Sara sipututukkú tubu lé nia . Tápoi tonem bagania si Abraham ka tubut Taikamanua tá aibeleki .
45004020	Bulat riu-riu lé tonem bagania ka tubut Taikamanua , samba bulat tá aiparua bagania ka patonekat Taikamanua . Tápoi kalulut tonem bagania , tuppainangan ron paatuatnia , pat umun'akénangan leú et Taikamanua .
45004021	Bulat ikakatonemi simakopé si Abraham , puririu-riu nia ipuaili sangamberinia sitonéakenen Taikamanua .
45004022	Iaté lulunia aisiló nia Taikamanua sibailiu siangkáaké bagat Taikamanua .
45004023	Tiboiet , " siangkáaké bagat Taikamanua " néné , tá sarat ka tubut Abraham aitukua ,
45004024	tápoi ka tubutta leú et ka sita . Sita leú ka sita , aisilóan sita sibailiu siangkáaké bagat Taikamanua , kalulut tonem bagatta ka tubut Taikamanua , sisuruaké Jesus Tuhanta , ka simamatei .
45004025	Kalulut jotta , bailiu tusegéaké Jesus itumateiaké , tápoi lepá suruakénangan nia mitsá Taikamanua , bulé ioi tapaerú kam mitsá ka sita ka tubut Taikamanua .
45005001	Oto kineneiget , apaerúan sita mitsá ka tubut Taikamanua kalulut tonem bagatta ka tubut Jesus Kristus . Iaté lulunia tapuririmanua kam ka aban baga , ka tubut Taikamanua , kalulut Tuhanta Jesus Kristus .
45005002	Kalulut tonem bagatta ka tubut Jesus , bailiu oi atasiló kam nuntut bagat Taikamanua . Oto ka katet baga nenda te tapuririmanua kam ka sita kineneiget . Kalulut néné , kau imangká bagatta , aipoí ai ka sita karoniettta , taiikep'aké poí kam puuktungan sibara ka Taikamanua !
45005003	Iageti mitsá , sita leú et ka sita , kau imangká bagatta kapugejaat bagatta , aipoí ai lé taaagai kam , pugejaat baga néné , masikau sita muom baga ,
45005004	samba om baga masikau sita muturoi kenanen bara pasisiboat ; samba néné te masibabaraaké pukakaronan baga .
45005005	Bulat tá te ipabubuji bagatta pukakaronan kelé néné , aipoí aitim'akéan paatuatta Taikamanua , nuntut bagania .
45005006	Ai sita malululuk te , aimatei Kristus punu tubutta , iaté ipot ka sara tetre sipasesese , kasiteúakenen Taikamanua , kenanen baí sita néné , oniakenen simareunan ka tubut Taikamanua .
45005007	Beringan kalulut sara sirimanua simaroipo baga , bulat makopé besí rabuluaké enganda punu tubudda sirimanua . Tápoi elé babara leú pá sia siobá masibuluaké tubunia , kalulut sara sirimanua simaerú paraboat .
45005008	Tápoi aipatoilá geti ka sia nuntut bagania Taikamanua ka tubutta , iaté ka tetret aimatei Kristus punu tubutta , ai peilé sita muooni sirimanua sijo .
45005009	Kineneiget geti , apaerúan sita mitsá ka tubut Taikamanua kalulut kamamatei Kristus , oto tá isoppi ikatsliaké sita ka golut Taikamanua , kalulut Kristus .
45005010	Aipoí beringan ai peilé sita tá paeerú ka tubut Taikamanua , aipaaban'an sita ka tubunia kalulut kamamatei Togania , oto bulat sarapeite kineneiget aian sita paeerú mitsá ka tubut Taikamanua , tá isoppi ipaarau sita leú et Taikamanua kalulut puririmanuan Kristus .
45005011	Tápoi bulat sabeunia , mangká bagatta kalulut erut bagat Taikamanua ka sigalaiakenennia simatotoilá ka tubut Kristus . Aipoí kineneiget , kalulut Kristus , bara mitsá patabbaratta simaerú ka tubut Taikamanua .
45005012	Aibara jo ka polak néné , kalulut sara sirimanua . Oto kalulut jo , bara kamateiat . Iageti mararatnangan kamateiat néné ka sangamberi sirimanua , aipoí amajongan sia sangamberidda sirimanua néné .
45005013	Ainangan tápei ikakau kai Mose Taikamanua surukat aratda tai Jahudi , aian turerere kababarania ka sia jo ka polak néné . Tápoi tá itutuntut Taikamanua jodda sirimanua kalulut tápei enai surukat sipinasabaura .
45005014	Tápoi kenanen kisedda , baranangan ka tetret Adam pat aili kai Mose , aikup-kup'akéan sia kamateiat sangamberi sirimanua . Pat beri leú et sia sitaipasiaapaaké surukat kelé ka sigalaiakenennia ka sa si Adam , aikup-kup'akéan leú et sia ka sia kamateiat néné . Ka sia si Adam néné , iaté sara tularat tubunia siooi ka tei-tei .
45005015	Tápoi sia karuadda néné , tá makeré : aipoí panguruat Taikamanua peilé abeu , belé peilé ka sigalaiakenen nia ka sia si Adam , aipasabau surukat . Kalulut pasasabauna surukat sara sirimanua , bailiu maigiddangan sirimanua mamatei . Tápoi sarapeite beunan nia katet bagat Taikamanua , elé panguruat puaragat sikaunia ka tubudda sirimanua simigi , kalulut erut bagat sara sirimanua , iaté Jesus Kristus .
45005016	Panguruat Taikamanua peileú abeu ka tubut jo sigalaiakenen sara sirimanua . Aipoí lepá aipasabau surukat ka sia sara sirimanua néné , bela nga-nga sipasikukua , " amaselengan ekeu " . Tápoi kelé aramaigi sigalai jo , oi ka sia panguruat katet bagat Taikamanua sipasikukua , " Tá anai selem " .
45005017	Kalulut pasasabauna surukat sara sirimanua , bailiu mararatnangan kamateiat ka senen kudduat , sibara ka sara sirimanua néné . Tápoi sarapeite kopet beunan nia babara kalulut sigalaiakenen sara sirimanua bagei , iaté Jesus Kristus . Kalulunia kaunangan ka tubudda maigi sirimanua , Taikamanua , panguruat sipususukkra , samba kaunangan sia mitsá paerú ka tubut Taikamanua sitá saki ; samba rakukup-kup'aké te polak néné , kalulut Kristus .
45005018	Oto ké kipa aituukum'aké sangamberi sirimanua kalulut pasasabauna surukat sara sirimanua , kisedda leú te , kalulut sigalaiakenen sara sirimanua aireddet siobat bagat Taikamanua , bailiu tubelaaké sirimanua ka ukuman jodda , iageti kaunangan ka sia purimanuaiat .
45005019	Samba kelé kipa aramaigi sirimanua majo kalulut sara sirimanua sitaimareddet ka surukat Taikamanua , kisedda leú te kalulut sara sirimanua simareddet ka tubut Taikamanua , bailiu oi rapaerú mitsá sirimanua ka tubut Taikamanua .
45005020	Bulat tubut Taikamanua te amasiaké surukat aratda tai Jahudi néné . Tápoi iapei imakopé rabesíaké nia sirimanua rareddet surukat néné , iapei rapasabau nia , samba iapei ramajo ka tubut Taikamanua . Tápoi , iapei imakopé ramajo sirimanua ka tubut Taikamanua , iapei leú imakaté bagat Taikamanua ka tubudda .
45005021	Oto buítá matei sita kalulut jotta . Tápoi makaté lé bagania Taikamanua ka tubutta , samba aigalai lé enungan bulé imaerú mitsá patabbaratta ka tubunia . Bailiu kalulut amaerúan poí mitsá patabbaratta ka tubut Taikamanua , akénangan leú et purimanuaiat sipulelelek samba sitaitatatá ka tubutta kalulut Jesus Kristus Tuhanta .
45006001	Oto ké kisedda baí nia , kipangan lé takukua kam ? Taririu-riuakéan lé pá kam mugalai jo , bulé imakopé katet bagat Taikamanua ka tubutta ?
45006002	Tá kisedda ! Aipoí táan aikukup-kup'aké sita jo ; oto kipangan lé iooi tariu-riuaké kam mugalai jo ?
45006003	Kipa ai leú nuaagai kam , ka tetret ataturaú , apatabbrangan sita ka tubut Jesus Kristus ? Oto momoi takua , amusarangan sita ka kamateiatnia .
45006004	Ka pasiraukat , rateiaké sita sambat Kristus , samba amateian sita sambat nia , bulé kelé kipa atusuruaké nia ka sia Kristus ka simamatei kalulut geget Ukkui sipulubeunan , kisedda leú te sita ka sita taenungi kam puriririmanua sibau .
45006005	Ké amusarangan sita ka sita ka tubut Kristus kalulut kamamateita ka sita samba nia , oto musasara leú te sita ka sita ka tubunia , kalulut aisuruaké sita ka sita Taikamanua kelé ka sia .
45006006	Kelé siagaiattangan leú et , galai tubutta siburú siripot ka pusirimanuaatta , atumateiakéan sambat Kristus ka loiná siliktenga , bulé itupakataí geget bot-bot akkuláta sijo néné . Oto táan ipapagugulet'aké sita mitsá jo .
45006007	Aipoí ké amateian nia sara sirimanua , bela nia ka kup-kupmen jo .
45006008	Oto ké amateian sita ka sita sambat Kristus , tonem bagatta susuruakéna sita ka sita samba nia .
45006009	Aipoí ataagaian aitusuru Kristus ka kamateiat samba taimamatei nia mitsá ; kalulut táan ikukup-kup'aké nia kamateiat .
45006010	Kamateiat siorik Kristus néné , iaté kamateiat kalulut jo . Oto sangamitsá lé lepá ipuaili ka tubunia , samba táan babara mitsá ka tubunia kelé néné teret buru-burú . Purimanuaiat sisilónia kineneiget , iaté murimanua ka Taikamanua .
45006011	Oto kam leú et ka kam , ale Sasaraina , buíta leú ikua ka bagamui amateian kam ka jo , tápoi murimanua ka patabbarat simaron , ka tubut Taikamanua , kalulut Jesus Kristus .
45006012	Buían nuobáaké kam puririmanuamui simamateiet néné ikup-kup'aké nia jo , bulé tá nutut'aké kam siobat bagania sikataí .
45006013	Ialeú et buí nusege'aké kam laddou tubumui néné ikupkup'aké nia jo , bulé igalaiaké siobat bagania . Tápoi segé'aké lé kam tubumui ka tubut Taikamanua , kelé sara sialá barana ka pulangokat tukau ka purimanuaiat . Segé'aké kam sangamuinet tubumui ka tubut Taikamanua , bulé ibara pakeietnia masigalaiaké siobat bagat Taikamanua .
45006014	Táan momoi ikup-kup'aké kam jo , aipoí táan ai kam ka kupkumen surukat aratda tai Jahudi , tápoi aian lé kam ka kupkumen pukatekat bagat Taikamanua .
45006015	Oto kipangan lé takukua kam ? Momoian pá tagalai kam jo kalulut táan poí aikukup-kup'aké sita surukat aratda tai Jahudi , tápoi aian lé sita ka kupkumen panguruat katet bagat Taikamanua ? Bulatnia tá momoi !
45006016	Nuagai leú kam , ké nusegé'aké kam tubumui ka tubut sara sirimanua bulé nugalaiaké kam siobat bagania , bailiunangan kam pagugulet sirimanua tunenmui nenda , elé bailiu pagugulet jo sikau kam ka kamateiat , elé pagugulet simareddet ka tubut Taikamanua , bailiu paerúmuian mitsá ka tubut Taikamanua .
45006017	Oto bulat suráan lé takua kam ka tubut Taikamanua . Aipoí pagugulet jo lé kam siburú ! Tápoi kineneiget , bulat sibara ka muinet paatuatmui nureddet kam arat bulat sibulatnia siaké ka tubumui .
45006018	Abelangan kam ka kupkumen jo ; oto kineneiget aibailiuan kam pagugulet ka siobat bagat Taikamanua .
45006019	Kalulut tá bulat malabbei isaksak ka bagamui sikuakku , bailiu pasikat'akékungan nia kapupagugulenan , imalabbei imakolou ka bagamui . Siburú anupagugulet'akéan kam sangamberi laddou tubumui néné ipupagugulet'aké nia pulolinan sambat pukakataí , ka siripokat sipinaatunia sikataí . Oto kisedda leú te kineneiget , bulé nusegé'aké kam sangamberi laddou tubumui , bulé imasipunenan tubumui , iei ka siripokat obaket bagat Taikamanua .
45006020	Aipoí ai peilé ipagugugulet'aké kam jo , tá anai kam ka kupkumen siobat bagat Taikamanua .
45006021	Oto ka tetret nenda , aponiangan abara uktukmui ka tubut oniakenenmui kineneiget amailangan kam masigalaiaké ? Aipoí sigalaiakenenmui néné , sibaraaké kamateiatmui lé .
45006022	Tápoi kineneiget geti , aibelaakéan kam Taikamanua ka jo , aibailiuan kam pagugulet Taikamanua . Uktukmui iaté bailiu masipunenan tubumui ka Taikamanua , samba néné sibaraaké ka kam purimanuaiat sipulelelek samba sitaitatatá .
45006023	Aipoí upat jo , iaté kamateiat , tápoi purimanuaiat sipulelelek sambat sitaitatatá ikep'akenenta sambatta Jesus Kristus Tuhanta , iaté panguruat Taikamanua ka sita , sitásaki .
45007001	Ale kam Sasarainamai ! Anuagaian kam sangamberimui surukat . Oto geget surukat leú , ka tubudda sirimanua , sarat ka tetret ai peilé sia muririmanua lé .
45007002	Kisedda leú te ka sia tainanalep sibara simanteu , mariu-riu lé iappra sia surukat pusisimanteu , ka tubut simanteura , ké ai peilé sia muririmanua taimanteura . Tápoi ké amateian baí nia simanteunia néné , iapeité ibela ka surukat pusisimanteunia ka tubut simanteunia .
45007003	Oto ké paalei nia sinanalep néné ka tubudda taimanteu bagei , einangan nia muririmanua ka sia simanteunia , oniakétangan nia sinanalep néné , sipaeelet . Tápoi ké geti amateian simanteunia sinanalep néné , siripot ka surukat , abelangan nia sinanalep néné ka surukat pusisimanteu . Bailiu ké mutalimou nia ka taimanteu bagei , táan te tuooniaké nia sipaeelet .
45007004	Oto kisedda leú te galainia ka kam néné , ale kam Sasarainangku . Amateian leú te kam ka kam ka surukat aratda tai Jahudi , kalulut amusarangan poí kam ka tubut Kristus , bulé ibailiu kam bakkatnia sisuruakenen ka simamatei , ibara kauna sita Taikamanua ka purimanuaiatta .
45007005	Aipoí puririmanuanta siburú , sarat mugalai siobat bagat pubobot-bot akkuláta lé sirimanua , tagagalaiaké kam . Ka tetret nenda , pubobot-bot akkulá sikau sita mujo , iaté sipuoottou kalulut kababarania surukat , ipatubbuji bagatta . Iaté lulunia tagagalaiaké kam galajet sibaraaké kamateiatta .
45007006	Tápoi kineneiget geti , táan ai sita tuaappra ka tubut surukat aratda tai Jahudi . Amateian sita ka surukat sikup-kup'aké sita siburú . Puaaratta néné , táan kelé enung puaarat siburú , siripot ka sitususurat ka surukat . Tápoi puaaratta geti kineneiget , siripot enungan sibauan lé tagagalaiaké kam , siripot sinaúsaú Ketsat Sipunenan ka tubutta .
45007007	Oto ké kisedda baí nia , kipangan lé takukua kam ? Makataí pá surukatda tai Jahudi néné ? Kukua ka matamui , tá makataí . Aipoí surukat néné lé amasipangantru aku akuagai pagalaiat jo . Kelé pagalaiat puaalau baga , bulat ké tá kuaagai , ké tá ikua nia surukat , masikua , " Buí numaalau baga . "
45007008	Surukat lé ibabaraaké oggak ka tubut jo masitú-túaké sene ngamata puaalau baga ka bagat paatuatku . Aipoí ké tá baí anai nia ka sia surukat , ka sia jo leú et matei .
45007009	Siburú sitá surukat lé kupurimanua . Tápoi kelé aipuottou ka sia surukat , rimanua-aipurimanua ka sia jo .
45007010	Bailiu matei aku kaku . Iageti mitsá ka sia surukat , kapanandaatnia galajetnia iaté masibaraaké purimanuaiat , tápoi aibailiu lé nia sibaraaké kamateiat .
45007011	Aipoí ka surukat nenda lé ibabara sara oggak ka jo , bulé ipataju aku , elé imateiaké aku .
45007012	Ka Taikamanua lé aibara surukat , iageti sangamberi parenta ka bagat surukat leú , ka Taikamanua leú et aibara , oto maroipo elé maerú lé .
45007013	Oto kipa , taleú kuanenta simaerú néné sibaraaké kamateiatku lé ? Taá ! Jo lé ibabaraaké kamateiatku . Ka pasipapakei Simaerú bara kamateiatku , bulé imakolou ituitsó galai tubut jo . Kalulut surukat Taikamanua , toilá bukti bulat kopet kataínia jo .
45007014	Kelé siagaita , ka Ketsat Sipunenan lé aibara surukat aratda tai Jahudi , tapoi aku geti kaku simagulai tubu lé . Atusakiakéan aku bailiu pagugulet jo .
45007015	Aipoí tá kuagai aponia sigalaiakenenku . Kelé pagalaiatnia , aponia kiddiyet bagakku galaiakenenku , tá kugagalaiaké . Tápoi aponia geti galajet simalagat bagakku , iaté nenda kugagalaiaké .
45007016	Oto ké kugalaiaké sitaioobaket bagakku , bailiu sené toilá seseseakéku nia erut surukat aratda tai Jahudi .
45007017	Sené geti tá aku masigagalaiaké , tápoi jo sipasikukupkup'aké tubukku lé masiagalaiaké .
45007018	Kirénangan aikuseseseaké tatánia simaerú ka tubukku , siripot galai tubukku ka pusisirimanuangku . Aipoí ai obáku mugalai simaerú , tapoi tá momoi kugalaiaké nia .
45007019	Tá kugagalaiaké simaerú siripot kiddiyet bagakku . Tápoi sikataí sitaioobaket bagakku lé kugagalaiaké .
45007020	Iageti ké kugalaiaké sitaioobaket bagakku , oto táan te aku masigagalaiaké , tápoi jo sipasikukup-kup'aké tubukku nenda lé , masigagalaiké .
45007021	Oto momoi takua , surukat néné lé mugagalai ka tubukku , ké aikugegelai masigalaiaké simaerú , tápoi sarat kataí lé babara ka tubukku .
45007022	Paatuatku ka baga , ai obána masireddet surukat Taikamanua ,
45007023	tápoi ai lé iaagai tubukku kababarania surukat bagei ka tubukku simuriaké aku , iaté surukat sipasisasaggangi surukat sikuat paatuatku . Iaté lulunia kutuaappra ka surukat jo , sipugagalai ka tubukku .
45007024	Oto kelé néné te aku : ka siripot sinaatukku , mareddet aku ka surukat Taikamanua ; tápoi galai tubukku siripot ka pusisirimanuangku geti , ka jo lé kumatututru . Oto mateikungan te ! Kaseian lé masibebelaaké aku ka putubuatku néné , sibaraaké kamateiatku ? Bulat suráan lé kukua ka tubut Taikamanua ! Aipaarau aku , kalulut Jesus Kristus .
45007025	
45008001	Tápoi kineneiget geti , táan tuukum'aké sia sipatatabbra ka tubut Jesus Kristus .
45008002	Aipoí surukat siaket Ketsat Sipunenan sipatabbraaké sita ka tubut Jesus Kristus , aibelaakéan aku kaku ka surukat sibaraaké jo sambat kamateiat .
45008003	Oto apa sitaiooi igalaiaké surukat , amoian aigalaiaké nia Taikamanua ; kalulut sirimanua simagulai tubu lé poí sita néné . Aikalaakéan Taikamanua geget jo , iaté pubobotbot akkulá ka sirimanua , ka pasikokoiniakéna Togania , aipusirimanua tubunia , keré kelé ka tubut sirimanua sijo , bulé iposa jotta .
45008004	Aigalaiaké nia geti kelé néné Taikamanua , bulé teú bagania sipatoilánia ka surukatda tai Jahudi , momoi ituenung'aké ka tubutta siparaboat'aké siripot teú bagat Ketsat Sipunenan ; tá ka tubudda sirimanua siparaboat'aké siripot pubobot-bot akkulá ka sirimanua .
45008005	Oto sia siparaboat'aké siripot pubobot-bot akkulá , sarat obaket pubobot-bot akkulá lé te rapaaatu . Tápoi sia geti siparaboat'aké siripot obaket bagat Ketsat Sipunenan , sarat siobat bagat Ketsat Sipunenan lé rapaaatu .
45008006	Iageti mitsá , ké aisop-sop'an ka tubumui siripot pubobot-bot akkulá , kamateiat'an lé te babara ka tubumui . Tápoi ké geti aisop-sop'an ka tubumui Ketsat Sipunenan , iapeité silómuian purimanuaiat samba paabanan ka tubut Taikamanua .
45008007	Aipoí pasasaggak lé sia ka tubut Taikamanua sangamberi sisop-sop katubu pubobot-bot akkulá , kalulut taimareddetda ka surukat Taikamanua ; kirénangan lé poí sitaimareddet ka surukat Taikamanua lé nia néné .
45008008	Oto bulat tá te maangká bagat Taikamanua ka tubudda sipupaparaboat siripot obaket pubobot-bot akkulá .
45008009	Tápoi kam geti ka kam , tá anai kam mupaparaboat siripot obaket pubobot-bot akkulá ; tápoi ai lé kam mupaparaboat siripot obaket bagat Ketsat Sipunenan , ké baí bulat Ketsat Sipunenan'an amugalai ka tubumui . Oto tá te ibabakkati sia Kristus , ké tá baí rabakkati Ketsat Kristus .
45008010	Tápoi ké geti aimukukuddu Kristus ka tubumui , bailiu kenanen baí mamatei kam kalulut jo , akénangan purimanuaiat ka tubumui Ketsat Sipunenan , kalulut kaeerú nia mitsá patabbaratmui ka tubut Taikamanua .
45008011	Oto ké aian baí nia mukukuddu ka tubumui Ketsat Sipunenan , iaté Ketsat sipasisusuruaké mitsá Kristus ka kamateiat , bailiu nia sipasisusuruaké mitsá Kristus ka kamateiat leú te , masisusuruaké tubumui ka kam simamateiet néné . Ketsatnia sikukuddu ka tubumui te masigagalaiaké néné .
45008012	Iaté lulunia ale kam Sasaraina , ai tanggung jawabta ; tápoi tanggung jawabta néné , tá siripot obaket bagat pubobot-bot akkuláta , tá tatutut'aké kam siobat bagania .
45008013	Aipoí ké nuparaboat'aké kam kelé siripot pubobot-bot akkulára sirimanua , oto mateimuian te . Tápoi ké geti kalulut geget Ketsat Sipunenan riu-riu numateiaké kam geget jo sigalaiakenenmui ; oto iapeité purimanuamuian .
45008014	Tatogat Taikamanua te sia sipinalulut Ketsat Sipunenan .
45008015	Aipoí Ketsat Sipunenan siaket Taikamanua ka tubumui , tá masikau kam pagugulet sipuririmanua sarat mulotó . Tápoi Ketsat Sipunenan néné te aibailiuaké kam tatogat Taikamanua . Samba kalulut geget Ketsat Sipunenan , oi takua kam ka tubut Taikamanua , " Ukkui , elé , ale Ukkuimai ! "
45008016	Ruadda néné , Ketsat Sipunenan sambat ketsatta masibubulat'aké , sita néné iaté tatogat Taikamanua .
45008017	Oto ké amuoningan sita tatogania , oto sita néné , bailiu sipasiiikep'aké panukanan , sinarek'akenen Taikamanua ka tatogania . Keré sita kelé Kristus , tapasisiló kam sinarek'akenen Taikamanua ka sita . Aipoí ké makeré tapangorik kam Kristus , latsat'akénangan leú te sita ka sita Taikamanua sambat nia .
45008018	Siripot sipinaatukku baí nia kaku , sangamberi paoreat siorikta kineneiget , bulat tápei iaaili takireki beunannia pulatsanan akenen Taikamanua ka tubutta .
45008019	Sangaliot polak ai lé range-ngenaaké tubudda kangelei baga iaili tetrenia ipatoilá sia tatogania Taikamanua .
45008020	Aipoí aiore'akéan Taikamanua imamúmú polak néné ; tápoi tá sibara ka teú bagat polak néné , bulat oore'akéna lé nia Taikamanua . Tápoi kenanen kisedda , ai leú te sibailiu karoniatta ;
45008021	iaté ka sara tetre , belaakénangan leú et sangamberi sibaraakenennia Taikamanua ka kabeira sisubuaké nia , bailiu silónangan leú et puujaat sambat pulatsanan sambadda tatogat Taikamanua .
45008022	Kelé siagaita leú , teret kineneiget muhoi-hoi lé ragagalai sangamberi sibaraakenennia , kalulut rapangorik , kéan lé saina sipususulé .
45008023	Tá sarat sangaliat polak sambat manua muhohoi-hoi , tápoi beri leú et sita ka sita , ai sita muhohoi-hoi ka paatuatta ka baga . Atasilóan tedda kam Ketsat Sipunenan kelé panguruat Taikamanua siboikí ka tubutta , ibelaaké sangamuinet tubutta , ibailiu sita tatogania .
45008024	Kalulut kakaronitta nia baga , arauakénangan sita Taikamanua . Tápoi ké baí kuanenta karonietta baga amatoiláan nia ka matatta , táan te taooniaké nia karoniet . Aipoí kasoniangan lé masikakaroni baga , ké araitsóan baí tubunia karonietda ?
45008025	Tápoi ké takaroni kam baga sitaiitsokettta peilé , tá isoppi tangena kam nia ka om baga .
45008026	Kisedda leú te ioi ka sia Ketsat Sipunenan , masirop'aké sita , ké bara gulai tonem bagatta ka tubut Taikamanua . Aipoí ka sita néné , tá taagai kam kipa tapaeerú kam maniddou ka tubut Taikamanua . Ketsat Sipunenan lé memei ka tubut Taikamanua maniddou punu tubutta , bulat sibara ka ngelei bagania , pat tá momoi tatiboi kam nia .
45008027	Oto Taikamanua siagai bagat pupaatuanan sirimanua , iagai siripot siobat bagat Ketsat Sipunenan . Ketsat Sipunenan lé poí amaniddou ka tubut Taikamanua , punu tubudda sapaamian Taikamanua , siripot sipasesese ka teú bagat Taikamanua .
45008028	Kelé siagaita , Taikamanua lé masiaatur sangamberinia , masibaraaké katuerukatda simanuntu baga ka tubunia , elé katuerukatda sia sinogainia siripot ka sinaatunia ka sia .
45008029	Sia sipiliy Taikamanua néné leú , aian aikau Taikamanua katukuanan tubudda , barania ka panandaatnia peilé , iaté bulé ibailiu sia simakeré ka tubut Togania , iaté Jesus Kristus . Oto toga néné , bailiu siboikí ka talagadda sangamberi sasarainania .
45008030	Kisedda te igagalai Taikamanua ipasogaji sia sibara katukuanan tubu , barania ka panandaatnia peilé , iageti sia sinogai néné , paerúnangan leú et mitsá patabbaratda ka tubut Taikamanua . Oto sia sipaerúna patabbaratda mitsá Taikamanua , ikep'akérangan pulatsanan Taikamanua .
45008031	Oto kipangan lé takukua kam kineneiget pagalaiat sangamberinia néné ? Ké aipaaleian sita Taikamanua , kaseian lé maró baga masilawan sita ?
45008032	Beringan bulat bakkat Togania tá aibaijí , tápoi aibuluaké lé nia punu tubutta sangamberitta ; oto kipangan pá tá iaaké sangamberinia pabage-bagei ka tubutta ?
45008033	Kaseian lé masijo-joaké sita , ké bulat tubut Taikamanuangan amasikua tatat seletta ?
45008034	Ele kipa , taleú ai sia sigelai masijoaké sita ? Ai Jesus Kristus sirop'aké sita ! Nia né te amatei , elé nia né té aisuruaké Taikamanua ka simamatei ; oto aian nia kisé ka betbet Taikamanua ka kudduat sipulubeunan .
45008035	Kaseian lé masikekeraaké Kristus ipununtuki sita baga ? Momoi leú pá ikeraaké nia pureuregat baga , elé pugejaat baga , elé paoreat , elé pulajeat , elé pugebakat , elé kalotóakenen , elé kamateiat ?
45008036	Kelé ka sitususurat ka Buko Sipunenan , sipasikukua kisé , " Ai lé kai ka tei ailiggou kamateiat , kalulut ekeu . Rakakau lé kai kelé biri-biri jájaket . "
45008037	Taá ! Sangamberinia siorikta néné , tasisiló kam kamanangan sibulatnia sibara ka tubut Kristus sipununtuki sita baga .
45008038	Aipoí bulat ai lé kukakatonemi baga , ka sangaliot polak néné , kamateiat pá nia , elé purimanuaiat ; elé malaika pá nia , elé simagege , elé kalotóakenen pá nia kineneiget , elé kalotóakenen ka gogoi sibabara ; elé apa páonia bagei oniakenen simagege ,
45008039	elé apa páonia sikukuddu ka manua , elé sikukuddu ka polak , elé apa pá onia bagei , sangamberinia néné , tá momoi rasaila ipukateki sita baga Taikamanua , sipatoilánia ka tubut Tuhanta Jesus Kristus .
45009001	Bulat sibulatnia te sikuakku néné , kalulut bakkat Kristus lé aku néné . Tá kubobokoí . Aipoí pupaatuananku ka baga sipinalulut Ketsat Sipunenan , masiparoron aku mitsá masikua bulat pububulatnia sikuakku néné .
45009002	Bulat makopé reu-reu bagakku , samba bulat aiorik'an bagakku
45009003	kalulut galai tubudda sasarainangku sisangabangsa kai néné . Pat obákungan ipateleji aku Taikamanua , elé ipasaraaké aku ka tubut Kristus .
45009004	Aipoí sia néné sapaamian sipiliy Taikamanua , samba aibailiuakéan sia bakkat tatogania , samba patoilánangan leú et ka tubudda pulatsanannia . Galainangan pakerekat baga ka tubudda , lepá kaunangan ka tubudda surukat puaarat . Ngantrunangan leú et sia kipa rapaeerú maniddou , samba arasilóan leú et sangamberi patonekatnia .
45009005	Sia néné , iaté sapunuteteura taikebbukatta . Ka sia Kristus néné , siripot ka pusirimanuaat , sibara ka bangsadda lé nia . Nia lé mabuak ka sangamberinia . Oto tuumun'aké lé Taikamanua teret buru-burú ! Amen .
45009006	Tápoi tá te masikua , patonekat Taikamanua néné táan aitueenung'aké ; tápoi tá sangamberidda sipuoni bangsa Israel néné , bailiu sapaamian sipilit Taikamanua .
45009007	Elé tá sangamberidda sapunuteteu Abraham muoni tatogat Taikamanua . Aipoí ai patonekat Taikamanua sikuania ka tubut Abraham , kisé , " Sarat sapunuteteu Isak lé tuooniaké sapunuteteunu . "
45009008	Oto sia sapunuteteu Abraham , oniakenen tatogat Taikamanua , iaté sarat sia lé sapunuteteunia sipututú-tú mata kalulut patonekat Taikamanua , tápoi tá sangamberidda sapunuteteunia .
45009009	Aipoí kisé lé aikua patonekat Taikamanua , " Ipot ka sara tetre , oi aku , samba itutú-túaké te ka sia si Sara , sara toga simanteu . "
45009010	Iageti mitsá aikua Taikamanua , Itutú-túaké te si Rebekka rua sia tatogania sibara ka tubut sara ukui , iaté si Isak taikebbukatta .
45009011	Ainangan tá mututú-tú matadda ruadda , aikokoiakéan piliyetnia Taikamanua ka gogoi sibabara . Ipasipiliy poí ka sia Taikamanua , tá masiitsó apa momoi ragalaiaké , tápoi masitut pasogaiat Taikamanua lé . Aipoí ainangan tá raagai masigalaiaké simaerú elé sikataí tatogat Rebekka néné ,
45009012	aikuangan ka matat Rebekka , Taikamanua kisé , " Sikebbukat lé mupapagugulet ka tubut bagi . "
45009013	Beri ka Buko Sipunenan leú et , ai akua Taikamanua kisé , " Kai Jakob lé makaté bagakku , tápoi kai Esau geti malagá bagakku ka tubunia . "
45009014	Oto kipangan lé takukua kam kineneiget ? Tá pá maroipo ukumnia Taikamanua ? Kirénangan tedda maroipo lé ukumnia Taikamanua !
45009015	Aipoí aikua ka matat Mose , Taikamanua , kisé , " Kupatotoilá te panguruat katet bagakku ka tubudda siobáku kupatoilá panguruat katet bagakku , samba kupatotoilá te punununtut bagakku ka tubudda siobáku kupatoilá ka tubuda punununtut bagakku . "
45009016	Oto teú bagania ka sia Taikamanua , tá siripot teú bagadda sirimanua , elé siripot ka sigalaiakenenda sirimanua , tápoi sarat erut bagat Taikamanua lé , ka tubudda sipiliynia .
45009017	Ka Buko Sipunenan leú ai atusurat'aké kisé , " Aikua Taikamanua ka matat Rimatadda tai Misir , ' Kubabailiuaké te ekeu rimata , tápoi sarat kalulut néné lé itukakau ekeu , bulé kalulut ekeu , patoilákungan gegekku sambat agairangan aku sangamberi taikapolak . ' "
45009018	Oto ké iteúaké Taikamanua ipununtuki baga sara sirimanua , pununtukinangan nia baga ; tápoi ké iteuaké imakelá paatuat sara sirimanua , makelánangan leú et paatuatnia .
45009019	Oto ale kam Sasaraina , nukukua te kam ka matakku kisé , " Ké kisedda baí galainia , isesele'aké peilé kodda sia sirimanua Taikamanua ? Tá pá beri sia sara sirimanua simaró baga masitá-táaké teú bagat Taikamanua ? "
45009020	Tápoi ale kam Sasaraina ! Sirimanua lé kam . Tá momoi imaró bagamui masialegi nga-ngan Taikamanua ! Momoi leú pá ka sia kudduat ogó iiséaké sipasigagalai nia , ikua , " Kisé koí anugalai putubuatku néné ? "
45009021	Tá pá momoi ka sia sipugagalai kudduat ogó néné , igalai siobánia ka tubut polak galajet kudduat ogó néné ? Ka sangatappá polak , momoi igalai rua ngamata kudduat ogó ; sara simaerú sara mitsá tá bulat simakaerú .
45009022	Kisedda leú te igagalaiaké ka sia Taikamanua . Ai paatuatnia Taikamanua masisegé'aké golúnia elé ipatoilá gegenia . Tápoi kenanen kisé , ai leú ipaom bagania ka tubudda ukumen kalulut babaraakéra golúnia .
45009023	Iageti mitsá , ai leú et paatuatnia Taikamanua masipatoilá ka tubutta puuktungan simakopé igi siuruakenennia ka sita simanuntut bagania . Aipatarek'an sita Taikamanua masisiló puuktungan néné .
45009024	Oto sita te néné sinogainia , tá sarat sia sipuoni bangsa Jahudi , sambat sia sabangsa bagei leú et .
45009025	Aipoí ka bukot Nabi Hosea , leú , ai aikua Taikamanua kisé , " Sia oniakenenku tá sikaumangku , bailiuakékungan sia , ' Sikaumangku ' . Bangsa oniakenenku tá simanuntut bagakku , oniakékungan sia , ' Simanuntut bagakku ' .
45009026	Sambat ka kudduat pasikuananda ka tubut sirimanua , ' Tá sikaumangku kam néné , ' sedda te itukukua sia tatogat Taikamanua sipuririmanua . "
45009027	Ka sia Nabi Jesayas leú bulat maron aikua ka tubudda bangsa Israel , kisé , " Kenanen kéan lé nuntut ngaí igidda tai Israel , tápoi bulat goisó lé sia isisiló puaragat ;
45009028	aipoí táan mauuju iorak'aké si Tuhan ukum ka tubudda sangamberi taikapolak . "
45009029	Samba aikua leú mitsá ka sia si Jesayas , kisé , " Bulat ké tá baí iinou sapunuteteuta , Taikamanua Sipulugege , aibailiuan sita ka sita kelé Sodom sambat Gomora . "
45009030	Oto katumuinekatnia kisé lé : Ka sia sabangsa bagei taú sipuoni Jahudi , tá airabebesíaké imaerú mitsá patabbaratda ka tubut Taikamanua . Tápoi kalulut tonem bagadda , bailiu paerúnangan mitsá Taikamanua patabbaratda ka tubunia .
45009031	Tápoi ka sia geti tai Jahudi , bulat airabebesíaké rareddet surukat , bulé imaerú mitsá patabbaratda ka tubut Taikamanua . Tápoi bulat beri sesedda nia .
45009032	Apa pá lulunia tá rasesese nia ? Tá poí ka tonem bagadda ka tubut Taikamanua ragagalaiaké néné , tápoi bulat sibesíakenenda lé saradda . Kalulut néné , belé sia , aitusoksok reredda ka tubut , " Bukkú Katusoksongan " .
45009033	Oto pagalaiat bukku néné , ai atusurat'aké ka bagat Buko Sipunenan sipasikukua kisé , " Lelek'aké kam néné : Akugalak'akéan ka Sion sara bukkú katusoksongan reredda sirimanua ; iaté sara bukkú sabeu , sikau kabelekatda sirimanua . Tápoi simatonem baga ka tubunia geti bulat tá tupabubuji bagadda . "
45010001	Ale kam Sasaraina ! Bulat aikubebesiaké bulé rasiló ka sia puaragat sabangsakku néné . Oto kaluludda , bulat paniddoukungan sipulelelek ka tubut Taikamanua .
45010002	Bulat tá magí-gí aku masimuneng'aké ; bulat maron sia muarat ka tubut Taikamanua . Tápoi puroronda muarat néné geti , tá puaagai sibara ka Taikamanua .
45010003	Tá raagai sipinaatut Taikamanua kipa ipaeerú ipatabbra mitsá sirimanua ka tubunia . Kalulut sipinaatutda saradda lé poí ragagalai , taitutrangan kelé ka siripokat sikuat Taikamanua ka tubudda .
45010004	Aian ka tubut Kristus kasunan surukat . Oto kasei simatonem baga ka tubut Kristus , amaerúan te mitsá patabaratda ka tubut Taikamanua .
45010005	Kelé ka sia si Mose leú , ai aisurat'aké , iaté , simaeerú mitsá patabbaratda ka tubut Taikamanua kalulut surukat , muririmanua sia kalulut rereddetda surukat .
45010006	Tápoi simaeerú mitsá patabbaratda ka tubut Taikamanua kalulut tonem bagadda ka tubut Taikamanua , aikua ka Buko Sipunenan kisé , " Buí nukua ka paatuatnu , ' Kasonia tusasakai ka manua ? ' ( katukolobatnia sigorosot'aké Kristus ) ,
45010007	elé , ' Kasonia tugogorosot ka taikabaga ? ' ( katukolobatnia sipasisusuruaké Kristus ka kamateiat ) . "
45010008	Katukolobatnia kisé , " Malegre lé Katuareman Simaerú néné ka tubum ; ai nia ka ngu-ngum sambat ka bagat paatuatnu . " Nia té nenda Katuareman sipinaarepmai ; katuareman sipasikukua , buítá ramatonem baga sirimanua .
45010009	Aipoí ké ngu-ngumuian amasimuneng'aké , " Jesus néné iaté Tuhan " , samba anukatonemingan kam nia baga ka bagat paatuatmui susuruakéna nia Taikamanua ka kamateiat , iepeité silómuian puaragat .
45010010	Kalulut sibara ka bagat paatuatda lé ramatotonem baga , bailiu silónangan sia Taikamanua kelé simaerú patabbarat mitsá ka tubut Taikamanua . Samba sibara ka ngu-ngunia lé rapasimumuneng'aké , bailiu silórangan puaragat .
45010011	Beri ka Buko Sipunenan leú , ai atusurat'aké kisé , " Bulat tá te ipabubuji bagadda simatonem baga ka tubunia . "
45010012	Sangamberit sirimanua lé ioorak tiboiet néné , tá anai pabaggeiatnia , tai Jahudi elé sabangsa bagei . Aipoí ka sia Taikamanua sisasara néné , Tuhanda sangamberi sirimanua lé nia . Ikakau Taikamanua panukanan sipususukkra ka tubudda sangamberi sipasititiddou paroman ka tubunia .
45010013	Ai atusurat'aké ka bagat Buko Sipunenan kisé , " Maarau te sia sangamberi sipasisosogai onin Tuhan . "
45010014	Tápoi kipa te iooi rasogai onin Tuhan , ké tápei anai tonem bagadda ka tubunia ? Elé kipa imatotonem bagadda ka tubut Tuhan , ké tápei araarep katuareman tubunia ? Iageti mitsá , kipa iooi raarep pagalaiat tubut Tuhan , ké tá anai sia sieei masisegé'aké Katuareman Simaerú ka tubudda ?
45010015	Samba kipa te iooi raei masipakakra Katuareman Simaerú ké tá anai sia sipasikokoiniaké sia ? Ai atusurat'aké ka Buko Sipunenan kisé , " Apanganté erúnia kaoijananda sipakakra Katuareman Simaerú sibabara ka Taikamanua ! "
45010016	Tápoi tá te sangamberidda sirimanua masisiló Katuareman Simaerú néné . Kelé ka sia kai Jesayas leú , ai akua kisé , " Tuhan , kaseian lé matonem baga ka sipinaarepmai ? "
45010017	Aipoí kapasiaarep Katuareman Simaerú lé ramatotonem baga sirimanua . Oto Katuareman Simaerú leú ituaarep kalulut kababaradda sirimanua sipakakra Katuareman Simaerú pagalaiat Kristus .
45010018	Tápoi kenanen kisé , ai peilé nounogetku kaku : Bulatnia leú pá tápei araarep Katuareman Simaerú néné ? Arasilóan ! Aipoí ka bagat Buko Sipunenan ai atusurat'aké kisé , " Amaarep'an nga-nganda ka sangaliot polak , tiboietda leú et , aiailingan ka tut-tut polak . "
45010019	Iageti kunou-nou peite kam mitsá : Tápei pá raagai ka sia tai Israel néné ? Oto si Mosengan lé masiaalegi boikí panounogatku néné . Aikua si Mose , " Kisé te aikua Taikamanua , ' Kubabaraaké te oron matamui ka tubudda sara bangsa taú sipuoni sikauman Taikamanua samba kubabaraaké te pungoí-ngoikat bagamui ka tubudda sara bangsa sitaiagai paatuat . ' "
45010020	Sarapeite taigí-gína nia ka sia si Jesayas masikua , " Kisé aikua Taikamanua , ' Ka sia sitaipasigagaba aku , arasesengan aku ; kupatotoilá te tubukku ka tubudda sitaipasirereré pagalaiat tubukku . ' "
45010021	Tápoi sipaoorak ka galai tubudda geti tai Israel , aikua si Jesayas kisé , " Aikua Taikamanua , ' Sanganantat gogoi lé kutotoiaké kabeiku ka tubudda bangsa simakelá paatuat samba sitaimareddet . ' "
45011001	Kunou-nou peite kam : Kipa , taleú airibbaiakéan sia sikaumania Taikamanua ? Bulatnia tá ! Beri aku kaku , tai Israel lé aku , punuteteu Abraham , sibara ka muntogat Benyamin .
45011002	Tá ! Tá airibbaiaké sia sikaumania Taikamanua , sipiliynia baranangan ka panandaatnia peilé . Kelé siagaiatmui leú et siripot sitususurat ka Buko Sipunenan pagalaiat tubut Elia , ainganduaké galai tubudda tai Israel ka tubut Taikamanua , aikua kisé ,
45011003	" Ale Tuhan , aramateiakéan sia tai nabim . Samba kudduat buluat buluakenen ka tubum leú et arapakataían . Legeina lé sarakkungan lé ; tápoi beringan nenda , aian leú raiisiaké ramateiaké aku kaku . "
45011004	Oto kipa aikua Taikamanua masialegi nga-ngan Elia ? Oto aikua , " Aian akukeleiaké pitu ngaribu sia igidda . Tápei arabuluji ka sia sabulungan Baal . "
45011005	Kisedda leú te kineneiget : Ai sia goisó sipiliy Taikamanua kalulut panguruat katet bagania .
45011006	Tápoi tá te kalulut sigalaiakenenda aipiliy sia Taikamanua , kalulut panguruat katet bagania lé . Aipoí ké kalulut sigalaiakenenda lé baí aipiliy sia Taikamanua , oto táan katet baga sipulelelek ituooniaké katet bagat Taikamanua néné .
45011007	Oto kipangan lé ? Tá arasese tai Israel gabaietda . Sia lé sipilit Taikamanua goisó néné amasisese . Ka sia geti sabagei , arakeláaké lé paatuatda ka pasogaiat Taikamanua .
45011008	Aipoí ka Buko Sipunenan , ai atusurat'aké kisé , " Taikamanua lé aibaraaké kelat paatuatda , pat aili teret kineneiget , tápei amaitsó matadda , elé tápei amaarep piúra . "
45011009	Ka sia si Dapid leú ai aikua kisé , " Bulé papune-punenda , bailiu kelé lulup-lup , tápoi sia leú et iaalá , samba sibailiu uuggungan , katubulunganda rabelé bulé ramabubu !
45011010	Eddangan nia imagep-gep matadda , bulé tá ioi rapaitsó ; elé eddangan nia rapukou-kou tei-tei teret buru-burú . "
45011011	Kunou-nou kam mitsá : Kipa , taleú ramakataí lé tai Jahudi , aipuaili kelé néné ka tubudda ka tetret arabelé ? Kirénangan tá ! Kalulut jodda lé ; tápoi abara lé katuaragatda sabangsa bagei , pat sí-sí bagadda tai Jahudi ka tubudda bangsa bagei .
45011012	Kalulut sele sigalaira tai Jahudi , elé taimareddetda ka teú bagat Taikamanua , bailiu panukaninangan sia Taikamanua sabangsa bagei . Sarapeite ké amaerúan mitsá patabbaratda tai Jahudi ka tubut Taikamanua , tá isoppi iaké mitsá ka tubudda Taikamanua panukanan simakopé igi !
45011013	Kineneiget , ka tubumuian lé ale sasaraina sipuoni taú sipuoni tai Jahudi kukukua kuanenku ! Burúnia néné , bulat makopé kuabeuaké ka bagat paatuatku galajet , puukuketku siripot puooningku apostelda taú sipuoni bangsa Jahudi .
45011014	Bulat akugeléan imaoro matadda sia bulat tubut sabangsakku , bulé ka sigalaiakenenku néné , oi iarauaké sia Taikamanua sangarubeiat ka talagadda .
45011015	Kalulut taisisilóna sia Taikamanua , bailiu erú mitsá patabbaratda taikapolak ka tubut Taikamanua ; sarapeite ké isiló baí sia Taikamanua ! Bulat galainia baí , kelé atusuru sia mitsá simamatei !
45011016	Ké atukauan siboikí sangatippú roti ka tubut Taikamanua , oto momoi takua sangamberinia roti , tukakau leú et ka tubut Taikamanua . Ia leú et ké ungat loiná Taikamanua sibakkatnia , oto paran-rannia leú et Taikamanua leú et sibakkatnia .
45011017	Oto piga pá ran zaitun , iaté tai Jahudi atutugglu . Oto ka sinunggulat néné te atuettet'aké ran loinat zaitun leleu , iaté kam néné ale Sasaraina taú sipuoni tai Jahudi . Atuettet'aké kam ka sinuggulat ran néné , bulé nunanam kam sangamberi simaerú sibara ka purimanuaiat puketsananda tai Jahudi .
45011018	Oto buí imamit bagamui ka tubudda ran sinugglu kelé néné . Buí nukalipogi kam nia , kam néné ran lé kam . Aipoí tá te ran masikakau kan ungat , tápoi ungat lé masikakau kan ran .
45011019	Tápoi tá isoppi nukua kam nia ale kam Sasaraina , " Kirénangan tedda tututugglu paran-rannia , bulé ioi ituettet'aké aku kaku ka loinánia ! "
45011020	Aisese tedda sikuamui . Tápoi aituribbaiaké sia ka sia kalulut taimatonem bagadda lé , iageti aitusiló kam ka kam , kalulut tonem bagamui lé . Oto buí nuumun'aké kam tubumui kalulut néné ; tápoi kau lé ibara lotómui .
45011021	Aipoí beringan tai Jahudi sipuoni bulat ran , tá aibaijí iribbaiaké sia Taikamanua , sarapeite kam néné , buí ikua ka bagamui ibabaijí kam , iribbaiaké kam ka kam Taikamanua .
45011022	Oto sené mitsá momoi taitsó kam kopet pueerúnia Taikamanua , tápoi sené leú et , taitsó ronnia Taikamanua masipaanuji sia sirimanua sijo , tápoi maerú bagania ka tubumui ka kam ale Sasaraina , sarat kau lé nupurimanua kam ka erut bagania . Ké tá kisedda , mandé kam leú et ka kam ribbaiakénangan kam .
45011023	Ialeú et ka sia tai Jahudi , ké raariaké baí mutaimatonem baga , silónangan sia mitsá Taikamanua ; ai poí gege ka tubut Taikamanua isiló sia mitsá .
45011024	Kam sipuoni taú tai Jahudi néné , kelé ran loinat zaitun leleu lé kam , bulat ké nusaggangi baí kam galai tubumui , oi ituettet'aké kam ka loinat zaitun sibulatnia , sarapeite sia tai Jahudi sipasikat'akenen ran loinat zaitu bulat sibulatnia . Bulat labbei lé katubut Taikamanua masitoiliaké sia mitsá ka tubut loinat zaitunda leú et .
45011025	Ale kam Sasaraina ! Buí nukua kam tubumui anuagaian kam sangamberinia . Aipoí ai sara kiddiyet bagat Taikamanua agaietmui . Tápoi einangan tá raaagai sirimanua . Ai sara kuanenku paagaietku ka tubumui , bulé nuagai kam nia . Iaté : Sangarubeiat tai Jahudi makelá paatuatda . Tápoi galai tubudda kelé néné geti itukakapplu , teret lélé nia igidda sieei ka tubut Taikamanua , sia sipuoni taú tai Jahudi .
45011026	Iapeité silórangan nia ka sia tai Jahudi puaragat néné . Aipoí aian atusurat'aké ka Buko Sipunenan sipasikukua kisé , " Momoi te nia Rimata Sipaarau sibara ka Sion ; iageti posanangan sangamberi jodda sapunuteteu Jakob .
45011027	Kubabaraaké te pakerekat baga néné ka tubudda ka tetret aikuaappéaké jodda . "
45011028	Kalulut taiobára nia tai Jahudi masisiló Katuareman Simaerú néné , bailiunangan sia saggak Taikamanua ; tápoi aibailiu lé nia puuktunganmui ka kam , ale kam Sasaraina sipuoni taú tai Jahudi . Tápoi kalulut pipiliyna sia Taikamanua , bailiu riu-riu lé ipukateki sia baga Taikamanua , kalulut taikebbukatda .
45011029	Aipoí ka sia Taikamanua , ké aipiliyan sia sirimanua , elé aipanukaningan sia , táan te iaalá mitsá ka tubudda sangamberi sigalaiakenennia .
45011030	Sitaimareddet ka tubut Taikamanua lé kam siburú . Tápoi kineneiget geti , aipoiliat'an Taikamanua bebelaakéna kam kaukuman jomui , kalulut taimareddetra tai Jahudi .
45011031	Oto kisedda leú te ka sia tai Jahudi . Kineneiget tá mareddet sia ka tubut Taikamanua , bulé imatoilá katubebelaakémui ka kam , ka ukuman jomui . Tápoi lepá geti toiláaké bebelaakéna sia ka sia Taikamanua , ka ukuman jodda .
45011032	Aioreaké poí sia Taikamanua sangamberi taikapolak , bulé ikup-kup'aké sia putataimareddet , bulé ipatoilá punununtut bagania ka tubudda sangamberidda .
45011033	Bulat sipususukkra lé pukayoatnia Taikamanua . Bulat simakopé sikut paatuat sambat puaagai lé nia Taikamanua ! Kasei te momoi masikeruji siteúakenennia ? Kasei te momoi iagai kipa igagalai Taikamanua , igalai galajetnia ?
45011034	Ka Buko Sipunenan , ai atusurat'aké kisé , " Kasei momoi masisinogi pupaatuanan Taikamanua ? Kasei momoi masikau panganturat ka tubunia ?
45011035	Kasonia ataagai kam amasikau apa pá ka tubut Taikamanua ? pat ró bagadda masitiddou sili ka tubunia ? "
45011036	Taikamanua lé aibaraaké sangamberinia . Ka tubut Taikamanua lé kabaraiat sangamberinia , samba Taikamanua leú et sibakkatnia . Oto tuumun'aké lé Taikamanua teret buru-burú ! Amen .
45012001	Ale kam Sasaraina ! Bulat seget kopet erúnia lé Taikamanua ka tubutta néné . Iaté né lulunia kutitiddou ka tubumui simakopé , bulé nusegé'aké kam tubumui bailiu kelé sara buluakenen sipuririmanua , sikokoiakenen ka Taikamanua , samba bailiu obaket bagania . Oto buítá kisedda pusururúmui ka tubut Taikamanua .
45012002	Buí nutut'aké kam siobat bagat polak néné . Bulé Taikamanua isiliy galai tubumui , imabau paatuatmui , ioi nuagai kam apa siobat bagat Taikamanua , iaté , apa sipuoni simaerú samba siobat bagania , samba aponia simasut pueerú .
45012003	Aipoí aku kaku néné , aipanguruaningan aku Taikamanua . Iaté lulunia kupangangantru kam ka kam , ale Sasaraina : Buí nukua kam tubumui simabuak tiboi tubu , kam néné , pat saliuakémuian siripot tubumui . Tápoi kau lé nupusigoá kam , nuitsó kam tubumui , ka repet paatuat . Bulé senemui musigoá , isiripoki ron siaket Taikamanua ka tubunia , kalulut tonem bagania ka tubut Jesus .
45012004	Tubutta néné maigi laddounia . Senen laddou tubutta néné , ai galaijetda pasasaradda .
45012005	Oto kisedda leú te ka sita néné . Kenanen maiigi sita , tápoi sara lé sita , kalulut atapatabbra kam , ka tubut Kristus . Samba sita leú et senenta , ai patabbaratta ka pasasambatta , kelé sipuoni laddou ka sara tubu .
45012006	Ka senen tubutta leú et , ai ka tubutta panguruat sitaimakeré . Pasiaaké nia panguruatnia leú et Taikamanua ka tubutta , siripot panguruat katet bagania lé . Oto kau tapakei kam nia panguruatnia néné . Ké panguruat masipakakra Katuareman Simaerú isiló , kau ipakakra Katuareman Simaerú sibara ka Taikamanua néné , siripot siooi igalaiaké .
45012007	Sipasisisiló panguruat masirop'aké sirimanua , kau bulat sibulatnia ipasikeli sabagei . Iageti sipasisisilo panguruat masigelaiaké sabagei , kau bulat imalelek igelaiaké sia .
45012008	Sipasisisiló panguruat masiparon putotonem bagadda sirimanua sabagei , kau bulat ipulelek iparon pupaatuananda sirimanua sabagei . Sipasisisiló panguruat masipauruaké apa pá sibabara ka tubunia , kau iapupanguruat bulat sibara ka anggai bagania , siripot simateú tugalaiaké . Sisilo panguruat masiutéaké sabagei , kau bulat ipulelek ipasiutéaké . Iageti sisiló panguruat masipatoilá katet bagania ka tubudda sabagei , kau igalaiaké nia ka angkat baga .
45012009	Kau bulat sibara ka linat paatuatnu nupukateki sia baga sirimanua . Kau imalagá bagam ka sikataí , samba kau numariu-riu ka simaerú .
45012010	Kau nupakaté kam baga pasasambamui , bulat sibara ka lalai bagamui , kelé siripot sipusasaraina ka sangakeluarga . Iageti kau nupaola kam muboikí , masikau paroroiat ka pasasambamui .
45012011	Kau numangamang kam masigalai galajetmui . Buí numabeili kam . Kau nupugalai kam galajet Tuhan , bulat sibara ka ron Ketsat Sipunenan .
45012012	Kau ka angkat baga nupukaronan kam , ka tubut Tuhan , elé kau imaom bagamui masisiló paoreat , samba kau leú imariu-riu nupaniddou kam ka tubut Taikamanua .
45012013	Pauruaké kama pa sibabara ka tubumui , masirop'aké sia simatonem baga ka tubut Taikamanua , samba leú et siló kam sia siooi ka lalepmui ka angkat baga , kenanen tá nuagai kam sia .
45012014	Tiddou kam ka tubut Taikamanua bulé isukat'aké sia simalagá baga ka tubumui . Bulatnia , tiddou kam ka tubut Taikamanua isukat'aké sia , bá pateteleji kam sia .
45012015	Ké ai sia sipuaangká baga , puangkámuian baga sambamui . Ialeú et , ké ai sia sipusosou , pusoumuian leú et sambamui .
45012016	Kau imaaman puririmanuamui ka pasasambamui . Buí nubuak'aké kam tubumui . Buí nukua kam tubumui , kam lé bulat simaagai , nupubara kam tubumui , oto tá kisedda puaagaimui bulat sibulatnia .
45012017	Ké ragalai sikataí ka tubumui , buí nulumun'aké kam nia ka kam , nugalaiaké leú kam sikataí , ka tubudda ka sia . Apa oniakenenda sangamberi sirimanua simaerú , nenda te nugagalaiaké kam .
45012018	Bulat besíaké kam , sibara ka mungkuatmui néné , murimanua ka bagat aban baga , ka tubudda sangamberi sirimanua .
45012019	Ale kam Sasarainangku ! Buí nulumun'aké kam pukakataíra sirimanua ka tubumui . Ai leú iukum'aké nia Taikamanua . Aipoí ai atusurast'aké ka Buko Sipunenan kisé , " Aikua si Tuhan , Aku lé masilulumun'aké sia . Elé Aku lé iuukum'aké nia . "
45012020	Tápoi kisé lé nugagalaiaké kam , ké malaje sia saggaknu , kaumuian kanda . Samba ké maoggou sia , kau kam lóra . Aipoí kapasigagalaiakémui nia kelé néné ka tubudda , mailanangan leú et ka tubumui .
45012021	Buí nuobáaké ikalaaké kam sikataí , tápoi kau lé nukalaaké kam sikataí néné , ka pasigagalaiakémui simaerú ka tubudda .
45013001	Buítá nureddet kam nganganda sapamarenta . Aipoí bulat beri sia sara sapamarenta sitaisiló gege sibara ka tubut Taikamanua . Parenta raeenung'aké sapamarenta kineneiget , iaté parenta sibabara ka tubut Taikamanua .
45013002	Oto sikuat Taikamanua lé te galainia atasaggangi kam , ké tá tareddet kam nga-nganda sapamarenta . Kasei sigalaiaké kelé néné , tá isoppi rasiló ukuman .
45013003	Aipoí ka sia sigalaiaké simaerú , buían ramalotó ka tubudda sapamarenta . Sia sikataí paraboat lé masikakalotóaké sapamarenta . Oto ké ainuoobá kam tá numalotó kam ka tubudda sapamarenta , kau imaerú paraboatmui . Sedda peité raumun kam sapamarenta .
45013004	Aipoí sapagugulet Taikamanua lé sia sapamarenta néné , sigalaiaké katuerukatmui . Tápoi ké tá geti maerú paraboatmui , kau nukalotóaké kam sia . Tá poí siboboi aibara gege ka tubudda rapaukumi sirimanua . Pagugulet Taikamanua lé sia , sipasioorak'aké ukum Taikamanua ka tubudda sirimanua sikataí paraboat .
45013005	Iaté lulunia numarereddet kam ka nga-nganda sapamarenta , tá sarat kalulut taiobámui tuukum , tápoi beri leú et paatuatmui ka baga , aikukua ka tubumui , bulé numareddet kam .
45013006	Nenda leú te lulunia aikabaraji nubabaya kam pajá , aipoí pegawai Taikamanua lé sia sapamarenta néné , sipasigagalaiaké galajet sikokoiakenen .
45013007	Oto baya kam ka tubudda sapamarenta apa simateú bayaet ka tubudda . Baya kam pajá ké siorak pajá peilé kam ; samba baya kam cukai ké siorak pucucukai peilé kam . Abeuaké kam sia simateú abeuakenen , samba kau nuhormati kam sia simateú hormatiet .
45013008	Buí nupuutak kam apa pá ka tubudda kasei pá ké tá , sarat siorak ka pununtuat baga ka pasasambamui lé kelé utakmui . Aipoí kasei simanuntu baga ka pasasamba sirimanua , atukapplungan te aragalaiaké nia sangamberi surukat Mose .
45013009	Surukat aratda tai Jahudi , iaté ; Buí nupaelet ; buí nupamatei ; buí nupanangkou ; buí imakiddiy bagam ka bibiletda saaleinu sirimanua ; sambat sangamberinia pasuru-surukat bagei , atupaloprungan nia ; oto bailiu sarangan lé surukat , iaté , " Kau imakaté bagam ka tubudda saaleinu sirimanua , keleú katet bagam kekeu ka tubum . "
45013010	Ké manuntu bagadda ka tubudda sabagei , tá ragagalaiaké sikataí ka tubudda . Oto ké apakatéan sia baga kere-keré , asut'an te aragalaiaké nia sangamberi sikuat surukat .
45013011	Iageti ka sangamberinia néné , kam leú anuagaian kam , aailina kineneiget tetrenia nutusuru kam . Aipoí gogoi Taikamanua iarauaké sita , bulat amalegrengan nia ka tubutta kineneiget , belé peilé legrenia ka tetret baunia peilé atamatonem kam baga ka tubut Kristus .
45013012	Tukakapplungan lé te soibó , iageti táan mauuju imapató . Oto kauan taariaké kam mugalai galajet pugepgeman . Buítá tapatarek kam tubutta masipakei pamatei pupatokat .
45013013	Kau lé tagalaiaké kam galajet simateú , kelé sigalaiakenenda sirimanua ka sinágó . Kila-kilangan leú nusabauaké kam beunan punenmui , elé mupuineng . Buí imaolop tubumui , elé ibara galai tubumui kelé sitaiagai arat . Buí nupalabá kam , elé buí imaoro matamui .
45013014	Bulé Kristus'an lé masiteteúaké aponia galaiakenenmui . Samba buí nutut'aké kam galai tubut pusirimanuaat sijo , bulé nusegé'aké kam bagamui mugalai siripot ka pubobotbot akkulá .
45014001	Kau imalelek nusiló kam sia sasarainamui simagulai peilé ka putotonem baga ka tubut Tuhan Jesus . Bui nupajoggloaké kam nia kalulut sipinaatunia sarania .
45014002	Ai sia sipaatu ka bagania , momoi ikom apa masese . Tápoi ka sia geti simagulai putotonem baga , ai peilé ka paatuatnia masikua , sarat gulei lé momoi ikokom .
45014003	Oto ka sia sikom apa masese , buí imamit bagadda ka tubut sikom sikokoiakenen ; iageti ka sia leú et sikom komen sikokoiakenen , buí rasele'aké sia sikom sangamberinia , aisilóan poí nia Taikamanua .
45014004	Kasonia poi ekeu néné , pat koí ró bagam masiadili paguguletda sabagei ? Ka sia pagugulet néné , belé elé tusuru pá nia , tuannia lé sibakkat pasikelat . Kirénangan muririó nia pagugulet néné , kalulut momoi poí kai Tuhan irióaké nia mitsá .
45014005	Ai sia sabagei siadde'aké gogoi sikokoiakenen peilé maerú ka gogoi bagei , tápoi ka sabagei geti raoniaké gogoi nenda , makeré lé . Oto edddangan nia raenung'aké siripot sipinaatudda saradda .
45014006	Aragalaiaké nia ka sia masiaddeaké sara gogoi sikokoiakenen peilé maerú , masisurú si Tuhan lé . Ka sia leú et sipasikokom sangamberinia , aragalaiaké nia kelé néné , masiumun Tuhan leú et , kelé masikua surá ka tubut Taikamanua kalulut komen sikomra néné . Oto kisedda leú te ka sia sikom komen simakokoi , masisurú Taikamanua leú te ragagalai , masikua surá ka tubunia .
45014007	Aipoí beri sia sara ka talagatta néné murimanua sarat uktuknia sarania ; elé beri sia sara ka talagatta simamatei uktuk tubunia sarania .
45014008	Ké murimanua sita , puririmanuatta néné , murimanua kai Tuhan lé . Ialeú et ké matei sita , matei kai Tuhan leú et . Oto , murimanua elé matei pá sita , Tuhan lé saibakkat sita .
45014009	Ka sia Kristus amatei nia , lepá suru nia mitsá . Iaté lulunia aibailiu nia Tuhanda sipuririmanua sambat simamatei .
45014010	Kalulut néné , kam Sasaraina ! Apangan lé lulunia nusesele'aké kam sia saaleimui sikeré tonem baga ? Samba apangan lé lulunia imamimit bagam ka tubunia ? Aipoí sangamberitta lé muririó ka matat Taikamanua , bulé iadili sita .
45014011	Ka Buko Sipunenan , ai atusurat'aké kisé , Aikua si Tuhan , " Bulatnia , murerekkuk te sangamberi bokklo rapaniddogi aku ; samba sangamberidda masiuumunáké pu-Tataikamanuangku . "
45014012	Oto sangamberitta néné , buítá tapertanggung jawab'aké sangamberinia sigalaiakenenta ka matat Taikamanua .
45014013	Oto kalulut néné , buían tapasele kam katubu . Tápoi kau lé tajago kam tubutta , bulé buí tabaraaké kam apa pá sikau ialá bagadda saalei ka sikataí sambat ramajo .
45014014	Kalulut akupusara ka tubut Tuhan Jesus , bulat kopé tonem bagakku , beri sara apa pá , tútúnangan kasit-sit'akenen . Ikasisit-sit'aké nia geti ka sia sara sirimanua , kalulut ooniakéna lé nia kasit-sit'akenen .
45014015	Tápoi ké kalulut komenmui lé baí aibaraaké asat bagadda saalei ka tubumui , oto táan te ka siripokat pununtuat baga sigalaiakenenmui néné . Ké amateian Kristus kalulut sara sirimanua , oto buían nuobaaké kam ipakataí pupaatuanannia kalulut sikomnu .
45014016	Iaté lulunia , buían nugalaiaké kam apa kuanenmui simaerú ka kam , tápoi tá pasesese ka bagadda ka sia sabagei .
45014017	Aipoí ka purimataat Taikamanua , táan pagalaiat apa momoi rakom , elé tá momoi rakom sirimanua , bulat besíakenen . Tápoi bulat besíakenen geti iaté , bulé rareddet teú bagat Taikamanua ka aban baga , samba masisiló pugoraat baga sibara ka Ketsat Spunenan .
45014018	Oto sia sipuukú galajet Kristus , kelé néné te siangkáaké bagat Taikamanua ; beri sirimanua sabagei leú et , rahohormati sia .
45014019	Bulat besíakenenta geti , iaté buítá tabaraaké kam paabanan ka pasasambatta , samba pasopo katubu .
45014020	Buí kalulut komenmui , pakataímuian sigalaiakenen Taikamanua . Kirénangan tedda tá takei-kei takom kam sangamberi komen , tápoi ké baí kalulut komennu ibaraaké jodda sabagei , oto amaselengan te ekeu .
45014021	Bulat merú peilé tá nukom akkulá , elé tá nuló anggur , elé tá nugalai apa pá , ke sikau imajo sara sarainam sikeré tonem baga le , sigalaiakenennu néné .
45014022	Ka matat Taikamanua lé nugagalaiaké nia katonemietnu saram néné . Aipoí sia sitaiaddeaké sigalaiakenennia néné masele , kalulut kolou ka bagania sesesenania sigalaiakenennia néné , sia té néné oniakenen , simauktuk .
45014023	Tápoi sia geti simatik-tik ngu-ngu masikom apa pá , tápoi lepá komrangan nia , sia té isesele'aké Taikamanua ; aipoí tá aigalaiaké siripot tonem bagania apa sipasesese elé apa sitaipasesese . Oto sangamberinia sigalaiakenen tá ka bagat tonem baga , jongan lé te nenda ituooniaké .
45015001	Oto sita oniakenen bulat sikatonemi katonemietta , kau tapaom kam bagatta ka tubut sitaipaoorak ka bagadda sia simagulai putotonem baga . Buí sarat tubutta saratta le ' tasasanang'aké kam .
45015002	Tápoi bulé senenta masikau puangkakat bagadda ka sia saalei sikeré tonem baga , sibailiu katuerukatnia , bulé ituppai puroron tonem bagania .
45015003	Aipoí beringan ka sia Kristus , tá aipaatu pusanangan nia sarania . Ai atusurat'aké ka Buko Sipunenan sipasikua kisé , " Atusappóakéan ka tubukku sangamberinia paloloiat ka tubum . "
45015004	Sipangantru sita lé poí sangamberinia tiboiet Taikamanua sitususurat ka bagat Buko Sipunenan néné . Aipoí nganturat sisilóta sibara ka Buko Sipunenan , sikau sita muom baga , elé masiparon sita lé , pat oi tapukaronan kam baga ka tubut Taikamanua .
45015005	Bulé Taikamanua sipaom bagadda sirimanua , elé sipusuibi bagadda sirimanua , irop'aké kam , ibara ka kam keret baga , nuului kam galai tubut Jesus Kristus .
45015006	Bulé keret bagamui sangamberimui néné , umun'akémuian Taikamanua , Ukkui Tuhanta Jesus Kristus .
45015007	Oto kalulut néné , kutiddou ka tubumui , bulé pasiló kam katubu pasasambamui , tápoi kau bulat sibara ka angkat baga , kelé leú et aisiló kam ka kam Kristus , bulé nuumun'aké kam Taikamanua .
45015008	Néné lé repdemenmui , aipasikelingan sia Kristus tai Jahudi , masipatoilá topitnia Taikamanua masisut'aké pakerekat bagania ka tubudda sapunuteteuta siburú .
45015009	Samba Jesus leú et kalulut erut bagania ka tubudda sabangsa bagei , kaunangan sia masiumun Taikamanua . Ka Buko Sipunenan leú et ai atusurat'aké kisé , " Oto kalulut néné , umun'akékungan ekeu ka talagadda sabangsa-bangsa , uraiakékungan urai pusurakat masiuraji onim . "
45015010	Ai leú et bagei atusurat'aké ka Buko Sipunenan sipasikukua kisé , " Puangká kam baga sambamui sikauman Taikamanua sipiliy , alé kam sabangsa-bangsa ! "
45015011	Samba ai leú et mitsá sipasikukua , " Umun kam Taikamanua kam sangamberi bangsa , bulé sangamberi sirimanua masiumun'aké nia ! "
45015012	Ka sia leú et si Jesayas , aikua , " Babara te ka punuteteu Isai siuté'aké bangsa-bangsa ; ka tubunia lé rapukakaronan sangamberi bangsa . "
45015013	Ka tubut Taikamanua lé nueei kam mukaronan . Bulé nia masisut'aké ka bagat paatuatmui , elé masisut'aké erut puririmanua ka tubumui , kalulut tonem bagamui ka tubunia , bulé kalulut geget Ketsat Sipunenan , tuppainangan ron pukakaronanmui ka tubut Taikamanua .
45015014	Ale kam Sasaraina ! Bulat aikukakatonemi baga iginia simaerú ka tubumui . Beri kam leú et ka kam , nuagai kam sangamberinia ; momoi nupangantru kam katubu pasasambamui .
45015015	Tápoi pabage-bagei geti bulat kuron'aké kukua nia ka matamui ka suratku néné , kalulut aiakéan Taikamanua ka tubukku galajet néné .
45015016	Aibailiuakéan aku , Taikamanua pagugulet Jesus Kristus , koiniakenennia masipangantoman taú sipuoni tai Jahudi . Oto aku néné kelé imam lé , sipakakra Katuareman Simaerú sibara ka Taikamanua , bulé ibailiu sia taú sipuoni tai Jahudi néné buluakenen ka tubut Taikamanua , sioi isiló Taikamanua . Bulé Ketsat Sipunenan ibailiuaké sia néné buluakenen simakokoi bakkat Taikamanua .
45015017	Oto kalulut amusarangan poí aku ka tubut Jesus Kristus , bailiu umunkungan tubukku ka galajetku , masipuukú Taikamanua .
45015018	Simarot bagakku kutitiboi sené , iaté sarat pagalaiat sigalaiakenen Kristus , ka sigalaiakenenku lé , iaté masitubbui sia bangsa taú sipuoni tai Jahudi néné , mureddet ka tubut Taikamanua ; ka sigalaiakenenku ka titiboat samba ka pasigagalaiaké ;
45015019	sialei pukerengan sambat kiseiet sabeu , sigalaiakenen Ketsat Sipunenan . Akupakakrangan sangamberinia Katuareman Simaerú , pagalaiat Kristus néné , ka tubudda sirimanua ; tutaddaaké barania ka Jerusalem , pat aili ka Ilirikum .
45015020	Ai lé kubebesíaké mei masipakakra Katuareman Simaerú néné , ka tubudda sitaipasiaarep peilé pagalaiat Kristus . Aipoí kaku néné , tá kuobá masigalai galajet ka uddut bongan sigalaira sabagei .
45015021	Ka Buko Sipunenan ai atusurat'aké kisé , " Raiitsó te sia sitaipasisisiló peilé , Katuareman Simaerú pagalaiat Kristus néné ; elé raagai te kelounia , sia sitaipasiaarep peilé . "
45015022	Iaté lulunia marei-rei ibara pasailaatnia kuoi kubalou kam .
45015023	Tápoi kineneiget geti alepáan galajetku ka palagga-laggai . Bulat piga ngarurangan pá burúnia akuisiaké kubalou kam .
45015024	Kiséan lé tagagalai , atusabauan geti kai kuei kai masibalou tai Spanyol , ari kai goisó sedda . Bulat aikukakaroni baga tapaaili kam sedda , tapuangká kam baga sambatta . Iageti bulat ai leú te kukakaroni baga , nurop'aké kam aku kapuenungananku masiailiaké laggai Spanyol .
45015025	Tápoi kineneiget geti memei peilé aku ka Jerusalem masitaroaké paroman ka tubudda sapaamian Taikamanua sedda .
45015026	Aipoí apakeréan bagadda sapaamian Makedonia sambat paamian Akaya masirop'aké saaleira simagebá ka talagat paamian Taikamanua ka laggai Jerusalem .
45015027	Bulat ka angkat baga lé arateúaké nia rarop'aké sia . Kirénangan tedda mateú lé rarop'aké sia sasarainanda simagebá ka laggai Jerusalem . Aipoí ka sia taú sipuoni tai Jahudi , ka tai Jahudi lé arasiló panukanan . Oto mateú lé ka sia taú sipuoni tai Jahudi néné , rarop'aké tai Jahudi , rapauruaké panukanan sisilóra , iaté pukayoatda .
45015028	Oto ké atukapplungan baí kugalai galajetku néné , iaté masitaroaké paroman sirurúakenenda néné , ka tubudda sapaamian ka Jerusalem , iapeité oi aku ka laggaimui katusabagatku kuailiaké laggai Spanyol .
45015029	Ké moi aku kubalou kam , abbitkungan ka kam panukanan simakopé igi sibara ka tubut Kristus .
45015030	Oto ka onin Jesus Kristus Tuhanta , samba ka nuntut baga siaket Ketsat Sipunenan , moi aku ka tubumui kunáná kam , bulé kam leú et ka kam nurop'aké kam aku tapaniddou kam simakeré ka tubut Taikamanua bulat sibara ka muinet paatuatmui , nusopo kam aku .
45015031	Tiddouaké kam aku , bulé kubela ka kabeira sitaimatonem baga , sikukuddu ka laggai Judea . Elé bulé galaiakenenku néné , iaté masitaroaké panguruat ka Jerusalem , rasiló sapaamian Taikamanua sedda , ka angkat baga .
45015032	Oto ké aiteúakéan baí Taikamanua iaili tetrenia kuoi , oi kuoi sedda ka angkat baga . Sedda bara pusuibiat bagakku kukuddu ka talagamui .
45015033	Bulé Taikamanua , sipasikeli puririmanuan sirimanua , masipaalei kam sangamberimui . Amen .
45016001	Sené ai maniuta si Pebe . Kuobá nuagai kam nia . Nia néné , iaté sara sipasirorop'aké paamian Kengkrea .
45016002	Oto siló kam nia , siripot puooninia sara paamian Taikamanua . Kisedda poí galainia simatonem baga ka tubut Taikamanua , buítá parauma sia katubu pasasambadda . Ké itiddou paroman ka tubumui , rop'akémuian nia , aipoí nia ka sia néné , amaigingan sia airop'aké ; beri aku kaku léu et , airop'akéan aku .
45016003	Segéaké kam salamku ka tubut Priska sambat ka tubut Akuila , saaleiku mugalai galajet Jesus Kristus .
45016004	Bulat aian lé goisó ramamatei kalulut rarop'aké aku . Oto bulat surá lé kukua ka tubudda ; iageti tá sarat aku masikukua surá ka tubudda , tápoi beri leú et sia taú sipuoni tai Jahudi , arakua leú surá ka tubudda .
45016005	Samba segéaké leú kam salamku ka tubudda sapaamian siparururú ka lalepra . Segé salamku ka tubut Epenetus simanuntut bagakku . Nia té néné simatonem baga siboikí ka tubut Kristus ka Asia .
45016006	Segé leú salamku kai Maria . Bulat aimomongan tubunia ipasikeli kam .
45016007	Iageti paniddogatku , bulé nusegéaké kam salamku ka tubut Andronikus , sambat ka tubut Junias . Sangabangsa lé kai , samba makeré atupenjaraaké kai . Einangan tá matotonem bagakku kaku ka tubut Kristus , amuboikían sia kaku . Bulat maerú katuareman pagalaiat tubudda ka talagadda tai apostel .
45016008	Segé leú et salamku ka tubut Ampiliatus , simanuntut bagakku , kalulut makeré akupatabbra kai ka tubut Tuhan .
45016009	Segéaké kam hormatku ka tubut Urbanus , aleita mugalai ka galajet Kristus . Iageti segé leú salamku ka tubut Stakis , simanuntut bagakku .
45016010	Segé leú salamku ka tubut Apeles . Bulat amatoiláan putotopitnia ka tubut Kristus . Salamku leú et ka sia ka tai Aristobulus sangalalepra sambat kai Herodion .
45016011	Sisangabangsa kai ruamai . Iageti segé leú et salamku ka tubudda sasarainamai sangalalepra tai Narkisus sikeré tonem baga ka tubut Jesus .
45016012	Oto segé leú salamku ka tubut Tripena sambat ka tubut Triposa , sipasimomomoaké tubunia , masipuukú galajet Tuhan , samba leú et ka tubut Persis Simanuntut bagakku . Beri leú et ka sia aimomoakéan leú et tubunia mugalai galajet Tuhan .
45016013	Salam leú ka tubut Rupus sambat ka tubut inania , siaddeakenenku bulat tubut inangkungan lé . Si Rupus néné , iaté sara sipiliy Tuhan , umun'akenen kalulut sigalainia .
45016014	Segéaké leú kam salamku ka tubut Asinkritus , kai Pelegon , kai Hermes , kai Patrobas , kai Hermas , samba leú et ka tubudda sangamberi saaleira sedda sabagei sikeré tonem baga ka tubut Tuhan Jesus .
45016015	Iageti segé leú salamku ka tubut Pilologus sambat kai Julia ; kai Nereus sambat ka maniunia ; ka tubut Olimpas samba ka tubudda ka sia sangamberi saaleira sedda sikeré tonem baga ka tubut Tuhan Jesus .
45016016	Bulat kau nuparoro kam pasasambamui sibara ka ngelei bagamui , siripot simateú ka pusarainaatda sipu-Kakariten . Iageti sia leú sangamberi sapaamian Kristus ka Korintus segé leú et salamra ka tubumui .
45016017	Ale kam Sasarainamai ! Bulat paniddogatku sabeu ka tubumui : Kau nujago kam tubumui ka tubudda sibaraaké karaganan paamian , elé sipakataí putotonem bagadda sirimanua ka tubut Tuhanta . Néné poí , tá paaakkup nia ka singantruakenen ka tubumui . Oto bá palelegre kam tubumui ka tubudda .
45016018	Aipoí ka sia sipasigagalaiaké kelé néné , tá mugalai galajet Tuhanta Jesus Kristus ragagalai , tápoi masisegé'aké bagadda mugalai siobára lé . Rakau tiboiet simananam , ranáná sia , bulé ialá bagadda ka sikuadda , ioi rapataju sia sitaiagai apa pá .
45016019	Araagaian sangamberidda sirimanua , riu-riunia nuomet'aké kam sangamberi sigelaiakenen ka tubumui , pagalaiat Katuareman Simaerú sibara ka Taikamanua . Oto bulat maangká bagakku kuarep pagalaiat tubumui néné . Iageti kutiddou ka tubumui , bulé masiku paatuatmui ka simaerú , tápoi mabodo ka pagalaiat sikataí .
45016020	Bulé Taikamanua sipasibubujai sirimanua , masiaké ka kam gege , bulé ioi nukalaaké kam , elé nupakataí kam geget Setan . Bulé mariu-riu ipanukani kam Tuhanta Jesus Kristus !
45016021	Beri leú et ka sia si Timoteus aleiku ka galajet , segé leú et salamnia ka tubumui . Kisedda leú et ka sia si Lukius sambat si Jason sambat si Sosipater sisangabangsa kai , segé leú salamra ka tubumui .
45016022	Aku lé sipuoni si Tertius amasigalai surat néné . Segé salam pusarainaatku ka tubumui ale kam Sasarainamai .
45016023	Iaké leú salamnia ka sia si Gayus ka tubumui . Ka lalepnia lé kukukuddu , beri pumengguiatmai leú et , ka lalepnia lé . Beri leú si Erastus , segé salamnia ka tubumui . Kisedda leú et sarainanta si Kuartus . [
45016024	Bulé Tuhanta Jesus Kristus masipanukani kam sangamberimui . Amen . ]
45016025	Tuumun'aké lé Taikamanua ! Kalulut kababarat gege ka tubunia masirop'aké tonem bagamui siripot Katuareman Simaerú sisegéakenenku ka tubumui , iaté pagalaiat Jesus Kristus . Siripot sipinatoilat Taikamanua ka tubukku lé kaku kupakakakra Katuareman Simaerú néné , iaté pagalaiat sipinaatut Taikamanua , sitaiaagaietda sirimanua , barania ka siburú peilé , ka piga ngarura pá burúnia situsasabau .
45016026	Tápoi kineneiget geti , kalulut parentat Taikamanua sipuririmanua teret buru-burú , bailiu sipinaatut Taikamanua néné tupatoilá elé tupaagai ka tubudda sangamberi bangsa iaté ka sinurat'akenenda tai nabi , bule ramatonem baga samba ramareddet ka tubut Taikamanua .
45016027	Sarat nia lé Taikamanua . Samba simasiku paatuat lé nia . Bulé tuabeuaké oninia , teret buru-burú , ka onin Jesus Kristus ! Amen . Sibara ka kai , Paulus , pagugulet Jesus Kristus
46001001	Ale kam Sasarainamai sapaamian Taikamanua ka Korintus ! Aipiliyan kam Taikamanua , ibailiu sapaamiannia , kalulut aibailiu kam bakkat Kristus , samba leú et sia sangamberi sipaniddogi Jesus Kristus Tuhanta , iaté Tuhanmui , elé Tuhanta simakeré . Aku sipuoni si Paulus sambat sarainanta si Sostenes , ruamai bulat kukaroni kai baga , bulé Ukkuita Taikamanua sambat Tuhanta Jesus Kristus masipanukani samba masibujai kam . Amugalai surat néné , iaté aku sipuoni apostel Jesus Kristus , bulat tubut sipauddet Taikamanua siripot ka teú bagania .
46001002	
46001003	
46001004	Bulat mariu-riu lé kukua surá ka tubut Taikamanua kalulumui , sisilómui anggai bagat Taikamanua siaket Jesus Kristus .
46001005	Kalulut babakkatina kam Kristus , bailiu kayo kam ka sangamberinia . Samba bulat makeru puaagaimui pagalaiat sangamberinia néné , samba nuagai kam masigelaiaké puaagaimui néné .
46001006	Oto néné te masipatotoilá katuareman pagalaiat Jesus Kristus néné bulat anupaakkuláakéan kam ,
46001007	pat beri sara panukanan simagulai ka kam , pangenan ioi Tuhanta Jesus Kristus , bulé raitsó nia sangamberi sirimanua .
46001008	Aipoí bulat tubut Kristus lé masijajamin kam teret kalepakat , bulé ké moi nia iailiaké kam , tá anai kuat tubumui ka sikataí .
46001009	Bulat katonemiet baga te nia Taikamanua . Aipoí nia té néné Taikamanua , amasisogai kam , bulé nupusara kam ka tubut Togania Tuhanta iaté Jesus Kristus .
46001010	Ale kam Sasarainamai ! Ka onin Jesus Kristus Tuhanta , kutiddou ka kam , kau ibara keret bagamui sangamberimui , bulé tá bara karaganan ka talagamui . Kau nupusara kam , elé kau ipusara paatuatmui .
46001011	Aipoí ai akuarep sisegéakenenda sikukuddu ka lalep Koloe pauuklemui pasasambamui .
46001012	Kukukua sené iaté kababarania ka talagamui sipasikukua kisé , " Aku kaku , si Paulus lé kututut . " , tápoi ai leú et sia sabagei sipasikukua , " Aku geti kaku si Apollos lé kututut . " Iageti ka sabagei arakua ka sia , " Kristus lé kututut kaku . "
46001013	Kaipa te iooi ituparubei tubut Kristus ! Aipoí tá amatei si Paulus punu tubumui ! Aturaú leú et kam , tá bulé ibailiu kam sipasiului Paulus , ele ?
46001014	Bulat uktuk'an lé sarat si Krispus sambat si Gayus akuraú ka talagamui .
46001015	Buí rabara kasei pá sipasikukua akuraúan nia bulé ibailiu nia sipasiuluiku . (
46001016	Ei oo , sangalalepra si Sitepanus leú aku airaú sia ka sia . Tápoi sabagei geti , ké baí tá kukalipogi nia , táan anai sia akuraú . )
46001017	Aipoí aku néné kaku , tá masiraú sirimanua aikoiniaké aku Kristus , tápoi masipakakra Katuareman Simaerú sibara ka Taikamanua lé . Kapasigagalaiakéku nia leú et , tá ka puaagaira manibo sirimanua , bulé buí imasibbu geget kamateiat Kristus ka siliktenga .
46001018	Aipoí ka sia sieei ka kamateiat , katuareman pagalaiat katusiliktengaat Kristus néné , sitá pagalajat lé . Tápoi ka sita geti sipaarau Taikamanua , katuareman katusiliktengaat nenda , kelé sara enungan Taikamanua , masipatoilá gegenia lé .
46001019	Beri ka Buko Sipunenan leú , ai atusurat'aké kisé , " Kupakakataí te puaagai paatuatda sirimanua , samba sipinaatudda simaagai paatuat leú , kutatatáaké . "
46001020	Oto apangan lé katukaunanda simasiku paatuat ? Apangan lé katukaunanda simabuak sikola ? Apangan lé katukaunanda simaagai paatuat ka polak néné ? Aipoi aipatoiláan Taikamanua , pusisikut paatuat polak néné siboboi lé !
46001021	Kenanen poí kipa pá , kopet pusisikut paatuatda sirimanua , bulat tá lé raaagai Taikamanua , siripot ka puaagaira saradda , lepá . Tapoi kalulut sikut paatuatnia Taikamanua , bailiu teúakénangan ipaarau sia simatonem baga , kalulut katuareman sipinaarepmai , kuanenda taikapolak sitá pagalajat .
46001022	Ka sia tai Jahudi bulat rabebesíaké ibara kiseiet , masipatoilá pububulatniana Katuareman Simaerú néné , tápoi ka sia geti tai Junani kapusisikut paatuat polak néné lé , rapapakei masigaba katukolobatnia .
46001023	Ka sita geti néné , sarat masipakakra pagalaiat Kristus simamatei ka siliktenga lé . Oto katuareman siliktenga néné te aimabelé bagadda tai Jahudi , samba ka sia sipuoni taú tai Jahudi , arakua , Katuareman Simaerú néné , sitá pagalajat lé , samba taiagai paatuat lé .
46001024	Tápoi ka sia geti sinogai Taikamanua , iaté sia tai Jahudi elé taú sipuoni tai Jahudi , Katuareman Simaerú néné , iaté , sara enungan Taikamanua , masipatoilá gege sambat pusisikut paatuatnia .
46001025	Aipoí oniakenen taituagai paatuat ka Taikamanua peilé bulat masiku paatuat , ka pusikuat paatuatda sirimanua . Elé apa oniakenen simasaggo ka Taikamanua peilé , maron ka puroronda sirimanua .
46001026	Ale kam Sasarainamai ! Repdem peite kam galai tubumui siburú , ka tetret aisogai kam Taikamanua . Sedda bulat goisó lé kam simasiku paatuat . Tá maigi kam sauté . Siabeu tiboi tubu siripot sipasesese ka sirimanua leú et , tápei maigi kam .
46001027	Aipoí aibagai lé Taikamanua ipiliy sia oniakenen taikapolak sitaiagai paatuat , bulé ipakaila sia simaagai paatuat . Samba aipiliy leú et sia Taikamanua oniakenen taikapolak sitaiooi tubu , bulé ipakaila sia simagege .
46001028	Samba aipiliy leú et sia oniakenenda taikapolak simarepé tiboi tubu , taiaaddeakenen ka polak néné , samba leú et sia sitákatukaunan , bulé isubuaké sia oniakenenda taikapolak siabeu tiboi tubu .
46001029	Oto bulat táan anai sia simaró baga masiabeuaké tubuna ka matat Taikamanua .
46001030	Aipoí bulat tubut Taikamanua lé amasikau kam musara ka tubut Jesus Kristus . Kalulut Kristus , bailiu masikunangan paatuatta . Aipoí kalulut Kristus leú et , paerúnangan mitsá patabbaratta Taikamanua ka tubunia , iageti bailiunakéngan sita sapaamiannia sikokoiakenen , samba belaakénangan leú et sita .
46001031	Iaté lulunia kelé ka sitususurat ka bagat Buko Sipunenan sipasikukua kisé , " Ké ai sia situtu baga masiumun tubu , buítá sigalaiakenen Tuhan lé , rauumun'aké . "
46002001	Ale kam Sasarainamai ! Ka tetret akubalou kam siburú , akuoi masipaarep ka tubumui sipinaatut Taikamanua , sitaiaagaietda peilé taikapolak , tá siripot pusisikut paatuatda taikapolak kupapakei ele paalakat baga kupanibo néné .
46002002	Aipoí bulat akuron'akéan kapaatuatku , bulat burúku ka talagamui , tá anai bagei kuanenku ka matamui , sarat pagalaiat tubut Jesus Kristus lé lepá ; iaté siorak ka pagalaiat kamamatei nia ka loiná siliktenga .
46002003	Ai aku mukukuddu ka talagamui , bulat simasaggo tubu lé aku , samba geret lé tubukku , lotóku .
46002004	Ialeú et Katuareman Simaerú sinegéakenenku ka tubumui , tá akusegéaké nia ka tubumui , ka tiboiet paalakat baga , siripot ka pusisikut paatuatda sirimanua . Masipatoilá kababarania geget Ketsat Sipunenan lé , akusegéaké ka tubumui .
46002005	Akugalaiaké nia geti kelé néné ka tubumui , iaté bulé tá ka siripokat pusisikut paatuatda sirimanua , ipubobongen tonem bagamui , tápoi ka geget Taikamanua lé .
46002006	Tápoi kenanen kisé , ai leú te kutitiboi pagalaiat pusisikut paatuat ka tubudda simatuá putotonem baga . Tápoi tá te pusisikut paatuatda taikapolak , elé pusisikut paatuatda sauté kineneiget , iaté gege sitatatá ka gogoi sibabara .
46002007	Pusisikut paatuat kuanenku geti néné , iaté pusisikut paatuat sibara ka Taikamanua . Tá raagai taikapolak pusisikut paatuat néné , tápoi aitarek'akéan Taikamanua sibailiu puuktunganta , einangan tápei babara polak néné .
46002008	Bulat beri te sia sara , sauté kineneiget , siagai pagalaiat pusisikut paatuat kelé néné . Aipoí ké araagaian baí pusisikut paatuat néné , bailiu tá rapapattáaké Tuhan sipulubeunan néné , ka loiná siliktenga .
46002009	Pagalaiat néné geti , ai atusurat'aké ka Buko Sipunenan sipasikukua kisé , " Aponia sitaiiitsoket elé sitaiaaremen , samba sitaipaatuetda peilé sirimanua , iaté nenda itatarek'aké Taikamanua kaunennia ka tubudda simanuntu baga ka tubunia . "
46002010	Tápoi aipatoilláan Taikamanua ka tubutta , ka sigalaiakenen Ketsatnia . Aipoí ka sia Ketsat Sipunenan , momoi isinogi sangamberinia , pat beri ka sipinaatut Taikamanua bulat simalipput leú et , momoi .
46002011	Aipoí ketsatda lé sirimanua siagai pupaatuananda , elé ? Oto kisedda leú te ka sia Taikamanua , sarat Ketsat Sipunenan lé siagai pupaatuanan Taikamanua !
46002012	Tá ketsat polak néné aipanguruat'aké Taikamanua ka tubutta , tápoi Ketsat sibara ka Taikamanua lé , bulé taagai kam sangamberinia , sipanguruat'akenen Taikamanua ka tubutta .
46002013	Iaté lulunia , ké kukolouaké kai pagalaiat tubut Taikamanua , ka tubudda sisop-sop Ketsat Sipunenan , tá siripot pusisikut paatuatda sirimanua kusegéaké kai nia ka matadda , tápoi siripot singantruakenen Ketsat Sipunenan lé .
46002014	Oto ké tá isop-sop sia Ketsat Sipunenan , tá leú te momoi rasisiló sipinatoilat Ketsat ka tubudda . Aipoí ka sia kelé néné , raooniaké lé nia , kelé sara putaiagaiat paatuat . Tá isasak-sak ka bagadda , aipoí sarat puketsanan lé momoi masininilai kelé néné .
46002015	Sia sisop-sop katubu Ketsat Sipunenan , momoi ranilai sangamberinia , tápoi beri sia sara momoi masinilai nia ka sia .
46002016	Beri ka Buko Sipunenan leú , ai atusurat'aké kisé , " Kasonia momoi masikeruji pupaatuanan Tuhan ? Samba kasonia momoi masipangantru nia ? " Sita néné te , sibara pupaatuanan simakeré ka Kristus !
46003001	Bulat siripokatnia , táan maninibo aku ka tubumui , kelé ka tubudda sisop-sop katubu Ketsat Sipunenan . Tápoi kelé manibo ka tubudda sipupaparaboat siripot obaket polak'an lé kupanibo ka tubumui ; elé kelé tatoga simagulai putotonem baga ka tubut Kristus .
46003002	Siburú kelé komenda tatoga sigoisó lé kuaaké kanmui ; tá kelé kanda sikebbukat ; aipoí magulai peilé ronmui masisiló . Tápoi kineneiget leú tápei maron kam masisiló ,
46003003	kalulut ai peilé kam mupaparaboat siripot arat tubudda taikapolak néné . Aipoí ké ai peilé kam musisí-sí baga samba palalabá pasasambamui , tá pá nenda masipatotoilá kababarania peilé ka tubumui arat tubudda taikapolak , kelé arat tubudda sitaiagai Taikamanua ?
46003004	Aipoí ké ai peilé kam sipasikukua , " Aku kaku si Paulus lé kututut , " samba ka sia sabagei rakua , " Aku kaku geti si Apollos lé kututut , " tá pá nenda masipatotoilá paparaboat'akémui nia peilé puparaboananda taikapolak néné ?
46003005	Kasonia poi nukukua kam nia ka sia si Apollos néné ? Elé kasonia poi nukukua kam nia ka sia si Paulus néné ? Kai ruamai néné sigalaiaké galajet Taikamanua lé kai , sipalulu kam , imatonem bagamui ka tubut Kristus . Masienung'aké galajet siaket Tuhan ka tubumui sene-senemui lé , kugagalaiaké kai .
46003006	Aku masiurep , si Apollos masisubui bakkatnia , tápoi Taikamanua lé masitutú-túaké .
46003007	Oto bulat addeakenen geti iaté Taikamanua , aipoí nia lé masitutú-túaké siureman . Ka sia geti sipasiuurep sambat sipasisusubui bakkatnia , tá tupuukú sia ka sia .
46003008	Aipoi sikeré lé tiboi tubudda . Senenda masisiló upadda siripot momon tubudda .
46003009	Kai néné ruamai , makeré kupugalai kai galajet Taikamanua , iageti kam ka kam néné , iaté monen Taikamanua . Kam leú et ka kam , kelé uman Taikamanua lé kam .
46003010	Oto siripot puaagaiku kabei , kalulut puaagai siaket Taikamanua kaku , akugalak'akéan bongan puriokat lalep , oto lepá oi sia sabagei masirióaké lalep ka uddutnia . Oto senen sirimanua buítá ralelek'aké kipa rapaeerú rapasibangun ka uddut bongan nenda .
46003011	Aipoí bulat tubut sarat nia lé Jesus Kristus néné aipauddet Taikamanua bailiu bongan lalep ; tá anai bongan bagei .
46003012	Ai sia sipasiririóaké ka uddut bongan néné , iaté emas , ai sia sipakei perak , ai leú et sia sipasipapakei bukkú simakirisau , ai sipakei loiná , elé puo simagarak sambat singitinan gandum .
46003013	Teret ioi peité Kristus sikaruania , imatotoilá sigalaiakenenda sangamberit sirimanua . Api lé poí masipatotoilá sigalaiakenenda sangamberi sirimanua . Api lé masisisibo elé masiteteúaké mutunia sigalaiakenenda néné .
46003014	Ké tá malabok ka api , lalep sirióakenenda ka uddut bongan néné , iapeité silórangan hadiadda .
46003015	Tápoi ké malabó lé sigalaira néné marugiddangan leú et , taan tedda malalabó nia , tápoi kéan lé silalau ka apingan lé sia néné .
46003016	Ai leú nuaagai kam ale Sasaraina , tubumui néné iaté Uman Taikamanua ? Samba kukuddu nia Ketsat Sipunenan ka tubumui ?
46003017	Oto ké ai sia sipakataí Uman Taikamanua néné , pakataínangan leú te sia ka sia Taikamanua . Aipoí sarat Taikamanua lé muuma ka Uman Taikamanua . Oto kam te néné Uman Taikamanua .
46003018	Buí ibara ka talagamui néné sipataju tubuna . Ké ai sia katalagamui sikua tubuna simasiku paatuat siripot kirekat pusisikut paatuat polak néné , buíta ibailiuaké tubunia sitaiagai paatuat ; bulé ipusiku paatuat sipulelelek .
46003019	Aipoí apa oniakenen simasiku paatuat ka polak néné , sitaiagai paatuat lé ituooniaké nia , ka matat Taikamanua . Ka Buko Sipunenan ai atusurat'aké kisé , " Puaagai patuatda sirimanua lé , ipapakei Taikamanua , iukum'aké sia . "
46003020	Aikua leú bagei ka Buko Sipunenan kisé , " Ai lé iaagai Taikamanua , pusisiboboinia pusisikut paatuatda sirimanua . "
46003021	Oto buían rabara siobá masiabeuaké sirimanua , aipoí sangamberinia aiakéan Taikamanua ka kam .
46003022	Elé si Paulus , elé si Apollos , elé si Petrus , elé polak néné , elé purimanuaiat samba kamateiat , kineneiget elé gogoi sialu , sangamberinia néné kam sibakkatnia .
46003023	Kam ka kam néné leú , Kristus lé sibakkat kam . Iageti ka sia Kristus , Taikamanua lé sibakkat nia .
46004001	Oniaké lé kam kai , pagugulet Kristus , sipugagalai masisegéaké sipinaatut Taikamanua , sitaiaagaietda peilé taikapolak .
46004002	Bulat siboikí besíakenen galaiakenenda sapagugulet , iaté mutopit ka tubut tuanda .
46004003	Kaku geti , tá leú makopé kupaatu nia , apa sinaatumui elé kipa nukukua kam pagalaiat tubukku néné . Beringan koí sinaatukku kaku pagalaiat tubukku leú , tá leú makopé kupaatu nia .
46004004	Beri pei kuagai apa pá selekku , tápoi tápei momoi tukua tá anai selekku . Tuhan lé siagai nia , masele pá aku , elé tá .
46004005	Oto ké tápei aiaili tetrenia , buí maruei nususui kam matatda sirimanua , masikua masele nia elé tá . Ngena kam teret oi Tuhan . Nia lé masipatotoilá sangamberi keleat sipinalipput ka simagep-gep . Nia lé masibubukkai sangamberi sipinaatut sirimanua ka bagat paatuatda . Sedda peité rasiló katuumun sibara ka Taikamanua siripot simateú siloketda .
46004006	Ale kam Sasarainamai ! Kalulumui , bailiu akuorak'akéan kai tiboiet néné , ka tubumai ruamai si Apollos , samba ka tubukku kaku . Katukolobatnia , iaté , bulé ka uluiet sigalaimai néné , momoian nugelai kam apa katukolobat nga-nga sipasikukua kisé , " Buí nusabauaké kam masiaddeaké sara sairimanua pat saliunangan ka sitususurat pagalaiat tubunia . " Oto bailiu táan anai sia ka talagamui siabeuaké sara sirimanua , lepá paloloinangan sabagei .
46004007	Kasei poi aikua ka matam ekeu peilé abeu tiboi tubu ka sabagei ? Tá poi ka Taikamanua lé ai bara sangamberinia néné kekeu . Angoi nuumun'aké tubum pat kéan lé tá panguruat Taikamanua sangamberinia sibabara ka tubum néné ?
46004008	Kirénangan tedda táan anai kaunu nia apa pá . Aipoí amakayongan kam ! Aibailiuan kam rimata ! Tápoi kai geti ka kai tá . Bulat pasesesengan lé , ké aibailiuan kam rimata , bulé ioi tapuuté kam sambatta .
46004009	Aipoí siripot sipinaatumai ka kai , kai néné aibailiuakéan kai Taikamanua ibbungenda taikapolak , elé ibbungenda samalaika . Kai néné bulat kéan lé sirimanua sikataí paraboat , ukumen simateiakenen , ka matat siberikabaga , samba gegeietda taikapolak .
46004010	Aibailiuan kai kakai néné sitaiagai paatuat , kalulut Kristus ; tápoi kam geti kakam tai Kariten nuagai kam paatuat ! Kai masaggo , kam maron ! Kai rapaloloi ; tápoi kam geti kakam raabeuaké onimui !
46004011	Pat aili kineneiget sarat mulaje , elé muoggou lé kai , bibilet tubumai , sarat ka tubumaian lé amulegei , lepá . Sarat paoreiet sirimanua lé kai ; kudduatmai leú tá anai simakolou .
46004012	Sarat masimomoaké tubu lé kai masigaba purimanuaiatmai . Tápoi kai geti ka kai , ké rapatelei kai kupanunukani lé kai sia ; ké rapaorei kai om'akémaian nia .
46004013	Ké rapakataí nga-nga ka tubumai , tiboiet simaerú lé kukakau kai masialegi nga-nganda . Bulat kelé porá lé kai néné ka matanda taikapolak ; pat aili kineneiget bulat kelé lotit polak lé kai rakukuania .
46004014	Tá masipakaila kam kugagalai suratku néné , tápoi nganturatku lé , kelé kupangantru bakkat tatogakku .
46004015	Kupaatu ka puoonimui tai Kariten , elé aian sangaribu sia igidda tai gurumui ; tápoi tá anai beri sia sara oniakenen ukkui . Aipoi sarakku lé amasipakakra Katuareman Simaerú , iaté pagalaiat Kristus , ka tubumui .
46004016	Oto bulat paniddogatku ka tubumui , bulé nuului kam aku .
46004017	Iaté lulunia akukoiniaké si Timoteus ka kam . Ka puooni nia sipasiului Kristus , oniakékungan nia kelé bakkat togakkungan lé nia , kilibet bagakku . Sara toga bulat katonemiet bagakku . Ai leú ipaagai nia ka kam , kipa galai puparaboanan kelé sigalaiakenenku kaku ka tetret akukatonemi Kristus , iaté kelé puparaboanan , singantruakenenku ka senen paamian kaipa-kaipa rakuddu .
46004018	Aian sia piga pá ka talagamui siumun tubuna , ka bagadda poí , táan momoi aku kubalou kam .
46004019	Oto momoi aku kubalou kam ; ké iteúaké baí nia si Tuhan , táan mauju kuoi . Sedda peité kuitsó kipa ragagalai ka sia siumun tubuna néné ; buí sarat masikua lé raagai .
46004020	Ka wibawadda sirimanua lé , imatotoilá , uutéakéna puririmanuanda Taikamanua , tá ka titiboatda .
46004021	Oto kam'an lé masipipiliy , kipa siobámui , elé ka nga-nga simalippat lé kuoi masipangantru kam , elé ka leppet baga , elé ka nuntut baga ?
46005001	Akuarep pangasegekat kababara nia ka talagamui sigalaiaké pusilaingeat simasaliu kataí . Iaté , ai sia ka talagamui sipuoolop tubu ka ina sialinia . Ale , beringan sia sipuarat sabulungan , tá araperú kelé néné !
46005002	Tápoi kenanen kisé , ai peilé nububuak'aké kam tubumui . Siripokatnia murereu-reu lé kam baga , iageti belaakémuian sia ka talagamui sigalaiaké kelé néné .
46005003	Siripot ka putubuat , areu aku ka tubumui ; tápoi siripot ka pupaatuanan geti , ai lé aku ka talagamui galainia . Oto kukua kuanenku ka matamui néné , bulat kelé galainia , ai lé aku ka talagamui , " Ka Onin Tuhan Jesus Kristus , kukua ka matamui , bulé nuukum'aké kam sia sipupaparaboat simakopé kataí lolit néné ! " Ké parurú kam , kau nuoniaké kam nia ai lé aku ka talagamui , oto bulé ka geget Tuhanta Jesus ,
46005004	
46005005	nusegéaké kam sia néné ka kabei Sanitu , bulé imasubu tubudda néné , oto bailiu ipaarau ketsatnia si Tuhan , ka kaoijanannia mitsá ka polak néné .
46005006	Oto tá mateú nuumun'aké kam tubumui . Kupaatu anuagaian kam tiboiet néné sipasikukua kisé , " Ragi , goisó nenda , aipagó sangamberinia roti sipinagalú ! "
46005007	Oto ribbaiaké kam ragi siburú , iaté ragit jo , bulé ibailiu kam roti sipinagalú sibau , simaliná ka ragit jo siburú , ai lé poí kuaagai pukekelé kiseddana kam néné . Sarapei Punen Paskatta aian malelegre . Kristus sibailiu buluakenenta atubuluakéan .
46005008	Oto tapunen'aké kam nia punenta néné , tapakei kam roti sitá anai ragi , iaté roti kelé sara patuaggaiat pulinakat elé toggaiat sangamberi obaket bagat Taikamanua . Buí tapunen'aké kam Paska néné , tápoi tapapakei sibara ragi siburú peilé , iaté ragit jo , elé pukakataí .
46005009	Ka suratku siboikí , aku taggeian kukua nia ka matamui , bulé buí nupaaleiaké kam sia sirimanua siobá musilainge .
46005010	Kukukua néné , tá sia oniakenen sipusisilainge , elé sia simaalau baga , elé sia sipaboboko , elé sia sibuluji sabulungan sitaiagai peilé Taikamanua . Tá sia kukua . Aipoí ké nureunan'aké kam tubumui ka tubudda , oto kau leú bulat nubelaaké kam tubumui ka polak néné .
46005011	Bulat kukukua geti sené , iaté , bulé buí nupaaleiké kam sia sikua tubuna Kariten , tápoi sipusisilainge , elé simaalau baga , elé sipasibubuluji sabulungan lé nia . Elé siobá masipakataí nga-nga lé igagalai , elé sarat mupuineng lé igagalai kalulut masiló ló simapuinengen , elé mitsá sipananangkou lé nia . Bulat beri nupataddé kam mukom ka tubudda tá momoi !
46005012	Tá galajetku masiadili saalei sitaipuaarat Kariten , peilé . Aipoí Taikamanua lé masiaadili sia ka sia . Tápoi ka sia geti sapaamianmui , tá poi kam leú et masiaadili sia ? Beri ka Buko Sipunenan leú , ai atusurat'aké , sipasikukua kisé , " Usiaké kam sia sikataí paraboat ka talagamui . "
46005013	
46006001	Ai peilé koí sia ka talagamui simaró baga mei masinganduaké saaleinia sikeré tonem baga ka tubut hakim sitaimatonem baga ka tubut Taikamanua , ké bara pajoggolatda ? Tá koí aitiddou ka tubudda sapaamian ralepaaké pakarodda ?
46006002	Tápei poi nuagai kam aadilidda taikapolak sapaamian Taikamanua néné ? Oto ké sibulatnia kam masiaadili sia taikapolak néné , táan pa momoi nulepaaké kam pakarot pengadilan sitálulu néné ?
46006003	Kipa tápei nuagai kam aadilitta sia tai malaika ? Oto sarapeite pakaro ka purimanuaiat senen gogoi !
46006004	Ké bara baí kelé néné , taleú ka tubudda sitá anai galajet ka paamian lé nusesegéaké kam nia ?
46006005	Bulat maila sita galai tubumui néné ! Kirénangan poí ai sia ka talagamui simasiku paatuat , masipagaba pajoggolatmui pasasambamui tai Kariten !
46006006	Tápoi néné geti , tá . Amei lé kam sara ka talagamui nunganduaké kam sarainamui pasasambamui tai Kariten ka tubudda tá sipuoni tai Kariten !
46006007	Bulat bá eei kam masipatiboji pakaromui ka tubudda sitaipuaarat tai Kariten . Aipoí beringan pajoggolat peilé ka talagamui , atuoniakéan nia sara kakalaatmui . Oto kam peilé maerú ipajo , elé irugiaké !
46006008	Tápoi néné geti , kam lé amasipajo sabagei . Elé kam leú et amasirugiaké sabagei . Anugalaiaké kam kelé néné leú , ka tubudda sasarainamui sikeré tonem baga !
46006009	Kipa nuagai leú kam taibabailiuna sia sapaamian Taikamanua , sitaimareddet ka siripokat siobat bagat Taikamanua ? Buí rapajo kam . Aipoí sia sipusisilainge , sipasibubuluji sabulungan , elé sipaeelet , sipusisilainge ka pasasambadda taimanteu elé pasasambadda tainanalep ,
46006010	sipananangkou , simaalau baga , sipupupuineng , siobá masipakataí nga-nga , sipasiraraurau . Sangamberi sirimanua sipasigagalaiaké kelé néné , tá ibabailiu sia sikauman Taikamanua .
46006011	Ai piga pá kam ka talagamui néné siburú sipasigagalaiaké kelé néné . Tápoi kineneiget geti amakolouan , kalilinámui ka jomui . Aibailiuan kam bakkat Taikamanua sikokoiakenen . Aipaerúan kam mitsá ka tubut Taikamanua , kalulut tonen bagamui ka tubut Tuhan Jesus Kristus , samba kalulut geget Ketsat Sipunenan sibara ka Taikamanuanta .
46006012	Ai sia sipasikukua kisé , " Sangamberidda sirimanua momoi ragalaiaké apa pá . " Tápoi kaku geti , tá sangamberinia sibailiu puuktungan . Kenanen baí momoi kugalai sangamberi apa pá . Iageti kenanen moi kagalai apa pá , tápoi tá kuobáaké igalai siobánia ka tubukku apa pá .
46006013	Ai leú sia sikua kisé , balugú lé ipuuktungi kan ; ia leú et ka sia balugú aitubaraaké bulé ibara kudduat kan . Tápoi itatatáaké lé karuania néné Taikamanua . Tá momoi tupakei tubut sirimanua néné ka pusilaingeat ; tápoi buítá masipuukú galajet Tuhan lé katupakeiat nia . Tubu néné , ipuuukú nia si Tuhan .
46006014	Ai suruakéan mitsá Tuhan Jesus ka kamateiat , oto kisedda leú te sita ka sita , isusuruaké leú te sita ka sita Taikamanua kalulut gegenia .
46006015	Ai lé nuagai kam , pulaladdou Kristusna tubumui néné . Oto momoi leú pá kualá sangaladdou tubut Kristus néné kubailiuaké nia laddou tubut sara sinanalep sipuolop tubu ? Bulat tá momoi !
46006016	Elé tápei nuagai kam , sia sipuoolop tubu ka tubut tainanalep simaolop tubu aibailiuan sia sisara akkulá karuadda sinanalep si maolop tubu néné ! Aipoi ka Buko Sipunenan , ai atusurat'aké kisé , " Bailiu sisangaakkuláan lé sia ruadda . "
46006017	Tápoi sia geti sitabbraaké tubuna ka tubut Tuhan , musasara leú te Ketsat Tuhan samba ketsatda .
46006018	Areuaké kam tubumui ka galajet pusilaingeat . Aipoi sangamberi jo pabage-bagei sigalaiakenenda sirimanua , tá isasappó ka tubudda . Tápoi sigalaiaké pusilaingeat geti , ka tubunia lé galainia aigalai jo .
46006019	Buítá nuagai kam nia , tubumui néné , iaté Uman Ketsat Sipunenan lé . Oto ai nia ka tubumui ikukuddu Ketsat Sipunenan néné . Bulat tubut Taikamanua lé amasipanguruat'aké Ketsat Sipunenan néné ka tubumui . Oto bailiu tubumui néné tá kam sibakkatnia , Taikamanua lé .
46006020	Ai sakingan kam Taikamanua . Sakimui leú atuléléan aikau nia . Oto pakei kam tubumui néné ka siripokatnia , bulé itulatsat'aké Taikamanua .
46007001	Oto kineneiget kutiboi ka matamui pagalaiat sikuamui ka bagat suratmui . Ké ai sara taimanteu sitaiputatalimou , nenda maerú .
46007002	Tápoi bulé tá itubbui baga nia masigalaiaké sitaipasesese , simaerúnia sangamberi taimanteu musinanalep sarat ka sinanalepnia sarania , elé sangamberi tainanalep musimanteu sarat ka simanteunia sarania .
46007003	Buítá igalaiaké siripot galaiakenen simanteu , ka sia simanteu néné , ka tubut sinanalepnia , siripot pusisinanalepna nia sinanalep néné ; ialeú et ka sia sinanalep , buítá igalaiaké leú et siripot galaiakenen sinanalep , ka tubut simanteunia ; siripot pusisimanteuna nia simanteu néné . Senenda masigalaiaké siripot galaiakenenda ka pasasambadda .
46007004	Tá sia tubudda tainanalep ikukup-kup'aké tubudda , tápoi taimanteura lé ikukupkup'aké sia . Kisedda leú et ka sia taimanteu , tá tubudda ikukupkup'aké tubudda , tápoi tainanalepra lé ikukup-kup'aké sia .
46007005	Buí nupareunan kam siripot pusisikalalep . Momoi leú pareunan goisó , tápoi ka keret bagadda ruadda . Bailiu momoian rapaniddou senen-senenda , táan anai sigeu-geu sia . Tápoi lepá geti mitsá , pataddérangan mitsá , siripot pusisikalalep . Aipoí ké tá kisedda nugalai kam , babara nututut'aké kam panánakat sanitu , kalulut taioinia nupaom kam bagamui .
46007006	Tápoi néné , tá masiparentaaké kam ; nganturatku lé .
46007007	Siripot siobat bagakku lé baí nia , bulé aku rauului sangamberi sirimanua . Tápoi senen sirimanua arasilóan panguruat simakokoi sibara ka tubut Taikamanua . Ai sabagei sipasisisiló panguruat kelé néné , tápoi ai leú et sia sipasisisiló panguruat kelé nenda .
46007008	Iageti néné lé nganturatku ka tubudda sitaiputatalimou peilé , elé ka tubudda tailumang ; bulat maerú peilé tá mutalimou sia kelé kaku .
46007009	Tápoi ké geti tá nuoom kam , maerú peilé nuputalimou kam . Aipoí maerú peilé nuputalimou kam , babara isusuggru kam pubobot-bot akkulá .
46007010	Iageti ka sia siputatalimou , néné lé kuanenku ka matadda : ( Siripokatnia tá aku amasiaké tiboiet néné , Tuhan lé ) . Sia tainanalep siputatalimou , buían rakaddiuaké taimanteura .
46007011	Tápoi ké geti amutui-tuian nia ka simanteunia , oto maerú peilé tá musimanteunia , elé toili nia mitsá ka tubut simanteunia . Oto taimanteu , buí ragalak sia tainanalepra .
46007012	Nganturatku geti ka tubudda sabagei , néné lé : tápoi néné nganturatku lé , tá sibara kai Tuhan . Ké mutalimou sia sara tai Kariten ka tubudda sitaimatonem baga ka tubut Kristus , tápoi sinanalep néné iobá rapulalep ruadda , buí igalak sinanalepnia néné .
46007013	Ialeú et ké ai sara sinanalep siputatalimou ka tubut sara simanteu , sitaimatonem baga peilé ka tubut Kristus , buí igalak simanteunia sinanalep néné .
46007014	Aipoí kalulut putatalimounia simanteu sitaimatonem baga néné , ka tubut sara sinanalep bakkat Taikamanua , bailiu mateúnangan simanteu néné ibailiu nia paamian Taikamanua . Ialeú et kalulut putatalimounia sinanalep , sitaimatonem baga néné ka tubut sara simanteu bakkat Taikamanua , bailiu teú nia sinanalep néné ka matat Taikamanua . Aipoí ké tá kisedda rapaerú , bailiu tatoga néné tuoniaké kelé tatogadda sipuarat sabulungan ; aituoniakéan nia toga néné paamian Taikamanua .
46007015	Tápoi ké ikaddiuaké sinanalepnia elé simanteunia tai Kariten , sitaimatonem baga néné , bá kekera kam nia itui-tui . Aipoí abelangan kam ka pupasikelanan . Ai lé poí ikikiddiy Taikamanua , nupurimanua ka aban baga .
46007016	Kelé kam sipuoni tainanalep , simatonem baga kai Tuhan , kaipa bulat anuagai kam nia simakolou , taiooinia nurop'aké kam sia taimanteumui ? Kisedda leú et kam ka kam taimanteu sipuoni tai Kristen , kaipa bulat anuagai kam nia simakolou , taiooi nia nurop'aké kam sia tainanalepmui ?
46007017	Buítá nupasikeli kam puparaboananmui sene-senemui , sipaakkup ka pinalulut Tuhan , kelé siteúakenen Taikamanua ka tubunia , ka tetret aisogai nia si Tuhan , masikatonemi nia baga . Iaté nenda peraturan sigelaiakenenku ka senen paamian .
46007018	Pasikatnia , ké atusunat'an nia ka tetret aisogai nia Taikamanua , buían ibesíaké itatáaké toggaiat sunat ka tubunia . Kisedda leú et ka sia sitaipususnat peilé , ka tetret aisogai nia Taikamanua , buían itiddou musunat .
46007019	Aipoí tugalaiaké pá pususunat , elé tá tugalaiaké , karuania , tá anai pagalaiatnia . Bulat besíakenen geti , masireddet surukat Taikamanua lé .
46007020	Bulé kiseddangan té nia puririmanuanda , kelé ka tetret aisogai sia Taikamanua .
46007021	Ké ai ekeu mupapagugulet aisogai ekeu , buían igejai bagam masipaatu . Tápoi ké ai geti erut uktuknu raujaaké ekeu ka pupapagugulenan , iapeité nualá tubum , nubesíaké nia nupuuja .
46007022	Aipoí sia sapagugulet simatonem baga kai Tuhan , aibailiuan bakkat Tuhan , sipuuja . Oto sia leú et sipuuja simatonem baga ka tubut Tuhan , aibailiuan sia pagugulet Kristus .
46007023	Aisakingan kam Kristus . Sakinia leú , atuléléan aibaya nia . Oto buían nuobáaké kam tubumui , ibailiu kam pagugulet sirimanua .
46007024	Iaté né , ale kam Sasaraina ; kelé kipa pá nenda galai puririmanuamui ka tetret aisogai kam Taikamanua , kiseddangan té nuririu-riuaké kam enung puririmanuamui ka matat Taikamanua .
46007025	Kineneiget siangan lé sitaiputatalimou peilé kunga-ngantru . Oto pagalaiat sia néné geti , tá anai akusiló parenta sibara kai Tuhan , ibara ngantruakenenku ka tubumui . Tápoi kelé sara katonemiet poí aku néné , kalulut panguruat Tuhan , bailiu obákungan kungantru kam .
46007026	Masiitsó iginia sibabara pugejaat baga sibailiu kalotóakenen kineneiget , kupaatu maerú peilé kiséan té sia boikí kelé puririmanuanda kineneiget .
46007027	Tápoi ké aian geti sinanalepnia , buían nuoppu kam pasara ka tubut sinanalepmui néné . Tápoi ké geti tápei amutalimou kam , buían nugaba kam sinanalepmui .
46007028	Ké geti amutalimouan nia , tá tuooniaké nia jo . Kisedda leú et ka sia taiokkó , ké mutalimou nia , tá tuooniaké nia sijo . Sarat ka sia siputata limou , maigi raoorik pugejaat baga . Oto siobáku bulé nutukatsli kam ka pugejaat baga néné .
46007029	Kukukua geti ka tubumi ale sasaraina , kisé : Goisóan lé oggakta . Oto barania kineneiget , sia sibara sinanalep , kau igalai kéan lé sitá sinanalep .
46007030	Ialeú et sia sipusosou , kau igalai kéan lé sitaipurereu-reu baga . Sia sipugagá-gá , kau igalai kéan lé sitaimaangká baga . Sia sipasisasaki bibiletda , kau ragalai kéan lé sitá anai apa pá .
46007031	Samba leú et sia situturi galajet pupolangan , kau ragalai kelé sitaimageja baga , kalulut pupolangan néné . Aipoí táan mauju ka sia polak néné , kelé siitsóta galai tubunia kineneiget , itukapplu !
46007032	Bulat aikubebesíaké nutukatsli kam ka pugejaat baga néné . Sia sitá sinanalep , momoian ramuinéaké pupaatuananda , ka siorak pu-Tuhanan , obára imaangká bagat Tuhan ka tubudda .
46007033	Tápoi ka sia geti sibara sinanalep , apabulá rapaatu pagalaiat pupolangan néné , ibesíaké imangká bagat sinanalepnia .
46007034	Kalulut néné parubeinangan pupaatuanannia . Sia geti tainanalep sitá simanteu , elé sara siokkó , maigi ipaatu siorak ka pu-Tuhanan , aipoí ibesíaké bulé ibakkati nia Taikamanua tubu sambat ketsatda néné . Tápoi sinanalep sibara simanteu geti , masimuinéaké paatuat siorak ka pupolangan lé igagalai , ibesíaké imangká bagat simanteunia .
46007035	Sibailiu katuerukatmui lé , akugalai sangamberinia suratku néné , tá masikua tá momoi nugalai kam néné , elé tá momoi nugalai kam nenda . Bulat kubebesíaké geti , iaté , bulé nugalaiaké kam simaroipo samba simateú , bulé ioi numuinéaké kam pupaatuananmui ka tubut Tuhan .
46007036	Ké iagai tubunia , tá momoi igalaiaké simateú galaiakenen ka tubut tunangan nia , elé ké tá moi ikera tubunia ka puobat tubu , samba leú ipaatu maerúan italimouaké siokkó néné , kauan ienung'aké nia sipinaatunia simaerú néné tá tukukua nia sijo , ké motalimou baí sia .
46007037	Tápoi ke geti asegéan ipaatu nia , ikua táan mutatalimou nia ka tunangannia , samba sinaatunia néné bulat ka teú bagania , sigalaiakenennia néné maerú , ké maron paatuatnia masigalaiaké .
46007038	Oto kiséan lé takua , kei maerú sigalaiakenenda ka sia siputatalimou , maerú peilé ka sigalaiakenenda sitaiputatalimou .
46007039	Ka sia tainanalep sipukekebbukat , ké ai peilé muririmanua sia taimanteura , riu-riu lé sia tuappra ka simanteura . Tápoi ké geti ailangóan sia , iapeité momoian iputalimou mitsá ka taimanteu siobánia ; sarat kau lé putatalimoura , siripot putatalimoura tai Karisten .
46007040	Tápoi mauktuk peilé nia , ké táan mutalimou nia mitsá . Tápoi sipinaatukku lé sarakku néné . Tápoi kupaatu geti nia kaku , ai geget Ketsat Sipunenan masipalululu aku kukua kuanenku néné .
46008001	Kineneiget kutitiboi iaté pagalaiat kan sibuluakenen ka sabulungan . Kirénangan tedda aisese kelé sikuadda néné . " Amaagaian sita sangamberitta . " Ka sia puaagai masikau sirimanua masiumun tubu lé , tápoi nuntut baga geti ; masibangun puririmanuan sirimanua .
46008002	Sikua tubuna migi siagai , tápoi tápei momoi bulat rakeruji nia .
46008003	Tápoi bulat sipununtuki baga Taikamanua geti , iagai sia Taikamanua .
46008004	Pagalaiat masikom komen sibuluakenen ka sabulungan , ataagaian , bulungan néné masipatoilá apa páonia tapoi siripokatnia anai . Samba kelé siagaiatta leú , sarat sara lé Taikamanua ; tá anai bagei .
46008005	Kirénangan maigi oniakenen taikamanua elé tuhan ; iaté sikukuddu ka manua , elé ka polak .
46008006	Tápoi ka sita geti sarat sara lé Taikamanua . Nia Ukkui , sipasibabaraaké sangamberinia . Uktuknia lé tapuririmanua kam . Tuhan leú sarat sara lé , iaté Jesus Kristus . Ka tubunia lé aibara sangamnberinia néné , samba kalulunia lé atapurimanua kam .
46008007	Tápoi kenanen kisé , tá sangamberidda sirimanua iagai nia pagalaiat néné . Ai sia sabagei siburú sipasibubuluji sabulungan lé sia . Oto bailiu , pat aili kineneiget , ai peilé raooniaké nia kan sibuluakenen ka sabulungan néné , kanda sabulungan . Oto ké rakom kan sibuluakenen ka sabulungan néné , kelé majojo lé sia raooniaké nia . Aipoí tápei maron putotonem bagadda .
46008008	Siripokatnia ka sia komen , tá situppai erúnia patabbaratta ka tubut Taikamanua . Ké takom kan néné , tá anai apa pá babara uktukta . Tápoi mitsá ké tá takom kan néné , tá leú et marurugi sita .
46008009	Tápoi bulat pasikeli kam ! Buí kalulut ooi nia nugalai kam ka kam apa pá , bara jodda sabagei , aipoí magulai peilé putotonem bagadda ka sia .
46008010	Kukukua geti kisé : Pasikatnia baí , ké talagat pukokomnu ka kudduat pasibuluat , itsónangan ekeu sara simagulai tonem baga ai ekeu mukokom sedda , tápoi ekeu geti kekeu maron tonem bagam , tá pá babara rot bagania ka sia masikom kan sibuluakenen ka sabulungan ?
46008011	Oto kalulut putotonem bagam néné , bailiu mapepenangan putotonem bagania ka sia simagulai putotonem baga néné . Oto amateian Kristus kalulunia leú et ka sia .
46008012	Ké nugalai sele kelé néné leú et ka saaleinu tai Karisten , iaté masipakataí putotonem bagadda simagulai néné , amajongan te ekeu ka tubut Kristus .
46008013	Iaté lulunia , ké kalulut komen , ibabaraaké jodda sasarainangku , maerú peilé , táan kukokom mitsá akkulá , lepá . Aipoí buí kalulukku , majonangan sarainangku .
46009001	Tá poi sirimanua sipuuja aku kaku néné ? Tá poi apostel aku kaku néné ? Tápei poi akuitsó nia Jesus , Tuhanta ? Tápoi buat sigalaiakenenku kam néné , kaunen kai Tuhan ?
46009002	Kenanen baí tá anai sia siobá masimuneng'aké puaapostelku , tápoi simatatánia kam imumuneng'aké nia ! Aipoí ka puririmanuamui siripot pu-Kakariten te masipatotoilá puaapostelku .
46009003	Ké ai sia sisusui matakku , néné lé alegiatku ka tubudda :
46009004	Tá pá anai hakku masisiló kan elé ló kalulut galajetku néné ?
46009005	Tá pá momoi kupaabbit sinanalepku tai Kariten ka puenungananku , kelé sigalaiakenenda ka sia sasarainan Tuhan Jesus , elé kelé siperúra ka sia tai apostel , elé kelé kai Petrus leú ?
46009006	Elé sarat kai lé pá ruamai si Barnabas tukukua buítá kumomoaké kai tubumai masigaba purimanuaiatmai ?
46009007	Bulat tá te anai sia tai tentera , sia saradda lé ibubulagani tubudda mutentera ! Elé tá te anai sia sipangu-ngurep anggur sitaipuuktungi buat anggur siuremannia ka monenia ! Iageti mitsá , tá te anai sia sipasijajago terimeu , sitailó suat tot-tot jaui siuragatda !
46009008	Sikuakku néné tá sarat masiloulogi siripot simarei-rei taitsó ka purimanuaiatta si senen gogoi , beri leú et ka Buko Sipunenan , ai leú et atusurat'aké pagalaiat néné .
46009009	Ka Bukot Mose ai leú et atusurat'aké kisé , " Buí ituratsat ngu-ngun jaui , ké ai nia masingingitit ottit gandum . " Jauian lé pá ipasisikeli Taikamanua ?
46009010	Elé nenda lé pá ikukua ka tubutta ? Kirénangan tedda uktukta aitusurat'aké néné . Aipoí sia sipasigagalai moné samba sipasigagabui gandum , bulat airakakaroni baga rasiló sangarubeiat buat sigalaiat kabeira .
46009011	Akukarap'akéan kai karamen puketsanan ka purimanuaiatmui . Oto ké kumonei kai panukanan , sipuoni bibilet ka tubumui , taleú nukukuangan lé kam , makopéan lé iginia kutitiddou kai ka tubumui ?
46009012	Ké beringan sia sabagei ai hakra rakaroni baga néné ka tubumui , sarapeite kai ka kai kopénia kababarat hakmai , masikaroni baga , belé peilé ka sia ? Tápoi tápei akuenung'aké siripot hakku . Siobáku geti kaku , aku lé masitataroi tubukku , sarat buílé kubaraaké sisaila galajet masipararat Katuareman Simaerú pagalaiat tubut Kristus .
46009013	Kelé siagaimui , sibara ka Uman Taikamanua lé ibabara kanda sipugagalai ka Uman Taikamanua . Beri leú et ka sia sipugagalai ka kudduat pasibuluat , rasisiló sangarubeiat sibara ka buluakenen sibuluakenenda sedda .
46009014	Oto kisedda leú te ka sia kai Tuhan aiteúakéan , buítá ka pugagalaira masipakakra Katuareman Simaerú leú et rasisiló purimanuaiatda .
46009015	Tápoi beri pei sara akuenung'aké hakku néné . Tápoi tá te masikua bulé nugalaiaké kam nia ka tubukku kineneiget , akugalai suratku néné ka tubumui . Bulat maerú peilé kumatei ; sarat buí lé rarau-rau ka tubukku umun'akenenku simaerú .
46009016	Aipoí ké sarat pagalaiat masipakakra Katuareman Simaerú sibara ka Taikamanua lé baí nia , tá anai ronku masiumun tubu , aipoi galajetku lé néné . Babara kamateiatku ké tá kupaarep Katuareman Simaerú néné !
46009017	Ké ka teúku lé baí nia kugalai galajet néné , mateú kungenaaké tubukku kusiló upa . Tápoi néné geti kupakakra Katuareman Simaerú , kalulut aikua lé ka tubukku Taikamanua buítá kugalai galajet néné . Elé aiaké lé ka kabeiku Taikamanua kugalai galajet néné .
46009018	Oto apa upakku ? Néné lé upakku : iaté momoi kupakakra Katuareman Simaerú , tápoi tá aikugegejaaké bagadda kasei pá rabaluti aku ; aipoí tá aikututuntut hakku sipuoni sipakakra Katuareman Simaerú .
46009019	Tá airapagugugulet'aké aku kasei pá ; ai lé aku ka uujaat . Tápoi kenanen kisedda , akukauan lé tubukku néné pagugulet'akenenda sangamberi sirimanua . Kugagalaiaké nia geti kelé néné , bulé ramigi sirimanua kuabbit ka tubut Kristus .
46009020	Ka tubudda tai Jahudi , perúkungan tubukku kelé tai Jahudi , bulé ramigi tai Jahudi kuabbit ka tubut Kristus . Iageti ka tubudda situt surukat Taikamanua siaket Mose , perúkungan tubukku kéan lé simaré-ré ka surukat . Kugagalai kelé néné geti , bulé kuabbit sia ibailiu sia sipasiului Kristus .
46009021	Ka tubudda leú taú sipuoni tai Jahudi , kaukungan tubukku kelé taú sipuoni tai Jahudi , sikukuddu ka kupkumen surukat Taikamanua siaket Mose . Kugagalaiaké nia geti kelé néné , bulé ioi kuabbit sia néné bailiu sipasiului Kristus . Tápoi tá tebaí masikua , aku kaku néné , tá kurereddet surukat Taikamanua ; ai lé ikukup-kup'aké aku surukat Kristus .
46009022	Ka talagadda simagulai tonem baga ka tubut Kristus , perúkungan galai tubukku kéan lé simagulai tonem baga , bulé ioi kuabbit sia ibailiu sia sipasiului Kristus . Kiséan lé baí takua ; bulat kipa aku perú tubukku néné kupakeréaké sia sangamberi sirimanua , kubesíaké sene ngamata enungan , ioi ituarauake sangarubeiat ka talagadda .
46009023	Kugagalaiaké sangamberinia néné , kalulut Katuareman Simaerú sibara ka Taikamanua , bulé ipanukani aku kaku Taikamanua .
46009024	Anuagaian kam , ka patakaiat , sangamberi sipatatakai pabalau , tápoi sarat sara lé sia masisisiló hadia . Oto kau bulat pababalau nugagalai kam , pat oi nusiló kam hadiania .
46009025	Sangamberi sipulalatian , bulat masurú tubudda ka sangamberinia apa pá . Igagalaiaké kelé néné , kalulut kababarat ka paatuatnia bulé rasaggaaké kalung ogó ka lolokkatnia , iaté ogó simaruei malajú , kele sara toggaiat kamamanangnia . Tápoi tasusurú geti tubutta ka sita , ka sangamberinia apa pá , kalulut bebesíakéta rasaggaaké kalung ogó sitaimalajuket ka lolokkatta .
46009026	Iaté lulunia kaku kupababalau masiailiaké ailiakenen bulat simakolou . Kelé ka patakaiat pabukup , kaku kupabukup , tá kugagalai tenan lé aku pabukup kabeiku ka sitá galai .
46009027	Bulat kuom'aké tubukku néné bulat itupaddai simakopé , teret oi nia kupasikeli tubukku . Kugagalaiaké nia kelé néné geti , kalulut taiobáku ipuaili ka tubukku kelé néné , babara lepána lé kunáná sabagei bulé raoi ka patakaiat néné , taiobárangan aku kaku .
46010001	Ale kam Sasarainamai ! Kau pei nurepdem kam sipuaaili ka taikebbukatta siburú ka tetret aratut si Mose . Ai kunemi sia tinobut , bailiu tá anai sinaila sia apa pá , aratalipoki Koat Simabonan .
46010002	Bulé ioi ibailiu sia sipasitutut si Mose , buítá turau sia ka tinobut samba ka bagat koat .
46010003	Rakom sangamberidda kan siripot ka puketsanan simakeré
46010004	samba raló leú et ló siripot ka puketsanan simakeré . Sangamberidda araló ka leleu bulak puketsanan sipaalei sia ; leleu bulak néné , iaté Kristus .
46010005	Tápoi kenanen kisé , maigi sia sitaimaangkat bagat Taikamanua masiitsó sia . Iaté lulunia apareppa sia simamatei ka simatangeu .
46010006	Sangamberinia néné kelé sara toggaiat ka sia , masiparepdem sita bulé buí taobá kam mugalai sikataí kelé taikebbukatta néné .
46010007	Samba leú et iparepdem sita , buí tabuluji kam sabulungan kelé sigalaiakenenda ilétalaga ka talagadda néné . Ka Buko Sipunenan leú ai atusurat'aké , sipasikukua kisé , " Iageti taddaakérangan leú et nia tai bangsa mukom samba muló samba muturú rapaniddogi sabulungan . "
46010008	Buí leú tagalai kam pusilaingeat , kelé sigalaiakenenda ilétalaga ka talagadda . Aipoí kalulut gagalaiakéra kelé néné , bailiu bara kamamateira ; ka bagat sangagogoi ai sia rua ngapulu telu ngaribu igidda .
46010009	Buí tasibo kam Taikamanua , kelé sigalaiakenenda ilétalaga ka talagadda taikebbukatta siburú ; pat matei sia ipataútaki sia ulou simalagá sot .
46010010	Buí leú taputetet , kelé sigalaiakenenda ilétalaga ka talagadda taikebbukata , pat subuakénangan sia Malaikat Kamateiat .
46010011	Sangamberinia sipuaaili ka tubudda néné , bailiu nia toggaiat ka sabagei . Ialeú et sangamberinia atusurat'aké ibara repdementa ka sita . Aian lé poí sita ka tetre sialu .
46010012	Oto kasei sipaatu maron'an tonem bagania , kau ipagaba buí ibelé .
46010013	Aipoí sangamberi pasisiboat siooi ka tubumui , pasisiboat simarei-rei ka sirimanua peilé . Tápoi mariu-riu lé irepdem palelengan nia Taikamanua . Tá iooreaké kam Taikamanua ioi pasisiboat ka tubumui pat saliu ronmui . Ka tetret iorak kam pasisiboat , sedda te tetrenia iaké ka kam enungan Taikamanua , bulé numaron kam , ioi nuom'aké kam nia .
46010014	Oto ale kam Sasarainamai simanuntut bagakku , buítá nupuasaki kam nia baga buluat néné .
46010015	Kelé ka tubudda simasiku paatuat kupanibo néné ka matamui . Kam'an lé masipaaatu sikuakku néné ka bagat paatuatmui .
46010016	Ai sita muloló anggur samba aitakukua kam surá ka tubut Taikamanua , tá pá nia nenda masipatotoilá patabbaratta ka tubut Kristus ka kamateiatnia ? Samba ka tetret aitapaaabbó roti tapukom kam sambatta , tá pá nia nenda masipatotoilá patabbaratta ka tubut Kristus ?
46010017	Kalulut sarat sara lé roti , lepá komtangan nia sangamberitta ka sita roti sisara néné leú et , bailiu sisangatubungan lé sita simigi néné .
46010018	Igbuk peite kam sia tai Jahudi . Sia sipukokom kan sibuluakenen ka kudduat buluat , aibailiau sia sara ka kudduat nenda .
46010019	Aponia kukukua sené ? Bulungan elé kan sibuluakenen ka sabulungan néné tá anai katukolobatnia .
46010020	Tá nia kukukua ! Kukukua geti iaté , sibuluakenenda ka sabulungan ka kudduat buluat , tá ka tubut Taikamanua arabuluaké nia , tápoi ka tubudda lé paketsa-ketsat sikataí . Tá kuobá nupusara kam ka tubut ketsat sikataí .
46010021	Bulat tá momoi , lepá nupuloki kam pulokat Tuhan , pulokimuian mitsá pulokat sanitu . Tá momoi , lepá nupukom kam ka mejat Tuhan , pukommuian leú et ka mejat ketsat sikataí .
46010022	Kipa , taleú ai lé nukikiddiy kam ibara tutut bagat Taikamanua ? Sita peilé poi maron ka tubut Tuhan ?
46010023	Arakua sirimanua , " Momoi tagagalai kam apa pá siobáta . " Oo kirénangan tedda momoi ! Tápoi tá sangamberinia siobat bagatta , nenda ai kauta nia . " Momoi tagagalai kam apa pá siobata " , tapoi tá sangamberinia siobáta nenda sipaerú purimanuaiatta .
46010024	Buí ibara sara sigaba sarat purimanuaiatnia sarania . Buítá sangamberi masibebesíaké sikau puuktunganda leú ka sia sabagei .
46010025	Tá tukekera nukom kam sene ngamata akkulat tarimeu ka pasakiat akkulá . Tá leú nubebesíaké kam nulelek'aké kam nia boikí , kenanen makei-kei bagamui .
46010026	Aipoí beri ka Buko Sipunenan ai atusurat'aké kisé , " Taikamanua lé sibakkat sangamberinia néné , samba sangamberi sibabara ka bagania . "
46010027	Ké ai sia sipasisosogai kam mukom , siló kam pasogaiatda , kenanen nia néné taú tai Kariten . Iageti apa itattat'aké , kommuian leú et nia . Báan bebesíaké kam nulelek'aké kam kaipa kabaraiatnia kan néné , bulé buí ibara kei-kei ka bagamui ka kam .
46010028	Tápoi ké geti ai sia sipasikukua ka matamui , " Arabuluakéan te ka sabulungan kan néné , " iapeité taikommuian nia , nujago kam katuerukatnia elé nujago kam kei-kei ka bagania ka sia sipasikukua ka matam néné .
46010029	Kukukua sené , tá agai bagam ka baga , tápoi agai bagania lé néné sikua ka matam . Tápoi elé ai sia sikua ka matam kisé , " Isasaila kodda aku kugalai siobáku , kalulut masisurú sipinaatudda ka bagat paatuatda sabagei ?
46010030	Ké ka surat bagakku ka tubut Taikamanua baí kukom kan néné , raaanu peilé kodda aku kukom kan néné , beringan aku ai lé kukukua surá ka tubut Taikamanua kalulut kan néné ? "
46010031	Oto aponia pá nugalai kam , mukom elé muló pá , kau nugalaiaké kam sangamberinia néné masilatsat'aké onin Taikamanua .
46010032	Kau nupuparaboat kam bulat sipulelelek , bulé buí kalulut paraboatmui sitaimaerú , baraakémuian jodda sabagei ; iaté tai Jahudi pá nia néné , elé taú sipuoni tai Jahudi , elé sapaamian Taikamanua .
46010033	Ului kam paraboatku . Sarat kubesíaké lé imaangká bagadda sangamberi sirimanua ka tubukku , tápoi tá masialá bagadda kugagalai bulé ibara uktukku sarakku . Bulat besíakenenku geti , iaté bulé rasiló sangamberidda puaragat sibara ka Taikamanua .
46011001	Ului kam galai tubukku , kelé kaku kutut galai tubut Kristus .
46011002	Bulat surá lé kukua ka tubumui , kalulut mariuriu nurepdem kam aku , sambat mariu-riu leú nureddet kam sigalaiakenenku ka tubumui .
46011003	Tápoi ai peilé mitsá sené sara kuanenku ka kam , bulé nuagai kam nia , iaté néné , sangamberi taimanteu siutéaké sia iaté Kristus , siutéaké tainanalep , iaté taimanteura , iageti , siutéaké Kristus iaté Taikamanua .
46011004	Ké ai tabbot utéra taimanteu rapaniddou , elé rapungantoman ka matat siberikabaga , sigalaiakenenda néné , masipaloloi Kristus lé aragalai .
46011005	Tápoi ka sia tainanalep , ké tá anai tabbot utéra komang rapaniddou , elé rapungantoman ka matat siberikabaga , oto sigalaiakenenda néné , masipaloloi simanteura lé aigalai . Aipoí kelé atukuiló lé alainia sinanalep néné .
46011006	Oto ké ai sia tainanalep sitaiobá masitabut utéra komang , maerú peilé tukuiló alainia . Tápoi ké tukuiló baí alainia sinanalep néné , kelé sara paloloiat lé ka tubunia . Oto maerú peilé ikau tabbot uténia komang .
46011007	Buían leú ratabbó utéra ka sia taimanteu , aipoi nia ka sia masitularat'aké ka sita putubuat Taikamanua , elé masitularat'aké ka sita pulatsanan Taikamanua . Tainanalep leú masitularat'aké pulatsanan simanteunia .
46011008	Aipoí tá ka tainanalep aibaraaké taimanteu Taikamanua , tápoi ka sia geti tainanalep ka taimanteu lé arabara .
46011009	Tá kaluludda tainanalep aitubaraaké taimanteu néné , tápoi kaluludda lé taimanteu .
46011010	Oto bulé imangká bagadda samalaika , bailiu ka sia tainanalep buítá ratabbó utéra komang , masipatoilá ai nia ka tei kupkumen simanteunia .
46011011	Tápoi siripot sipasesese ka puririmanuatta tai Kariten , tá ragagalai tainanalep murimanua saradda , tá sambadda taimanteura ; iageti beri leú ka sia taimanteu tá ragagalai murimanua saradda , tá sambat sinanalepnia .
46011012	Aipoí kenanen ka taimanteu aitubaraaké ka sia sinanalep siboiki , tápoi lepá putú-túnangan matadda ka sia taimanteu ka tainanatep ; iageti sangamberinia sibabara néné , Taikamanua lé aibaraaké nia .
46011013	Paatu peite kam ka kam ; mateú leú ka bagamui , ké sitá tabut uté komang , ipaniddou ka Taikamanua sara sinanalep ka matadda siberikabaga ?
46011014	Kelé siitsóta simarei-rei ka sirimanua , atugelaiakéan ka tubumui , taimateúnia imananta ka sia alaira taimanteu .
46011015	Tápoi ka sia geti tainanalep , aitukau alainia bulé itabbó uténia . Sarapei mitsá sara ka tuumun ka tubunia lé ké mananta alainia .
46011016	Oto , ké ai sia sipauukle kalulut néné , sarat néné lé kuanenku ka tubudda iaté , sita néné , elé sia sabagei sapaamian Taikamanua , ké simarei-rei baí nia sarat sara lé simatukle tagalaiaké kam ka bagat paamian ; tá anai bagei .
46011017	Ka kuanenku néné , bulat tá kuumum kam . Tá masibaraaké katuerukat nuparururú kam maniddou , tápoi sitaimaerú lé .
46011018	Siboikí akuarep , ka parurukatmui ka paamian , ai mungkuat sitaipaobá ; mungkuat sara ka mungkuat bagei . Kupaatu aisesese goisó sikuadda néné .
46011019	Kirénangan amateúan ibara karaganan ka talagamui ; bulé imatoilá kasei bulat tai Kariten sipulelelek .
46011020	Tá mukom Komen Sipunenan nugagalai kam ka parurukatmui .
46011021	Aipoí kelé nupukom kam , siolaaké ka siana , nualá kam kanmui leú et , pat taibaranangan ka sabagei , ialeú et sabagei pat bara puinengra .
46011022	Nugagalai kodda kam kelé nenda ? Tá poi anai lalepmui ? Momoi nupukom kam sedda ka lalepmui . Taleú masipaloloi , elé masipakaila simagebá lé nugagalai kam ? Kuumun'aké pá galai tubumui néné ? Taatte matsí ! Bulat tá kuumun kam , lepá .
46011023	Aipoi bulat sibara kai Tuhan lé singantruakenenku ka tubumui ; iaté ka soibónia nenda , ka tetret arapajo Tuhanta Jesus , alánangan roti ,
46011024	lepá aikua surá ka tubut Taikamanua , kalulut roti néné , paabbónangan nia , kuanangan ka matadda sipasiuuluinia , pelé ngangania " Nia té néné tubukku , segéakenen punu tubumui , galaiaké kam néné pasirepdemmui aku . "
46011025	Kisedda leú et kelé ailepá arapukom , alánangan pulokat sibara anggur , kuanangan ka matadda sipasiuluinia Jesus , pelé nga-ngania , " Anggur néné , iaté Pakerekat Bagat Taikamanua sibau , sisah'akenen ka logauku . Senen nuló kam nia néné , galaiakémuian nia , pasirepdemmui aku . "
46011026	Kirénangan tedda , senen nukom kam roti , elé nuló kam anggur néné , anupaarep'an te kam katuareman kamateiat Tuhan , pat aili ka kaoijanannia .
46011027	Oto , sia sikom rotit Tuhan , elé sipasiloló anggur Tuhan , ka enungan sitaimateú , amajongan sia ka tubut Tuhan , sipasibubuluaké tubu sambat logaunia .
46011028	Buítá raitsó boikí tubudda senen sirimanua , iapeité oi rakom roti elé raló anggur néné .
46011029	Aipoí ke ka pukokomra roti , elé ka pulolóra anggur nenda , tá ai rapaatu , Pukoman Sipunenan néné , iaté siorak ka tubut Tuhan le ; oto pukokomra elé pulolóra nenda masibaraake ukuman Taikamanua ka tubudda lé aragalai .
46011030	Iaté lulunia maigi sia ka talagamui simabesí samba simasaggo tubu ; samba leú ai sia simamatei .
46011031	Ké tebaí taitsó kam tubutta boikí , tá iuukum'aké sita Taikamanua .
46011032	Tápoi kenanen iuukum'aké sita Taikamanua , masibó-bó sita lé , buí iorak sita ukuman sambatta taikapolak néné .
46011033	Oto , ale kam sasarainangku , ké parurú kam mukom , ka Pukoman Tuhan , kau nupangena kam .
46011034	Ké ai sia simalaje kau rapukom boikí ka lalepra . Ké nulelek'aké baí kam néné , bailiu parurukat paniddogatmui néné , tá sibaraaké ukuman Taikamanua ka tubumui leú et . Iageti pagalaiat sibabara bagei , teret oikungan lé geti kubalou kam , kolouakékungan nia ka matamui .
46012001	Oto kineneiget geti kutitiboi ka matamui , iaté pagalaiat panguruat siaket Ketsat Sipunenan lé , bulat kuobá nuagai kam nia , bulat sibulatnia .
46012002	Repdem peite kam , ka tetret ai peilé tá nuaagai kam nia si Tuhan , aian iaalá bagamui masitut'aké sabulungan sioú-oú .
46012003	Buítá nuagai kam nia néné , sia sipinalulut Ketsat Sipunenan , tá rakukua , " Tutelei lé Jesus ! " Oto kisedda leú te , bulat tá te anai sia sipasikukua , " Tuhan lé nia si Tuhan néné ! " ké tá ipalulu sia Ketsat Sipunenan .
46012004	Ai piga ngamata pá panguruat Ketsat Sipunenan , tápoi sangamberinia nenda sibabara ka sarat sara Ketsat lé .
46012005	Ialeú et , ai piga ngamata pá galajet masipuukú si Tuhan , tápoi Tuhan pasikelet geti , iaté Tuhan sisasara nenda leú et !
46012006	Ai piga ngamataat enungnia masigalai galajet Tuhan , tápoi sipasikakau geti ron ka sene-senen tubudda ioi ragalai galajet , Taikamanua sisasara nenda leú et .
46012007	Bulé ibara katuerukatta sangamberitta , pugalainangan Ketsat ka tubutta senen-senenta .
46012008	Ka sisara ikau ka tubunia Ketsat agai mutitiboat sibara wibawa . Ka sabagei geti ikau ka tubudda Ketsat sisara néné leú , iaté agai masikolouaké pagalaiat Taikamanua .
46012009	Ketsat sara néné leú et masikakau ka sisara , tonem baga bulat simakopé ron ka tubut Kristus ; tápoi ka sabagei geti ikau ka tubudda Ketsat , gege masialeaké simabesí .
46012010	Ka sisara ikau ka tubunia gege masigalai pukerengan ; tápoi ka sabagei ikau ka tubudda Ketsat agai masipoiliat apa sipinaatut Taikamanua . Ka sabagei ikau puaagai masipabaggei kipa oniakenen panguruat sibara ka Ketsat Sipunenan , kipa tá . Ai leú bagei ikau ka tubudda agai masitiboaké sene ngamata nga-nga simakisei ka bagatta ; iageti ai leú et sia mitsá sabagei ikau ka tubudda puaagai masikolouaké panganga-nganga simakisei ka bagatta .
46012011	Tápoi sipasigagalaiaké sangamberinia néné geti , iaté sarat Ketsat sara néné lé . Oto senen-senen tubut sirimanua ikau ka tubudda panguruat pasasaratda , siripot teú bagat Ketsat lé .
46012012	Kelé tubut sirimanua lé nia ka sia tubut Kristus néné ; tubu néné sara lé , tápoi maigi laddounia . Sangamberinia ka sia laddou tubu néné , kenanen maigi , tápoi tubu sara lé .
46012013	Kisedda leú te ka sita néné sangamberitta , tai Jahudi pá nia , elé taú sipuoni tai Jahudi ; sapagugulet elé sia sipuuuja ; sangamberitta airaúan leú et sita Ketsat simakeré , bulé ibailiu-uaké sita sara ka tubut Kristus . Sangamberita leú et masipuuktungi Ketset sara nenda simasut .
46012014	Aipoí ka sia tubutta néné , tá sarat sangaladdou , tápoi maigi laddounia .
46012015	Ké baí ikua ka sia rere néné , " Aku kaku néné tá kabei . Oto aku néné tá rubeiat tubu " , néné tá masikua ka sia rere néné , tá rubeiat tubu , nia ka sia .
46012016	Iageti ka sia leú et talinga , ké ikua baí ka sia , " Aku kaku néné tá mata , oto aku néné tá rubeiat tubu , " tápoi nenda leú et tá masikua , ka sia talinga néné tá rubeiat tubu .
46012017	Aipoí ké ibailiu nia sangaliot tubu néné sarat matangan lé sangamberinia , kipangan lé ipaeerú tubu ipasiarep ? Ialeú et ké ibailiu sangaliot tubu néné sarat talingangan lé sangamberinia , kipangan lé ipaeerú tubu ipasiping ?
46012018	Ataitsóan tebai kam ipaottot nia Taikamanua laddou tubutta néné ka tubut tubutta . Iageti katugalangan nia leú , siripot teú bagat Taikamanua leú et .
46012019	Iageti mitsá ké baí sarat sangaladdou lé nia tubutta néné , oto kipangan lé takukua nia tubu néné ?
46012020	Kirénangan tedda laddou tubu néné maigi , tápoi ka sia tubu geti sara lé .
46012021	Oto kalulut néné , tá momoi ikua ka sia mata ka tubut kabei , " Apananku te ekeu néné ! " elé ikua ka sia uté ka tubut rere , " Apananku te ekeu néné ! "
46012022	Tápoi beringan laddou tubu oniakenenta simasaggo , bulat abeu kauta nia .
46012023	Elé laddou tubu sitá katukaunan , tápoi nia lé bulat abeu ka paatuatta . Iageti ka sia laddou tubutta oniakenenta sitaimalainge , tápoi nia lé bulat tababaijí kam .
46012024	Tápoi laddou tubu oniakenenta geti simalainge , táan bulat tapuleletsei kam . Aipaerúan poí kuddut tubutta néné Taikamanua bulat sipulelelek , pat ka sia laddou tubutta sitá katukaunan néné , bailiu bulat abeu ka paatuatta .
46012025	Oto sené toilá , tá aturubei tubu néné , tápoi ai lé sia pasosopo katubu .
46012026	Ké mangorik baí sara laddou tubutta néné , pangorikrangan leú et sangamberidda saladdou tubutta néné . Ialeú et , ké baí tuumun'aké sara laddao tubu néné , puangkárangan leú te baga , ka sia sangamberidda saladdou tubutta néné .
46012027	Oto kam néné sangamberimui , makeré lé ituoniaké kam , tubut Kristus . Iageti kam sene-senenmui néné leú et , iaté saladdou tubut Kristus .
46012028	Oto kisedda leú te ka paamian . Aikokoiakéan kuddut sene-ngamataat sirimanua ; siboikí iaté tai apostel , sikarua , iaté tai nabi-nabi , sikatelu tai guru paamian , iageti siangan ka sia sigalai kiseiet , lepá siangan mitsá ka sia sisiló panguruat masialeaké simabesí , elé sipasirorop'aké sirimanua sabagei , elé muuté , elé sipasititiboaké sene ngamata nga-nga simakisei ka bagatta .
46012029	Tá sangamberidda amuapostel , elé amunabi , samba amuguru paamian . Tá sangamberidda ai gege masibaraaké kiseiet ,
46012030	masialeaké simabesí , elé masitiboaké sene ngamata nga-nga simakisei ka bagatta , elé masiterjemah'aké nga-nga néné .
46012031	Oto kalulut néné , bulat kau nubesíaké kam nia simakopé , bulé nuikep'aké kam panukanan bulat sabeu . Oto sené ka suratku néné , kupatoilá ka kam enungan bulat sipulelelek .
46013001	Kenanen baí moi kutiboaké sene ngamata nga-nganda sirimanua , elé pat oi leú kutiboaké nga-nganda samalaika , tápoi ké tá manuntu bagakku ka tubudda sirimanua sabagei , oto nga-ngangku nenda sarat goiló siboboi lé .
46013002	Kenanen bara kaku puaagai masipakakra Katuareman Simaerú sibara ka Taikamanua , samba kuagai masikeruji sangamberinia , elé kuagai sangamberinia apa pá , elé makopé ronnia tonem bagakku ka tubut Taikamanua , pat oi kuritsíaké leleu , tápoi ké tá manuntu bagakku ka tubudda sirimanua sabagei , bailiu sitá katukaunan lé aku néné !
46013003	Kenanen kupanguruat'aké sangamberinia bibiletku ka tubudda simagebá , elé kenanen kubuluaké tubukku néné itulabóaké ka api , tápoi ké tá manuntu bagakku ka tubudda sirimanua sabagei , bailiu musisiboboi lé sangamberinia néné .
46013004	Aipoí simanuntu baga ka tubudda sabagei , maom bagadda samba maerú bagadda . Tá mububuggra ka paatuatda pusisit-sit baga , tá malabbu titiboatda , samba tá raobá masibuak'aké tubudda .
46013005	Tá raobá masiumun'aké tubudda , tá malippat titiboatda , tá raobá sarat siobára turereddet , tá maruei imabelé bagadda , tá rarururú kataíra sabagei ka bagat paatuatda .
46013006	Simanuntu baga ka sabagei , bulat tá masanang sia ka pukakataí , tápoi sarat puerukat lé mangká bagadda .
46013007	Bulat maom bagadda masibairat sangamberinia apa pá siooi ka tubudda , samba rakakatonemi sangamberinia simaerú sibara ka tubudda sabagei . Iageti kenanen kipa pá sibabara , ka sia simanuntu baga néné , bulat beri tatá nia pukakaronan bagadda samba bulat maom bagadda masingena sangamberinia .
46013008	Tápei ataagai kam , ai sara tetre , táan maperlu tupakaté baga ka pasasamba . Kelé kineneiget , ai sia simaagai masikarap'aké Katuarreman Simaerú sibara ka Taikamanua , tápoi lepá ka sara tetre , ari-ipuari ipakarap katuareman néné . Samba kineneiget , ai sia siagai masitiboaké sene ngamata nga-nga simakisei ka bagatta , tápoi lepá ka sara tetre ari-ipuari ipanibo ka nga-nga nenda . Kineneiget ai sia siagai sangamberinia apa pá , tápoi lepá ka sara tetre , kalipogiddangan nia sangamberinia .
46013009	Aipoí tápei mamumuiné sutnia puaagaita elé puroronta masipakarap Katuareman Simaerú sibara ka Taikamanua .
46013010	Iaaili te tetrenia , bulat ipamuiné nia sangamberinia Taikamanua ; oto bailiu ka sia nenda sitaimamuiné , tatá .
46013011	Kelé ka tetret ai peilé aku tasulé , kupanibo leú , kelé rapanibo tasulé leú et , samba arat tubukku leú et kelé tai gui-gui , iageti paatuatku leú kelé pupaatuananda tatoga sigoisó peilé . Kineneiget amakebbukat'an tubukku , bailiu galai tubukku kelé taigui-gui nenda , gik-gik'akékungan leú et nia .
46013012	Aipoí apa simatotoilá ka matatta kineneiget , kelé sigogoá simakamung ka totoro peilé . Tápoi lepá geti , iapeité itsótangan nia bulat simakolou . Kineneiget tápei kuagai sangamberinia , tápoi lepé geti bulat agaikungan nia sangamberinia , kelé againa nia Taikamanua , sangamberi galai tubukku néné .
46013013	Oto ka bagat oggak néné , ai telu ngamata bulat galaiakenenta , iaté : tonem baga , pukakaronan , samba punununtut baga ka pasasamba , tápoi bulat siabeu katelunia néné , iaté masipununtuki baga sabagei .
46014001	Buítá nubesiáaké kam mununtu baga ka pasasambamui . Samba besíaké leú et kam nusiló kam panguruat sibara ka Ketsat Sipunenan ; tápoi bulat nuboboikíaké kam geti , iaté panguruat puaagai masisegéaké sipinaatut Taikamanua ka tubudda sirimanua .
46014002	Aipoí ka sia sitiboaké nga-nga simakisei ka bagatta , tá te sirimanua rapatitiboaké , tápoi Taikamanua lé . Bulat beri sia sara siagai kuanennia , aipoí kalulut Ketsat Sipunenan lé aioi ititibboaké pagalaiat sangamberi sitaiaagaiet nenda , sarat Taikamanua lé iagai nia , lepá .
46014003	Tápoi ka sia geti sipakakra Katuareman Simaerú sibara ka Taikamanua , ka sirimanua lé rasesegéaké nia , masiparon pupaatuananda , masibaraaké gegedda , samba leú et masipusuibi bagadda .
46014004	Sitiboaké nga-nga simakisei ka bagatta , sarat masiparon pupaatuananda saradda lé , tápoi ka sia geti sipasisesegéaké Katuareman Simaerú sibara ka Taikamanua , masirop paamian lé ragagalai , bulé ramamaju .
46014005	Kirénangan tedda bulat simakopé erú lé , ké baí sangamberimui iagai masitiboaké sene ngamata nga-nga simakisei ka bagatta . Tápoi sarapeite kopet erúnia , ké moi nupakakra kam sipinaatut Taikamanua . Aipoí sia sipakakra Katuareman Simaerú peilé maabeu ka matat Taikamanua , ka tubudda sipasititiboaké sene ngamata nga-nga simakisei ka bagatta ; iageti sara leú et galainia ké ka sia siagai masitiboaké sene ngamata nga-nga simakisei ka bagatta néné , momoi rakolouaké apa sitiboakenda , bulé ramauktuk ka sia sangamberi paamian .
46014006	Kelé pasikatnia baí , ké moi aku kubalou kam , kutiboaké sene ngamata nga-nga simakisei ka bagamui , aponia kaumui nia ? Bulat beri goisó tá anai katukaunannia ! Tápoi sara galainia , ké kukua sara sipatoilat elé siitsot matakku sibara ka Taikamanua , elé kupakolou ka kam pagalaiat tubut Taikamanua elé kusegéaké ka kam katuareman simaerú sibara ka Taikamanua , elé kugelaiaké kam .
46014007	Kelé leú galainia ka sia pipiau , sitaipueenga beri goisó , iaté kelé suling samba kecapi , ké tá tabóbó nada-nadania sipulelelek , kaipa raaagai nia sirimanua urai apa iuuraiaké ?
46014008	Iageti kelé néné leú , ké nunauaké kam pipiau , tenan lé kam papiau siboboi , kasei siobá masipatarek tubu mei pasaggak ?
46014009	Kisedda leú te puaagaimui masitiboaké sene ngamata nga-nga simakisei ka bagatta . Ké ka puaagamui néné tiboakémuian nga-nga sitaimakolou , bailiu beri sia sara siagai nia sikuam néné , oto bailiu malilimai lé nga-ngam siboboi .
46014010	Bulat maigi nga-nga ka polak néné , tápoi beri sara ka talagat panganga-nganga néné sitá katukolobat .
46014011	Tápoi ké tá baí kuagai katukolobatnia sikuania sara sirimanua néné , bailiu sitiboaké nga-nga néné kuoniaké lé nia sasaralaggai . Beri ka sia leú , kisedda leú et ikukua ka tubukku kaku .
46014012	Kelé ka kam leú et , bulat ai lé kuaagai obámui masisiló panguruat sibara ka Ketsat Sipunenan . Tápoi bulat boikíakenen geti , iaté masipakei puaagai sipasirorop'aké ramamaju sapaamian .
46014013	Iaté lulunia , ka sia sitiboaké nga-nga simakisei ka bagatta néné , bulé ratiddou ka tubut Taikamanua , ikau ka sia puaagai masikolouaké sikuania .
46014014	Aipoí ké maniddou aku ka nga-nga simakisei ka bagatta , kirénangan tedda ka sia ketsatku ai nia maniniddou , tápoi ka sia geti paatuatku , tá aimueenung .
46014015	Oto kipangan lé kugagalai ? Kiséan lé kugagalai : Edda kupaniddou sambat ketsatku , tápoi ka paniniddouuku nenda leú et , sambat paatuatku maniniddou . Edda kupuurai sambat ketsatku , tápoi ka puuraiku nenda leú et , kobá bulé sambat paatuatku muuurai .
46014016	Aipoí ké sarat ketsatmui lé masikukua surá ka tubut Taikamanua , tápoi ai sia sabagei sitaiagai kolounia nga-nga simakisei ka bagatta siaket Ketsat Sipunenan néné , bailiu tá iagai ikua ka paatuatnia , " Bulatnia tedda pasesese ka bagakku " paniddogat pusurakatnu néné , kalulut taiagaina nia sikuamui .
46014017	Oto kenanen kipa pá erúnia paniddogat pusurakatnu nenda ka tubut Tuhan , bulat tá anai lulunia ka sabagei , paniddogatnu nenda .
46014018	Oto bulat suráan lé kukua ka tubut Taikamanua , kalulut kaku leú et momoi kutiboaké sene ngamata nga-nga simakisei ka bagatta , bulat belé peilé ka kam , sangamberimui néné .
46014019	Tápoi ka parurukat maniddou kai Tuhan , maerú peilé kutiboaké lima ngatakó tiboiet siagaira sabagei , ka sipuriribu nga-nga simakisei ka bagatta , sitaiaagaietda . Bulat kuoobá geti nia kugalaiaké kelé néné , bulé ioi kugelaiaké sabagei .
46014020	Ale kam Sasarainamai ! Buí iului kelé pupaatuananda tatoga pupaatuananmui néné . Ka pujojo , kau imariu-riu kam kelé galai tubudda tatoga sigoisó . Tápoi ka pupaatuanan geti , kau ibailiu kam sikebbukat .
46014021	Aipoí beri ka bagat Buko Sipunenan leú ai atusurat'aké kisé , " Aikua si Tuhan , ' Ka tubudda sipaninibo nga-nga simakisei ka bagatta néné te , kupanibo ka tubudda sapaamianku néné . Beri leú ka tubudda tairauma néné , sedda kupanibo ka tubudda sapaamianku ; tápoi kenanen kisedda , bulat tá raoba raarepi nga-ngangku . ' "
46014022	Oto panguruat masitiboaké sene ngamata nga-nga simakisei ka bagatta néné , toggaiat ka tubudda sitaimatonem lé , tá ka tubudda simatonem baga . Samba panguruat masipoiliat rencanat Taikamanua ka tubudda sirimanua , iaté toggaiat ka simatonen baga , tá ka tubudda sitaimatonem baga .
46014023	Aipoí ké sangamberimui sapaamian masitiboaké sene ngamata nganga simakisei ka bagatta néné , ka parurukat paamian , lepá oi sia piga pá sibara ka kudduat bagei , elé taú tai Kariten masiitsó , kuaddangan bulat airoróan kam sangamberimui !
46014024	Tápoi ké sangamberimui masisegéaké Katuareman Simaerú sibara ka Taikamanua , iageti oi nia sara taú sipuoni tai Kariten elé siooiaké , bailiu ka sisegéakenenmui sangamberimui nenda te , masipatotoilá jo sigalainia ; kalulut néné againangan tubunia jonia .
46014025	Iageti matoilánangan leú sangamberinia simalipput ka bagat paatuatnia , bailiu repéakénangan paatuatnia , paniddounangan leú et ka tubut Taikamanua . Oto iapeité mitsá bulat'akénangan nia , kababarat Taikamanua ka talagamui .
46014026	Oto apa katukolobatnia sangamberinia néné , alé kam Sasaraina ! Ké parurú kam maniddou ka tubut Tuhan , ai sipuuurai , ai sipasigegelaiaké , ai leú et sia sipasisesegéaké pagalaiat sibabara ka Taikamanua , samba ai leú sia sipasititiboaké nga-nga simakisei ka bagatta , iageti ai leú sia sipasikokolouaké sikuania . Tápoi sangamberinia néné , buítá nugalaiaké kam nia kelé masipangantru , samba ibailiu nia katuerukatmui sangamberimui .
46014027	Ké ai sia sitiboaké nga-nga simakisei ka bagatta , buítá rua , elé simiginia telu lé sia maninibo pasaili-saili . Iageti buí leú tá rabara sipasikokolou-uaké nga-nganda sipaninibo néné .
46014028	Tápoi ké geti tá anai sia sipasikokolouaké , oto maerú peilé rapumeng-meng ka sia nenda sipasititiboaké nga-nga simakisei ka bagatta , ka parurukatmui . Ka paatuatnangan lé ka sia ipatiboaké Taikamanua .
46014029	Ké ai sia rua elé telu sibara katubu Katuareman Simaerú sibara ka Taikamanua , buítá rasegéaké katuareman nenda , ka tetret ai peilé rapaatu ka sia kuanenda sabagei .
46014030	Tápoi ké moi baí katuareman sibara ka Taikamanua ka tubudda ka sia sabagei , sikukuddu ka parurukat nenda , buítá rapuari ka sia nenda sipaninibo .
46014031	Bailiu kelé néné ale kam Sasaraina sangamberimui , oi nupakakra kam nia sangamberimui katuareman simaerú sibara ka Taikamanua néné , bulé sangamberimui masisiló nganturat samba leú , memei maroron tonem bagamui ka tubut Taikamanua .
46014032	Aipoí panguruat Ketsat Sipunenan masisegéaké katuareman sibara ka Taikamanua , momoi rapagaba nia sipasisesegéaké .
46014033	Ka sia poí Taikamanua néné , Taikamanua siobá simalelek le ; tá Taikamanua siobá sitaimakolou . Kelé enung'akenen ka sangamberi paamian ,
46014034	Taikamanua , tainanalep buítá rapumeng-meng ka parurukat paamian . Bulat tá tuoobáaké rapanibo . Tá momoi rapuuté ; kelé siripot sikuat surukat ka arat .
46014035	Ké geti raobá raagai apa pá , ka taimanteurangan lé ranonounou nia ka lalep . Aipoí simakopé ailatta lé rapanibo tainanalep , ka parurukat paamian .
46014036	Sibabara ka kam lé poi tiboiet Taikamanua ? Elé sarat ka tubumui lé poi aitusegéaké tiboiet nenda ?
46014037	Oto ké ai sia siagai tubuna kababarat panguruat ka tubunia , masisegéaké Katuareman Simaerú sibara ka Taikamanua , elé ngamataat panguruat bagei sikau Ketsat Sipunenan ka tubunia , buítá raseseaké ka paatuatda , sisurat'akenenku néné , bulat siparentaakenen Tuhan lé .
46014038	Tápoi ké ai sia sitaisiló tiboietku néné , bá puuukú kam nia .
46014039	Oto kalulut né ale kam Sasaraina , bulat kau nubesíaké kam nia masisegéaké Katuareman Simaerú sibara ka Taikamanua ; tápoi bá kekeraaké kam sia siobá masitiboaké sene ngamata nga-nga simakisei ka bagatta .
46014040	Tápoi buítá maerú nugalaiaké kam nia samba malelek katugalangan nia .
46015001	Oto kuobá kineneiget , masiparepdem kam ka Katuareman Simaerú sibara ka Taikamanua , sinegéakenenku ka tubumui siburú . Anusilóan kam ; beri leú aimatonem bagamui ka tubut Kristus , kalulut Katuareman Simaerú lé .
46015002	Oto ké mariu-riu nuomet'aké kam nia sinegéakenenku nenda ka tubumui , bailiu paaraunangan leú et kam Katuareman Simaerú néné ; ké geti sarat kakatonemimui ; lé nia , tápoi tá ainuaagai kam kolounia , siboboi ka kam .
46015003	Aipoí sisilóku kaku kai Tuhan leú kusesegéaké ka tubumui ka kam ale kam Sasaraina . Iaté bulat sabeunia , kelé sitususurat ka Buko Sipunenan . Segéakenenku néné ka kam , iaté , aimatei Kristus kalulut jotta .
46015004	Aturateiakéan nia , tápoi lepá suruakénangan nia mitsá Taikamanua ka gogoi sikatelunia . Pagalaiat néné leú , atusurat'aké leú et ka Buko Sipunenan .
46015005	Akutiboian leú et ka matamui ; Kristus néné sitususuru ka si mamatei , aipatoilá leú tubunia kai Petrus , lepá mitsá ka tubuddangan ka sia tai apostel si pulurua .
46015006	Lepá patoilánangan tubunia mitsá ka tubudda silima ngotu sipasiuluinia ka sangamberidda . Maigi peilé sia kineneiget sipuririmanua , piga peilé pá sia amatei .
46015007	Oto lepá mitsá patoilánangan tubunia Kristus ka tubut Jakobus , lepá ka tubuddangan sangamberidda tai apostel .
46015008	Pasilapánia , patoilánangan mitsá tubunia ka tubukku kaku , iaté sipututú-tú mata , einangan tá iaaili laggónia !
46015009	Oto aku lé apostel Tuhan bulat simarepé nia . Bulat tá mateú tuoniaké aku kaku néné apostel , aipoí sipaorei paamian Taikamanua lé aku néné .
46015010	Tápoi kalulut panguruat katet Taikamanua , bailiu kelé néné aku kineneiget . Samba bulat tá siboboi aiappéaké jokku Taikamanua . Aipoí aku lé bulat amugalai simakopé ron , belé peilé ka sia sangamberidda tai apostel sabagei . Tápoi siripokatnia tá kalulut aku aioi akugalai nia , Taikamanua simakaté baga ka tubukku sipaalei aku mugalai lé , amasigalai .
46015011	Oto kasei ka tubu anusiló kam Katuareman Simaerú néné , sibabara kaku pá , elé sibara ka tai apostel sabagei lé pá , tá anai galainia . Bulat siabeunia geti sené , iaté , kusegéaké kai Katuareman Simaerú néné ka kam , iageti , katonemimuian nia .
46015012	Ké pagalaiat katusuruat Kristus ka simamatei kupaarep ka kam , kipa peilé ibabara ka talagamui sipasikukua táan tususuru sia mitsá simamatei ?
46015013	Ké táan baí tusuru sia mitsá simamatei , oto ka sia leú et Kristus , táan tususuru nia mitsá ka simamatei .
46015014	Oto ké tá baí tusuru nia mitsá Kristus ka simamatei , bailiu tá anai lulunia kupaarep kai apa pá ka tubumui , elé tá anai lulunia nukatonemi kam nia baga , aipoí tá anai pubakkanannia tonem bagamui néné .
46015015	Bulat apabokongan lé kai galainia pagalaiat Taikamanua , kalulut akusegéaké kai ka kam ririmanuaakéna nia mitsá Kristus néné , Taikamanua , ka simamatei ; oto tá aisuruaké nia mitsá Taikamanua ka simamatei , ké sibulatnia baí tá tususuru sia mitsá simamatei !
46015016	Ké tá baí tusuru sia mitsá simamatei , ka sia leú et Kristus , tá leú te tususuru nia mitsá ka simamatei .
46015017	Iageti ké tá baí tusuru nia mitsá Kristus ka simamatei , bailiu siboboian lé kakatonemimui nia baga ; momoi takua , ai peilé kam ka jo galainia , bulat sitá anai pukakaronan baga .
46015018	Oto sia leú et tai Kariten simamatei , tá leú et anai karonietda baga .
46015019	Ké baí pukakaronenta baga ka tubut Kristus , sarat teret purimanuaiatta ka polak néné lé ; oto bailiu sitangan lé bulat simakopé kataí uktuk ka sangamberi sirimanua ka polak néné !
46015020	Tápoi bulat amatoiláan katususuru nia Kristus ka simamatei . Néné te masijajamin susuruakéna sia ka sia Taikamanua , sangamberi simamatei .
46015021	Aipoí aitugurú kamateiat ka polak néné , kalulut sara sirimanua lé ; oto kisedda leú te katusuruat tubu simamatei , sibara ka sara sirimanua leú et .
46015022	Kelé ramatei ka sia sangamberi sirimanua , kalulut katutatabbradda ka mungkuat Adam , kisedda leú te ka sia sangamberi sirimanua tususuruaké leú et , kalulut katutatabbradda ka mungkuat Kristus .
46015023	Tápoi galai isuruaké sia geti Taikamanua sipatutut : siboikí Kristus ; iageti ka gogoi kaoijanannia mitsá , iapeité siangan ka sia sipuoni bakkat Kristus .
46015024	Oto kapplu nenda , iapeité iaili kalepakat polak . Ka tetret nenda te ikakalaaké sangamberi pupamarentaat , purimataat , samba sangamberi puroron . Lepá segéakénangan galajet siripot puririmata nia néné , ka tubut Ukkuita Taikamanua .
46015025	Iageti buítá iriu-riuaké ipuuté ka sia Kristus néné , teret kauna sia Taikamanua sangamberidda sisaggangi Kristus néné , murekkuk ka matat Kristus .
46015026	Saggak kalaakenennia sikatei-tei , iaté kamateiat .
46015027	Ka Buko Sipunenan leú ai atusurat'aké kisé , " Taikamanua lé aikau sia makala ka tubut Kristus . " Sené amakolouan kuanennia , nga-nga , " sangamberi " , sené , masikua tá sambat Taikamanua sikau sangamberinia makala ka tubut Kristus .
46015028	Tápoi lepá aitukalaaké sangamberinia ka matat purimataat Kristus , iapeité , ka sia Togat Taikamanua néné , ikalaaké tubunia ka tubut Taikamanua , sipasikakau sangamberinia murekkuk ka matania ka sia . Oto nia ka sia Taikamanua leú et , utéakénangan sangamberinia .
46015029	Ké tá isuruaké sia mitsá simamatei , angoi peilé ituraraú sia punu tubut simamatei ? Apangan lé nenda lulunia ragagalaiaké nia ? Ké bulat nia baí tá tususuru sia simamatei , apangan lé lulunia ragagalaiaké nia nenda ?
46015030	Apangan lé lulunia kuoobá kai kukakau kai tubumai ka pasimamatei senen gogoi ?
46015031	Ale kam Sasarainamai ! Senen gogoi kuom'aké kuorik pangoringan , kalulut beunannia kupaatu putotonem bagamui ka tubut Tuhanta Jesus Kristus .
46015032	Bulat ké sarat siorak ka pusirimanuaat lé baí nia , aponia uktukku kuperjuang'aké nia , bulat pat kéan lé kupalabáaké tarimeu simasagbak ka laggai Epesus néné ? Ké bulat sibulatnia baí tá tususuru sia simamatei , kauan , maerú peilé tatut kam nga-nga paloibáakenen néné , " Kau tapukom kam , samba tapuló kam , tasegéaké kam bagatta murimanua , matsep lé tebaí matei sita . "
46015033	Bulat buí rapajo kam ! Paaleiat sitaimaerú , masipakataí paraboat simaerú .
46015034	Oto kineneiget kauan nuseseaké kam nia , buían nugalai kam mitsá jo . Aipoí bulat mateúan numaila kam , kalulut ai peilé sia ka talagamui néné , sitaiagai Taikamanua .
46015035	Kupaatu ai sia sipasinonou-nou kam , rakua , " Kipa ratusuru sirimanua simamatei ? Ké kipa putubudda , lepát ratusuru mitsá ? "
46015036	Bulat sitaiagai paatuat lé kam ! Ké nukarap'ké baí kam karamen ka polak , tá mututú-tú karamen nenda , ké tá matei boikí .
46015037	Karamen sikarap'akenenmui néné , elé karamen gandum , elé karamen apa pá oninia bagei , sarat ngambet karamen nenda lé , iageti tá sangamberit uremennia nenda mututú-tú .
46015038	Aipoí Taikamanua lé masikakau putubuat ka karamen néné , siripot putubuat simaerú iitsó , sipaakkup ka uremen néné . Ikakau ka senen karamen néné , Taikamanua , putubuat uremen pasasaradda tubudda .
46015039	Kelé ka sia makluk sipungongoí-ngoí , tá leú et makeré tubunia sangamberinia . Ka sirimanua geti makeré putubuatda , tápoi patarime-tarimeu sara putubuatnia ka sia ; umá leú et ka sia sara lé putubuatnia , samba ka sia iba sara lé et putubuatnia .
46015040	Kisedda leú te pabula-bulá sikuddu ka manua , kele sulu , laggó , panyanyat samba leú et planit , samba pabula-bulá ka polak , iaté sangamberi sibabara ka matat polak . Pabula-bulá ka manua , ai ka sia latsatnia sarania ; ialeú et pabula-bulá ka polak , kisedda leú te ka sia , aileú et laingenia sarania .
46015041	Pulalainget matat sulu leú et , tá makeré ka pulalainget laggó . Beri leú et ka sia panyanyat ai pulalaingenia sarania . Sarapei mitsá ka sia panyanyat senenda tá makeré pulalaingenda .
46015042	Kisedda leú te galainia ka sia sitususuru mitsá ka simamatei . Tubu simamatei néné , iaté tubu simabuteket , tápoi tubu sisuruakenen geti , iaté tubu simatom .
46015043	Ka tetret aiturarateiaké tubu néné , makataí lé tubu néné , samba simasaggo lé nia ; tápoi kelé itusuru mitsá tubu néné , bailiunangan nia tubu simalainge samba simaron .
46015044	Ka tetret aiturarateiaké , tubu néné , tubu sibara ka polak . Tápoi kelé itusuru mitsá ka simamatei , bailiunangan tubu néné tubu sibara ka Ketsat Sipunenan'an lé . Oto , ai tubu sibara ka polak , ai leú et tubu sibara ka Taikamanua .
46015045	Ka Buko Sipunenan ai atusurat'aké kisé , " Sirimanua siboikí iaté si Adam , bailiu mahluk sipuririmanua , tápoi Adam sikatei-tei geti , iaté Ketsat siaké purimanuaiat . "
46015046	Siooi siboikí iaté siripot putubuat sirimanua lé , tá siripot puketsanan . Kateiteian lé aioi ka sia siripot ketsat .
46015047	Ka sia si Adam siboiki ka polak lé aitubaraaké , tápoi ka sia geti Adam sikarua , ka manua lé aibara .
46015048	Sirimanuan polak , makeré lé sia ka tubut Adam siboikí sibaraakenen ka polak , tápoi sirimanuan manua geti , makeré lé ka tubut Kristus sibabara ka manua .
46015049	Kelé kipa sita kineneiget makeré kelé si Adam sibaraakenen ka polak , tápoi lepá bailiunangan sita kelé Kristus sibara ka manua .
46015050	Kukukua sené geti ale kam Sasaraina , iaté néné : tubutta sibara ka akkulá sambat logau néné , tá momoi itugurú ka Laggai Taikamanua Sibau ; ialeú et tubu simamateiet néné , tá ibabailiu nia simatom .
46015051	Oto arep'aké peite kam keleat néné : tá te sangamberitta ilalangó , tápoi sita sangamberitta néné isisiliy tubutta .
46015052	Bulat sangapeí-peikat mata lé ruei nia isiliy tubutta néné ka tetret ipunau pipiau pasilepá . Aipoí kelé raarep nia nga-ngan pipiau , suruakénangan sia Taikamanua , sirimanua simamatei , sibara tubu simatom ; iageti sangamberitta siliynangan tubutta .
46015053	Oto tubutta simamateiet néné , buítá tusiliy nia tubu sitaimamateiet ; iageti tubu sibara ka polak néné , buítá tusiliy nia sibara ka manua .
46015054	Ké atusiliyan tubutta simamateiet néné , tubu sitaimamateiet , samba atusiliyan tubu sibara ka polak néné , tubu sibara ka manua , iapeité puailinangan kelé sitususurat ka Buko Sipunenan , sipasikukua kisé , " Atutatáakéan kamateiat , abarangan kamanangan ! "
46015055	" Kaipangan né nia kamanangannu , oi ekeu kamateiat ? Kaipangan né nia pasorom , oi ekeu kamateiat ? "
46015056	Pasorot kamateiat , iaté jo ; oto ka sia itaddaaké ipugalai jo , paneiteiatnia iaté surukat ka arat .
46015057	Tápoi bulat surá lé takua kam ka Taikamanua , aiaké ka sita kamanangan sisilóta kai Tuhan Jesus Kristus !
46015058	Oto kalulut néné , ale kam Sasarainangku , simanuntut bagakku , kau imaron paatuatmui , elé kau imariu-riu putotonem bagamui ka tubut Kristus . Bulat kau sibara ka muinet paatuatmui nugalaiaké kam galajet Tuhan , aipoí anuagaian kam taipusisiboboinia nupugalai kam galajet Tuhan .
46016001	Oto kineneiget kelé pagalaiat bulagat panguruat kaunenmui ka tubudda saalei pasasamba tai Kariten , kukua ka matamui , bulé nugalaiaké kam nia néné , kelé enungnia sikuakku ka matadda sapaamian Galatia .
46016002	Iaté , bulé senen gogoi menggui , keleiakémuian goisó bulagat sibara ka sene-senemui siripot igit sinesemui . Koirímuian nia , teret oiku , bulé oi aku táan turururúaké .
46016003	Amoian geti aku , koiniakékungan sia sieei masitaroaké , iaté sia sinaúsaúmui . Ai leú kukau surat abbinenda , bulé rataroaké panguruat néné ka Jerusalem .
46016004	Tápoi ké geti tuitsó buítá mei lé aku sambamai , ei aku kupaalei sia .
46016005	Oto ai leú kuoi kubalou kam barakku ka Makedonia , ai lé poí ibabagai bagakku tusappai sedda .
46016006	Elé mukuddu aku goisó sedda ka kam , teret itukapplu gogoi simaleppet . Lepá geti rop'akémuian aku kuriu-riuaké puenungananku ka kudduat bagei .
46016007	Táan lé kuobá kubalou kam tulungan lé kutusappai , tui aku . Ké iteúaké baí nia si Tuhan , kuobá imakaburú goisó kukuddu ka tubumui .
46016008	Ka oggak néné , ai lé aku mukukuddu sené ka laggai Epesus , teret ailina gogoi Katuuruat Ketsat Sipunenan .
46016009	Maigi tetre simaerú sené masigalai galajet sibaraaké katuerukat , kenanan baí maigi sia sipasisasaggangi aku .
46016010	Ke moi nia sedda si Timoteus , kau imalelek nusiló kam nia , bulé imaangká bagania mukuddu ka talagamui , aipoí nia néné , sipugagalai galajet Tuhan lé ; kelé aku leú et .
46016011	Buí ibara siputatá nia si Timoteus néné . Bulat rop'aké kam nia , ioi iriu-riuaké puenunganannia itoili mitsá ka tubukku ka angkat baga , aipoí bulat aikungengana sia raoi sambadda saalei sabagei .
46016012	Pagalaiat sarainanta geti si Apollos , bulat piga ngamitsáan pá akukua ka matania ioi masibalou kam , sambat saaleita sabagei . Tápoi tápei bulat aikakaroni baga kaooinia ioi kineneiget . Tápoi ké bara geti oggaknia , kirénangan momoi nia .
46016013	Bulat kau imariu-riu nusuk-suk kam tubumui , samba kau imaron pupaatuananmui siripot sipuoni tai Kariten . Kau numagege kam nugalaiaké kam galajetmui , samba leú paron kam paatuatmui .
46016014	Kau nugalaiaké kam nia sangamberi galajetmui , ka nuntut baga .
46016015	Ale kam Sasaraina , kirénangan nuagai kam nia si Stepanus sangalalepra ; sia té néné amu-Kariten siboikí ka laggai Akaya . Ka muinet paatuatda rapasikeli bulat sarat sapaamian Taikamanua .
46016016	Bulat paniddogatku ka kam , bulé mareddet kam ka nga-nganda sia kelé néné , samba nga-nganda sabagei , saaleira sipugagalai simakeré samba leú et aleira masipuukú galajet .
46016017	Bulat mangká bagakku masisiló kaooira tai Stepanus , Portunatus samba leú et tai Akaikus .
46016018	Bulat simakopé angkat bagaku lé aragalai ; kupaatu kisedda leú te angkat bagamui ka kam , alé kam sasaraina . Oto buítá tahargai sia kelé néné .
46016019	Segé salamra sapaamian ka Asia ka tubumui , ale Sasaraina . Beri leú et ka sia si Akuila sambat si Piriskila samba leú sapaamian siparururú ka lalepra , segé salamra simakopé igi ka tubumui , kelé sara oniakenen salamra tai Kariten .
46016020	Beri leú et ka tubumui ka kam sangamberimui sapaamian sikukuddu sene leú , segé salamra . Bulat kau nuparoro kam pasasambamui ka ngelei baga , siripot pusasarainanta ka sita tai Kariten .
46016021	Iageti sené , kutuppai leú et kaku salam bulat sisurat'akenenku kaku : Salam sibara kaku , Paulus .
46016022	Sitaimanuntu baga ka tubut Tuhan Jesus , eddangan nia iukum'aké sia Taikamanua ! Maranata -- katukolobatnia , Olaaké nuoi oi Tuhan !
46016023	Bulé isukat'aké kam Tuhan Jesus .
46016024	Kau ipaalei kam nuntut baga , kam sangamberimui simatonem baga ka tubut Jesus Kristus . Sibara ka kai , Paulus
47001001	Ale kam Sasarainamai sapaamian Taikamanua ka Korintus sambat sangamberi sapaamian ka Akaya . Aku néné si Paulus , apostel Jesus Kristus sipauddetnia siripot teú bagat Taikamanua , sambat aleita si Timoteus , bulat kukaroni kai baga ,
47001002	Bulé ipanukani samba ibujai kam Ukkuita Taikamanua sambat Tuhanta Jesus Kristus .
47001003	Tuumun'aké lé Ukuita Taikamanua sambat Tuhanta Jesus Kristus . Aipoí bulat simaerú baga lé nia Ukkuita néné , samba nia leú te néné Taikamanua sipasikakau ka sirimanua puroron paatuat .
47001004	Nia lé amasiron'aké paatuatmai ka kai masiom'aké sangamberinia pangoringan siooi ka tubumai , bulé puroron sisilómai sibara ka Taikamanua néné , bailiu oi leú ka kai kuparon kai pupaatuananda ka sia sangamberidda sabagei , siorik pugejaat baga .
47001005	Ka kai leú et , amaigingan akuorik kai pangoringan kelé siorik Kristus . Oto kalulut Kristus , bulat kopé aimaron pupaatuananmai ka kai .
47001006	Oto ké kuorik kai paoreat , néné masiparon paatuatmui lé , sibailiu katuaragatmui . Ké turon'ake ka kai paatuatmai , oto paatuatmui leú et ka kam turoron'aké , pat bara om bagamui masiorik pugejaat baga , kelé siorikmai ka kai leú et .
47001007	Tá aimarurua bagamai ka tubumui , aipoí ai lé kuaagai kai kerénia tapangorik kam sambatta . Oto nia leú te né lulunia ituroron'aké ka kam , bulé tamakeré kam .
47001008	Ale kam Sasaraina ! Bulat kuobá kai nuagai kam nia pangoringan siorikmai ka Asia . Aipoí pangoringan siorikmai nenda , bulat amabesían ka tubumai masibairat , pat táan akukaroni kai baga murimanua .
47001009	Bulat akuoniakéan lé kai nia kelé sara ukuman simateiakenen . Tápoi ipuaaili kelé néné geti ka tubumai , bulé buí kukaroni kai baga tubumai , tápoi sarat masikaroni lé Taikamanua , sipasisusuruaké sirimanua simamatei .
47001010	Nia té amasibelaaké kai ka kamateiat bulat kalotóakenen simakopé néné . Samba nia leú te masibebelaaké leú kai mitsá ka gogoi sibabara ; aipoí , sarat ka tubunia lé kupukakaronan kai baga .
47001011	Matonem bagamai , kalulut titiddouakémui kam kai ka Taikamanua , belaakénangan kai mitsá Taikamanua ka pugejaat baga . Aipoí matarek lé nia ka sia Taikamanua masisukat'aké kai , kelé sara alegiat paniddogatda simaigi , masitiddouaké kai ; samba kalulut néné maigiddangan sirimanua sipasikukua surá ka tubut Taikamanua .
47001012	Bulat abeu ka paatuatmai , kalulut aipatonem bagamai pupaatuananmai ka baga , masikua , sangamberinia puririmanuamai ka polak néné , kelé patabbaratmai ka tubumui ale kam Sasarainamai , akuenung'akéan kai bulat sibara ka linat paatuatmai . Ka pasigagalaiakémai nia leú et , tá siripot ka pusisikut paatuatda sirimanua , tápoi siripot puaagai sipanguruat'akenen Taikamanua ka tubumai lé .
47001013	Oto sisurat'akenenmai ka kam néné , iaté sarat sioi nubatsa lé kam ; elé sarat sioi isak-sak ka bagamui lé . Tápoi kineneiget , tá mamuiné kolou ka bagamui sangamberinia sikuamai ; tápoi kukaroni baga , bulé bulat imakolou ka bagamui ka sikuamai ka matamui . Oto bailiu ka gogoi sibabara , iaté ka kaoijanan Tuhan Jesus ka gogoi sibabara , angká bagamui kalulumai . Kisedda leú et ka kai puangkámaian baga kalulumui .
47001014	
47001015	Ka putotonemku baga kelé nenda te siboikí akuisiaké moi kubalou kam , bulé nusiló kam panukanan Taikamanua rua ngaoleat iginia .
47001016	Bulat aikuiisiaké kuoi kubalou kam , ka kaoijananku masibalou tai Makedonia . Iageti ka toiliatku mitsá kuddu aku sedda ka tubumui , bulé nurop'aké kam aku , ioi kuriu-riuaké puenungananku ka Judea .
47001017	Tápoi akusiliyan lé isiatku néné . Tápoi tá pá nenda masikua taimasarania sipinaatukku ? Ka tetret aibara isiatku néné , ka siobat bagakku sarakku lé pá kupuisi , tá mauju kuakkungan , " Kauan " , tápoi tá mauju mitsá kuakkungan , " Tá " ?
47001018	Bulat ka Onin Taikamanua bulat katonemiet baga , palelenganku ka tubumui ale kam Sasarainamai , tá pagalaiat , " Oo , " elé , " Tá . "
47001019	Aipoí Jesus Kristus , Togat Taikamanua , sisegéakenenda ka matamui tai Silas , elé tai Timoteus samba sisegéakenenku kaku leú , tá sirimanua " Oo , " sambat " Tá . " Tápoi sibailiu alegiat " Oot " Taikamanua lé .
47001020	Aipoí kalulut Kristus kuanangan , " Oo " Taikamanua , ka sangamberi pakerekat baga sigalainia . Masiloulogi néné leú te takukua kam , " Amen " ka tubut Taikamanua , kalulut Jesus Kristus . Iageti kugagalaiaké kai nia kelé néné , bulé itulatsat'aké Taikamanua lé .
47001021	Aipoí bulat tubut Taikamanua lé , amasikau kai sambat kam ka kam , patabbra simaron ka tubut Kristus . Oto nia leú te amasipiliy sita ibailiu sita kilibet bagania .
47001022	Kalulut néné , sah'ake'nangan sita ka sita , bailiu bakkatnia , samba akénangan leú Ketsat Sipunenan ka bagat paatuatta , kelé jaminan tasiló kam sangamberi sitonéakenennia .
47001023	Oto Taikamanua lé saksikku , ai lé poí iaagai bagat pupaatuananku . Tá aipuriu-riu geti akuoi kubalou kam ka Korintus , kalulut taiobáku lé nupureu-reu kam baga .
47001024	Tá kupapaksaaké kam ka pagalaiat katonemietmui ; aipoí bulat amaron'an tonem bagamui ka tubut Kristus . Sarat masipaalei kam tapugalai simakeréan lé , bulé memei itu-tuppai angkat bagamui .
47002001	Oto kalulut néné te , aibara paatuatku tá akuoi kubalou kam , buí ibara pureuregat bagamui .
47002002	Aipoí ké kubaraaké pureuregat bagamui , kaseian lé ipususuibi bagakku kaku , ké tá sia leú et sikauku mureu-reu baga ?
47002003	Iaté lulunia akugalai suratku néné ka tubumui . Tá kobá kubalou kam , babara nuaké kam pureuregat bagakku kaku , oto siripokatnia , kam lé iaangkáaké bagakku . Aipoí ai lé kuaagai , ké maangká bagakku , mangkánangan leú et bagamui ka kam sangamberimui .
47002004	Bulat ka reu-reu baga elé ka sanet paatuat samba bulat ai lé bebela elukku simigi , akugalai suratku néné ka kam . Tápoi tá te masikua bulé nupureu-reu kam baga ka kam , tápoi bulé nuagai lé kam nia , kopet beunan nuntut bagakku ka tubumui .
47002005	Ké ai sia sibaraaké pureuregat baga , tá ka tubukku aigalaiaké nia , tápoi ka tubumui lé sangamberimui , elé simatatánia ka tubudda ilétalaga ka talagamui . Tá kobá imalippat kuanenku ka tubunia .
47002006	Ka sia kelé néné , metnangan nenda ukuman siorak'akenenda ka tubunia piga pá ka talagamui .
47002007	Oto kineneiget buítá nuappéaké kam selenia , samba kau lé nuparon kam pupaatuanannia , buí imakopé reu-reu bagania , mabebelé bagania .
47002008	Kalulut néné , paniddogatku ka tubumui , bulé nupatoilá kam mitsá ka tubunia , bulat kopet punununtut bagamui ka tubunia .
47002009	Masisibo kam te nenda akugalai suratku ka tubumui , masiitsó ai leú pá maririu-riu numareddet kam ka sikuakku ka matamui .
47002010	Aipoí ké nuappéaké kam seledda ka tubumui , oto aku kaku leú et , appéakékungan seledda ka sia . Siappéakenenku poí kaku , ké ai baí sia appéakenen , ka matat Kristus lé kuaapéaké nia , sibailiu katuerukatmui lé .
47002011	Kugagalaiaké geti nia kelé néné , bulé tá anai oggak ka Sanitu ikup-kup'aké sita ; ai lé poí taaagai kam sipinaatunia .
47002012	Kelé akusegé ka laggai Troas , masipaarep Katuareman Simaerú pagalaiat Kristus , aibukáan si Tuhan enungan bulé kupugalai sedda .
47002013	Tápoi tá mangká bagakku mukuddu sedda , kalulut tá apaaili kai sarainanta si Titus . Kalulut néné , tiddoukungan mutuitui ka tubudda sikukuddu sedda ; iageti eikungan leú et ka laggai Makedonia .
47002014	Tápoi bulat suráan lé takua kam ka tubut Taikamanua ! Kalulut mariu-riu ipalulu kai kuei kai ka pugittebat kamanangan Kristus , kalulut patabbaratmai ka tubunia . Aipakei poí kai Taikamanua , bulé imararat Katuareman pagalaiat Kristus néné , kelé galai ipupingó simasingin ka senen kudduat .
47002015	Aipoí kai néné ka kai , kelé singin kamenyan silabóakenen Kristus , buluakenen ka tubut Taikamanua lé . Tápoi sia geti subuakenen , kai néné kelé beu tubut kamateiat sipasimamatei lé kai , ka tubudda . Ka sia geti arauakenen , kai néné , kelé singin purimanuaiat lé kai katubudda . Oto kaseian lé simaró baga mugalai galajet néné ?
47002016	
47002017	Aipoí kai néné ka kai , tá makeré kai ka tubudda sirimanua sabagei , sibailiuaké Katuareman Simaerú sibara ka Taikamanua néné , kelé bibilet pusakiet . Tápoi ka kai geti , simaerú lé besíakenenmai , aipoí kai néné sikoiniakenen Taikamanua lé kai . Ai lé iiigbuk kai Taikamanua kupakakra kai Katuareman Simaerú siripot galajetmai sipuoni pagugulet Kristus .
47003001	Taleú pá ai lé kuumun'aké kai tubumai mitsá ? Elé ai lé kubebesíaké kai surat katuumun ibara itsóketmui , elé surat katuumun sibara ka kam , kelé sibesíakenenda sabagei ?
47003002	Kam lé surat katuumunmai , sitususurat ka bagat paatuatmai ; momoi raagai nia sirimanua , elé momoi rabatsa nia sangamberi sirimanua .
47003003	Bulat tubudda poí masiiitsó ; kam néné , iaté sara , surat sinurat'akenen Kristus , sikirim'akenenia ka onimai . Tá tinta atusurat'aké ka surat nenda , tápoi sinurat'akenen Ketsat Sipunenan sipuririmanua lé . Iageti tá ka leí aitusurat'aké , tápoi ka paatuatda sirimanua lé .
47003004	Kukukua kai nia geti kelé néné , kalulut kakatonemimai nia baga Taikamanua , kalulut Kristus .
47003005	Bulat beri te sara sibabara ka tubumai sibailiu atsiakenenmai , masipatoilá kaooinia kugalaiaké kai galajet néné ; tápoi Taikamanua lé aiaké ka kai puaagai masigalaiaké galajetmai .
47003006	Nia lé airop'aké kai aioi aibailiu kai sipugagalai ka sara galajet pakerekat baga sibau ; iaté pakerekat baga sibau siloulogi sarat Ketsat Sipunenan ; tá ka tubut surukat silepá surat . Aipoí sitususurat nenda sibaraaké kamateiat lé ; tápoi ka sia geti Ketsat , sibaraaké purimanuaiat .
47003007	Ka tetret aitugalai elé aitutataká ka sia nenda pakerekat baga sibaraaké kamateiat néné , bulat latsat lé torot patot Taikamanua ka matat Mose . Oto kalulut kopet patot toronia , pat taioinangan rakinere matat Mose tai Israel , kenanen aian ilelebbei toro ka matania ka tetret nenda . Oto ké beringan pasigalaiat pakerekat baga sibaraaké kamateiat , ka pulatsanan sabeu lé aituresmiaké ;
47003008	oto sarapeite kopet latsatnia ka sia aituresmiaké pakerekat baga siaket Ketsat Sipunenan néné .
47003009	Ké beringan pakerekat baga sibaraaké katuukumanda sirimanua , bulat amakopéan latsatnia , oto sarapeite bulat kopet latsatnia ka sia pakerekat baga sikau sirimanua paerú mitsá ka tubut Taikamanua .
47003010	Momoi takua , sangamberi simalatsat siburú , táan amalatsat mitsá , kalulut aibara simalatsat kineneiget .
47003011	Ialeú et , ké beringan sitaimatom , amakopéan latsatnia , sarapeite kopet latsatnia ka sia simatom .
47003012	Kalulut kababarania pukakaronanmai baga kelé nenda , bailiu bara rot bagamai masitiboi kelé néné .
47003013	Aipoí kai ka kai néné , tá makeré kai kelé ka sigalaiakenen Mose , itabbó matania komang , bulé tá raitsó tai Israel ipé elé itatá torot Tuhan , ka matania .
47003014	Paatuatda atupin'an . Pat aili kineneiget , ai peilé tupipin paatuatda , itabbó nia komang ; sarapei ka tetret rabatsa buko pakerekat baga siburú . Tá tububuká tabbó nenda , teret patabbradda ka tubut Kristus .
47003015	Oto beri leú et kineneiget , ai peileú itatabbó paatuatda , ké rabatsa bukot Mose .
47003016	Tápoi ké moi geti sia kai Tuhan , iapeité bukkaiaké tabbó néné ka matadda .
47003017	Tuhan , kuanennia sené , iaté Ketsat . Oto kaipa ikuddu Ketsat Tuhan , sedda ai puujaat .
47003018	Oto kineneiget táan aitatabbó matatta sangamberitta , tápoi atasorobek'akéan lé kam pulatsanan Tuhan Jesus . Iaté lulunia tá ipuaari isiliy tubutta néné , bailiu keré kelé nia ; memei mabuburú , memei itutuppai latsatnia . Ka Ketsat lé poí kabaraiat latsatta ka sita néné . Aipoí si Tuhan lé Ketsat néné .
47004001	Bulat kalulut aggai bagat Taikamanua lé akugalai kai galajet néné . Iaté lulunia tá itatakkí ka paatuatmai .
47004002	Tá akuenung'aké kai galajet sipinalipput sibaraaké katuailaatta . Bulat tá kuobá mugalai ka pajoat elé kupabailok kai tiboiet Taikamanua . Tápoi bulat ka linat paatuat lé kupuukú kai galajet Taikamanua , siripot ka teú bagania . Oto iaté lulunia bulat kukakaroni kai nia baga , bulé nunilai kam kai bulat sibara ka linat paatuatmui leú et .
47004003	Oto ké tápei aimakokolou ka bagadda pagalaiat Katuareman Simaerú sinegéakenenmai nenda , kolou sarat siangan lé siailiaké katukataikat'an lé tá makokolou ka baga .
47004004	Aipoí nia nenda Bulungan Sanitu sikataí paraboat sipasikukup-kup'aké polak néné té , masitatabbó pupaatuananda sitaimatonem baga . Nia té masipasasailaji sia , bulé tá raitsó patot Katuareman Simaerú pagalaiat pulatsanan Kristus , kelé sara tularat putubuat Taikamanua .
47004005	Oto sipinaarepmai néné , tá katuareman pagalaiat tubumai . Tápoi katuareman pagalaiat tubut Jesus Kristus lé ; masimuneng'aké ka kam , si Tuhan lé nia . Oto kai néné ka kai , bailiu paguguletmui kalulut Kristus .
47004006	Aipoí bulat tubut Taikamanua lé poí amasikua kisé , " Kau iputoro pató ka simagep-gep . " Samba Taikamanua leú te masibabaraaké pató ka bagat paatuatta , imapató paatuatta , ioi takeruji pulatsanan Taikamanua siputotoro ka matat Kristus .
47004007	Tápoi oniakenen pukayoat puketsanan simalainge néné , akukauan lé kai nia ka tubumai sitá katupunan néné , iaté tubu sibara ka abut polak . Oto sené toilá ka Taikamanua lé kabaraiat pubeunanan geget Katuareman Simaerú néné ; tá sibara ka kai .
47004008	Bulat araokkip'an kai rasaggangi kai ; tápoi tá atulaptip kai . Aipaingongan kai taiagaimai peruketmai , tápoi tá akukua kai , oto paan leú .
47004009	Maigi sia sisaggangi kai , tápoi tá amusara kai . Kenanen marei-rei rapabóboki kai pat kalapui , tápoi tá amatei kai .
47004010	Senen tetre lé iagai tubumai ka kai kamamatei , kelé kamateiat Kristus , bulé puririmanuania leú matoilá ka tubumai .
47004011	Ka sanganantat purimanuaiatmai , sarat itaiko lé kai kamateiat , kalulut Jesus , bulé tupatoilá puririmanuan Jesus ka tubumai simaanaget néné .
47004012	Néné masikua ka tubumai , bulat ainunú-nú kai kamateiat , tápoi bulat maangká bagamai kalulut ka tubumui ka kam , aian itataddaaké ipugalai purimanuaiat .
47004013	Ka Buko Sipunenan , ai atusurat'aké kisé , " Kalulut tonem bagakku , panibokkungan . " Oto ron putotonem baga kelé nenda leú te , kupaninibo kai ka kai , aipoí kukakatonemi kai nia baga .
47004014	Bulat seget kopet tonem bagamai , kelé kipa aisuruaké Tuhan Jesus , Taikamanua ka kamateiat , kisedda leú te isuruaké kai ka kai Taikamanua sambat Jesus ; iageti taroakénangan sita sambatta ka matat Jesus .
47004015	Sangamberinia néné , sibailiu puuktunganmui lé . Aipoí ké memei maigi sia masinanam katet bagat Taikamanua , memei maiigi leú te sia sipasikukua surá ka tubut Taikamanua , oto bailiu tuumun'aké Taikamanua .
47004016	Iaté lulunia tá ipepé ka paatuatmai . Kenanen baí kai néné siripot ka pusirimanuaat memei lé makakataí , tápoi ka paatuatmai geti ka baga , riu-riu lé itubauaké senen gogoi .
47004017	Kelé pugejaat baga sitaimakopé néné , siorikmai ka oggak siteté néné poí , masibaraaké lé ka kai puuktungan sabeu samba simatom . Aipoí puuktungan nenda peilé bulat maabeu , belé peilé ka tubut pugejaat baga nenda .
47004018	Ka kai poí tá aikupuleletsei kai apa simatotoilá , tápoi sitaimatotoilá lé . Tá matotom nia ka sia nenda simatotoilá , sitaimatotoilá nenda lé matom teret buru-burú .
47005001	Aipoí ai lé kuaagai kai , ké turagat lalepta ka polak néné , iaté tubutta , tarek'akénangan ka sita Taikamanua sara lalep ka manua , bulat sigalai kabeinia Taikamanua , simatom teret buru-burú .
47005002	Sarat muhoi-hoi lé tagagalai kam ka bagat lalepta kineneiget . Aipoí tapuhohoi-hoi kam , kalulut ngelei bagatta tarepdem kam mei mukuddu ka lalepta ka manua .
47005003	Lalep nenda te , oniakenen tubutta sibau .
47005004	Oto kaburut tapulalep kam ka lalep sibara ka polak néné , sarat muhoi-hoi lé tagagalai kam , kalulut sanénia bairanenta . Tá poí masikua tagelai kam tabela kam ka tubutta sibara ka polak néné ; tápoi matei bagatta lé bulé tapakei kam tubu sibabara ka manua , bulé ikup-kup'aké nia purimanuaiat ka sia tubutta simamateiet néné .
47005005	Aipoí bulat tubut Taikamanua lé ipatatarek sita ka sangamberinia néné ; iaké Ketsatnia ka tubutta kelé sara jaminannia .
47005006	Iaté lulunia imaririu-riu ronnia paatuatmai . Kirénangan ai lé kuaagai kai reunanmai ka lalep kuddujietmai sambamai Tuhan , kalulut kukuddumai peilé ka tubumai .
47005007	Aipoí puririmanuamai ka kai néné , sarat mubongen ka putotonem bagamai ka tubut Kristus lé , tá ai kai mubobongen ka simatotoilá ,
47005008	iaté iooi kupaom kai bagamai . Bulat ai lé mamatei bagamai kubela kai ka tubumai néné , bulé ioi kukuddu kai sambamai Tuhan .
47005009	Oto iaté lulunia bulat kubebesíaké kai kuangkáaké kai bagania , ka tetret ai peilé kai mukukuddu ka lalepmai sené , elé sedda .
47005010	Aipoí tá isoppi tuabbit sita sangamberitta néné ka matat pengadilan Kristus . Oto senenta masisiló upa , siripot sigalaiakenenta ka polak néné , simerú pá atagalai kam , elé sikataí .
47005011	Kuagai kai katukolobatnia mulotó ka tubut Tuhan ; iaté lulunia kubebesíaké kai kuná-ná kai paatuatda , bulé rakatonemi sikuamai néné . Aipoí bulat mamuiné againa kai Taikamanua . Oto bulat aikukakaroni kai baga , bulé nuagai leú kam kai ka kai ka bagat paatuatmui .
47005012	Tápoi tá tebai masikua bulé nuumun'aké kam galai tubumai . Sarat masipakolou lé ka kam sipulelelek , bulé imaabeu ka paatuatmui ka tubumai , nuagai kam masikua ka matadda sipasiiitsó sarat ka putubuat sirimanua , tá masiitsó ka galai tubudda .
47005013	Kai geti ka kai , kirénangan tedda nuitsó kam nia , airoróan kai . Néné kalulut galajet Taikamanua lé . Iageti mitsá ké nuitsó kam kai makolou pupaatuananmai , néné , kalulumui leú te .
47005014	Aipoí aikup-kup'akéan kai nuntut bagat Kristus , samba ai lé kuaagai kai , kamamatei nia sara sirimanua punu tubut sangamberi sirimanua ; oto momoi takua , sangamberit sirimanua amateian sia .
47005015	Amateian Kristus punu tubudda sangamberi sirimanua , bulé sangamberi sirimanua sipuririmanua , táan murimanua saradda , tápoi murimanua ka Kristus'an lé , iaté simamatei samba sisuruakenen Taikamanua kalulutda .
47005016	Oto kalulut néné , táan kuninilai kai sia sirimanua siripot ka pusirimanuaat . Ka panandaatnia tedda , akunilai kai nia ka sia Kristus siripokat ka pusirimanuaat , tápoi kineneiget geti , táan akugalaiaké kai kelé nenda .
47005017	Aipoí sangamberi sipatatabbra ka tubut Kristus , bailiu bulat sirimanua sibauan lé sia . Tubu siburú néné , tatá , amabauan sangamberinia .
47005018	Tápoi sangamberinia néné , Taikamanua lé amugalai . Taikamanua lé aipaerú mitsá patabbaratta ka tubunia , kalulut Kristus . Tápoi lepá , koiniakénangan sita ka sita takau sia ka sia sabagei , paerú mitsá ka tubut Taikamanua .
47005019	Singantoman'akenenmai , iaté , aipaerúan mitsá Taikamanua patabbaratda sirimanua ka tubunia , kalulut Kristus . Iageti ka pasigagalaiakéna néné Taikamanua , tá aigaba selet tubudda sirimanua , sigalaiakenenda ka tubunia . Oto aikoiniakéan kai Taikamanua masipakakra Katuareman Simaerú néné .
47005020	Oto kai néné iaté sapakoiniet Kristus . Bulat tubut Taikamanua te amasisegéaké patonekatnia ; tápoi kai masisesegéaké ka kam . Ka onin Kristus , kunáná kai kam simakopé , kau nusiló kam panguruat katet bagat Taikamanua , sikau kam paerú mitsá ka tubunia .
47005021	Bulat beri te sara jot Kritus . Tápoi aikau peilé nia Taikamanua , masibairat jotta , bulé ioi tapaerú kam mitsá ka tubut Taikamanua , kalulut patabbaratta ka tubut Kristus .
47006001	Sikeré kabei lé kai Taikamanua mugalai galajet ; oto nia té lulunia kutitiddou kai simanáná ka tubumui , bulé buí nupasibbu kam nia erut bagat Taikamanua néné .
47006002	Ka Buko Sipunenan , ai aikua Taikamanua kisé , " Ka tetret iteú bagakku , akuarepingan ekeu , samba leú et ka tetret gogoi pasiaragat , akurop'akéan akeu . " Oto kau nulelek'aké kam nia néné , kineneiget'an te gogoinia teú bagat Taikamanua . Elé , kineneiget'an te gogoinia pasiaragat !
47006003	Bulat tá kuobá kai raseleaké kai ka pupasikelananmai . Iaté lulunia kubebesíaké kai nia , bulé tá bara kuanenda kasei pá , ioi raseleaké kai .
47006004	Tápoi mitsá ka sangamberinia néné , kupatoilá kai pupapagugulet'akéna kai Taikamanua . Aipoí akuorik'an kai sene ngamata pugejaat baga , ka om baga ;
47006005	arapaoreian kai , arapenjaraaké kai , arapurut'an kai raoi ralabá kai , akumomoakéan kai tubumai mugalai , bulat marei-rei tá kuperep kai , samba marei-rei leú et tá ibara kanmai .
47006006	Bulat ka linat paatuat , elé bulat sipinagaba , elé bulat ka om baga samba ka erut baga lé kupatoilá kai pupapagugulet'akéna kai Taikamanua . Samba leú et sarat ka pukakaronan ka tubut Ketsat Sipunenan , elé ka nuntut baga simaliná ,
47006007	samba ka pasipaarepmai Katuareman Simaerú sibara ka Taikamanua , samba ka geget Taikamanua lé , kupatoilá kai , pupapagugulet'akéna kai Taikamanua . Teú bagat Taikamanua lé kupapakei kai kelé pamateimai masisaggangi elé masibela tubumai .
47006008	Airahohormati kai , tápoi ai leú et rapalololoi kai ; raumun kai , tápoi ai leú et rapulalagaji kai . Kenanen maroipo bagamai , tápoi raooniaké peilé kai simaboko .
47006009	Rakua tá maabeu katuareman onimai ka sirimanua , tápoi raagai kai sangamberi sirimanua . Ka bagaddangan lé te amateian kai ; tápoi ai peilé kai muririmanua . Kenanen rapaorei kai , tápoi tá amatei kai .
47006010	Kenanen rabaraaké pureuregat bagamai , tápoi riu-riu lé kupuangká kai baga . Ituitsó simagebá lé kai tukukua , tápoi migi sia sirimanua akupakayo kai . Ituitsó kelé tá anai sibabara ka tubumai , tápoi siripokatnia geti , sangamberinia apa pá kai sibakkatnia .
47006011	Alé kam sasarainamai simanuntut bagamai ka paamian Korintus ! Táan malipput kukua kai apa pá ka tubumui . Akubelaakéan kai sangamberinia sibabara ka bagat paatuatmai .
47006012	Tá aimamimit bagamai ka tubumui ; kam lé mumimit baga ka tubumai .
47006013	Eddangan nia kupanibo ka matamui kineneiget , kelé kukua kuanenku ka matadda bulat bakkat tatogakku . Bulat buí numamit kam baga ka tubumai .
47006014	Buí nuobá kam ibailiu kam mungkuatda sitaimatonem baga ka tubut Tuhan Jesus ; tá paaakkup nia ka tubumui . Aipoí kaipa te ipaloló pueerú ka pukakataí ! Tá momoi ipagalú simatoro ka simagep-gep .
47006015	Bulat beri te pakeréna bagadda ruadda néné , Kristus sambat Sanitu . Aponia poi pakerekatnia tai Kariten ka tubudda taú sipuoni tai Kariten ?
47006016	Aponia pasakkunannia Uman Taikamanua ka kudduat sabulungan ? Sita poí né ka sita , Uman Tuhan lé sita . Iaté Taikamanua sipuririmanua . Kalulut tubut Taikamanua lé amasikua kisé , " Memei te aku ka talagadda , pukuddukkungan sambamai sedda . Bailinnangan aku Taikamanuanda , bailiunangan leú et sia ka sia sikaumangku .
47006017	Oto kalulut néné , katui-tui kam ka tubudda sitaiagai Taikamanua saraaké kam tubumui ka tubudda . Bulat buí nupatatabbra kam tubumui ka tubut kasit-sit'akenen oto iapeité silókungan kam .
47006018	Pu-Ukkuimuian aku , putatogakkungan leú et kam , nia té néné sikuat Tuhan Sipulugege . "
47007001	Ale kam Sasarainamai simanuntut bagamai ! Ka tubutta te ikukua nia Taikamanua sangamberinia patonekatnia néné . Oto kau tapaliná kam tubutta ka sangamberi sipalolit tubu sambat ketsatta . Kau takalotóaké kam Taikamanua , bulé ioi ibailiu sita bakkatnia sikokoiakenennia , simasut pueerú .
47007002	Siló kam kai bulat ka bagat paatuatmui . Bulat beri te sara selemai ka tubudda kasei pá . Elé beri peite sia sara akurugiaké kai . Bulat beri te gabamai uktukmai ka tubudda kasei pá .
47007003	Tápoi tá te masiseleaké kam kukukua kelé néné ka matamui . Aipoí kelé ka sikuakku siburú ka matamui , bulat makaté bagamai ka tubumui , alei tubumai lé poí kam néné , sikeré bakkou rere lé sita ka purimanuaiatta .
47007004	Bulat akukatonemingan te kai kam baga simakopé . Elé bulat akuroroian te bagakku ka tubumui ! Kenanen maigi akuorik kai pugejaat baga , tápoi atupusuibingan bagakku kalulumui . Bulat makopé angkat bagakku !
47007005	Ka tetret akusegé kai ka laggai Makedonia leú , bulat tá leú amoi akuariaké kai tubumai . Bulat kaipa kukau kai tubumai , sarat ai lé pasailaat nia ; pasailaat sibara ka sabagei , iaté pajoggolat . Iageti ka paatauatmai leú ka kai , ain isusuggru kai pulolotó .
47007006	Tápoi bulat surá lé takua kam ka tubut Taikamanua , kalulut aiparon pupaatuananda simasaggo paatuat ; aisakkáaké mitsá pupaatuananmai , kalulut kaooi Titus .
47007007	Aipusuibi bagamai geti , tá sarat kalulut kaooi Titus masibalou kai , tápoi kalulut kuarep kai , pagalaiat aitupusuibi bagania ka sia kalulumui . Aisegéaké ka matamai , repdem bagamui paaili ka tubukku . Kalulut aiolei bagamui sigalaiakenenmui siburú . Oto kineneiget , anuobáan kam masirop'aké aku ka pakarokku . Iaté né bulat imakokopé angkat bagakku .
47007008	Kenanen baí amareu-reu bagamui kalulut aakéku suratku ka tubumui , tápoi tá aiolei bagakku kaku aakéku suratku ka tubumui . Kirénangan tedda , aiolei bagakku , ka tetret akuarep anupureu-reu kam baga , kalulut suratku siakéku ka tubumui , kenanen tá leú bulat amauju anupureu-reu kam baga .
47007009	Tápoi kineneiget bulat amaangkáan bagakku . Iageti kupuaangká baga néné , tá kalulut purereu-reumui baga , tápoi kalulut reu-reu bagamui bailiu , bauakémuian paatuatmui . Aipoí siripot ka siobat bagat Taikamanua lé pureuregat bagamui néné . Oto momoi takua , bulat tá akurugiaké kai kam .
47007010	Pureuregat baga kelé néné poí , masipabau paatuatmui lé , sikau leú et kam ka katuaragat . Oto tá babara olei bagadda sirimanua kalulut nenda . Tápoi mitsá , ké baí pureuregat baga nenda paaakkup nia ka siobat bagadda sirimanua , páan , masibaraaké kamateiat'an lé te .
47007011	Oto lelek'aké peite kam , aponia abara ka tubumui kapurereureumui baga siripot teú bagat Taikamanua ! Abara ka tubumui , iaté , bailiu bulat besíakémuian masipalatsat simalimó ka talagamui ! Bailiu masitsinmuian ka tubut jo , suggrunangan kam pulolotó , bara pungengelei bagamui masirepdem , bara leú et puroron ka bagat paatuatmui , elé obámuian masiukum'aké sia sipusesele ! Oto ka sangamberinia sibabara néné , masipatotoilá tai maselemui .
47007012	Iageti kenanen akuakéan suratku ka tubumui , nenda tá te kaluludda simasele , akugalai nia , elé tá ka tubudda sipangongorik kalulut seledda . Akugalai geti suratku ka kam , bulé kam bulat tubumui masiseseseaké ka matat Taikamanua , kopet beunannia pasikelatmui ka tubumai .
47007013	Nenda té lulunia aitupusuibi bagamai . Tá sarat pusuibiat baga abara ka kai , tápoi sarapei kopet angkat bagamai masiitsó kopet angkat bagania ka sia si Titus , atupusuibi bagania ka sia kalulumui sangamberimui , ale kam Sasarainamai .
47007014	Akuumun'akéan sigalaiakenenmui néné ka tubunia . Bulat surá lé kukua , kalulut tá anupakaila kam aku . Aipoí sangamberi siniboimai ka matamui , bulat sineseatnia . Ialeú et , sangamberi siumun'akenenmai galai tubumui ka matat Titus , bulat sibulatnia leú et .
47007015	Oto kineneiget , memei makokopé nuntut bagania si Titus ka tubumui , irepdem purereddetmui ka pasikelatnia , samba leú et sisilómui nia ka bagat hormat samba ka reddet .
47007016	Bulat seget kopet angkat bagakku ka tubumui , kalulut momoi tukatonemi kam baga ka sangamberinia .
47008001	Alé kam Sasarainamai ! Ka suratmai néné , kuobá kai kupaagai kai ka tubumui , kipa pueerut bagania Taikamanua ka tubudda sapaamian ka Makedonia .
47008002	Bulat arasilóan pasisiboat , iaté pugejaat baga simasané . Kenanen ai sia ka bagat pangoringan masiorik pugejaat baga , tápoi maangká lé bagadda , samba bulat maanggai bagadda masiaké panguruatda masirop'aké sabagei , kenanen bulat simagebá lé sia tukukua .
47008003	Bulat makolou kuagai nia , siakéra néné , bulat teret siooi ka tubudda , elé momoi takua , aisabauan iginia . Tá anai sipasigugugluaké sia bulé rapupanguruat .
47008004	Aratiddou simaron ka tubumai , ké moi baí nia , bule sambat sia masirorop'aké masikau panguruat ka tubudda sapaamian Taikamanua ka Judea .
47008005	Arakauan , bulat pat saliunangan siripot nuntut sipinaatumai ka kai akenenda . Siboikí segéakérangan tubudda ka tubut Tuhan , lepá ka tubumaian ka kai , siripot ka teú bagat Taikamanua .
47008006	Iaté lulunia bulat imaroron kutubbui kai bagat Titus , sipasitatadda galajet néné , bulé iriu-riuaké galajet simaerú néné ka talagamui .
47008007	Bulat kam lé umun'akenen ka sangamberinia ; Tuumun'ké kam ka putotonem baga , ka pasikukua sipinaatumui , ka puaagai , ka puaagai masigaba sene ngamata purimanuaiat , ka punununtut bagamui ka tubumai . Oto kau leú tuumun'aké kam ka galajet simaerú néné .
47008008	Tá kelé sipuoni parenta kukua nia néné ka matamui . Tápoi masipatoilá lé , kipa ronnia pupaatuananda paamian Makedonia , masirop'aké pasasambadda saalei . Ialeú et kaku , bulat kuobá leú kuitsó nia , teret kaipangan punununtut bagamui ka kam .
47008009	Aipoí ka kam , anuagaian kam kipa kopénia nuntut bagat Tuhanta Jesus Kristus ka sita . Simakayo tebaí nia ka sia néné , tápoi aikau lé tubunia simagebá , ibara puuktunganmui , bulé kalulut pugebakatnia néné , makayomuian leú et ka kam .
47008010	Bulat ka sipinaatukku baí nia kaku , mateúan nulepáaké kam galajet sitaddaakenenmui ka rura silelepá . Aipoí kam lé siboikí amasipaatu samba amasitaddaaké galajet néné .
47008011	Oto taddaakéan kam nugalaiaké kam nia , teret siooi ka tubumui . Kau imaron paatuatmui masilepáaké galajet néné , kelé puroron paatuatmui siboikí ka tetret anupaatu kam masitaddaaké galajet néné .
47008012	Ké bulat sibara ka teú bagamui nupupanguruat kam , silónangan leú et panguruatmui Taikamanua , siripot sibabara ka tubumui , tá siripot sitá anai ka kam isisiló .
47008013	Tápoi tá te masikua bulé rabela sabagei ka tanggung jawab , bulé itusanéaké sarat ka tubumui . Tápoi kalulut ituitsó kineneiget amaigingan sibabara ka tubumui . Oto mateúan nukau kam panguruatmui masirop'aké simagulai ka sia . Oto ké ké kam'an tá anai , aiipóan imaigi sibabara ka sia , rop'akérangan leú et kam ka kam . Oto bailiu karuamui néné keré iturop'aké .
47008014	
47008015	Ka Buko Sipunenan leú , ai atusurat'aké kisé , " Sia simaigi sibabara , tá mususukkra , ialeú et , sia sitaimaigi sibabara leú , tá leú et magugulai apa pá . "
47008016	Bulat surá lé kukua kai ka tubut Taikamanua , kalulut aiparon paatuat Titus mugalai galajet , pat keré ngamangmai mugalai .
47008017	Aipoí ka sia kai Titus , tá sarat obána masigalaiaké apa siniddoumai ka tubunia , tápoi bulat ka ngamang lé irop'aké kam , pat bulat ka teú baganangan lé sarania , ioi masiamiaké kam .
47008018	Iageti sené siooi sambadda tai Titus , iaté sarainanta sikoiniakenenmai . Nia néné ka sia bulat makopé rahormati nia sangamberi paamian , kalulut gagalaiakéna masipakakra Katuareman Simaerú sibara ka Taikamanua .
47008019	Nia néné leú et , arapiliyan nia sapaamian samba arasaú-saúan nia masipaalei kai , ka puenungananmai . Aipoí ka kai leú et , mueenung leú et kai , masitaroaké panguruat néné , bulé tulatsat'aké si si Tuhan , nuitsó leú kam nia ka kam , obámai masirop'aké sabagei .
47008020	Bulat makopé kujago kai tubumai , buí ibara sijoaké kai ka pasisesegéakémai panguruat simigi néné .
47008021	Kuobá kai masigalai galajet néné ka roipot baga , tá sarat ka matat Tuhan , tápoi samba ka matadda sirimanua leú .
47008022	Tápoi ai leú te mitsá sara akukoiniaké kai masipaalei si Titus , sambat aleita nenda ka sia . Bulat piga ngamitsáan pá akusibo kai nia , tápoi toilá bulat marei-rei irop'aké saalei . Sarapeite kineneiget , bulat simakopé obána nia irop'aké kam , aipoí bulat makopé aikaroni kam baga .
47008023	Iageti kelé ka sia si Titus néné , nia té aleiku ; sikeré kabei lé kai mugalai galajet masirop'aké kam . Samba leú et pagalaiat sia karuadda néné sieei masipaaleiaké si Titus , iaté sikoiniakenen paamian , sibailiu katulatsanan onin Kristus .
47008024	Bulat aikukakaroni kai kam baga , bulé nupatoilá kam nuntut bagamui ka tubudda , bulé raagai nia sangamberi paamian punununtukimui sia baga . Iageti sangamberinia siumun'akenenmai ka matadda pagalaiat tubumui leú et , bulat sibulatnia .
47009001	Siripokatnia táan leú kugagalai suratku masisegéaké pagalaiat panguruat sikau ka paamian Taikamanua ka Judea .
47009002	Aipoí akuagaian obámui masirop'aké saalei ; pat bulat umunkungan kam ka matadda tai Makedonia . Oto akukua ka matadda , kam néné paamian ka Akaya , baranangan ka rura silelepá amatarek'an kam masikau panguruat . Oto kopet puoobámui néné , bailiu maigi sia aitubbui baga ka talagadda ka sia .
47009003	Iageti kineneiget , aikoí sia saaleita si Titus sambat ka sia ruadda saaleita néné aleinia , akukoiniaké kai sia rataget'aké kam , bulé buí ipusisiboboi kelé , siumun'akenenmai pagalaiat tubumui ka tubudda tai Makedonia . Oto buítá nupatarek kam bulagat panguruatmui , aipoí akutonéakéan ka matadda . Akukua ka sia , anupatarek'an kam .
47009004	Aipoí ai lé maseseddé bagakku , baleú taiaagaietku , ai sia tai Makedonia situt'aké aku , ka tetret kuoi kubalou kam . Oto ké baí oi sia tápei anupatarek kam , apangante kopet ailamai ka tubudda , sarapei akutonéakéan kai ka matadda , tonem bagamai ka tubumui ! Kupaatu , beri leú et kam , mamaila leú et kam .
47009005	Iaté lulunia bulat akukoiniaké kai sia , rapuboikí ka kai masipagaba panguruatmui sitonéakenenmui ka kai . Iageti , akugalaiaké nia geti kelé néné , bulé ké iipó kuoi kubalou kam , anupatarek'an kam panguruatmui . Sedda te imatotoilá bulat ka angkat bagamui lé nururúaké kam bulagat , tá kalulut katukukua nia lé , kau .
47009006	Repdem kam néné ! Sipasikakarap'aké karamen pagogoisó , goisó leú te buania ramomonei . Tápoi sipasikakarap'aké karamen simigi , maigi leú te buania ramomonei .
47009007	Oto senen tubu , buítá bulat sibara ka teú bagania rapupanguruat . Buí imatik-tik kabeinia masikau , buí taimalabbeinangan lé kaunangan nia . Aipoí bulat ipukakateki te sia baga Taikamanua , sipupapanguruat ka angkat baga .
47009008	Ai gege ka tubut Taikamanua masipanguruani kam panguruat sipususukkra , bulé imariu-riu ibara ka kam apa besíakenenmui ; elé pat pulegeinangan leú et , ioi nugalaiaké kam simaerú samba mupanguruat .
47009009	Ka Buko Sipunenan , ai atusurat'aké kisé pagalaiat Taikamanua , " Ipauuruaké te pukayoatnia ka simagebá ; erut bagania mariu-riu teret buru-burú . "
47009010	Aipoí Taikamanua lé masitatarek'aké karamen ka sipasikakarap'aké karamen , samba leú et kanta . Iageti nia leú et masipatatarek , elé masipaiigi sikarap'akenenmui , bulé ituppai leú iginia buat anggai bagamui .
47009011	Oto bailiu táan anai sitaibabara ka kam , pat mariu-riunangan ioi nupanguruat'aké kam nia ka anggai bagamui . Iageti panguruatmui siparubeimai nenda , sikau migi sirimanua masikua surá ka tubut Taikamanua .
47009012	Aipoí kelé sigalaiakenenmui simaerú nené , tá sarat masirop'aké simagulai ka tubudda taikauman Taikamanua anugalai kam , tápoi masikau migi sirimanua masikua surá ka tubut Taikamanua leú et .
47009013	Oto ka pueerut bagamui sitoiláakenenmui néné , bailiu maigiddangan tai Kariten ka Judea masiuumun'aké Taikamanua , kalulut raitsó topitmui masimuneng'aké Katuareman Simaerú pagalaiat tubut Kristus , tut'akenenmui néné . Samba leú araumun'akéan Taikamanua kalulut kopet anggai bagamui masiparubei ka sia samba leú ka tubudda sangamberidda sabagei , apa sibabara ka kam .
47009014	Ratitiddouaké te kam ka tubut Taikamanua , bulat tubut sibabara ka nuntut bagadda , kalulut kopet erut bagat Taikamanua ka tubumui .
47009015	Oto kau takua kam surá ka tubut Taikamanua , kalulut kopet beunan panguruatnia ka tubutta !
47010001	Iageti kineneiget aku , sipuoni si Paulus , ai segéakenenku ka tubumui . Arakua aku sirimanua , maleppet tiboietku ka tubumui ké ai sita patutuggut mata ; tápoi ké geti ai sita parereunan , bulat malippat tiboietku ka tubumui . Oto siripot puleleppet bagat Kristus , elé pueerut bagania ,
47010002	kutiddou ka kam simaná-ná , bulé buí nuná-ná kam kukua kuanenku simalippat ka tubumui , ké iaili tetrenia kuoi kubalou kam ka gogoi sibabara . Aipoí ai lé kubabagai kukua kuanenku simalippat ka tubudda sipabara nga-nga , sikua pugagalaimai néné , siripot siobat bagat pupolangan lé .
47010003	Kirénangan tedda ai peilé kai mukukuddu ka polak néné , tápoi galaiakenenmai geti , tá siripot galajet pupolangan .
47010004	Pamateimai masigalai galajet néné leú et , tá pamatei sibara ka polak , tápoi tubut pamatei sibara ka tubut Taikamanua lé ; iaté pamatei sibara ka tubu gege . Pamatei néné te kupapakei kai masipakataí pakekre-kekret pulippunan samba leú et masipet-pet'aké pajoggolat .
47010005	Elé masiragat'aké kekre pulippunan pubuangan tubu , sigalaira masisaggangi puaagai pagalaiat Taikamanua . Kupakabeki kai sipinaatudda sirimanua , bulé ramareddet ka tubut Kristus .
47010006	Oto ké amamuinéan purereddetmui , ka kai leú et , amatarek'an kai masiukum'aké sitaimareddet .
47010007	Kau nuagai kam masiritúaké sangamberinia sibabara , kipa bulat pulelengannia . Aipoí ké aikakatonemi nia néné , Kristus lé sibakkatnia , oto buítá ikua leú et ka tubunia ka sia , kai néné ka kai leú et Kristus leú sibakkat kai , kelé nia ka sia .
47010008	Bulat tá maila aku ké kupaole kai masiumun'aké gege siaket Tuhan ka tubumai . Aipoí gege siakénia ka kai néné , iaté masipaerú kam lé , imakolou puaaratmui , tá masipakataí .
47010009	Tá kuobá kupalotoki kam ka suratku .
47010010	Aipoí arakua sirimanua , " Ka suratnia geti si Paulus , bulat malippat kuanennia , samba bulat berwibawa , tápoi kelé ioi ka talagatta , simaluluk tubungan lé nia , táan anai katukolobat sikuania ! "
47010011	Bulat kau iagai kolounia sirimanua kelé néné ; aipoí ka kai galaiakenenmai ké moi kai ka tubumui , kelé sikuamai ka suratmai léu et kugagalaiaké kai .
47010012	Kirénangan tedda tá maró bagamai masipatakaiaké elé masikeréaké tubumai ka tubudda sikua tubuna simabuak tiboi tubu . Bulat sitaiagai paatuat lé sia néné ! Aipoí sia tubudda saradda lé aigalai kirekatda , lepá nilairangan tubudda ka kirekat sigalaira nenda .
47010013	Tápoi kai geti ka kai , tá kisedda kugagalaiaké kai . Tá kupubabara kai tubumai , ké kuumun'aké kai tubumai . Ka siripokat siteterit Taikamanua galaiakenenmai lé , kugagalaiaké kai ka kai . Oto beri kam ka kam leú et , ai leú kam ka bagat kudduat siteterit Taikamanua .
47010014	Ka tetret akuoi kai masibalou kam , kupakakra kai Katuareman Simaerú pagalaiat Kristus ka tubumui , bulat tá akusabauaké kai siripot ka sitetreakenen galaiakenenmai .
47010015	Bulat tá kuobá kai masiumun'aké tubumai ka sigalaiakenenda sabagei , sipasigagalai pat sabau ka siteúakenen Taikamanua ka tubumai . Tápoi mariu-riu lé kai ka sitetreakenen Taikamanua ka tubumai , samba ai lé kukakaroni kai baga , bulé memei makokopé ron tonem bagamui ka tubut Kristus , ioi kugalaiaké kai galajet simakabeunannia peilé ka talagamui .
47010016	Oto bailiu oi leú et kuei kai ka kai ka laggaira sabagei masipakakra Katuareman Simaerú néné , tápoi tá kuaabeuaké kai tubumai ka galajet sigalaiakenenmai ka laggai pugalajatda sabagei .
47010017	Ka Buko Sipunenan , ai atusurat'aké kisé , " Buítá sigalai Tuhan lé rauumun'aké sia siobá masipaumun apa pá . "
47010018	Aipoí sia sisiló katuumun sibara kai Tuhan lé , tuuumun'aké , tá siumun'aké tubuna .
47011001	Eddangan nia kukau boikí tubukku sitaiagai paatuat . Elé , momoi leú ?
47011002	Bulat sarat kurepdem lé kam . Kelé pasirerepdemna kam ka kam Taikamanua . Aipoí kam néné , kelé sara taiokkó simaliná peilé , kelé sitonéakenenku ka matamui , bulé tutalimouaké kam ka sara simanteu , iaté Kristus .
47011003	Tápoi ai lé maseseddé bagakku ka tubumui , baleú ai lé inaná-ná paatuatmui Sanitu , bulé tá numasetia kam ka tubut Kristus , kelé ka sia kai Eba siburú , aialá bagania ka patajuat ulou .
47011004	Aipoí ituitsó mangká bagamui masisiló kaooira sipasingangantruaké pagalaiat Jesus , tá ka siripokatnia . Elé tá kelé Jesus sipoiliatmai ka tubumui . Oto kisedda leú et , ituitsó bulat nuobá kam masisiló ketsat , samba , " katuareman simaerú " , sitaimakeré kelé ka Ketsat Sipunenan , elé sitaimakeré ka Katuareman Simaerú sinilómui sibara ka kai .
47011005	Bulat tá te aiaagai tubukku repet tiboi tubukku ka tubudda oniakenen , " apostel-apostel " , bulat siabeu tiboi tubu néné !
47011006	Elé tá pá bulat kuagai manibo , tápoi ka puaagai geti , bulat tá sitaiagai paatuat aku néné . Akubuktiakéan kai ka kam ka sangamberinia apa pá .
47011007	Ka tetret akupakakra Katuareman Simaerú sibara ka Taikamanua ka tubumui , bulat beri goisó tá akutiddou , bulé nuaké kam bulagat sakin kanku ; oto sedda te akuparepé tubukku . Tápoi akugalaiaké geti nia kelé néné , bulé imabuak tiboi tubumui lé ka kam . Elé aibailiu lé pá nia selekku ka tubumui ?
47011008	paamian bagei lé aibulagani aku , ka tetret akupasikeli kam . Elé momoi takua , kelé masirugiaké paamian lé akugalai , bulé ioi kurop'aké kam .
47011009	Ké bara simagulai kaku ka tetret nenda , bulat beri gejaakéku bagadda kasei pá ka talagamui . Sia lé sasarainanta sibara ka Makedonia aipatarek sangamberinia simagulai kaku sedda . Bulat ai lé poí kujajago , buí kugejaaké bagamui ka sangamberinia apa pá . Oto mariu-riu lé kujago nia , bule sarat kisedda kugagalaiaké , burú .
47011010	Kelé umun'akenenku néné , tá momoi itutatáaké ka senen kudduat ; beri leú et ka sangaliot Akaya néné . Aipoí ai lé nia ka tubukku ngantoman bulat sibulatnia siorak ka pagalaiat tubut Kristus .
47011011	Angoi kukukua kelé néné ? Taimanuntut bagakku ka tubumui pá ? Bulat ai lé iaagai Taikamanua nuntut bagakku ka tubumui !
47011012	Oto mariu-riu lé kugalaiaké kelé sigalaiakenenku kineneiget , bulé tá ioi raalá tubudda tai " apostel " , sabagei , rabuak'aké tubudda masikua , makeré kelé ka kai lé pugagalaira ka sia néné .
47011013	Bulat tai apostel sipatataju lé sia néné . Sipugagalai , siagai masipataju sirimanua , sikau tubuna kelé apostel Kristus .
47011014	Tápoi tá leú takikiseiaké kam galai tubudda kelé néné , aipoí beri leú et ka sia Sanitu , aikau leú et tubunia kelé tubut malaika simatoro !
47011015	Oto tá leú et tugegé-gé sita , ké rapakau tubudda pagugulet Sanitu néné , kéan lé pagugulet sigalaiaké siobat bagat Taikamanua . Tápoi kalepakatnia silórangan nia silit sangamberi sigalaira .
47011016	Oto kuoleaké kukua nia mitsá ka matamui : Buí tebaí rabara kasei pá sipasiaaddeaké aku néné kelé sitaiagai paatuat . Tápoi ké kam leú et ka kam ainuaaddeaké kam aku sitaiagai paatuat leú et , oto eddangan nia kuumun'aké goisó tubukku kaku , oniakenen sitaiagai paatuat néné .
47011017	Sené kununuaké kelé umun'akenenku ka tubumai , tápoi tá te si Tuhan aikua nia ka matakku kukukua kelé néné . Oto sené bulat kéan lé te sitaiagai paatuat aku kukua kuanenku néné .
47011018	Kirénangan maigi sia siumun'aké pagalaiat ka polak néné . Oto kaku leú et kuobá kuumun'aké nia .
47011019	Kupaatu bulat mangká bagamui masiom'aké bagamui ka tubut sitaiagai paatuat néné , aipoí anuoniakéan kam tubumui bulat simaagai paatuat !
47011020	Bulat tá nupuukú kam ragalai siobára ka tubumui , rakau kam paguguletda , elé raparauragi kam , ragaba uktukra ka tubumui , rakau tubudda sia lé abeu tiboi tubu ka tubumui , pat ró bagadda ratipak bailatmui .
47011021	Bulat maila aku masikua taimagegemai ka kai masigalaiaké kelé néné . Tápoi apa siumun'akenenda ka sia sirimanua sabagei , maró leú te bagakku kaku kuumun'aké nia ! ( Tápoi kelé sitaiagai paatuat lé te aku kupanibo néné . )
47011022	Kasonia poi sia néné , tai Ibrani pá sia ? Beri aku kaku leú et , tai Ibrani leú et . Elé tai Israel pá sia néné ? Aku leú et kaku , tai Israel leú et . Sapunuteteu Abraham pá sia néné ? Aku leú et kaku , kisedda leú et !
47011023	Sipugagalai galajet Kristus pá sia néné ? Ituarep , kéan lé te siroró aku néné , tápoi kirénangan aku peilé oniakenen pagugulat simaerú , belé peilé ka sia sangamberidda néné ! Aipoí aku peilé makopé masimomoaké tubu mugalai , aku lé marei-rei rakau aku ka bagat penjara , aku peilé maigi iorik paoreat , samba marei-rei bulat aipei goisó kumatei .
47011024	Lima ngamitsáan arapaorei aku tai Jahudi , rapalisoji aku bobó-bó tali telu ngapulu siba ngamitsá iginia .
47011025	Telu ngamitsá leú et arapalisoji aku tai Roma ; ai leú et araribbai aku bukkú . Telu ngamitsá aimalukké abakmai ka laut , sangamitsá akumaraggai ka koat , ai rua ngapulu epat ngajam burúnia .
47011026	Marei-rei kuei masigejengi paamian , tápoi sarat itaiko lé aku pasimamatei ; igelai iraggaiaké aku eba , ragelai rarau-rauaké aku sipararau-rau , rataiko aku tai Jahudi , samba leú et taú sipuoni tai Jahudi , bulé ramateiaké aku , rataiko aku ka kota , rataiko ramateiaké aku ka tei-tei irip laggai , igelai kumalou-lou ka koat , samba leú et rataiko ramateiaké aku sia sikua tubuna saalei pasasamba tai Kariten , oto tá .
47011027	Bulat masimomoaké tubu lé kupugalai masigaba purimanuaiatku , samba malegre lé matei kubesíaké masipakakra Katuareman Simaerú ; marei-rei tá kuperep , marei-rei leú et tá kupukom , kumaoggou , marei-rei tá anai sipuukú aku ai aku mulalaje , marei-rei kumalopot kalulut taimaigit leppeiku , samba kudduatku leú et tá anai .
47011028	Iageti mitsá , bulat senen gogoi lé imakarat bagakku ka tubudda sapaamian , kupaatu kipangan pá puririmanuanda .
47011029	Ké ai sia sapaamian simagulai tonem baga , bailiu aku kaku leú et , saggo pupaatuananku . Ialeú et , ké ai sia sapaamian sigalai jo , bulat besí kupaatu nia .
47011030	Oto kaku néné , ké kuumun'aké apa pá , tá anai bagei umun'akenenku , sarat pagalaiat pusaggoatku lé kuuumun'aké .
47011031	Bulat iagai Taikamanua , Ukkui Tuhanta Jesus Kristus , tá bokoíku . Tuumun'aké lé oninia teret buru-burú .
47011032	Ai aku ka laggai Damsik , ka tetret nenda , aikoiniaké tai tentera si gubernur , iaté Rimata Aretas , bulé rajago matatbaliu laggai , bulé ralabá aku .
47011033	Tápoi aratoak'aké lé aku ka bagat garágá , ka lobok rupi beton . Oto kisedda te , aioi akubela ka kabei gubernur .
47012001	Kirénangan tedda tá anai lulunia tuumun tubu . Tápoi kuobá kuumun sipoiliat , elé sipatoilat Taikamanua ka tubukku , elé ka siitsot matakku .
47012002	Ai sara kuagai tai Kariten ka pulu epat ngarura situsasabau , aiakkat'aké nia Taikamanua ka manua . ( Tá bulat makolou kaku , elé bulat tubunia leú pá atusakai ka manua , elé siitsot matakku lé . Taikamanua lé siagainia . )
47012003	Kuoleaké mitsá masikua : Kuagai aakkat'akéna nia Taikamanua ka Paradaiso iaté ka laggai Taikamanua . ( Tá bulat kuagai , elé bulat tubunia pá atusakai ka manua , elé kelé sara siitsot matakku lé , sarat Taikamanua lé siagainia . ) Sedda areprangan sangamberinia sitaiooi rapoiliat sirimanua , elé tá tuoobáaké ranunuaké nia sirimanua .
47012004	
47012005	Oto pagalaiat tubut sirimanua néné te kuumun'aké , tá tubukku . Aipoí siorak tubukku geti , sarat pagalaiat pusaggoatku lé kuumun'aké .
47012006	Iageti ké kuteúaké kuumun'aké apa pá , tá kuobá kupabara sitá anai ; bulat sibulatnia lé kutitiboi . Tápoi akutengen lé tubukku , bulé buí rabara sipasiaaddeaké aku , saliu siripot siitsóra ka sigalaiakenenku , elé siripot sikuakku siarepra .
47012007	Tápoi bulé buí imakopé kubuak'aké tubukku kalulut siitsot matakku simakisei ka bagatta néné , baraakénangan kaku Taikamanua besí ka tubukku kelé sara pugalai pakeiet Sanitu . Aibaraaké besí néné , iaté masibó-bó aku , bulé tá kubuak'aké tubukku .
47012008	Telu ngamitsá akupaniddou ka tubut Taikamanua , bulé iareuaké ka tubukku besí néné .
47012009	Tápoi aikua lé si Tuhan ka tubukku kisé , " Manuntu bagakku ka tubum , kupaatu nenda metnangan kekeu ; aipoi ka tetret ai lé ekeu musasaggo tubu imakokopé ronnia gegekku . " Iaté lulunia , masibagbang pusaggoatku peilé mangká bagakku , aipoí ka tetret nenda te kuaagai sasakkerina aku geget Kristus .
47012010	Oto bulat mangká bagakku ka pusaggoatku néné . Ialeú et , bulat mangká bagakku ké kalulut Kristus rapaloloi aku , elé kusiló pugejaat baga , ele rakukru aku , samba leú kuorik besit puririmanua . Aipoí ké masaggo aku , ka tetret nenda te ibabara ron pupaatuananku .
47012011	Bulat kalulumui lé te , aibailiu aku kéan lé sitaiagai paatuat . Siripokatnia baí , buítá kam lé masiuumun'aké aku . Aipoí kenanen tá anai katukaunanku , tá makala aku ka tubudda oniakenen , " tai apostel-apostel " simakopé beunan tiboi tubu néné !
47012012	Sangamberinia pukerengan elé sangamberinia kiseiet sabeu elé galajet siabeunia akupatoiláan ka tubumui ka om baga masibuktiaké ka tubumui puaapostelku kaku néné .
47012013	Oto ka mataat apangan lé tá atupuuku kam , ké tupakeréaké baí nia ka sapaamian bagei ? Kupaatu sarat pagalaiat nénéan lé : iaté tá kugegejaaké bagamui nubulagani kam aku . Oto kutiddou nuappéaké kam selekku néné !
47012014	Oto kineneiget sikatelunangan te , kupatarek tubukku moi kubalou kam . Tá kuobá kugejaaké bagamui ; aipoí tá sibabara ka tubumui kubebesíaké , tápoi tubumui lé . Aipoí tá tatoga masigagaba purimanuaiatda saeppudda , tápoi saeppudda lé masigagaba purimanuaiatda tatogadda .
47012015	Kalulut néné , bulat ka angkat baga kubuluaké sangamberinia , ibara puuktunganmui ; beri tubukku leú et kubuluaké kalulumui . Oto ké kisé kopet nuntut bagakku ka tubumui ka kam , kipa , mateú leú pá imagulai nuntut bagamui ka tubukku kaku ?
47012016	Kirénangan pasese ka bagamui , kalulut beri gejaakéku bagamui . Tápoi kenanen kisedda , ai peilé sia sipasikukua kuagai pagalai ; ai akusese uktuk ka tubumui , tápoi sialat patajuatku lé .
47012017	Bulat kaipa te kupajojo kam ! Elé sibara ka tubudda sikoiniakenenku ka tubumui pá kugagaba uktukku ka tubumui ?
47012018	Akukoiniakéan si Titus ibalou kam , tápoi akukoiniaké leú et sia saaleita tai Kariten sabagei , aleira . Taleú ai lé igagaba uktuknia ka sia si Titus ka tubumui ? Tápoi kai néné ruamai si Titus , pugagalaimai , sikeré besíakenen lé kai , elé makeré lé enungnia pugagalaimai !
47012019	Kupaatu aian nukukua kam aipá kubebela kai tubumai ka matamui ? Bulat tá pasese sipinaatumui néné ! Aipoí ai lé iaagai Taikamanua , sangamberinia sikuamai ka matamui , tá aijulut ka siripot siobat bagat Kristus . Ialeú et sangamberi sigalaiakenenmai néné leú , masipagaba puririmanuan ketsatmui lé .
47012020	Bulat ai lé aku maseseddé , baleú oiku lé masibalou kam , itsókungan kam , táan kelé ka sipinaatukku enung puririmanuamui . Papparat te , bara sipalalabá , bara simatutu baga ka saalei , bara simagolú baga , bara sia sarat masituturi purimanuaiatda saradda , bara paloloiat ka pasasambadda , bara sipatutubbui baga , bara simaumun ka tubu , elé sibaraaké pulamagat .
47012021	Ai aku museseddé baga , baleú oi aku , pakailanangan aku Taikamanua ka matamui , bailiu pusoukungan kuitsó igidda ka talagamui sijo siburú , tá raobá rabauaké paatuatda , elé tá raaariaké galai tubudda musilainge , mugalai simalolit , elé galajet simailatta .
47013001	Mutetelu ngamitsáan te , kuoi kubalou kam . Beri ka Buko Sipunenan leú et , ai atusurat'aké kisé , " Senen ibara pakaro , buítá bara sia rua elé telu igidda saksi , iapeité bulat itukua masah pakaro nenda . "
47013002	Sia sigalai jo siburú , sambat sia sangamberidda leú sabagei , amuboikían akuteká sia , ka tetret akuoi kubalou kam sikaruania . Oto kineneiget , aipeilé sita parereunan , aikugegelai mitsá kukua ka matamui simaron , bulé ké moi aku mitsá kubalou kam , bulat beri sia sara néné , tukakatsli ka ukuman .
47013003	Sedda peité nuitsó kam sangamberi buktinia kelé kiddiyet bagamui , bulat paninibonia Jesus , ka sitiboakenenku . Ké ipaanuji kam Kristus , tá te ipeperú nia-nia mei , tápoi bulat ipatoilá gegenia ka tubumui .
47013004	Kirénangan tedda , ka tetret aitupattáaké nia ka loiná siliktenga , masaggo lé tubunia ituitsó , tápoi kineneiget geti aipurimanua kalulut geget Taikamanua . Kelé kai leú et ka kai , simasaggo lé kai ka puririmanuamai néné sipuoni sipatatabbra ka tubut Kristus . Tápoi ké ai sita patutuggut mata , bara ronmai sambamai Kristus kalulut geget Taikamanua .
47013005	Sibo peite kam tubumui , bulatniangan leú pá , aian kam muririmanua ka siripot putotonem bagamui ka tubut Kristus ! Tá isoppi iagai tubumui kababara nia Kristus ka tubumui ! Tápoi sara lé galainia ké tá bulat ainukakatonemi kam nia baga .
47013006	Bulat aikukakaroni baga nuagai kam nia , kai néné , tá te simaruei makala ka pasisiboat .
47013007	Ai lé kutitiddouaké kai kam ka tubut Taikamanua , irop'aké kam , bulé tá nugalai kam sele . Tápoi tá te masipatoilá agaimai nia masienung'aké galajetmai , tápoi bulé ioi lé nugalaiaké kam siobat bagat Taikamanua . Kenanen ituitsó kelé tá atueddet kugalaiaké kai nia , tápoi eddangan nia !
47013008	Aipoí kai ka kai néné , tá momoi kugalaiaké kai sitaipaaakkup ka siobat bagat Taikamanua ; buí tá kutut'aké kai siobat bagat Taikamanua .
47013009	Mangká lé bagamai ké masaggo kai ; tápoi kam ka kam geti , ron . Ai lé kutitiddouaké kai kam ka Taikamanua , bulé imasut pueerúmui .
47013010	Iaté lulunia akugalai suratku néné ka tubumui , ainangan aku tá momoi ka talagamui . Oto ké moi aku ka gogoi sibabara , táan kutotoddoi kam kupakei gege sibara kai Tuhan sikukuddu ka tubukku . Aipoí gege siakénia ka tubukku néné , masipaerú kam lé , tá masipakataí kam .
47013011	Oto kelé tiboietku pasilepá , kutiddou ka tubumui , alé kam Sasarainamai , bulat besíaké kam imasut pueerúmui . Siló kam sangamberi nganturatku siakéku ka tubumui . Kau imakeré bagamui , samba kau nupaaban kam pasasambamui . Bulé Taikamanua Sipulu katet baga samba sipaaban sirimanua ka tubunia samba ka pasasambadda sirimanua kalulut Kristus , masipaalei kam .
47013012	Kau nuparoro kam pasasambamui , ka ngelei baga siripot pusasarainanda ka sia tai Kariten . Segé salamra sangamberi paamian Taikamanua ka tubumui .
47013013	
47013014	Bulé ipanukani kam Tuhanta Jesus Kristus , samba ipukateki kam baga Taikamanua , samba ipaalei kam sangamberimui Ketsat Sipunenan . Hormatmai , Paulus
48001001	Ale kam Sasarainamai sapaamian ka wilayah Galatia . Aku sipuoni si Paulus , sambat sangamberidda sasarainanta tai Kariten sipaaleiaké aku , bulat aikukakaroni kai baga , bulé ipanukani samba ibujai kam Ukkuita Taikamanua sambat Tauhanta Jesus Kristus . Akupuapostel kaku , tá sibara ka sirimanua elé sipauddetra sirimanua , tápoi sipauddet Jesus Kristus sambat Ukkuita Taikamanua sipasisusuruaaké Jesus mitsá ka simamatei lé .
48001002	
48001003	
48001004	Kalulut masireddet siobat bagat Ukkuita Taikamanua , buluakénangan tubuania Kristus , bailiu buluakenen kalulut jotta , bulé ibelaaké sita ka tetre sikataí néné .
48001005	Tuumun'aké lé Taikamanua teret buru-burú ! Amen .
48001006	Bulat makisei ka bagakku ka tubumui alé kam Sasaraina ! Kalulut panguruat katet bagat Kristus lé aisogai kam Taikamanua , tápoi kineneiget geti bulat maruei nukatei-teiaké kam Taikamanua , kalulut " katuareman simaerú " sitaimakeré ka Katuareman Simaerú sibara ka Taikamanua .
48001007	Siripokatnia , bulat tá anai " katuareman simaerú bagei " . Ai geti iaté sia sipasikakakraaké ka tubumui katuareman simaerú pagalaiat Kristus , tápoi sipinabailok , pat paingonangan leú et kam .
48001008	Eddangan nia iukum'aké sia Taikamanua , sipasikakakraaké " katuareman simaerú " sitaimakeré ka Katuareman Simaerú sipinaarepmai ka kai , kenanen kai pá , elé samalaika ka manua pá , ipakakra nia !
48001009	Kirénangan akukuangan kai siboikí ka tubumui , tápoi kineneiget kukukua lé mitsá ka tubumui : Sia sipasikakakraaké ka tubumui , " katuareman simaerú " sitaimakeré ka Katuareman Simaerú sisilómui sibabara ka kai , eddangan nia iukum'aké sia Taikamanua !
48001010	Elé kalulut néné pá toilá kelé aikubebesíaké raakui aku sirimanua ? Bulatnia tá kisedda ! Sarat sibara ka Taikamanua lé kukakaroni baga pengakuannia ka tubukku . Ele , ai lé pá kugagalai paalakat baga , bulé ramaangká baga sirimanua ka tubukku ? Bulatnia ké ai peilé kugagalaiaké kelé nenda , oto tá pagugulet Taikamanua aku néné .
48001011	Bulé nuagai kam nia ale kam Sasaraina , Katuareman Simaerú sipakakrakku néné , tá ka sirimanua aibara .
48001012	Tá ka sirimanua akusiló nia katuareman simaerú néné , samba beri sia sara amasingantru aku pagalaiat néné . Tápoi bulat tubut Tuhan Jesus lé amasipatoilá Katuareman Simaerú néné ka tubukku .
48001013	Kirénangan anuarep'an kam pagalaiat tubukku siburú , iaté sipuaarat aratda tai Jahudi lé aku . Ai lé nuaagai kam kipa kupugege ka tubudda sapaamian Taikamanua , samba kipa ronnia kubesiaké kupakataí sia .
48001014	Ka pasigagalaiaké enung puaarat leú et , bulat saliu peilé tai Jahudi sabagei simakeré pauragatmai . Bulat makopé ronnia kuomet'aké pagalaiat aratda taikebbukatmai .
48001015	Tápoi kalulut erut bagat Taikamanua piliynangan aku , ainangan tá mututú-tú matakku , samba sogainangan leú et aku masipuukú galajetnia .
48001016	Patoilánangan leú et Togania ka tubukku , bulé ioi kupakakra Katuareman Simaerú pagalaiat Togania ka tubudda taú sipuoni tai Jahudi . Ka tetret nenda bulat beri eiku ka tubudda kasei pá masitiddou nganturat .
48001017	Samba tá leú et amei aku ka tubudda tai Jerusalem sipuboboikí muapostel ka tubukku . Tápoi amei lé aku ka Arab , lepá barakku sedda toili aku mitsá ka Damsik .
48001018	Pasat telu ngarura burúnia , ei aku ka Jerusalem bulé kupaagai kai si Petrus . Kuddu aku sedda ka tubunia ai pulu lima ngagogoi burúnia .
48001019	Tá apaaili kai tai apostel sabagei , sarat si Jakobus sarainan Tuhan lé , lepá .
48001020	Bulat sineseatnia te sisurat'akenenku néné . Ai lé iaagai Taikamanua taimabokokku !
48001021	Lepá ei aku ka palagga-laggai ka Siria sambat ka Kilikia .
48001022	Ka tetret nenda tápei raagai aku sapaamian tai Kariten ka Judea bulat sipatutuggut mata .
48001023	Sarat siarepra lé sikuadda sirimanua , " Sipaorei kai siburú , kineneiget ai nia masingangantoman'aké pagalaiat katonemiet , kelé besíakenennia pakataiketnia siburú . "
48001024	Iageti bailiu umun'akérangan Taikamanua , kalulut aku .
48002001	Oto pasat pulu epat ngarura burúnia , toili aku ka Jerusalem sambamai tai Barnabas , samba akuabbit leú et si Titus .
48002002	Akuei geti ka Jerusalem , kalulut aipatoilá ka tubukku Taikamanua masikua , buítá mei aku sedda . Samba ka parurukatmai sikokoiakenen sambamai sauté sedda , kolouakékungan leú et pagalaiat Katuareman Simaerú sipakakrakku ka tubudda taú sipuoni tai Jahudi . Aipoí tá kuobá ipusiboboi apa sigalaiakenenku siburú samba kineneiget néné .
48002003	Ka sia si Titus sipaalei aku néné , tai Junani lé nia , tápoi tá atupaksaaké nia itut'aké enung pususunat ,
48002004	kenanen baí ai sia sipasiroron'aké nganganda ka tubunia . Iaté sia sipagalú tubunia ka mungkuatta samba sipakau tubunia kelé sarainanta . Sipinalipput lé araoi ka tubutta masitaiko puujaat siooi ka tubutta kalulut atapusara ka tubut Jesus Kristus . Ai lé poí rabebesíaké ratoiliaké sita mitsá mupagugulet kelé ka siburú .
48002005	Tápoi bulat beri goisó tá akukalaaké kai tubumai ka tubudda , kalulut kujago kai bulé imamurni isegé ka tubumui Katuareman Simaerú néné .
48002006	Tápoi kenanen kisedda , tá anai besíakenenda sibau sibara ka tubukku , ka sia oniakenen siabeu tiboi tubu néné , aipoí kaku , tá anai baggeinia , elé abeu pá tiboi tubudda elé tá , ka sia poí Taikamanua , tá irarasei sirimanuania .
48002007	Tápoi bailoknia mitsá , sia oniakenen siabeu tiboi tubu araakuian pauuddetna aku Taikamanua masipaarep Katuareman Simaerú ka tubudda taú sipuoni tai Jahudi , kelé aipauddet nia ka sia si Petrus masipaarep Katuareman Simaerú ka tubudda tai Jahudi .
48002008	Aipoí aikauan Taikamanua ka tubut Petrus puaagai , bulé ibaliu nia apostelda tai Jahudi , oto nia leú te amasiaké ka tubukku kaku puaagai bailiu apostelda taú sipuoni tai Jahudi .
48002009	Beringan ka sia si Jakobus , si Petrus sambat si Johannes , siagaita kelé siutéaké paamian leú et , araakuian aakéna ka tubukku kaku Taikamanua , pasikelat sikokoiakenen néné . Bulat pat salamrangan kai ruamai si Barnabas sambat aku leú et kaku , kelé sara toggaiat pasuruanganmai . Oto pakerénangan bagamai sambamai , sia sambat kai néné , bulé kai ka kai mugalai ka talagat bangsadda taú sipuoni tai Jahudi , tápoi sia geti ka sia , iaté ka talagadda tai Jahudi .
48002010	Tápoi bulat araron'aké nganganda rakua ka matamai , bulé kupasikeli kai sia simagebá . Paobánangan pei bagei , kaku néné , bulat maangká bagakku masigalaiaké kelé nenda .
48002011	Iageti kelé aioi si Patrus ka Antiokia , bulat lawankungan nia sipatutuggut mata , kalulut sele sigalainia .
48002012	Panandaatnia poí , iobá pataddé mukom ka tubuda sasaraina taú sipuoni tai Jahudi . Tápoi kelé arasegé sikoiniakenen Jakobus , tik-tiknangan tubunia ka tubudda taú sipuoni tai Jahudi , sambat táan iobá pataddé mukom ka tubudda sasaraina taú sipuoni tai Jahudi , kalulut lotónia ka tubudda siobá masikua bulé tusunat lé sia sangamberi sirimanua .
48002013	Beri leú et ka sia tai Jahudi sabagei , kisedda leú et pupatajuanan tubudda kelé kai Petrus , pat tut'akénangan nia ka sia si Barnabas mugalai tubu kelé galai tubudda ka sia néné .
48002014	Bulat kelé akuitsó nia galai tubudda néné , tá paaakkup nia ka siripokat enungan katuroipoat Katuareman Simaerú , kuakkungan nia ka matat Petrus , ka talagat sirimanua simigi siparururú sedda , " Ké beringan kam leú et ka kam alé Sasaraina sipuoni tai Jahudi , anukauan kam tubumui kéan lé taú tai Jahudi , angoian lé nupapaksaaké kam sia sabagei , bulé rapugalai tubu kelé galai tubudda tai Jahudi ? "
48002015	Kirénangan tedda siripot ka pusirimanuaat , kai néné tai Jahudi lé kai , tá sipuoni " tá tai Jahudi , oniakenen sirimanua sijo " .
48002016	Tápoi kenanen kisedda , ai lé kuaagai kai , arapaerú mitsá sirimanua ka tubut Taikamanua , sarat kalulut tonem baga ka tubut Jesus Kristus lé , tá kalulut pasigagalaiaké enung surukat arat . Beri kai leú et ka kai , matonem bagamai ka tubut Kristus , bulé kupaerú kai mitsá ka tubut Taikamanua sibara ka tonem bagamai néné , tá kalulut pasigagalaiakémai surukat arat . Aipoí bulat beri te sia sara momoi paerú mitsá ka tubut Taikamanua , ké kalulut pasigagalaiakéra surukat arat .
48002017	Oto bulat aikubebesíaké kai paerú mitsá ka tubut Taikamanua kapasitatabbraakémai tubumai ka tubut Kristus . Tápoi lepá akugalaiaké kai nia kelé néné , matotoilá peilé kai néné , " sirimanua sijo " kelé sia leú et taú sipuoni tai Jahudi , tá pá néné takukua Kristus'an lé ikakau kai majo ? Bulatnia tá !
48002018	Ké kurióaké mitsá enung surukat sipakataíku néné , akupatoiláan paapakku nia surukat .
48002019	Tápoi amateian aku ka surukat arat , aimateiaké aku surukat nenda , bulé ioi kupurimanua ka tubut Taikamanua . Atupattáakéan aku ka siliktenga sambat Kristus .
48002020	Oto kineneiget , táan aku muririmanua ka tubukku néné , tápoi Kristus'an lé . Puririmanua siparimanuaakenenku kineneiget , iaté puririmanua ka putotonem baga ka tubut Togat Taikamanua , sipununtuki aku baga , samba sipasibubuluaké tubunia kalulut aku .
48002021	Oto tá kupulalabbei panguruat katet bagat Taikamanua néné . Aipoí ké baí kalulut pasigagalaiaké surukat arat lé imaeerú mitsá patabbaratta ka tubut Taikamanua , oto tá anai lulunia kamamatei Kristus néné !
48003001	Ale kam Sasaraina tai Galatia ! Bulat tá nuagai kam paatuat ! Elé aialáan lé bagamui ka tubudda kasei pá ? Pagalaiat kamateiat Kristus ka loiná siliktenga bulat amakolouan akukolouaké nia ka tubumui !
48003002	Oto kua peite kam ka matakku pagalaiat néné : Kipa anusiló kam Ketsat Sipunenan , kalulut pasigagalaiakémui surukat arat , elé kalulut aarepmui Katuareman Simaerú sibara ka Taikamanua samba kalulut tonem bagamui ka tubut Kristus lé ?
48003003	Angoi bulat imakokopé taiagaimui paatuat ! Anutaddaakéan kam murimanua sibau ka Ketsat Sipunenan , kipangan lé mitsá nububuluk kam tubumui sibara ka ronmui saramui nubesíaké kam imasut pueerúnia puririmanuamui ?
48003004	Siboboi lé poi sangamberinia panguruat sisilómui ? Bulat kaipa te ipusisiboboi !
48003005	Aiakéan Ketsatnia Taikamanua ka tubumui , samba aigalaian kiseiet ka talagamui . Kalulut pasigagalaiakémui lé pá surukat arat elé kalulut aarepmui lé Katuareman Simaerú samba kalulut putotonem bagamui lé ka tubut Kristus aigalaiaké nia néné Taikamanua ?
48003006	Oto nenda makeré kelé ka sitususurat ka Buko Sipunenan pagalaiat tubut Abraham , kisé , " Kalulut tonem bagania si Abraham ka tubut Taikamanua , bailiu putotonem bagania néné silónangan nia Taikamanua kele sara siangkáaké bagat Taikamanua . "
48003007	Oto bulé nuagai kam nia , simatonem baga ka tubut Taikamanua lé oniakenen bulat sapunuteteu Abraham .
48003008	Buko Sipunenan lé aiitsó nia boikí , bulat Taikamanua lé masikakau sia taú sipuoni tai Jahudi néné paerú mitsá ka tubut Taikamanua , ké matonem bagadda ka tubunia . Katuareman Simaerú lé boikí atupaarep ka tubut Abraham ka pakerekat baga néné , " Kalulut ekeu , bailiu tupanukani sia sangamberi sirimaua ka polak néné . "
48003009	Oto kau ka sia si Abraham , katonemi , bailiu tupanukani nia ka sia . Oto kisedda leú te sia sangamberi simatonem baga , tupanunukani te sia sambat si Abraham .
48003010	Sangamberi siloulogi surukat , ai lé sia ka bagat patelejat . Aipoí ka Buko Sipunenan leú , ai atusurat'aké kisé , " Ipateteleji te sia Taikamanua sangamberi sitaimatopit masienung'aké sangamberi sitususurat ka Bukot Surukat ! "
48003011	Bulat beri te sia sara sipaeerú mitsá ka tubut Taikamanua kalulut pasigagalaiakéra surukat . Pagalaiat néné , aikuangan ka Buko Sipunenan , " Sarat simatonem baga ka tubut Taikamanua pat erú mitsá patabbaratda ka tubut Taikamanua lé , muririmanua ! "
48003012	Tápoi surukat arat tá amubongen nia ka tonem baga . Atusurat'aké ka Buko Sipunenan , sia sipasieenung'aké sikuat surukat , ka tubut surukat leú te rapuririmanua .
48003013	Tápoi ka sia Kristus , aibelaakéan sita ka patelejat surukat . Aigalai iobáaké tubunia tutelei kalulut sita . Aipoí ka Buko Sipuenan ai atusurat'aké kisé , " Tutelei lé sia simamatei ka loiná siliktenga . "
48003014	Aigalaiaké nia geti kelé néné Kristus , bulé rasiló ka sia taú sipuoni tai Jahudi , panukanan sitonéakenennia Taikamanua ka tubut Abraham . Oto kalulut nenda , sita leú et simatonem baga ka tubut Taikamanua , oi tasiló kam ka sita Ketsat Sipunenan sitonéakenen Taikamanua .
48003015	Ale kam Sasarainamai ! Eddangan nia kuaké kirekat kelé simarei-rei ka puririmanuanta sisenen gogoi . Ké ai sia sara sigalai pakerekat baga , samba pakerekat baga nenda atusah'akéan , oto bulat beri te sia sara sipajajak nia pakerekat baga nenda , elé masituppaiaké apa pá ka tubut pakerekat baga néné .
48003016	Bulat tubunia lé Taikamanua amasigalai pakerekat bagania ka tubut Abraham sambat ka sapunuteteunia . Samba ka Buko Sipunenan tá atusurat'aké , " samba ka sapunuteteu Abraham " , katukolobatnia , maigi sia sirimanua . Tápoi atusurat'aké geti sedda , iaté , " samba sapunuteteunu " , katukolobatnia , sarat sara lé sia , iaté Kristus .
48003017	Oto bulat kuanenku geti sené , iaté : amuboikían pakerekat bagat Taikamanua néné aitugalai samba aitusah'aké . Beri leú et surukat siakénia 430 ngarura situsasabau , tá momoi ipajajak pengesahannia samba tá leú et momoi iposai pakerekat bagat Taikamanua .
48003018	Aipoí ké panguruat Taikamanua néné musiddonan ka surukat arat , oto táan tuooniaké nia panguruat nenda sipinatonénia . Tápoi kalulut aipatonéan poí ka tubut Abraham , oto kaunangan nia Taikamanua ka tubut Abraham .
48003019	Oto ké kisedda baí nia , apangan lé lulunia aitukau surukat nenda ? Alegiatnia geti , iaté , aitutuppai surukat néné , masipatoilá lé pasiaapaakéra nia sirimanua tiboiet Taikamanua . Oto katupakeiatnia néné ka sia surukat , teret oi nia sara punuteteu Abraham , kelé ka sikuania Taikamanua ka pakerekat bagania kai Abraham . Surukat néné , sikaura samalaika lé ka tubut sara sirimanua .
48003020	Buítá ai sia rua ngapihak , iapeité ibara sipatalaga sia . Tápoi tá ibebesíaké ibara sipatalaga ka sia Taikamanua , aipoí nia sarania lé masigagalaiaké .
48003021	Oto momoi leú pá takua kam nia , ai lé nia pasasaggak , surukat ka pakerekat bagat Taikamanua ? Bulatnia tá ! Aipoí ké masipanguruat'aké purimanuaiat ka sirimanua lé , aiaké nia Taikamanua surukat néné , oto momoian rapaerú sirimanua ka tubut Taikamanua kalulut surukat .
48003022	Tápoi ka Buko Sipunenan atusurat'aké , ai lé sia ka kupkumen jo sangamberi sirimanua . Oto kalulut néné , panguruat sipinaleleknia , kalulut tonem baga ka tubut Jesus Kristus , tukau ka tubudda simatonem baga .
48003023	Ainangan tápei iaaili tetrenia tamatonem kam baga ka tubut Kristus , aijagongan sita sipulelelek surukat néné ; kéan lé sigeliakenen , teret iaili tetrenia katutoilakatnia ka sia putotonem baga .
48003024	Oto , surukat néné , bailiu sipasijajago sita teret oi nia Kristus ipaerú patabbaratta mitsá ka tubut Taikamanua , kalulut tonem bagatta ka tubut Kristus .
48003025	Bailiu kineneiget , aiailingan poí tetrenia ramatonem baga sirimanua ka tubut Kristus , oto táan ijajago sita surukat arat néné .
48003026	Kineneiget , kalulut amatonem'an poí bagamui ka tubut Kristus , oto pusaramuian ka tubunia ; samba kalulut néné leú et bailiunangan kam tatogat Taikamanua .
48003027	Kam sangamberimui aturaúan kam ka onin Kristus , oto aian ka tubumui galai tubut Kristus .
48003028	Ka néné leú et , táan anai pabaggeiatnia , pagugulet ka sipuuuja , taimanteu ka tainanalep . Kam sangamberimui amusarangan kam kalulut Jesus Kristus .
48003029	Ké aibakkatingan kam Kristus , oto aibailiuan kam sapunuteteu Abraham . Oto silómuian sitonéakenen Taikamanua .
48004001	Tápoi ai peilé ron'akenenku ka matamui : ké ai peilé nia masusulé ka sia sipasiiikep'aké sara ikemen , ai sia sipasijajago nia samba sipasikeli apa simagulai ka sia , teret ailina bajat puririmanuania siripot siteúakenen ukkuinia . Kelé sara pagugulet lé rakakau nia , kenanen baí nia sipasiikep'aké sangamberi pukayoat ukkuinia .
48004002	
48004003	Oto kisedda te ka sita néné : Ainangan tá makekebbukat tubutta , ai lé ipagugugulet'aké sita paketsa-ketsat sikup-kup'aké polak néné .
48004004	Tápoi ka sara tetre sipasesese siripot siteúakenen Taikamanua , koiniakénangan Togania ka polak néné . Togania néné , sinútúakenen sara sinanalep sikukuddu ka kupkumen surukat arat .
48004005	Kalulut néné , belaakénangan leú et sia sikukuddu ka kupkumen surukat , bulé ibailiu sita ka sita tatogat Taikamanua .
48004006	Kalulut putatatogana kam Taikamanua , koiniakénangan Ketsat Togania , bulé itugurú ka bagat paatuatmui ale kam Sasaraina , samba ka bagat paatuatku kaku , iaté Ketsat sipasisosogaaké , " Ukkui , ale Ukkuiku . "
48004007	Oto kam néné , táan pagugulet , tápoi tatoganangan lé . Kalulut tatogat Taikamanuangan lé poí kam néné , oto akénangan ka kam Taikamanua sangamberi sinarek'akenennia kaunennia ka tubudda tatogania .
48004008	Siburú tá nuagai kam nia Taikamanua , kalulut nenda te aibailiu kam pagugulet simagege , oniakenen taikamanua , tápoi tá Taikamanua .
48004009	Tápoi kineneiget geti anuagaian kam nia Taikamanua , elé bulat sipasesese kuanen , aiagaian kam Taikamanua . Oto totoili peilé kodda kam ka tubut ketsat pupolangan néné , simasaggo tubu samba simagebá ? Angoi nuoobá kam ipupagugulet'aké kam mitsá paketsa-ketsat néné ?
48004010	Nugalai kam punen ka gogoi sikokoiakenen , laggó sikokoiakenen , samba rura sikokoiakenen .
48004011	Bulat ai lé aku mukakarat baga , baleú musisiboboi lé saggot tubukku kupasikeli kam .
48004012	Ale kam Sasarainamai ! Bulat paniddogatku ka tubumui , bulé ibailiu kam kelé aku . Aipoí aku kaku néné leú et aibailiuan aku kelé kam . Beri sara anugalai kam sele ka tubukku .
48004013	Kupaatu ai peilé nurerepdem kam aponia siboikí aikabaraji akupakakra Katuareman Simaerú ka tubumui . Paluluatnia geti , iaté , kalulut akumabesí lé .
48004014	Ka tetret nenda , bulet beri sitsinmui ka tubukku , kenanen pagalaiat tubukku néné kelé sara pasisiboat ka tubumui . Tápoi anusiló lé kam aku kelé sara malaikat Taikamanua , elé kelé Jesus Kristus lé galainia .
48004015	Bulat simakopet angkat bagamui lé ka tetret nenda . Tápoi kineneiget geti , kaipangan né nia puangkakat bagamui nenda ? Bulat ai lé kuaagai , ka tetret nenda , matarek kam masikiok luikut matamui nuaké kam nia kaku , ké moi baí nugalaiaké kam nia .
48004016	Kipa taleú aian lé nuooniaké kam aku néné saggakmui , kalulut patotoiláku katuroipoat ka matamui ?
48004017	Sia sabagei bulat igegeilauan sia ragaba kam , tápoi tá maerú sipinaatudda ka tubumui . Sarat masitakkiaké patabbaratmui ka tubumai lé ragagalai , bulé numaré-ré kam ka tubudda ka gou-gou baga .
48004018	Kirénangan tedda maerú tumagougou baga ka simaerú , sarat kau lé sarat kiseddangan nia , buí edda sarat ai lé aku ka talagamui , iapeité pugougoumuian baga .
48004019	Ale kam tatogakku simanuntut bagakku ! Kineneiget aitaddaakéan kupangorik mitsá kalulumui . Pangongorikku néné , kelé ipangorik sara ina sipususulé . Bulat riu-riu lé te kupangorik , ké tápei aisop-sop ka tubumui galai tubut Kristus !
48004020	Bulat amarepdem'an bagakku kineneiget mukuddu ka talagamui , bulé kukua kuanenku ka tubumui ka nga-nga bageian lé , aipoí táan kuagai peruketku ka tubumui !
48004021	Ale kam Sasaraina siobá mukuddu ka kupkumen surukat , arep'aké peite kam aku ! Kukua ka matamui apa siripot sitususurat ka bagat Buko Surukat Mose .
48004022	Sedda ai aisurat'aké , ai sia rua tatogania si Abraham : Inania ka sia togania sara , pagugulet , samba inania ka sia togania bagei , sipuuuja .
48004023	Toga sipututú-tú mata ka sara pagugulet , kelé simatuklé lé putútukat matania ka sia , iaté ka siteúakenenda sirimanua . Tápoi toga sipututú-tú mata ka sinanalep sipuuja geti , sipututú-tú mata kalulut palelengan Taikamanua lé .
48004024	Oto néné , momoi tupakei nia kelé sara kirekat . Sia ruadda tainanalep néné , tupakeréaké lé nia rua pakerekat baga : sara sibabara ka Leleú Sinai , iaté si Hagar ; tatogania sipututú-tú mata sibailiu pagugulet .
48004025	Oto si Hagar , iaté Leleú Sinai , ka laggai Arab . Nia néné masilambang'aké kota Jerusalem sambat sangamberi sikukuddu ka bagania , sibailiu kineneiget pagugulet .
48004026	Tápoi Jerusalem ka manua , iaté Jerusalem sipuuuja , samba nia té nenda inanta .
48004027	Aipoí ka Buko Sipunenan , ai atusurat'aké kisé , " Kau imaangká bagam ekeu sinanalep sipututukkú tubu , sitaipususulé ! Kau nupuangká baga samba nupugora baga ekeu sitaiorik besit musulé ! Aipoí tainanalep sikaddiuakenen simanteunia lé maiigi tuppai tubu ka tubudda tainanalep ka ron lalep . "
48004028	Ale kam Sasarainamai ! Kam néné ka kam , tatogat Taikamanua lé te kam , sipututú-tú mata kalulut palelengan Taikamanua ; makeré lé kam kelé si Isak .
48004029	Ka tetret nenda sia tatoga sinútúakenen siripot kateú bagadda sirimanua , masipaorei tatoga sinútúakenen ka teú bagat Ketsat Sipunenan . Oto kisedda leú te kineneiget .
48004030	Tápoi kipa atusurat'aké ka Buko Sipunenan ? Sedda atusurat'aké kisé , " Kekle nia pagugulet sinanalep néné , karuadda togania , aipoí toga sinútúakenen pagugulet néné tá ibabailiu nia sipasiikep'aké sambadda tatogat sinanalep sipuuuja . "
48004031	Oto alé kam Sasarainamai , sita néné ka sita , tá sibara ka tatogat pagugulet sinanalep ; tápoi sibara ka tatogat sinanalep sipuuja lé .
48005001	Sita kineneiget aian sita muuja , kalulut aiujaaké sita Kristus ! Ota bá oobáaké kam tubumui ka puujaatmui néné , samba buí nuobá kam ipagugulet'aké kam mitsá .
48005002	Repdem kam néné ; ké nutiddou kam bulé rasunat kam , sedda toilá tá anai lulunia ka tubumui Kristus néné . Aku lé amasikua néné , sipuoni si Paulus .
48005003	Kuoleaké mitsá kukua ka matadda sipasititiddou musunat , buítá ienung'aké sangamberinia sikuat surukat !
48005004	Ké nubesíaké kam paerú mitsá ka tubut Taikamanua ka enungan pasieenung'aké surukat , sené toilá patabbaratmui ka tubut Kristus atakkían . Oto aian lé kam muririmanua tá ka bagat panguruat katet bagat Taikamanua .
48005005	Tápoi ka kai geti , sarat masikaroni paroman Ketsat Sipunenan , sambat kalulut tonem bagamai ka tubut Kristus lé , ikakau kai Taikamanua paerú ka tubunia .
48005006	Aipoí ké amusarangan sita ka tubut Kristus , tatut , elé tá tatut enung pusunat , táan anai galainia . Tápoi bulat besíakenen geti , iaté mutonem baga ka tubut Jesus Kristus lé . Iageti putotonem bagatta néné , momoi imatoilá ka punununtukitta baga sabagei .
48005007	Siburú bulat mamateian lé tubumui nubesíaké kam mutonem baga ka tubut Kristus . Tápoi kineneiget , táan koí amabesí ka bagamui ? Ka sonia aipatubbuji bagamui ?
48005008	Kirénangan amasigalaiaké néné , tá Taikamanua sipasisosogai kam !
48005009	Arakua sirimanua , " Goisó raginia , tápoi pat pugónangan tapung simuimui . "
48005010	Tápoi kenanen kisedda , matonem peilé bagakku ka tubumui , tá nuobá kam nutut'aké kam sipinaatumui bagei , aipoí amusarangan sita ka tubut Kristus . Iageti kirénangan kuagai , tá isoppi ipaukumi sia Taikamanua , sipageu-geu paatuatmui .
48005011	Kelé siorak ka tubukku kaku ale Sasaraina , táan koí amuari rasaggangi aku , kenanen aikukukua perlunia peraturan pususunat ? Oto ké aikukukua kelé néné , bailiu singantoman'akenenku , pagalaiat loiná siliktengan Kristus , táan ibabailiu nia paukelat .
48005012	Bulat merú peilé nubelaaké kam sia ka paamian sia sangamberi sipageu-geu paatuatmui néné !
48005013	Ale kam Sasaraina , aisogai kam Taikamanua , bulé ibailiu kam sirimanua sipuuja . Tápoi buí nupakei kam nia puujaatmui néné ioi nuriu-riuaké kam nugalai kam siobat bagamui . Tápoi kau lé nupakaté kam baga pasasambamui samba nupaletsei kam katubu pasasambamui .
48005014	Sangamberi surukat aian nia ka surukat sisara néné , " Kau imakaté bagam ka tubudda saaleinu sirimanua , keleú katet bagam kekeu ka tubum . "
48005015	Tápoi ké sarat pasaggak lé nugagalai kam , páan ka kam , bulat kataímui lé te , sangamberimui .
48005016	Sipinaatukku kuanenku ka matamui geti , kisé : Bulé ipalulu kam Ketsat Sipunenan , buían nutut'aké kam siobat bagat akkulá .
48005017	Apoí pasasaggak lé nia ka sia siobat akkulá , ka siobat Ketsat Sipunenan ; kisedda leú et ka sia siobat Ketsat Sipunenan , pasasaggak lé nia ka siobat bagat akkulá . Aipoí bulat tai paobá lé sia ruadda néné , papparat taioinangan nugalai kam apa pá kiddiyet bagamui .
48005018	Tápoi ké Ketsat Sipunenan ipalulu kam , taioinangan ikup-kup'aké kam surukat .
48005019	Ka sia imatotoilá pubobotbot akkulá néné , iaté , ka pasigagalaiakéna puumunan , pulolinan , sitaimateú ,
48005020	masibuluji sabulungan , pugagaut , pasasaggak , palalabá , tutut baga , ruei isuggru nia golú , pasigagaba uktuknia sarania , masipasaragai , masimungku tubu ,
48005021	puoorot mata , muló ló simapuinengen , sarat mupunen , samba pasigagalaiakéna pabage-bagei simakeré kelé néné . Sangamberinia sikuakku néné , bulat kuparepdem kam kineneiget , kelé akukua ka matamui siburú , sia sigalaiaké kelé néné , bulat buji bagadda ibailiu sia sapaamian Taikamanua .
48005022	Tápoi , ké Ketsat Sipunenan ipalulu sia , babara ka tubudda , iaté : Pakaté baga pasasambadda , maangká bagadda , marogdang puririmanuanda , maom bagadda , maaggai bagadda , maerú sia ka sirimanua , matopit sia ,
48005023	marepé paatuatda , momoi rajago tubudda ka sikataí . Tá anai surukat ka arat sipasikekeraaké kelé néné .
48005024	Oto sia sibakkatit Kristus , aramateiakéan galai tubut pusirimanuaat ka tubudda iaté sangamberi pubobot-bot akkulá sambat pukikiddiy baga ka sikataí .
48005025	Aiakéan ka sita Ketsat Sipunenan , puririmanua sibau , oto nia leú te masikukupkup'aké puririmanuanta .
48005026	Oto buí tamabuak kam paatuat , elé tabaraaké kam pungú-ngukat bagadda saalei ka pasasambatta , samba leú et tapasí-sí kam baga pasasambatta .
48006001	Ale kam sasarainamai ! Ké ai sia ka talagamui sigalaiaké jo , oto kam te sipinalulut Ketsat Sipunenan masipalululu sia ka enungan katuroipoat . Tápoi buítá ka leppet baga nugalaiaké kam nia . Iageti kam leú et ka kam , kau nujago kam tubumui , buí ialá bagamui ka sigalaiakenennia néné .
48006002	Kau nuparop kam masibairat pugejaat bagadda saalei , bulé imatoilá rereddetmui nia surukat siaket Kristus ka tubumui .
48006003	Ké ai sia sikua tubuna , nia lé bulat abeu tiboi tubu , tápoi siripokatnia tá kisedda , oto aibokoían tubunia .
48006004	Buítá senemui musigoá , nuitsó kam tubumui , bulé iagai , maerú pá paraboatnia , elé tá . Ké maerú baí , momoi iumun'aké tubunia kalulut nenda . Tápoi buí ipakiréaké paraboatnia ka paraboatda sabagei .
48006005	Aipoí senen sirimanua masipepertanggung jawab'aké ka tubut Taikamanua sangamberinia sigalaiakenenda .
48006006	Sangamberidda sipasisisiló nganturat sibara ka tubut Kristus , kutiddou bulé raparubei ka tai gurudda sangamberinia simaerú , siikep'akenenda .
48006007	Buí rapataju kam ! Tá momoi tupaguileaké Taikamanua ! Aipoí apa raurep sirimanua , ialeú té nenda ramomonei .
48006008	Ké iurep siripot pubobot-bot akkulánia , moneirangan leú et kamateiat sibara ka pubobot-botda néné . Tápoi ké raurep siripot sipinalulut Ketsat Sipunenan , moneirangan leú et purimanuaiat sipulelelek samba sitaitatatá , sibara ka Ketsat Sipunenan .
48006009	Oto buí ingaú sita masigalaiaké simaerú , aipoí ké tá taariaké kam masigalaiaké kelé néné , ka sara tetre silótangan buat sigalaita .
48006010	Kalulut néné , ka tetret ai peilé tetre simaerú ka sita , kau tagalai kam simaerú ka tubudda sangamberi sirimanua , tápoi bulat siboikí , iaté , ka tubudda sasarainanta sikeré tonem baga ka tubut Jesus Kristus .
48006011	Lelek'aké kam bulat sipulelelek , rubeiat sisurat'akenenku bulat tubukku , surat sabeu taká néné .
48006012	Sia sipabara tubuna siripot ka pusirimanuaat , sia leú te masipapaksa kam , bulé nutut'aké kam surukat pususunat . Tápoi ragagalaiaké nia geti kelé néné , bulé tá rapaorei sia tai Jahudi , kalulut siliktengan Kristus .
48006013	Sia situt'aké surukat pususunat leú , tá airagagalaiaké siripot sikuat surukat . Tápoi airabebesíaké nupusunat kam , bulé ioi raumun'aké tubudda , kalulut rereddetmui surukat néné .
48006014	Tápoi kaku geti , tá kuobá kuumun'aké apa pá . Sarat Tuhanta Jesus Kristus , simamatei ka loiná siliktenga lé , lepá . Aipoí kalulut kamamateinia ka loiná siliktenga , bailiu táan anai punku nia polak néné . Samba kalulut polak néné leú , bailiu , kelé amateian lé aku kaku galainia .
48006015	Pagalaiat musunat , elé tá musunat , tá nenda bulat besíakenen . Bulat besíakenen geti , iaté ibailiu sita sirimanua sibau .
48006016	Oto ka sia siparimanuaaké kelé néné , samba leú et ka sia sangamberidda sapaamian Taikamanua , bulat aikukakaroni baga ikau ka sia Taikamanua pabujaiat samba panguruat katet bagania .
48006017	Oto mitsá , kutiddou , buían ibara mitsá kasei pá sigejaaké bagakku , aipoí ka tubukku kaku néné , aian buktinia , masipatoilá , aku néné bulat sipasiului Jesus .
48006018	Bulé mariu-riu ipanukani kam Tuhanta Jesus Kristus . Amen . Hormatmai , Paulus
49001001	Ale , kam sapaamian ka Epesus , simariu-riu mutonem baga ka tubut Jesus Kristus !
49001002	Aku kaku néné , sipuoni si Paulus , apostel Jesus Kristus siripot siteúakenen Taikamanua , bulat kukaroni baga , bulé ipanukani samba ibujai kam Taikamanua , samba Tuhan Jesus Kristus .
49001003	Tuumun'aké lé Taikamanua Ukkui Tuhanta Jesus Kristus ! Ipanukani sita , iaké ka sita sene ngamata panukanan , siorak ka puketsanan sibara ka manua , kalulut pusaraatta ka tubut Kristus .
49001004	Ainangan tá ibabaraaké polak néné Taikamanua , aipiliyan sita Taikamanua , kalulut Kristus , bulé ibailiuaké sita néné , Taikamanua , bakkatnia sikokoiakenennia , sitá kuat tubu ka sikataí ka matania . Kalulut nuntut bagat Taikamanua ,
49001005	teúakénangan nia Taikamanua , kalulut Jesus Kristus , ibailiuaké sita bakkat togania . Kirénangan nenda lé ikikiddiy galaiakenennia .
49001006	Tuumun'aké lé Taikamanua sipulubeunan , kalulut Togania , kopé katet bagania ka tubutta .
49001007	Kalulut kamamatei Kristus , belaakénangan sita , Taikamanua , ka ukuman kalulut seletta . Oto sené momoi takua , aiappéakéan jotta .
49001008	Aigalaiaké nia geti kelé néné , kalulut kopet nuntut bagania ka tubutta . Nuntut bagania néné , iuruaké ka tubutta , bulat asegéan aipaatunia samba bulat againa pagalaiat tubutta .
49001009	Bulat sibara ka teú bagania lé , aipaagai ka tubutta keleat sirencanaakenennia néné Taikamanua . Oto aiteúakéan Taikamanua , bulé sirencanaakenenia néné , ienung'aké , iaté , ka sigalaiakenen Kristus .
49001010	Sirencanaakenennia néné , iaté , bulé sangamberinia sibaraakenennia , ka manua sambat ka polak , musara ka tubut Kristus , sibailiu utéra . Oto ilelepáaké igalaiaké nia néné Taikamanua , ké iaili tetrenia .
49001011	Siripot ka siobat bagania , elé ka teú bagania lé Taikamanua , igagalaiaké sangamberinia néné . Ka panandaatnia peilé , aipiliyan sita Taikamanua , kalulut obána ibailiu sita paamiannia , kalulut pusasaratta ka tubut Kristus .
49001012	Eddangan nia sita néné boikí , mukaronan ka tubut Kristus , samba masiumun'aké Taikamanua , kalulut pulatsanannia !
49001013	Kam leú et ka kam , aibailiuan kam sapaamian Taikamanua , ka tetret anuarep kam , palelengan Taikamanua , iaté Katuareman Simaerú , sipaarau kam . Matonem poí bagamui ka tubut Tuhan Jesus Kristus , oto , akénangan toggaiat pasiagai bakkatnia ka tubumui , iaté Ketsatnia , sipinatonénia .
49001014	Ketsat nenda te masijajamin , sisilóta sangamberi sitonéakenen Taikamanua , ka tubudda sapaamiannia . Néné masiparon tonem bagatta , bebelaakéna sapaamiannia , Taikamanua . Oto taumun'aké kam Taikamanua , kalulut pulatsanannia !
49001015	Iaté lulunia , kelé akuarep , aimatoneman bagamui , ka tubut Tuhan Jesus , samba akuarep nuntut bagamui , ka tubudda sangamberi paamian Taikamanua ,
49001016	taiariakékungan , masikua surá ka tubut Taikamanua , kalulumui . Marei-rei kukua onimui , ka paniddogatku , ka tubut Taikamanua .
49001017	Masitiddou , bulé ipanguruat'aké Ketsatnia , Taikamanuan Tuhanta Jesus Kristus , Ukkui sipulubeunan , ka tubumui . Iaté Ketsat sikau kam musiku paatuat , samba sipatoilá Taikamanua ka tubumui , bulé nuagai kam nia .
49001018	Samba leú et , kutiddou ka tubut Taikamanua , bulé ibukáaké matat paatuatmui , imatau-tau bulé imakolou ka bagamui , aponia siooi nukaroni kam akenen Taikamanua sipasisosogai kam . Samba leú , bulé nuagai kam , pususukkra nia panukanan simalainge , sinarek'akenen Taikamanua , ka sapaamiannia .
49001019	Samba bulé nuagai leú kam , kipa kopet againia Taikamanua , mugalai ka gege simasut , ka tubutta simatonem baga . Geget Taikamanua néné , makeré kelé gege simakopé ron ,
49001020	sipakeinia , ka tetret aisuruaké mitsá Kristus , ka simamatei . Lepá kaunangan ka tubunia , tiboi tubu simabuak , iageti kuddu nia kai kattoet Taikamanua , ka manua .
49001021	Tiboi tubut Kristus , bulat abeu isó-sóaké nia , ka tiboi tubudda sapamarenta , samba sia sibara gege ka polak néné , sauté , tai tuan , elé kasei peilé pá sia sabagei , siabeu tiboi tubu ; sia sipuririmanua kineneiget , elé sia sipuririmanua ka gogoi sibabara .
49001022	Kalaakénangan sia Taikamanua , sangamberidda , ikau sia ka tei panei-neiet Kristus , samba pauddetnangan Kristus ka sapaamiannia , bailiu siutéaké sangamberinia .
49001023	Oto sia sapaamian , tuoniaké tubut Kristus , sisut'akénennia , sipasisusut'aké sangamberinia , ka senen kudduat .
49002001	Siburú , amatei kam , siripot ka puketsanan , kalulut jomui , sambat pasasabaumui surukat Taikamanua .
49002002	Ka tetret nenda , anutú-túaké kam , simatukle ragalaiaké taikapolak . Oto momoi takua , anureddet kam ngangan siutéaké manua , iaté ketsat , sipasikukup-kup'aké pupaatuananda sirimanua kineneiget , sitaimareddet ka nga-ngan Taikamanua .
49002003	Kelé galai tubudda leú te ka sia , atagalaiaké kam ka sita siburú ; sarat siobat bagat pubobot-bot akkuláta , tagagalaiaké kam , sipaaakkup ka siobat bagat tubutta sambat paatuatta . Ka tetret nenda , aikerek'an sita golut Taikamanua , kelé ka sabagei .
49002004	Tápoi bulat abeu katet bagat Taikamanua ! Abeu katet bagania ka tubutta ,
49002005	pat kenanen ai peilé sita ka kamateiat ka puketsanan , kalulut puaapatta , tápoi airimanuaakéan sita mitsá , sambat Kristus . Oto sarat kalulut erut bagat Taikamanua lé anusiló kam puaragat .
49002006	Kalulut atapusara kam ka tubut Kristus , rimanuaakénangan sita mitsá ka sita Taikamanua sambat Kristus , bulé keré tapuuté kam sambat Krsitus , ka manua .
49002007	Aigalaiaké nia geti kelé néné Taikamanua , bulé ké iaili ka gogoi sibabara , itsórangan nia sirimanua , bulat kopet beunan katet bagania Taikamanua ka tubudda . Nuntut bagat Taikamanua néné , ipatoilá Taikamanua , ka erut bagania ka sita , siakénia ka sita , iaté sisilóta , ka tubut Jesus Kristus .
49002008	Manuntu bagat Taikamanua ka tubumui . Iaté lulunia aipaarau kam , kalulut tonem bagamui ka tubut Jesus . Tápoi puaragat sisilómui néné , tá sibaraakenenmui saramui . Sarat kalulut panguruat Taikamanua lé . Oto buí ibara beri sara sibuak'aké tubunia kalulut néné .
49002009	
49002010	Aipoí sibaraakenen Taikamanua lé sita néné ; kalulut Jesus Kristus , pamuinénangan sita Taikamanua bulé ioi tagalaiaké kam simaerú , siripot sinarek'akenennia ka sita .
49002011	Ale kam Sasaraina , taú sipuoni tai Jahudi ! Repdem kam galai tubumui siburú : Oniakenenda , " sitaipususunat " , tai Jahudi , iaté sioniaké tubuna sipususunat ( katukolobatnia , sibara toggaiat sigalaira sirimanua ka tubudda ) .
49002012	Ka tetret nenda , tá anai pusaraatmui ka tubut Kristus , aipoí taitoi lé kam , tá atuaddeaké kam sapaamian sipiliy Taikamanua . Tá anai kam , ka apparat pakerekat baga , sibaraakenen Taikamanua ka paamiannia . Aipoí puririmanuamui ka polak néné , sitá karoniet baga sambat sitá Taikamanua .
49002013	Tápoi kineneiget geti , kalulut amusarangan poí kam ka tubut Kristus , bailiu kam né oniakenen siburú simareunan ka tubut Taikamanua , atupalegrengan kam ka tubunia , kalulut kamateiat Kristus .
49002014	Aipoí bulat tubut Kristus lé , aipaaban sita . Samba aipatabbra sia tai Jahudi sambat taú sipuoni tai Jahudi , bailiu sisangabangsa . Kekre bukkú sisong'aké sia , iaté pasaggangan , aipakataían Kristus , ka tetret aibuluaké engania .
49002015	Sangamberinia surukat aratda tai Jahudi , iaté parentania sambat peraturannia , aiposangan Kristus , bulé ioi rapusara karuadda bangsa néné , bailiu sangabangsa sirimanua sibau , sipusasara ka tubunia . Enungan kelé néné te , aigalai Kristus , ibaraaké paabanan .
49002016	Kalulut kamamateinia Kristus ka loiná siliktenga néné te , aibaraaké pusaraatda karuadda bangsa néné , samba aipaaban sia ka tubut Taikamanua , bailiu tatá pasagganganda .
49002017	Iaté lulunia aioi Kristus , masipakakra Katuareman Simaerú , pagalaiat paabanan ka tubumui karuamui ; iaté ka tubumui ka kam taú sipuoni tai Jahudi , simareunan siburú ka tubut Taikamanua , samba leú et ka tubumui ka kam tai Jahudi , simalegre ka tubut Taikamanua .
49002018	Kalulut Kristus , bailiu sita sangamberitta sipuoni bangsa Jahudi sambat sia taú sipuoni bangsa Jahudi , sambat kalulut Ketsat Sipunenan sara , oi talegerei kam nia Ukkui .
49002019	Oto kam néné , táan tuooniaké kam taitoi , elé siooiaké . Kam kineneiget , amakeréan aibailiu kam , tatogat paamian Taikamanua . Kam néné iaté saladdou paamian Taikamanua .
49002020	Kam leú et aturióakéan kam ka uddut bongan sigalak'akenenda tai apostel sambat tai nabi , tápoi bukkú bongan inan arigi , iaté Jesus Kristus .
49002021	Nia té nenda masipaoottot sangamberit galajet tubut lalep , bailiu Uman Taikamanua sikokoiakenen kai Tuhan .
49002022	Kalulut pusaraatmui ka tubut Kristus , oto bailiu kam leú et ka kam , aian tupaoottot kam sambamui sabagei bailiu sara uman Taikamanua ; iageti kuddu nia sedda Taikamanua sambat Ketsatnia .
49003001	Iaté lulunia , aku néné sipuoni si Paulus , atupenjaraaké aku , kalulut Jesus Kristus , sibailiu puuktunganmui kam , taú sipuoni tai Jahudi .
49003002	Kupaatu anuarep'an kam , kalulut erut bagania Taikamanua , akénangan ka tubukku galajet néné , kalulumui .
49003003	Aipatoilá samba aipoiliat ka tubukku Taikamanua , rencanania , kelé sara keleatnia . ( Néné akusurat'akéan siboikí , tápoi tá mananta ,
49003004	ké nubatsa baí kam nia ka kam , agaimuian nia ka kam , keleat pagalaiat tubut Kristus , kelé agaiku nia kaku . )
49003005	Siburú , bulat beri poiliatna nia ka sirimanua , keleatnia néné . Tápoi kineneiget , bulat tubut Ketsat Sipunenan'an lé , amasipoiliat , ka tubudda tai apostel , sambat ka tubudda tai nabinia .
49003006	Keleat Taikamanua néné , iaté : Kalulut Katuareman Simaerú , silórangan nia , ka sia taú sipuoni tai Jahudi , panukanan sibara ka Taikamanua . Siburú panukanan néné , sarat uktukra lé saratda bangsa Jahudi aitutarek'aké . Sia taú sipuoni tai Jahudi , aibailiuan sia laddou sara tubu simakeré , samba leú et sia , néné rasisiló leú te ka sia sangamberi sitonéakenen Taikamanua , sibara ka tubut Kristus .
49003007	Aiaké kaku Taikamanua panguruat , iaté galajet masipakakra Katuareman Simaerú . Oto sibara ka geget Taikamanua sipugagalai ka tubukku lé , akusiló panguruat néné .
49003008	Ka talagat sangamberi paamian Taikamanua , aku lé bulat sigoisó tiboi tubu . Tápoi kenanen kisedda , ka tubukku lé , aiaké nia Taikamanua , panguruatnia néné : iaté galajet masipakakra Katuareman Simaerú , pagalaiat pukayoat Kristus , sitá anai kasappurat , ka tubudda taú sipuoni tai Jahudi ;
49003009	bulé kalulut aku , agairangan nia , ka sia sangamberi sirimanua , kipa ipaeerú Taikamanua , Sibaraaké manua sambat polak néné , igalaiaké sirencanaakenennia , sipinakele nia , baranangan ka panandaatnia peilé , ka tubudda taikapolak .
49003010	Sipinaatunia poí ka sia Taikamanua , bulé kineneiget , kalulut sapaamian , agairangan nia sangamberi sibara gege ka manua , ngamataat pusisikut paatuat Taikamanua .
49003011	Sigalaiakenen Taikamanua néné , iaté ka siripokat sirencanaakenennia , sitaitatakkí , baranangan siburú , iaté simatotoilá , ka sigalaiakenen Jesus Kristus Tuhanta .
49003012	Oto kaputotonem baga ka tubut Kristus , samba kalulut pusaraatta ka tubunia , akénangan ka sita kebebasan , masilegeri Taikamanua , bulat sibara ka tonem baga simasut .
49003013	Bulat paniddogatku ka tubumui iaté ; buí imakarat bagamui , kalulut pangoringan siorikku kalulumui , aipoí sangamberinia néné , sibailiu katuerukatmui lé .
49003014	Iaté lulunia kupurerekkuk , maniddou ka matat Ukkui .
49003015	Sibara ka tubunia lé , arasiló ka sia sangamberi sikukuddu ka manua sambat ka polak , galai tubudda sikokoiakenen .
49003016	Amaniddou aku ka tubut Taikamanua sipulubeunan , bulé iparon pupaatuananmui , kalulut Ketsatnia .
49003017	Bulé kalulut tonem bagamui ka tubut Kristus , kuddu Kristus ka bagat paatuatmui , oto nuntut bagangan lé ipubobongan samba ikukup-kup'aké puririmanuamui .
49003018	Amaniddou aku ka tubut Taikamanua , bulé makeré kaooi nia nukeruji kam nia sambamui sapaamian Taikamanua , kipa lionia , nantania , buaknia , samba kerunia nuntut bagat Kristus ,
49003019	sitaioi isinogi nia pupaatuananda sirimanua . Bulé nuagai kam nuntut bagat Kristus , pat tim ka tubumui pagalaiat putubuat Taikamanua simasut .
49003020	Oto kalulut geget Taikamanua , sipugagalai ka tubutta , galaiakénangan nia ka tubutta Taikamanua , saliu peilé siniddouta elé sipinaatutta .
49003021	Bulé sarat Taikamanua tuumun'aké simariu-riu , pat paninínangan tubunia ka paamian , kalulut Jesus Kristus . Tuumun'aké lé Taikamanua , teret buru-burú ! Amen .
49004001	Iaté lulunia , aku siukum'akenen néné , kalulut masipuukú galajet Tuhan , kutiddou ka tubumui , bulé nusiripoki kam puparaboananmui , siripot sipuoni , sinogai Taikamanua .
49004002	Buítá mariu-riu kam ka repet paatuat , leppet baga samba ka om baga . Patoilá kam punununtut bagamui , ka pasirorop'akémui saalei .
49004003	Bulat besíaké kam murimanua ka aban baga , bulé ioi imariu-riu , nujago kam pusaraat , sibaraakenen Ketsat Sipunenan .
49004004	Aipoí sarat sara lé ka sia tubu , Ketsat ka sia leú et sara lé . Oto kiseddda leú te kam ka kam , aisogai kam Taikamanua , bulé pukakaronanmui leú , simakeré .
49004005	Kisedda leú et , sarat sara lé Tuhan , tonem baga , samba leú et pasiraukat , sara lé .
49004006	Taikamanua leú et ka sia , sarat sara lé , iaté pu-Ukkuietda sangamberi sirimanua . Nia lé pu-Tuhanen polak samba manua , sipugagalai ka tubut sangamberinia , samba sipasikukup-kup'aké ka bagat sangamberinia .
49004007	Sene-senenta néné , tasisisiló kam panguruat , siripot akenen Kristus ka tubutta .
49004008	Kelé ka sitususurat ka Buko Sipunenan , " Kelé aitusakai ka kudduat simakopé buak , abbitnangan maigi tawanan , samba kaunangan leú et panguruat ka tubudda sirimanua . "
49004009	Oto ké takua " atusakai nia " oto momoi takua atugorosotnia siboikí , pat aili ka kudduat simakopé repé , ka polak néné .
49004010	Tápoi nia situgogorosot néné leú te mitsá , atusakai ka kudduat simakopé buak , pat saliu peilé buaknia sangamberi manua , samba pat sut sangaliot manua sambat polak , kaoijanannia .
49004011	Nia té néné masikakau pangurat ka tubudda sirimanua , sangarubeiat ipauddet bailiu apostel , sabagei bailiu nabi , sabagei bailiu sipakakra Katuareman Simaerú , iaté muepanggelis , samba leú et sabagei ipauddet muguru paamian , samba sipasikeli sapaamian .
49004012	Aigalaiaké kelé néné geti Kristus , iaté , bulé tusut'aké puaagaira sapaamian Taikamanua , ioi rapuukú galajet Tuhan , samba rabangun tubut Kristus .
49004013	Oto sita sangamberitta néné , bailiu sara , kalulut putotonem bagatta simakeré , samba pukokolou ka bagatta simakeré , pagalaiat tubut Togat Taikamanua . Bailiunangan leú et sita simatuá putotonem baga , memei mabuburú , memei iuurau kasusutnia , kelé Kristus .
49004014	Bailiu táan kelé galai tubudda tatoga , galai tubutta ka sita néné , simalabbei ipaguilak samba simalabbei ipagirit kaipa-kaipa , sene ngamata nganturatda sirimanua simapajoat . Papepeddangan sirimanua ka pusisikut paatuatda sikataí néné .
49004015	Buí kisedda galainia ka sita néné ! Tápoi buítá tapatoilá lé kam puroipoat ka nuntut baga simasut , bailiu ka sangamberinia , memei mabuburú , memei masusut pueerúta , kelé Kristus , sibailiu utéta .
49004016	Ka pupasikelenannia , malelek katugalangan sangamberinia laddou tubu , samba ai patabbaratnia ka senen pauilakat tolatnia . Samba ké baí senen laddou néné , mugalai bulat tubut pugagalai sipulelelek , puriu-riunangan leú et imasikebbukat tubu néné , samba maronnangan leú et ka nuntut baga .
49004017	Oto kalulut néné , ka onin Tuhan , kuron'aké kukua nia ka matamui : buían iului puparaboananmui , kelé puparaboananda sitaiagai Taikamanua peilé , sarat masipaatu sitá galai .
49004018	Aipoí paatuatda ka sia amagep-gep'an . Tá raagai purimanuaiat siaket Taikamanua , kalulut tá poí anai apa pá siagaira , pagalaiat Taikamanua , kalulut kelat paatuatda .
49004019	Táan raagai aila , pat ka siripot pubobo-bot akkulárangan lé ratutut'aké , samba siobárangan lé , ragalaiaké pusilaingeat .
49004020	Tápoi ka sia geti Kristus , kelé siagaimui , tá kelé kisé galai tubunia !
49004021	Anuarep'an kam pagalaiat tubunia ! Samba kelé puoonimui sipasiuluinia , aigelaiakéan kam pagalaiat tubut Taikamanua , sikukuddu ka tubunia !
49004022	Oto kalulut néné , kutiddou ka kam , bulé nugalak'aké kam tubu siburú , sambat galai puririmanua siburú , pukataiket kalulut paná-nakat ka siobat bagania , siabbit nia ka puoobat tubu sikatai .
49004023	Buítá tubauaké ketsat sambat paatuatmui .
49004024	Kau nupuparaboat kam siripot puparaboananda sirimanua sibau , sipaaakkup ka siobat bagat Taikamanua , iaté puaarat tubu simakolou , simaroipo , samba simaliná .
49004025	Oto kam Sasarainamai sangamberimui , buían tebaí nupaboko kam mitsá . Kau bulat sibulatnia nukua kam apa pá , ka tubudda saaleimui pasasambamui , aipoí sita sangamberitta néné , sarat laddou Kristus lé sita .
49004026	Ké mugolú kam , buí nuobáaké kam tubumui , igiritsini ibara jomui . Buí sarat pugogolú nugagalai kam papparat belé sulu ,
49004027	bulé tá ibara ka sia oggaknia Sanitu .
49004028	Sia simaubui tubu manangkou , kau raariaké nia rapanangkou . Tápoi kau lé imomoaké tubunia mugalai , ibara purimanuaiatnia ka enungan simaroipo , bulé ioi irop'aké simagebá .
49004029	Ké manibo kam , bá kukua kam nga-nga sikataí . Tápoi tiboiet panganturat lé nukakau kam , masirop'aké sabagei . Aipoí tiboiet nenda , sikau katuerukatda sipasiaarep .
49004030	Buí nubaraaké kam pureuregat bagat Ketsat Sipunenan . Aipoí aimeteraiakéan kam Ketsat Sipunenan , ibailiu kam bakkat Taikamanua . Iageti Ketsat Sipunenan leú , masijajamin kaooi nia Gogoi Kabelaiat ka tubumui .
49004031	Karit'aké kam ka bagat paatuatmui ngut-ngut baga , puaatat baga ka golú , samba golú . Ariaké kam mugerei samba masipulagaji sirimanua . Ariaké kam mulagá baga samba apa pá pupaatuanan bagei , simakeré kelé nenda .
49004032	Tápoi kau lé imaerú bagamui , samba nupakaté kam baga pasasambamui , samba kau nupaappé kam jo pasasambamui , kelé aiappéaké jomui ka kam Taikamanua , kalulut Kristus .
49005001	Kam ka kam néné , tatogat Taikamanua lé kam , simanuntut bagania ; oto buítá nubesíaké kam , masiului galai tubut Taikamanua .
49005002	Puparaboananmui leú , kau isaluki nia punununtut baga , kelé ipununtuki sita baga ka sita , Kristus . Bulat pat buluakénangan tubunia , bailiu buluakenen simasingin , samba bulat obaket bagat Taikamanua .
49005003	Sikauman Taikamanua lé kam . Oto táan mateú ibara ka talagamui , pusilaingeat samba galai tubu sitaipasesese , elé puaalau baga . Buí ibara enunganda sabagei , masisusúaké ka tubumui , rakua ai leú nugagalaiaké kam ka kam , kelé néné .
49005004	Samba tá leú et mateú , nukua kam nga-nga pakata-kataí , elé nga-nga pakailaat samba nga-nga sitaimateú kuanen . Tápoi kau lé nukua kam surá ka tubut Taikamanua .
49005005	Bulat repdem kam sikuakku néné : sia sipusisilainge , elé sipupaparaboat sitaipasesese , elé simaalau baga ( paraboat kelé néné , makeré lé nia atupaniddogi sabulungan ) . Oto sia néné , bulat tá momoi ibailiu sia paamian , utéakenen Kristus sambat Taikamanua .
49005006	Buí ialá bagamui ka tiboiet sitá lulu . Aipoí néné te , masibabaraaké golut Taikamanua , ka tubudda sitaimareddet ka ngangania .
49005007	Oto , buí nupaaleiaké kam sia sirimanua kelé néné .
49005008	Aipoí kam siburú , ai lé kam ka bagat pugepgeman . Tápoi kineneiget , aibailiuan kam laddou paamian Taikamanua . Oto momoi takua , aian kam ka bagat pató . Oto kau nupurimanua kam ka bagat pató .
49005009	Sibara ka pupatokat lé poí , ibabara sene ngamata galajet simaerú , puroipoat sambat pulilinat paatuat , ka matat Taikamanua .
49005010	Bulat besíaké kam nuagai kam apa sipuoni siobat bagat Tuhan .
49005011	Buí nugalaiaké kam galajet sitá galai , kelé sigalaiakenenda ka sia , sikukuddu ka bagat pugepgeman . Tápoi kau lé nupakaila kam nia , galai tubu kelé néné . (
49005012	Aipoí sangamberinia sigalaiakenenda sipinakele , bulat beri itutiboi , maila sita . )
49005013	Sangamberit sitorojit pató , bulat matoilá ituitsó .
49005014	Aipoí sangamberi simakokoinong ituitsó , iaté nenda pató . Iaté lulunia itukukua , " Suruaké ekeu , sipeperep , samba suruaké ekeu ka kamateiat ! Mutotoro te Kristus ka tubum . "
49005015	Oto kalulut néné , kau nulelek'aké kam nia bulat sipulelelek , kipa enungnia puririmanuamui . Buí nuului kam kelé galai puririmanuanda sitaiagai paatuat ; tápoi kau kelé galai puririmanuanda simasiku paatuat .
49005016	Pakei kam sangamberinia oggak simaerú siooi ka tubumui , aipoí tetretta kineneiget , iaté tetre sikataí .
49005017	Buí kelé sitaiagai paatuat kam néné , tápoi kau lé nutaiko kam , apa kiddiyet bagat Tuhan .
49005018	Buí nupupuineng kam , kalulut pulolómui anggur , aipoí ka sia anggur néné , masipakataí puririmanuamui lé . Tápoi kau lé ikupkup'aké kam Ketsat Sipunenan .
49005019	Pakei kam nga-nga sibara ka masmur , urai pasiumun samba urai paamian ka patiboatmui . Samba leú et , ké muurai kam masiumun si Tuhan , kau bulat sibara ka angkat bagamui .
49005020	Iageti ka sangamberinia , kau mariu-riu nukua kam pusurakat ka tubut Ukkui Taikamanua , ka onin Jesus Kristus Tuhanta .
49005021	Bulé ioi nuhormati kam Kristus , kau nupareddet kam katubu pasasambamui .
49005022	Kam tainanalep , kau numareddet kam ka nga-nganda taimanteumui , kelé ka tubut Tuhan .
49005023	Aipoí simanteu lé uté , ka sinanalepnia , kelé iutéaké sapaamiannia ka sia Kristus , samba nia té nenda , Rimata Sipaarau sapaamian , sibailiu tubunia .
49005024	Kelé purereddetda sapaamian ka tubut Kristus , buítá kisedda leú te purereddetda tainanalep , ka taimanteura , ka sangamberinia .
49005025	Kam taimanteu , kau imakaté bagamui ka tubudda tainanalepmui , kelé katet bagania ka sia Kristus , ka paamiannia , pat buluakénangan tubunia , punu tubudda sapaamian .
49005026	Aigalaiaké nia geti kelé néné Kristus , bulé ioi ipaliná sia sapaamiannia , kalulut ngantoman , samba kalulut oinan pasiraukat ; lepá segéakénangan sia ka kabei Taikamanua .
49005027	Ka enungan kelé nenda te , aigalai Kristus , ka tubudda sapaamian , bulé rapurió ka bagat pulatsanan , maliná samba ka matania , sitá loloijet samba sitá kuat tubu ka sikataí .
49005028	Oto kisedda leú te ka sia taimanteu , buítá imakaté bagadda ka tubudda tainanalepra , kelé leú et katet bagadda ka tubudda ka sia . Aipoí sipununtuki baga sinanalepnia , tubunia lé galainia aipununtuki . (
49005029	Beri pei poí sia , ataagai kam , sipulagaki baga tubuna . Tápoi bulat ipasisikeli samba ibabají lé tubunia , kelé pasisikelina sapaamiannia ka sia Kristus .
49005030	Ataagai geti kam nia ka sita kelé néné , kalulut laddou Kristus lé poí sita . )
49005031	Kelé sitususurat ka Buko Sipunenan , sipasikukua kisé , " Iaté lulunia , ikakaddiuaké ukkui sambat inania simanteu , iloplop'aké tubunia ka sinanalepnia , bailiu sarangan lé sia ruadda . "
49005032	Bulat makeru saú-saúketnia tiboiet néné . Kupatabbrania néné , ka patapinan karuania , Kristus sambat paamian .
49005033	Tápoi tiboiet néné leú et , ai patapinannia ka tubumui ka kam , iaté : Kau imakaté bagadda táimanteu , ka tubudda tainanalepra , kelé katet bagadda leú et ka tubudda ka sia . Ialeú et ka sia sangamberidda tainanalep , buítá rabesíaké rahormati taimanteura .
49006001	Kam tatoga ! Kelé sipuoni sipasiului Kristus , kau nureddet kam nga-nganda saeppumui , aipoí nenda lé simateú galaiakenen .
49006002	" Hormati kam sia saukkui sambat sainamui " néné poí surukat siabeu , siaket Taikamanua sibailiu janji ,
49006003	iaté , " Bulé ibara uktuknu samba imananta puririmanuam , ka polak néné . "
49006004	Kam leú sipuoni saukkui ! Bá babaraaké kam pugolukatda tatogamui , tápoi urau lé kam sia ka kolou puririmanua samba ka nganturat Tuhan .
49006005	Iageti kam leú et sipuoni sapagugulet ! Reddet kam nga-nganda tai tuanmui ka polak néné . Kau nugalaiaké kam nia , bulat ka hormat samba ka purereddetmui bulat sibara ka muinet paatuatmui , kelé baí ka tubut Kristus lé anugalaiaké kam nia .
49006006	Buí ka tetret airajajago lé kam , nugagalaiaké kam nia , sarat bulé ibara katuumun sibara ka sirimanua lé . Tápoi kau lé nugalaiaké kam nia , kelé sipuoni pagugulet Kristus , sipasirereddet siobat bagat Taikamanua , bulat sibara ka muinet paatuatmui .
49006007	Iageti kelé galajet , galaiakenenmui nenda , siripot galajetda sipuoni pagugulet , kau nugalaiaké kam nia , ka angkat baga , nukau kam nia , kelé si Tuhan lé galainia , nupuuukú kam , tá sarat sirimanua .
49006008	Kau nurepdem kam néné , senen sirimanua , pagugulet pá nia elé sipuuja , makeré lé rasiló silit sigalaira simaerú , sibara kai Tuhan .
49006009	Kisedda leú et kam ka kam , sipuoni tai tuan ! Buítá kisedda leú et nugagalaiké kam , ka tubudda sapaguguletmui . Buí sarat masipaanuji sia nugagalai kam . Repdem kam , kam ka kam néné , samba sapaguguletmui , makeré lé nupuuté kam ka sara majikan , iaté si Tuhan sikukuddu ka manua . Aipoí ka sia si Tuhan , tá iiggat kasei sirimanua nia .
49006010	Oto kalepakatnia , kukua ka matami , kau imaron paatuatmui , kalulut puroron sibara kai Tuhan , aipoí amusarangan kam ka tubunia .
49006011	Pakei kam sangamberi pugalai pakeiet ka pasaggangan , siaket Taikamanua ka tubumui , bulé nuom kam masisaggangi sangamberinia patajuat Sanitu , simapajoat néné .
49006012	Aipoí saggangietta , tá sirimanua , tápoi geget pasanitu-sanitu sipasikukup-kup'aké tetre sikataí néné . Saggangietta iaté , pagege-geget ketsat sikataí , sipasikukup-kup'aké manua .
49006013	Oto kalulut néné , kau nupakei kam sangamberi pakeiet , iaté pamatei ka pasaggangan siaket Taikamanua , bulé ké iaili tetrenia ipuaili sikataí , momoian nukalaaké kam saggakmui . Bulé pat lepá nupasaggak kam , bulat talagat gegemui peilé .
49006014	Buítá mariu-riu nusuk-suk kam tubumui . Kau nupakei kam topit ka tubut Taikamanua , kelé akkik tengamui , samba linat paatuat , kelé leppeimui labá .
49006015	Bulé puoobá mei masipakakra Katuareman Simaerú , sibaraaké erut puririmanua , sibailiu kelé sipatumui .
49006016	Bulé senen tetre nupakei kam , putotonem bagamui ka tubut Tuhan , kelé korabbímui , masikekreaké tai saggak . Putotonem bagamui ka tubut Tuhan néné , momoi ipéaké sangamberinia lagat logui sanitu sibara omai .
49006017	Alá kam puaragat Taikamanua , kelé tutu labá , samba tiboiet Taikamanua , kelé lanjau sibara ka Ketsat Sipunenan .
49006018	Kau sialei paniddogat nugalaiaké kam sangamberinia , masitiddou paroman sibara ka tubut Taikamanua . Paniddou kam ka senen tetre sipasesese , kelé singantruakenen Ketsat Sipunenan ka tubumui . Buítá mariu-riu nupanuksuk kam , buí nuobáaké kam tubumui . Kau imariu-riu nutiddouaké kam sia , sangamberi paamian Taikamanua .
49006019	Iageti aku kaku leú et , tiddouaké kam aku , ka tubut Taikamanua , bulé ké manibo aku , akénangan ka tubukku Taikamanua , tiboiet sipasesese . Samba bulé kumagege , masisegéaké keleat Katuareman Simaerú .
49006020	Aipoí kalulut Katuareman Simaerú néné te , aibailiu aku pakoiniet Kristus , ka polak néné . Oto kineneiget aian aku ka bagat penjara . Oto tiddouaké kam aku , bulé kumagege masipaarep Katuareman Simaerú , kelé simateú tiboakenenku .
49006021	Ai leú ipungu-nguan'aké nia ka matamui sarainanta si Tihikus , iaté sara simatopit masipuukú galajet Tuhan , sangamberinia pagalaiat tubukku néné , bulé imakolou ka bagamui , kipa aku kineneiget samba galajetku .
49006022	Iaté lulunia akukoiniaké nia , ioi iailiaké kam , bulé ipungu-nguan'aké , kipa sibabara kineneiget ka tubumai , ka tubumui sangamberimui , itupusuibi bagamui .
49006023	Bulé Ukkuita Taikamanua , samba Tuhanta Jesus Kristus , masikau pusaraat ka sapaamian , samba pukatekat baga ka pasasambadda , samba riu-riu putotonem bagadda ka tubut Kristus .
49006024	Bulé isukat'aké kam Taikamanua , kam sangamberi simanuntu baga ka tubut Tuhanta Jesus Kristus , iaké ka kam katet baga sitaipepé . Hormatmai , Paulus
50001001	Kam sangamberimui Sasaraina sapaamian Taikamanua sikukuddu ka Pilippi , samba sipusasara ka tubut Jesus Kristus . Samba leú et kam tai panei-nei samba tai bajá gareja ka paamian ! Aku néné si Paulus sambat aleiku si Timoteus pagugulet Jesus Kristus ,
50001002	bulat kukaroni kai baga bulé Ukkuita Taikamanua sambat Tuhanta Jesus Kristus masipanukani samba masibujai kam sangamberimui .
50001003	Senen kurepdem kam , suráakékungan Taikamanua kalulumui .
50001004	Ialeú et , ké kutiddouaké kam sangamberimui ka Taikamanua , bulat ka gorat baga lé kupaniddou .
50001005	Oto bulat surá lé kukua ka tubut Taikamanua , kalulut riu-riunia nurop'aké kam aku masipakakra Katuareman Simaerú sibara ka Taikamanua , baranangan ka gogoi siboikí , pat aili kineneiget .
50001006	Kirénangan bulat tubut Taikamanua lé aitaddaaké galajet simaerú néné ka talagamui . Oto matonem bagakku , iriu-riuaké nia Taikamanua , galajet néné ka kam teret lepá , ka tetret iaili Gogoi kaoijanan nia mitsá Jesus Kristus .
50001007	Kirénangan tedda mateú isuggru aku pupaatuanan kelé néné ka tubumui , aipoí siririu-riu lé legremui ka bagat paatuatku . Paobánangan pei bagei , beri kam leú et ka kam amakeréan atasiló kam panguruat Taikamanua , sipanguruat'akenennia ka tubukku , ai aku kineneiget ka bagat penjara , elé atuujaakéan pá aku , masibela elé masijago puriurigat katukakarat Katuareman Simaerú .
50001008	Ai lé iaagai Taikamanua kopet ngelei bagakku ka tubumui , kurepdem kam , bulat nuntut baga pusarainaat sibara ka Jesus Kristus .
50001009	Néné lé bagat paniddogatku ka tubut Taikamanua kutiddouaké kam , iaté bulé memei makokopé nuntut bagamui ka tubut Taikamanua , samba memei pakakaté kam baga pasasambamui , ialeú et bulé memei itutuppai puaagaimui pagalaiat puroipoat samba masisiku paatuatmui masipaatu galaiekenen bulat ka siripokat enung galaiakenen .
50001010	Kalulut néné momoian nupabaggei kam kipa bulat simaerú , bailiu liná kam ka kuat tubu sikataí samba ka sangamberi pasuk-sungan sisusúakenen ka tubumui ka kaoijanannia mitsá Kristus .
50001011	Pusukkranangan sigalaimui bulat tubut simaerú , sibaraakenen Jesus Kristus ; oto kalulut nenda bailiu tulatsat'aké sambat tuumun'aké onin Taikamanua .
50001012	Bulé nuagai kam nia , sangamberi sipuaaili ka tubukku néné , masituppai lé igidda sipasiaarep samba sikatonemi Katuareman Simaerú .
50001013	Kalepakatnia agairangan nia sangamberidda sipasijajago istana samba leú et sia sabagei sikukuddu ka laggai néné , kalulut puukúku lé Kristus , atuukum'aké aku .
50001014	Katupepenjaraakéku néné , aibailiu lé nia masituppai ron tonem bagadda kai Tuhan , sangamberi tai Kariten ka laggai néné ; samba leú et memei lé magegege sia masisegéaké patonekat Taikamanua . Bulat beri lotóra .
50001015	Kirénangan tedda ai sia piga pá ka talagadda sipakakra Katuareman pagalaiat Kristus ; kalulut sit-sit bagadda samba obára lé pagolú . Tápoi ka sia geti sabagei , kalulut ai sipinaatudda simamurni lé arapakakra pagalaiat tubut Kristus .
50001016	Aragalaiaké nia geti ka sia kelé néné , kalulut nuntut bagadda lé ka tubut Taikamanua sambat ka tubukku , aipoí araagaian kokoiniakéna aku Taikamanua , masipatoilá ka tubudda sirimanua , pububulat sibulatnia Katuareman Simaerú néné .
50001017	Tápoi ka sabagei geti ka sia , tá erúra rapakakakra Katuareman Simaerú , tápoi masigaba uktukra lé saradda . Arapaatu poí bulé kalulut sigalaira néné , tuppainangan reu-reu bagakku ka bagat penjara .
50001018	Tápoi tá leú anai galainia ! Aipoí kenanen kipa pá ragalai , elé bulat sibara ka linat paatuatda pá , elé ai sipinaatudda bagei sitaipasesese , tápoi aramuneng'akéan Kristus . Oto mangká bagakku . Oto kaku , riu-riu lé kelé kisedda paatuatku .
50001019	ai lé poí kuaagai , kalulut pasopoat ka paniddogatmui samba kalulut paroman Ketsat Jesus Kristus , belaakérangan aku .
50001020	Tápoi bulat kiddiyet bagakku geti , elé bulat kukakaroni baga , iaté , bulé buí imajajak galajetku . Tápoi senen tetre lé kupasikaroni baga , sarapei kineneiget , ibara gegekku , pat bailiu sangamuinénia tubu ketsatku néné , ai aku muririmanua elé amateian pá aku , atulatsat'akéan onin Kristus .
50001021	Aipoí kaku , sarat Kristus lé , ailiakenenku ka puririmanuangku néné ! Ialeú et kaku néné , matei , kelé sara puuktungan lé .
50001022	Tápoi ké kapuririmanuangku ka polak néné peilé momoi kugalaiaké galajet sibaraaké puuktungan , oto táan kuagai kipa pá kupipiliy .
50001023	Aipoí karuangasilá nia lé ititik-tik aku . Bulat siobáku geti kaku , iaté masikaddiuaké polak néné , kuei mukuddu ka bet-bet Kristus , aipoí nenda peilé bulat maerú .
50001024	Tápoi kalulumui néné , bailiu maerú peilé eddangan nia boikí kukuddu ka polak néné .
50001025	Bulat aikukakatonemi baga sangamberinia néné . Iaté lulunia kuaagai riu-riu nia kukuddukku ka talagamui , alé kam sangamberimui Sasaraina , ioi kurop'aké kam , bulé memei maroron samba memei maangká bagamui mutonem baga ka tubut Tuhan .
50001026	Oto ké toili aku , kuoi kuailiaké kam , bailiu kam néné sipusasara ka tubut Jesus Kristus , kokkopé beunan nia katuumunanmui , kalulut aku .
50001027	Oto kineneiget , bulat besíakenenku , iaté bulé nupuparaboat kam siripot ka sikuat Katuareman Simaerú pagalaiat tubut Kristus . Oto , elé paaili peilé pá sita , elé táan pá paaili sita mitsá , tápoi kuobá kuarep riu-riu nia ron pusaraatmui samba kerénia pupaatuananmui samba puoobámui masiperjuang'aké putotonem bagamui , siripot ka sikuat Katuareman Simaerú sibara ka Taikamanua .
50001028	Kau imariu-riu numagege kam , buí numalotó kam ka tubudda saggakmui . Oto bailiu anupatoiláan kam kakakaladda , tápoi kam geti mamanang kam ; aipoí Taikamanua lé imamanang'aké kam .
50001029	Panguruat siaket Taikamanua ka kam poí , tá sarat matonem lé bagamui ka tubut Kristus lepá ; tápoi buítá leú mangorik kam , kalulut Kristus .
50001030	Oto kineneiget , amakeréan taperjuang'aké kam Katuareman Simaerú , kelé siitsómui siperjuang'akenenku siburú , samba perjuang'akenenku peilé mitsá teret kineneiget , kelé siarepmui kineneiget .
50002001	Numaroron geti kam , kalulut anupusara ka tubut Kristus . Samba atupusuibi kam , kalulut punununtukina kam baga Kristus ! Aipalululu kam Ketsat Sipunenan , samba kam leú poí , ai leú kam panununtu baga samba ai kam pakakaté baga pasasambamui .
50002002	Oto kau bulat nugalaiaké kam nia néné , bulé imangká bagakku ka tubumui , iaté : Kau ibara keret baga samba punununtut baga simakeré , samba pusaraat paatuat samba leú et sisara ailiakenen .
50002003	Buí nugalai kam apa pá , kalulut masigaba uktukmui saramui , elé ioi nuumun'aké kam tubumui . Tápoi kau leú ka repet paatuatmui sene-senemui nukua kam tubumui , sabagei peilé abeu tiboi tubu ka tubumui .
50002004	Buí sarat tubumui nupasisikeli kam , tápoi kau leú nupasikeli kam sia sabagei .
50002005	Kau nupuparaboat kam kelé puparaboanan Jesus Kristus :
50002006	Aipoí siripokatnia baí , makeré lé nia ka tubut Taikamanua , tápoi kenanen kisedda , tá aipuletsei pu-Taikamanuaat ka tubunia .
50002007	Tápoi aiputatálé tubunia , samba aibailiuaké lé tubunia , kelé sara pagugulet . Aipusirimanua lé tubunia , samba matoilá galai puririmanuania , keré kelé sirimanua ,
50002008	Aiparepé lé tubunia , bailiu sarat mureddet lé aigalai ka tubut Taikamanua pat matei nia ka loiná siliktenga .
50002009	Iaté lulunia , bulat aimakopé aibuak'aké nia Taikamanua , samba aikau ka tubunia gege sisaliu gege ka sabagei .
50002010	Oto bulé ituhormati Jesus , bailiu sangamberi makluk sikukuddu ka manua , samba sangamberi sikukuddu ka polak , samba leú et sia sikukuddu ka taikabaga , murekkuk masipaniddogi nia .
50002011	Sangamberi masimuneng'aké , Jesus Kristus néné , iaté si Tuhan ; kalulut néné , bailiu tuumun'aké Taikamanua Ukkui .
50002012	Iageti kalulut néné , ale kam Sasaraina simanuntut bagakku , kelé kipa riu-riu nia nureddet kam nga-ngangku ka tetret ai peilé aku ka talagamui , bulé kisedda leú et kineneiget , sarapei parereunanta néné , bulé mariu-riu nureddet kam nga-ngangku . Aipoí kam néné , aiarauakéan kam Taikamanua . Oto bulat galaiakéan kam simariu-riu , bulé masut lelek puririmanuanmui néné . Bulat kau nugelaiaké kam nia ka bagat hormat samba ka lotó .
50002013	Aipoí bulat tubut Taikamanua lé amugalai ka bagat paatuatmui , anuobá samba aioi anugalaiaké kam siobat bagat Taikamanua .
50002014	Oto galaiakéan kam sangamberinia , tápoi buí ka ngú-ngú , elé ka pagolukat .
50002015	Sedda te ioi nupatoilá kam ka tubudda sirimanua sabagei , kam néné , iaté tatogat Taikamanua , sitá lolojet , simaliná paatuat samba simaroipo baga , ka talagadda sirimanua sikataí paraboat samba sijo néné . Ialeú et , ka tetret nusegéaké kam Katuareman Simaerú sipurimanuaji sirimanua , ka tubudda néné , kau ibailiu kam kelé toro , sitoroji taikapolak . Oto ké nugalaiaké baí kam nia kelé néné , bulat aian sikau angkat bagakku kalulumui , ké iaili tetrenia ioi mitsá Jesus Kristus . Aipoí néné te masipatotoilá kababarat buania siperjuang'akenenku samba sigalaiakenenku .
50002016	
50002017	Tá taagai elé tumamateiaké lé aku . Logauku bailiu kelé buluat piliakenen ka tubut buluakenen sibuluakenenmui ka Taikamanua , masipatoilá putotonem bagamui ka tubunia . Oto ké nenda baí muaili ka tubukku , bulat mangká bagakku kalulut nenda , bailiu puangkátangan baga sangamberitta .
50002018	Ké pei kisedda leú et angkat bagamui ka kam , bulé imakeré angkat bagatta .
50002019	Matonem bagakku rorop'akéna aku Jesus Kristus , bulé imaruei kukoiniaké si Timoteus ibalou kam , kuarep katuaremanmui , ibara pusuibiat bagakku .
50002020	Aipoí sarania lé si Timoteus aleiku sikeré paatuat , sipaatu pugoraat bagamui .
50002021	Tápoi sia geti sabagei , sipasikeli tubuna lé ragagalai , tá airapaaatu kipa ragagalai masirop galajet Kristus .
50002022	Bulat matamuian amasiitsó kababarat lulunia ka tubut Timoteus néné . Bulat aimomoakéan tubunia masipaalei aku mugalai masipakakra Katuareman Simaerú sibara ka Taikamanua . Karuamai néné , kelé toga ka ukkui lé kai galainia .
50002023	Oto agaiku lé kipa puteterat ilepá pakarokku , iapeité koiniakékungan nia ioi ka tubumui .
50002024	Beri leú et kaku , matonem bagakku taimauuju nia kuoi kaku kubalou kam , kalulut paroman Tuhan .
50002025	Iageti kelé Sarainanta si Epaproditus sikoiniakenenmui masirop'aké aku , kupaatu maerú peilé kukoiniaké nia mitsá ka kam . Bulat aipaaleian aku mugalai galajet Kristus samba ka perjuanganku .
50002026	Bulat amarepdem'an bagania ka tubumui , ale kam Sasaraina sangamberimui , samba leú et bulat tá mangká bagania , kalulut aarepmui katuareman pubebesí nia .
50002027	Kirénangan tedda amabesí nia , bulat aian lé goisó ilalangó nia . Tápoi makaté bagat Taikamanua ka tubunia ; elé , tá sarania aipukateki baga Taikamanua , tápoi beri aku leú et kaku , aipukateki aku baga Taikamanua , bulé buían imakopé kupureu-reu baga mitsá .
50002028	Ialeú te lulunia imakokopé kubebesíaké kugugluaké nia ioi ka tubumui , bulé nupaaili kam , imangká bagamui mitsá . Oto aku kaku leú et , táan iparerekké bagakku , masipaatu .
50002029	Oto siló kam nia aleita néné , bulat ka angkat baga siripot saraina sikeré tonem baga , ka tubut Jesus Kristus . Kau numahormat kam ka tubudda sangamberi sigalaiaké kelé sigalainia néné .
50002030	Kalulut ituturi mugalai galajet Kristus , bara besínia , pat malegre matei . Aibuluaké engania masirop'aké aku ka onimui sangamberimui .
50003001	Kalepakatnia ale kam Sasarainangku , kau imagora bagamui , amusarangan poí kam ka tubut Tuhan . Tá ipabibigbing ngu-ngungku masikua mitsá ka kam , kelé ka suratku ka tubumui siboikí , aipoí sigalaiku néné simaerú lé , sibailiu katuaragtmui .
50003002	Oto jago kam tubumui ka tubudda sikataí paraboat , iaté sia simateú tuoniaké , ' jó-jó ' . Bulat aipoí rabebesíaké bulé tusunat sia sangamberi sirimanua .
50003003	Oto sita lé amasisiló sunat sipulelelek , tá sia . Ka sita , Ketsat Sipunenan lé ingangantru sita tapaniddou ka tubut Taikamanua , samba takua kam surá kalulut pusaraatta ka tubut Jesus Kristus . Aipoí ka sita néné , tá aitakakaroni kam baga enung punen siripot ka pusirimanuaat .
50003004	Tápoi kaku geti siripokatnia momoi kukaroni baga enung punen siripot ka pusirimanuaat . Aipoí ké ai baí sia sara sipasikakaroni baga kalulut kababarania paluluatnia ipukaronan sedda , oto sarapeite aku kaku .
50003005	Balu ngagogoi peilé burúnia aiputútú matakku , sunatdangan aku . Tai Israel lé aku , iaté sibara ka muntogat Benyamin ; bulat tubut tai Ibrani lé aku . Ka purereddet ka surukatda tai Jahudi , momoi takua , tai Parise lé aku .
50003006	Elé momoi takua , aisaliu peilé ka sia ronku ka arat , pat paoreikungan sapaamian . Oto ké siripokat ka arat Jahudi , aku néné , oniakenen bulat sirimanua sipulelelek , sitá anai kuat tubu ka sikataí .
50003007	Tápoi kalulut Kristus , bailiu sangamberinia oniakenenku sibailiu puuktungan , akuoniakéan lé nia kineneiget sirugiaké akungan lé .
50003008	Iageti tá sarat nenda kuooniaké sirugiaké aku , tápoi sangamberinangan lé akuoniaké sirugiaké aku . Siikep'akenenku kineneiget peilé makeppu saki kaku ; iaté akuagaian Jesus Kristus , Tuhanku . Kalulut Kristus , katei-teiakékungan sangamberinia . Kelé poráan lé kuooniaké nia sangamberinia néné , akusesengan poí Kristus .
50003009	Samba leú et , bulat amusarangan aku ka tubunia . Táan kalulut sibesíakenenku sarakku , aimaerú patabbaratku ka tubut Taikamanua , iaté kalulut reddetku ka surukat . Tápoi aimaerú geti kineneiget patabbaratku ka tubut Taikamanua , kalulut tonem bagakku lé ka tubut Kristus . Oto aimaerú patabbaratta néné , sibara ka Taikamanua lé , kalulut putotonem bagatta ka tubut Jesus Kristus .
50003010	Bulat besíakenenku geti sara lé , iaté masiagai simakolou Jesus Kristus , samba masipuuktungi geget Taikamanua sipasiririmanuaaké nia ka kamateiat . Kuobá kuorik kai nia sambamai samba leú kuobá kumakeré kai ka kamateiatnia .
50003011	Bulat kukaroni baga , bulé irimanuaaké aku kaku mitsá Taikamanua ka kamateiat .
50003012	Tá te masikua kaooiniangan kaku , elé amakapplungan sangamberinia kaku . Tápoi riu-riu lé kubesíaké nia kualá hadia sinarek'akenen Kristus kaku . Aipoí nenda lé lulunia aioppu ialá aku , ibailiuaké aku bakkatnia .
50003013	Tápoi kam ale Sasaraina , tá leú te kukukua tubukku akusilóan hadia néné . Tápoi ai sangamata galaiakenenku , iaté masikalipogi apa sikukuddu ka tei-teiku , kubesíaké kuamiaké ailiakenenku sikuddu ka mata .
50003014	Iaté lulunia tá kuaariaké pabalau masiailiaké tetre ailiakenen , bulé ioi kuikep'aké kamanangan , iaté mukuddu ka laggai manua , aipoí nenda lé lulunia aisogai sita Taikamanua ka onin Jesus Kristus .
50003015	Oto sita simatuá putotonem baga , buítá tagalaiaké kam kelé kisedda . Tápoi ké ai peilé sia ka talagamui sipaatu bagei , ai leú ikolouaké nia Taikamanua ka tubumui .
50003016	Sarat néné lé repdementa : Buítá tatut kam peraturan kelé situt'akenenta teret kineneiget .
50003017	Ale kam Sasaraina sangamberimui ! Kau nuului kam paraboatku . Akuakéan kai uluietmui simaerú , oto uluian kam paraboatda sipasitutut'aké paraboatmai .
50003018	Eddangan nia imaole kukua nia ka matamui , tápoi kukukua lé nia mitsá ka matamui ka sou bagakku , aipoí ai peilé sia sipupaparaboat masipakataí bagat kamateiat Kristus ka loiná siliktenga .
50003019	Oto kakakataí lé te iaailiaké puririmanuanda néné , aipoí pubobot-bot akkulára lé rapu-Tataikamanua . Pakailaat nenda lé rauumun'aké ; aipoí sarat siobat polak lé rapaaatu .
50003020	Tápoi sita geti ka sita , tatogat laggai manua lé sita . Oto sedda leú te ibabara ioi mitsá ka sia Rimata Sipaarau sita , iaté Tuhanta Jesus Kristus . Nia té nenda ngenaetta ka ngelei baga .
50003021	Tubutta simasaggo samba simaanaget néné , siliynangan nia Kristus , bailiu kéan lé tubunia simalatsat . Aipoí aioi aigalaiaké nia kelé néné , kalulut kababarat gege ka tubunia , masikalaaké sangamberinia .
50004001	Oto kam Sasaraina simanuntut bagakku , bulat kau sibulatnia putotonem bagamui ka tubut Tuhan . Bulat amarepdem'an bagakku ka tubumui ! Aipoí kam'an lé kukakaroni baga sipagora bagakku .
50004002	Kam leú et samaniumai Euodia samba si Sintike ! Kau ipusara paatuatmui siripot paaleiat sikeré tonem baga kai Tuhan Jesus .
50004003	Kutiddou ka tubum ale saraina sunsogos , aleiku ka simatopit , kutiddou ka tubum , bulé nurop'aké sia samaniuta ruadda néné . Aipoí sia néné , bulat ararop'akéan aku simakopé , masipakakra Katuareman Simaerú sibara ka Taikamanua ; kelé si Kelemen samba leú et sangamberidda sabagei sipaaleiaké aku mugalai . Oninda ai ka bagat Buko Purimanuaiat .
50004004	Kau imariu-riu nupugora kam baga , aipoí amusarangan kam ka tubut Tuhan . Oto kuoleaké mitsá masikua ka matamui : kau nupugora kam baga !
50004005	Kau raitsó nia sangamberi sirimanua erut bagam . Aipoi táan mauuju ioi mitsá si Tuhan .
50004006	Buí imakarat bagamui masipaatu apa pá onia . Tápoi sangamberinia besíakenennu , segéaké ka paniddogatnu ka tubut Taikamanua . Ialeú et apa simagulai , kau mariu-riu nusegéaké nia ka tubut Taikamanua , sialei pusurakat .
50004007	Bulé pabujaiat Taikamanua , sitaioi rakeruji sirimanua , masipasikeli enga sambat paatuatmui , sipatatabbra ka tubut Jesus Kristus .
50004008	Kalepakatnia , alé kam Sasaraina , kutiddou kai ka tubumui , bulé nugurúaké kam ka bagat paatuatmui sangamberi simaerú , simateú umun'akenen kalulut erúnia , iaté , pagalaiat katuroipoat , apa sipuoni simahormat , simaadil , simamurni , simakai-kai , samba simaerú .
50004009	Galaiaké kam sangamberi sigelaimui , samba sisilómui sibara kaku , iaté ka titiboatku elé ka sigalaiakenenku . Bulé Taikamanua , bubuakat pabujaiat , masipaalei kam sangamberimui .
50004010	Bulat makopé angkat bagakku murimanua , siripot sipusasara ka tubut Tuhan , aipoí táan tagai burú , iapeí paatumuian kipangan aku kineneiget . Tápoi tá te masikua elé anukalipogingan kam aku ; kalulut tatat oggakmui lé masipatoilá obámui masirop'aké aku .
50004011	Ialeú et kukukua néné , tá kalulut tatá nia kaku , aipoí akutukelingan tubukku , apa lé bara , iangan té .
50004012	Akuorik'an mugebá , tápoi mukayo leú et akunanam'an . Akusesengan keleatnia masienungi puririmanua néné , kenanen kipa pá bara ; elé ai aku mukakayo , elé ai aku mugegebá , elé aimaiigi sibabara ka tubukku , elé tá anai sibabara ka tubukku .
50004013	Tápoi kalulut ron siaket Kristus ka tubukku , oi kuom'aké nia sene ngamata sibabara ka tubukku néné .
50004014	Bulat amaerú anurop'aké kam aku ka reu-reu bagakku . Oto sigalaiakenenmui néné ka tubukku , bulat maerú .
50004015	Alé kam Sasarainamai ka Pilippi ! Siagaimuian leú , ka tetret akukaddiuaké Makedonia , iaté ka panandaatnia akupakakra Katuareman Simaerú , saramui lé sapaamian amasirop'aké aku ; elé saramui lé aipaalei aku masinanam puuktungan , elé masiorik rugi .
50004016	Ka tetret ai aku ka Tessalonika , akutiddou paroman ka tubumui , piga ngamitsáan pá anuaké kam paromanmui ka tubukku .
50004017	Oto tá sarat masisiló panguruatmui kugagalai , tápoi ai leú et obáku masiitsó buat sigalaimui simaerú , kelé tuppai igit puuktungan sisilómui .
50004018	Akusilóan sangamberinia panguruatmui . Bulat amulegeian kopet iginia ! Akusilóan sangamberinia sikaumui ka tubut Apaproditus . Atuléléan sangamberinia besíakenenku . Oto panguruat siakémui kaku , bulé bailiu nia singin buluat , sibuluakenen ka matat Taikamanua , sisilot Taikamanua ka angkat baga .
50004019	Bulé Taikamanua paniddogietku , sipususukkra pukayoat sikukuddu ka tubut Jesus Kristus , masisut'aké sangamberinia simagulai ka kam .
50004020	Tuumun'aké lé Ukkuita Taikamanua , teret buru-burú ! Amen .
50004021	Segéaké salamku ka tubudda saalei sapaamian Taikamanua , sipusasara ka tubut Jesus Kristus . Samba leú siló kam salamra saaleiku sené .
50004022	Segé leú et salamra ka sia sangamberi paamian Taikamanua ka laggai néné , sarapei sia sikukuddu ka lalep Kaisar leú , segé salamra ka tubumui .
50004023	Bulé Tuhanta Jesus Kristus masipanukani kam sangamberimui . Hormatmai , Paulus sambat Timoteus
51001001	Ale kam Sasarainamai sapaamian Taikamanua ka Kolose simatopit musara ka tubut Kristus ! Siripot puaapostel Jesus Kristus , sipauddet Taikamanua , aku sipuoni si Paulus , samba leú et aleita si Timoteus , bulat kukaroni kai baga , bulé Ukkuita Taikamanua ipanukani samba ibujai kam sangamberimui .
51001002	
51001003	Akuarep'an kai putotonem bagamui ka tubut Jesus Kristus , samba leú et punununtut bagamui , ka tubudda sangamberi paamian Taikamanua . Iaté lulunia , ké kutiddouaké kai kam , tá muaari kukua kai surá ka tubut Taikamanua , Ukkui Tuhanta Jesus Kristus .
51001004	
51001005	Anumatonem kam baga ka tubut Jesus Kristus , elé anumakaté kam baga ka tubudda sapaamian Taikamanua , iaté kalulut kakaronimui baga aakéna ka tubumui Taikamanua sinarek'akenennia ka manua . Anuarep kam nia néné , iaté ka tetret atusegéaké ka tubumui Katuareman Simaerú bulat sibulatnia .
51001006	Katuareman Simaerú sibara ka Taikamanua néné , tusegéaké ka sangaliot polak . Oto kalulut néné , riu-riu ipanukani sia Katuareman Simaerú , kelé panunukanina kam ka kam , taddanangan anuarep kam panguruat katet bagat Taikamanua , sambat bulat anuparimanuaaké kam .
51001007	Aisegéaké nia néné ka tubumui ale Sasaraina , iaté si Epapras , aleimai mugalai , simanuntut bagamai . Nia néné sipugagalai galajet Kristus , samba simakopé topit lé nia , sibailiu puuktunganta .
51001008	Oto ka tubunia lé akuarep kai nia néné , iaté kalulut geget Ketsat Sipunenan , oi anupakaté kam baga pasasambamui .
51001009	Ialeú té lulunia , tá ipuaari kutiddouaké kai kam ka Taikamanua , kalulut akuarep kai sigalaiakenenmui néné . Akutiddou kai ka tubut Taikamanua , bulé iaké ka kam Ketsat Sipunenan sikut paatuat , samba pukokolou ka baga simasut , pat muiné nuagai kam apa siobat bagat Taikamanua .
51001010	Kalulut néné , oi nuparaboat'aké kam siobat bagat Taikamanua , samba leú et riu-riu nubaraaké kam puangkakat bagania , oto bailiu apa lé nugalai kam , sarat masibaraaké puerukat . Samba puaagaimui leú et pagalaiat Taikamanua , memei leú iuurau .
51001011	Bulé kalulut geget Taikamanua sipulubeunan , iron'aké kam , pat oi nuom'aké kam masiorik sangamberinia paoreat , ka angkat baga ,
51001012	samba sialei pusurakat ka Ukkui . Aipoí Ukkui lé aipateú kam , masisiló sangamberinia , sinarek'akenen Taikamanua , ka paamiannia , ka purimataatnia sipulu latsat .
51001013	Nia leú et aibelaaké sita ka geget pugepgeman , ikau sita ka purimataat Togania , kilibet bagania .
51001014	Kalulut Togania , bela sita ; oto katukolobatnia , aiappéakéan jotta Taikamanua .
51001015	Kristus néné , iaté tularat Taikamanua , sitaimatotoilá . Kristus néné , iaté toga sikebbukat . Nia sipuboboikí abara , ka tubut sangamberi sibaraakenen .
51001016	Aipoí ka oninia lé aibaraaké nia Taikamanua sangamberi sibabara ka manua sambat ka polak , iaté sangamberinia simaiitsó samba sitaimaiitsó , samba leú et paketsa-ketsat , sipasikukup-kup'aké samba sipasiuutéaké . Sibara ka tubut Kristus sambat uktuk Kristus lé , aitubaraaké manua sambat polak néné .
51001017	Aipoí ainangan tá babara sangamberinia néné , aian turerere kababarania ka sia Kristus . Samba kalulunia lé aioi ikudduji kudduatnia sangamberinia .
51001018	Nia lé utet tubunia , iaté sapaamiannia . Nia lé poí bakkat purimanuaiatra sapaamiannia . Nia lé toga sikebbukat , sisuruakenen Taikamanua siboikí ka simamatei , bulé sarat nia lé bulat abeuakenen , belé peilé ka pabage-bagei .
51001019	Bulat tubut sarania lé Taikamanua amasiteúaké , bulé sangamberinia sibabara ka tubut Taikamanua , ai leú et sangamberinia ka tubut Togania .
51001020	Ka onin Toga nenda leú te aiteúaké nia Taikamanua , bulé bara mitsá paerukat ka tubunia , sangamberi sikukuddu ka polak samba sikukuddu ka manua . Aigalaiaké nia néné Taikamanua , iaté ka kamateiat Togania ka loiná siliktenga .
51001021	Kam siburú , areu kam ka tubut Taikamanua . Ai lé nusasaggangi kam nia , kalulut paraboat samba pupaatuananmui sikataí .
51001022	Tápoi kineneiget , kalulut kamamatei Togania , paerúnangan nia mitsá Taikamanua , patabbaratmui ka tubunia . Ka enungan kelé nenda lé , aioi atuabbit kam ka matat Taikamanua , simaliná samba sitá loloiet samba leú et sitá kuat tubu ka sikataí .
51001023	Tápoi buítá mariu-riu putotonem bagamui ka tubut Tuhan Jesus , samba tá ipaooksak kam ka katonemietmui . Buí igolok nia pukakaronanmui , sisilómui ka tetret anuarep kam Katuareman Simaerú , sibara ka Taikamanua . Atupaarep'an ka sangaliot polak Katuareman Simaerú néné . Kalulut nenda leú te , aibailiu aku kaku néné , sipuoni si Paulus , pagugulet .
51001024	Oto kineneiget mangká bagakku mangorik , kalulumui . Aipoí kalulut pangongorikku ka putubuat néné , oi kusut'aké aponia oringeniet Kristus peilé , kalulut paamiannia , iaté sipuoni tubunia .
51001025	Aikoiniaké aku Taikamanua , masipuukú paamiannia , kalulumui . Oto buítá kupakakra sangamberinia Katuareman Simaerú sibara ka Taikamanua néné ,
51001026	iaté Katuareman Simaerú , sipinakelet Taikamanua ka tubudda sangamberi sirimanua , ka piga ngotu ngarura pá situsasabau . Tápoi kineneiget , aipatoiláan ka tubudda sapaamiannia .
51001027	Aiobá ipatoilá nia ka matadda sapaamiannia , Taikamanua , kalulut ibesíaké , bulé raagai nia ka sia , kopet erú samba latsatnia keleatnia néné , sibailiu puuktunganda sangamberi sirimanua . Keleat Taikamanua néné , iaté : Ai nia mukukuddu Kristus ka bagat paatuatmui ; oto néné masikua , kam leú et ka kam , anupuuktungingan kam , pulatsanan Taikamanua .
51001028	Kristus néné te kupakakakra kai , ka senen sirimanua . Kuparepdem , elé kugelaiaké kai sia sangamberidda néné , bulat teret ka tubumai , kugagalai kai , kupagaba kai enungnia . Sipinaatumai iaté , bulé kei tuabbit sia sangamberidda ka matat Taikamanua , amakapplungan puaagaira pagalaiat siorak ka puketsanan , kalulut arapusara ka tubut Kristus .
51001029	Oto bulé ibara néné , bulat momoakékungan tubukku mugalai . Pakeikungan sangamberinia puroron , sipugagalai ka tubukku ka gege simasut , sipanguruat'akenen Kristus ka tubukku , masiperjuang'aké sangamberinia néné .
51002001	Kuobá nuagai kam , kipa besit ka bagakku mugalai , kalulumui , samba kaluludda tai Laodikea , samba leú et sia sitaipasiiitsó aku peilé .
51002002	Akugalaiaké nia geti sangamberinia néné iaté , masiron'aké paatuatda , samba bulé rapakaté baga pasasambadda , samba bulé maron pusaraatra . Bailiu kalulut néné , kope-kopé ikolou ka bagadda , samba kopé rakatonemi elé raagai keleat Taikamanua , iaté Jesus Kristus .
51002003	Aipoí Kristus lé masipatotoilá sangamberi pusisikut paatuat , samba puaagai Taikamanua , sipinalipputnia siburú .
51002004	Kutitiboi nia geti ka matamui , bulé buí rapajo kam kasei pá , sarapei sia simananam mutitiboat néné .
51002005	Oto kenanen parereunan sita , tápoi oniaké lé kam nia , kelé ai aku ka talagamui . Bulat mangká bagakku kuitsó pukekeret bagamui , samba puroron tonem bagamui , ka tubut Kristus .
51002006	Ale kam Sasaraina , anusilóan kam Jesus Kristus , sibailiu Tuhanmui . Oto kalulut néné , kau nupusara kam ka tubunia ,
51002007	samba kau leú et nupuungat kam ka tubunia . Bulé Kristus , bailiu loulogatmui ka pasigagalaimui purimanuaiatmui . Ialeú et , kau memei makokopé ron nia , tonem bagamui ka tubut Kristus , siripot sigelaiakenen ka tubumui . Samba leú et , kau ipubuggra ka bagat paatuatmui , pasikukua surá ka tubut Taikamanua .
51002008	Bulat kau nujago kam tubumui , buí aialá bagamui ka titiboat , siripot pusisikut paatuatda taikapolak , sitá anai lulu , aipoí masipapepe sirimanua lé . Titiboat siripot pusisikut paatuat néné , tá ka tubut Kristus aibara . Tápoi sibabara ka sipinaatudda sirimanua , samba sibabara lé ka tubudda paketsa-ketsat , sipasikukup-kup'aké polak néné .
51002009	Aipoí sangamberi galai putubuat Taikamanua , ai ka tubut Kristus , iaté ka pusirimanuaatnia .
51002010	Ialeú et , kalulut pusaraatmui ka tubut Kristus , bailiu akénangan ka kam Taikamanua , purimanuaiat simasut . Aipoí Kristus lé , siutéaké sangamberi paketsa-ketsat , sipasikukup-kup'aké elé sipasiuutéaké polak néné .
51002011	Kalulut pusaraatmui ka tubut Kristus , oto momoi takua , atusunat'an kam , tápoi tá te sunat sigalaira sirimanua . Tápoi sigalai Kristus lé , sipasibebelaaké kam , ka kupkumen pubobot-bot akkulá sijo néné .
51002012	Aipoí ka tetret aturaú kam nenda te , aturateiaké kam sambat Kristus ; iageti kalulut pasiraukat leú , suruakénangan leú kam mitsá ka kam Taikamanua , ka simamatei sambat Kristus , kalulut tonem bgagamui ka geget Taikamanua , sipasisusuruaké Kristus ka simamatei .
51002013	Siburú amateian kam , siripot ka puketsanan , kalulut jomui , aipoí , tá atusunat kam siripot ka putubuat . Tápoi kineneiget aisuruakéan kam mitsá Taikamanua sambat Kristus . Aipoi aiappéakéan sangamberinia jotta , Taikamanua ,
51002014	samba aitatáakéan surat utakta , sipasitataiko sita , ka enung galaiakenen simakopé sané . Tápoi kelé aitusiliktengaaké surat utakta néné ka loiná siliktenga , posanangan sangamberi sele , siorak'akenen Taikamanua , ka tubutta .
51002015	Ka tetret ai nia ka loiná siliktenga , Kristus , péakénangan gegedda paketsa-ketsat sipasikukup-kup'aké samba sipasiuutéaké polak néné . Lepá bailiuakénangan sia néné , igbungenda sirimanua simigi ; ka tetret aiaabbit sia kelé tawanan , ka pugittebat kamanangannia .
51002016	Bulat bá paoobá kam tubumui raseleaké kam , kalulut ka komen elé ka loketmui , elé ka pagalaiat punen sabeu ka puaranan , elé punen ibela laggó sabeu , elé pagalaiat gogoi Sabbat .
51002017	Aipoí tápei nia nenda sangamberinia , kelé ailiggounia peilé nenda ngenaakenen siooi . Tápoi bulat katutoilakat sangamberinia néné , iaté Kristus !
51002018	Buí nuobá kam rapajo kam , sia sipakau tubuna , kelé simarepé paatuat , samba sipaniddogi samalaika . Bulat makopé raumun tubudda siripot pupaatuanan polak , raumun'aké ibara sara siitsot matadda simakokoi ,
51002019	pat táan Kristus raloloulogi ka purimanuaiatra , kelé siutéaké sia . Aipoí ka pupasikelanan Kristus lé , itupasisikeli sangamberi laddou tubu néné , sipataddet pauilakatnia ; samba puuurau nia leú et , siripot teú bagat Taikamanua leú et .
51002020	Amakeréan anumatei kam Kristus , samba aibelaakéan leú et kam Taikamanua , ka kupkumenda paketsa-ketsat , sipasikukup-kup'aké polak samba manua néné . Oto angoian lé , pupaparaboatmui néné , kéan lé puparaboananda sirimanua sikup-kup'akenen polak néné ? Angoi peilé nurereddet kam nia surukat sipasikukua ,
51002021	" Buí nurape kam néné " , " Buí nunanam kam néné " , elé , " Buí nubek-bek kam néné " ?
51002022	Sangamberinia surukat néné , sarat sangapakeiat lé , páan , táan anai katukaunan nia . Aipoí ka sia pasuru-surukat néné , elé pangantoma-ngantoman néné , sibaraakenenda lé sirimanua .
51002023	Kirénangan tedda ituitsó , bulat asapprungan aitupaatu enungnia ; ai panánakat ka bagania , bulé tupaniddogi samalaika , elé tuparepé paatuat , samba bulé tupaorei tubu ; tápoi sangamberinia néné , tá irorop'aké sirimanua , bulé ioi ramuriaké pubobot-bot akkulára sirimanua .
51003001	Airimanuaakéan kam mitsá Taikamanua , sambamui Kristus . Oto kau nubesíaké kam , nubakkati kam pagalaiat sangamberi siorak laggai manua , ka kudduat purimataat Kristus sambat Ukkui Taikamanua .
51003002	Sedda lé kau kam pupaatuananmui , buí siorak pagalaiat sibara ka polak néné nupaatu kam .
51003003	Aipoí kam néné , amateian kam , tápoi purimanuaiatmui , ai nia kalilippunan sambat Kristus , ka tubut Taikamanua .
51003004	Bakkat purimanuaiatmui sipulelelek , iaté Kristus . Oto ké amatoiláan baí nia , bailiu kam leú ka kam , ei kam sambat Kristus , ka pulatsanannia !
51003005	Oto kalulut néné , kau numateiaké kam siobat bagat polak néné , sipakataí purimanuaiatmui , iaté kelé pusilaingeat , muparaboat sitaipasesese , pubobot-bot akkulá , obat mugalai sikataí , samba leú et puaalau baga , ( aipoí alau baga néné , makeré lé galainia , masibuluji sabulungan ) .
51003006	Galai tubu kelé néné te , sibaraaké golut Taikamanua , ka tubudda sitaimareddet ka nga-ngania .
51003007	Aipoí kam siburú , anutut'aké kam siobat bagania , ka tetret ai peilé ikukup-kup'aké kam .
51003008	Tápoi kineneiget , ribbaiaké kam sangamberinia sikataí ka tubumui néné ; báan pugogolú kam , elé báan bebetu kam tubumui mugolú , elé ai peilé isusuggru kam pulalagat baga ka tubudda sabagei . Buían imaarep ka ngu-ngumui nga-nga laga , elé nga-nga sikataí .
51003009	Buían nupaboko kam katubu , aipoí paraboat siburú , samba sangamberi galai tubunia sikataí , anugalak'akéan kam .
51003010	Aipoí kineneiget , aiakéan ka kam Taikamanua , puririmanua sibau . Aibailiuan kam sirimanua sibau , samba riu-riu lé ibauaké nia , sipasibabaraaké nia , iaté Taikamanua , iei ka siripot tularat tubunia . Katukolobatnia iaté , bulé nuagai kam nia Taikamanua , bulat sipulelelek .
51003011	Kalulut néné , tatá pabaggeiat tubudda tai Jahudi , elé taú sipuoni tai Jahudi , sipususunat , elé sitaipususunat . Táan anai pabaggeiat tubudda taitoi elé sitaiagai arat , sapagugulet , elé sipuuuja ; aipoí amamuinéan ka tubut Kristus sangamberinia , samba amusarangan nia ka tubudda sangamberidda !
51003012	Kam néné ale Sasaraina , sikauman Taikamanua lé kam . Oto makaté bagat Taikamanua ka tubumui . Aipiliyan kam samba aikokoiakéan kam , bailiu bulat bakkatnia . Iaté lulunia , kam néné , buítá leú nupatoilá kam , nuntut bagamui ka saalei , buítá maerú bagamui ka saalei . Kau imarepé paatuatmui samba kau leú imaleppe bagamui . Ialeú et mitsá , kau imaom bagamui mangorik .
51003013	Buítá nupaom kam bagamui , ka galai tubudda saalei , samba mitsá kau nupaappé kam jo , ké ai sia simaata baga ka golú , ka tubudda saalei . Bulat mangká bagania si Tuhan , masiappéaké jomui ka kam . Oto buítá kisedda leú et tarekmui ka kam , nupaappé kam jo , ka pasasambamui .
51003014	Tápoi bulat sabeunia geti , iaté : Buítá pakaté kam baga pasasambamui . Aipoí nuntut baga lé , masipamumuiné kam sangamberimui , kam Sasarainamai , pat lelek .
51003015	Bulé apa sitakkíakenenmui ka patiboatmui , sibara ka aban bagamui , sipanguruat'akenen Kristus , ka bagat paatuatmui . Aipoí , lulunia aisogai kam Taikamanua , bulé ibailiu kam laddou sisangatubu , nupurimanua kam ka bagat aban , sibara ka tubut Kristus . Oto kau nukua kam surá .
51003016	Kau isop-sop tiboiet Kristus simasut panukanan , ka bagat paatuatmui . Kau nupangantoman kam katubu , elé kau nupangantru kam katubu , bulat sibara ka sikut paatuat simakolou . Uraiaké kam urai masmur , samba urai pasiumun , elé urai paamian . Puurai kam masiumun'aké Taikamanua , bulat sibara ka surat bagamui .
51003017	Oto apa lé nugalai kam , elé nukua kam , buítá ka onin Tuhan Jesus nugalaiaké kam nia , elé nukua kam nia . Kua kam pusurakat ka tubut Ukkui Taikamanua , kalulut sangamberinia sigalaiakenen Jesus néné , sibailiu puuktunganmui .
51003018	Kam saina , sibara sikalaleman ! Bulat kau numareddet kam , ka nga-nganda taimanteumui . Aipoí , buítá kisedda puparaboananmui , siripot sipasesese ka arat tubudda tai Kariten .
51003019	Ialeú et kam taimanteu , sibara sikalaleman ! Bulat kau imanuntu bagamui ka tubudda tainanalepmui . Bá pugogoluki kam sia .
51003020	Kam leú et tatoga ! Bulat kau mariu-riu nugalaiaké kam masireddet nga-nganda saukkui sambat sainamui , siripot galaiakenenda sipuoni tai Kariten . Aipoí nenda lé , bulat iobá bagat Taikamanua .
51003021	Iageti kam saukkui ! Bá babaraaké kam pungúngukatda tatogamui , babara mabebelé bagadda .
51003022	Oto kam sapagugulet ! Buítá nureddet kam sangamberinia sikuadda tai tuanmui ka polak néné . Buí sarat ai lé rajajago kam , numarereddet kam ka nga-nganda , bulé raumun reddetmui . Tápoi buítá bulat sibara ka linat paatuatmui , nureddet kam nga-nganda , kalulut hohormatimui si Tuhan .
51003023	Apa lé raaké galajetmui , galaimuian nia , bulat sibara ka muinet paatuatmui ; kau nuaddeaké kam nia kelé si Tuhan lé galainia nupuukú ; tá sarat sirimanua .
51003024	Repdem kam , iaaké upamui si Tuhan . Upa sinarek'akenen Tuhan ka sapaamiannia , nenda leú te ka kam , nusisiló kam . Aipoí majikan pasikeletmui kineneiget , iaté Kristus .
51003025	Oto kasei sigalai sele , silónangan ukuman , silit sele sigalaira ; aipoí ka sia si Tuhan , tá irarasei sirimanuania .
51004001	Kam leú et ka kam , ale Sasaraina , sipuoni tai tuan ! Kau bulat ienungi enungannia , nupupagugulet'aké kam sia , sapaguguletmui , ka siripokatnia samba ka adil . Kau nurepdem kam , beri kam leú et ka kam , ai leú sara majikanmui ka manua .
51004002	Kau imariu-riu nupaniddou kam ka tubut Taikamanua ; samba leú kau imariu-riu tarek tubumui , tápoi sialei pusurakat ka tubut Taikamanua .
51004003	Iageti tiddouaké leú et kam kai , ka kai , bulé iaké ka kai oggak simaerú , ioi kuei kai masipakakra Katuareman Simaerú , iaté pagalaiat keleat Kristus . Aipoí kalulut néné te akutuukum kineneiget , ka bagat penjara .
51004004	Tiddou kam ka tubut Taikamanua , bulé ioi kukolouaké keleat néné , bulat simakolou , ka siripot enungnia .
51004005	Ka paaleiatmui leú , ka tubudda saaleimui sitaimatonem baga peilé ka tubut Tuhan Jesus , kau bulat sipinagaba samba pakei kam sangamberinia tetre simaerú , bulat sipulelelek .
51004006	Kau iobá samba ialá bagadda sangamberi sikuamui . Pasiaalegimui nga-nganda leú et , bulat kau sipinagaba .
51004007	Oto ai leú isegéaké nia si Tihikus , sangamberinia sipuaaili ka tubukku , kineneiget . Bulat matopit nia ipaalei kai mugalai , ka galajet Tuhan .
51004008	Lulunia geti akugugluaké nia ioi ka tubumui , iaté , bulé nuagai kam nia , kipangan kai kineneiget , ibara pusuibiat bagamui .
51004009	Ai leú si Onesimus alei Tihikus ; aipoí nia ka sia néné , sikaumamui leú et . Simatopit lé nia ; manuntu bagamai ka tubunia . Si Onesimus sambat si Tihikus'an lé masisesegéaké ka matamui , sangamberinia sibabara ka kudduatku néné .
51004010	Oto beri leú et ka sia , si Aristarkus , aleiku ka bagat penjara , segé salamnia ka tubumui , sambat salamnia ka sia si Markus , taluban Barnabas . ( Aiakéan leú te katuareman kaooinia , bulé nusiló kam kaooinia . )
51004011	Iageti segé leú et salam nia , ka sia Jesus , sipuoni leú si Justus . Iaté sibara ka talagadda tai Jahudi , simatonem baga ka tubut Tuhan Jesus . Teludda néné lé , aleiku kineneiget mugalai , masigalaiaké galajet , sibara ka Taikamanua . Bulat ararop'akéan aku simakopé , mugalai galajet .
51004012	Segé leú et salamnia , ka sia si Epapras , ka tubumui . Nia néné leú et , sibara ka mungkuatmui . Nia ka sia néné , pagugulet Jesus Kristus , sitaipuaari maniddou , masitiddouaké kam , ka tubut Taikamanua . Itiddou simakopé ka tubut Taikamanua , bulé memei maroron tonem bagamui samba memei masisikebbukat pupaatuananmui , imamuiné nuretdet kam siobat bagat Taikamanua .
51004013	Bulat matakkungan amasiigbuk momomoakéna tubunia mugalai kalulumui , sambat kaluludda tai Laodikea , elé kaluludda tai Hierapolis .
51004014	Kisedda leú ka sia ruadda néné , iaté si Dokter Lukas sambat si Demas , segé leú et salamra , ka tubumui .
51004015	Segéaké leú kam salammai ka tubudda saaleita tai Kariten ka Laodikea , sambat kai Nimpa , samba leú et ka tubudda sapaamian siparururú maniddou , ka lalepnia .
51004016	Oto ké lepá nubatsaaké kam nia suratku néné , ka tubumui ka kam , gabamuian enungan masitaroaké suratku néné , ka tubudda tai Laodikea , bulé rabatsaaké nia ka sia , ka paamianda . Kisedda leú et kam ka kam , buítá nubatsa kam surat kirim'akenenda tai Laodikea , ka tubumui .
51004017	Kua kam ka matat Arkipus , " Lepáaké galajet , sisegéakenen ka tubum , siripot galajetnu masipuukú galajet Tuhan . "
51004018	Iageti segé leú et salamku kaku , iaté , aku sipuoni si Paulus , ka tubumui . Bulat tubukku té , amugalai surat néné . Buí leú nukalipogi kam ; kineneiget ai peilé aku ka bagat penjara ! Bulé ipanukani kam si Tuhan , sangamberimui . Harmatmai , Paulus
52001001	Ale kam Sasaraina , sapaamian Tessalonika , sibailiu sapaamian Ukkui Taikamanua , samba Tuhan Jesus Kristus . Kai telumai néné , iaté aku si Paulus , si Silas sambat si Timoteus , bulat kukaroni kai baga , bulé ipanukani samba ibujai kam Taikamanua .
52001002	Sarat masikua surá ka tubut Taikamanua lé kai , kalulumui sangamberimui . Sarat kurepdem lé kai kam , ka bagat paniddogatmai ka tubut Ukkuita Taikamanua . Bulat tá muaari kutiddouaké kai kam ka tubut Ukkui . Sarat kurepdem lé kai kipangan putotonem bagamui ka tubut Kristus ka sipatoilámui ka sigalaiakenenmui , samba kipangan punununtut bagamui , ka tubudda saaleimui sirimanua ; pat oi nupasikeli kam sia , samba kipangan puroron pukakaronanmui baga , ka tubut Tuhan Jesus Kristus .
52001003	
52001004	Tubut ai lé kuaagai kai , ale kam Sasaraina , pukakatekina kam baga Taikamanua , samba pipiliyna kam , bailiu bakkatnia sikokoiakenen nia .
52001005	Aipoí akupakakra kai Katuareman Simaerú ka tubumui , tá sarat nga-nga , tápoi sialei gege samba Ketsat Sipunenan . Oto bulat matonem bagamai pububulat sibulatnia Katuareman Simaerú néné . Bulat siagaiatmuian leú , kipa galai tubumai mugalai kalulumui , ka tetret ai peilé kai mukukuddu , ka talagamui .
52001006	Anuului kam paraboatmai samba galai tubut Tuhan . Kenanen mabesí tubumui mangorik , tápoi mariu-riu lé angkat bagamui masisiló Katuareman Simaerú , sisegéakenenmai , ka tubumui . Amasipagora bagamui , iaté Ketsat Sipunenan .
52001007	Oto aibailiuan kam uluiet , ka tai Kariten sikukuddu ka Makedonia samba ka Akaya .
52001008	Aipoí sibara ka kam , mararatnangan Katuareman Simaerú pagalaiat Tuhan , pat aili ka Makedonia samba ka Akaya . Ialeú et tá sarat nenda , tápoi beri leú et pagalaiat putotonem bagamui ka tubut Taikamanua , amaarep'an ka senen laggai , bailiu táan leú anai lulunia kukua kai ka kai , apa pá .
52001009	Arapungu-nguan'akéan sangamberidda , kipa anuperú kam , aioi anusiló kam kaooimai , ka tetret akuoi kai siburú , ka talagamui . Ratiboi kipa anupaerú kam , anugalak'aké kam arat sabulungan , anuei kam kam ka tubut Taikamanua sibulatnia , sipuririmanua bulé nupaniddogi kam nia .
52001010	Samba leú et bagei arapungu-nguan'aké , kipa riu-riunia nukaroni kam baga , kaoijanan Togat Taikamanua sibara ka manua , iaté sipuoni Jesus , sisuruakenen Taikamanua , ka simamatei . Oto Jesus néné leú te masisasakkeri sita , ka golut Taikamanua , ka gogoi sibabara .
52002001	Ale kam Sasaraina ! Anuagaian kam taipusisiboboinia kaooimai masibalou kam .
52002002	Kelé siagaimui , ainangan tá kubabalou kai kam , ka Tessalonika , arapaoreian elé arapaloloian kai , ka laggai Pilippi . Tápoi kenanen kipa igidda sipasisasaggangi kai , mariu-riu lé iaké ka kai Taikamanua , gege , masipaarep Katuareman Simaerú , sibara ka tubunia .
52002003	Aipoí panánakatmai ka tubumui , tá sara puseleat , elé ai paatuatmai sitaimaerú ka tubumui , elé masipataju kam .
52002004	Bulat tá te nia sinaatumai ! Aipoí tiboietmai néné , tá masiangkáaké bagadda sirimanua , tápoi masiangkáaké bagat Taikamanua lé , siagai masiuji bagat pupaatuananmai . Taikamanua lé poí aipateú kai masipakakra Katuareman Simaerú néné .
52002005	Ai lé nuaagai kam tatat pupaatuananmai munanam titiboat , elé paalakat baga , masipakelé puaalau bagamai . Ai Taikamanua kelé saksi !
52002006	Ialeú et , tá aikubebesíaké kai raumun kai sirimanua , elé nuumun kam kai , ka kam , elé sibara ka sabagei . Siripokatnia ka puoonimai apostel Kristus , momoi kutuntut kai apa pá , ka tubumui .
52002007	Tápoi bulat ka leppet baga lé , ka tetret ai peilé kai ka talagamui , bulat kéan lé saina rapasikeli tatogadda , akugalai kai .
52002008	Kalulut katet bagamai ka tubumui , bailiu tá sarat Katuareman Simaerú akuaké leú kai ka kam , tápoi beri leú et purimanuaiatmai , akuaké kai ka kam . Kalulut kopet nuntut bagamai ka tubumui !
52002009	Kirénangan ai lé nurerepdem kam , kumomoaké kai tubumai , mugalai , sinágó samba sinoibó , bulé buí ibara beri sara ka talagamui , sipageja mai baga , ka tetret ai peilé kai masipakakakra Katuareman Simaerú , sibara ka Taikamanua , ka tubumui .
52002010	Maliná paraboatmai , maroipo bagamai , samba bulat beri kuat tubumai ka sikataí , ka tubumui saalei , simatonem baga ka tubut Kristus . Kam lé saksimai , samba leú et Taikamanua .
52002011	Samba siagaimui lé , kipa kupaeerú kai ka tubumui senemui , iaté bulat kéan lé galaiakenen sara ukkui ka tubut togania .
52002012	Kupangantru kai kam , samba kupatubbuji kai kam , kuron'aké kai kunáná kai kam , bulé imakolou paraboatmui , imangká bagat Taikamanua ka tubumui . Aisogaian poí kam Taikamanua , bailiu tatogat Laggai Taikamanua Sibau , bulé nunanam kam pulatsanannia .
52002013	Iageti ai peilé mitsá sara galai tubumui , aitutu bagamai masikua surá simariu-riu ka tubut Taikamanua , iaté ka tetret akuoi kai , masipakakra Katuareman Simaerú sibara ka Taikamanua , ka tubumui , anuarepi samba anusiló kam katuareman néné , tá sibara ka sirimanua , tápoi Katuareman Simaerú bulat tubut sibara ka tubut Taikamanua . Nia lé amugalai ka bagat paatuatmui , kam simatonem baga ka tubut Kristus .
52002014	Ale kam Sasarainamai , kelé siorikmui ka kam néné , araorik'an leú te ka sia sapaamian Taikamanua ka laggai Judea , sipuoni bakkat Jesus Kristus . Pangoringan siorikmui néné , sibara ka muntogatmui leú et ; kelé siorikra ka sia sapaamian Taikamanua ka Judea , sibara ka tai Jahudi .
52002015	Sia té amasimateiaké Tuhan Jesus sambat tai nabi , samba leú et amasipaorei kai ka kai . Sangamberi sirimanua rasaggangi . Oto bulat beri angkat bagat Taikamanua ka tubudda .
52002016	Samba mitsá , bulat rapasasailaji lé kai , kupakakra kai Katuareman Simaerú ka tubudda , bangsa sipuoni taú tai Jahudi , sibailiu katuaragatda sangamberi bangsa-bangsa néné . Oto kalulut néné , memei iuurau jodda tai Jahudi néné , pat segé iginia . Kalepakatnia kineneiget oraknangan sia golut Taikamanua !
52002017	Iageti ale kam Sasarainamai , lepá atapasara kam goisó , iaté pasara ka siripot putubuat , tápoi ka paatuat geti , tá apasara sita . Bulat memei lé makokopé kurepdem kai kam , samba bulat aian kurerepdem kai mitsá moi , kubalou kai kam !
52002018	Bulat akuisiakéan kai moi kubalou kai kam . Rua ngamitsáan akusibo moi , tápoi ai lé ikekeraaké kai Sanitu .
52002019	Bulatnia kam lé karonietmai baga samba siangkáaké bagamai . Aipoí ké moi nia mitsá Tuhan Jesus , parurútangan ka matania ; bulat kam lé abeuakenenmai ka bagat paatuatmai !
52002020	Bulatnia kam lé abeuakenenmai ka bagat paatuatmai samba siangkáaké bagamai !
52003001	Oto táan tuoom bagamai kai kurepdem kai kam . Sipinaatumai ka kai , maerú peilé nugalak kam kai ka Atena , kukuddu kai saramai sedda ,
52003002	pangenan kukoiniaké kai boikí sarainanta ka kam iaté si Timoteus . Nia ka sia néné , iaté aleimai mugalai galajet Taikamanua , masipakakra Katuareman Simaerú , pagalaiat tubut Kristus . Kukoiniaké kai nia si Timoteus néné , bulé ioi iron'aké pupaatuananmui samba masitubbui kam , bulé memei makokopé ron tonem bagamui ka tubut Kristus .
52003003	Kalulut néné , bailiu táan anai ka talagamui sipasisisik-sik tei-teinia , kalulut pangoringanta néné . Kelé siagaimui , pangoringanta néné , rencanat Taikamanua lé , sibailiu puuktunganta .
52003004	Aipoí ai peilé kai ka talagamui , akutaggeian kai kukua kai nia ka matamui , pagalaiat pangongorikta . Oto bulatnia amuailingan ; bulat kam'an leú tubumui aiagai nia .
52003005	Iaté lulunia akukoiniaké si Timoteus , obáku kuagai , kipangan puuurau nia tonem bagamui , ka tubut Kristus . Ai lé aku maseseddé , ka tubumui , baleú amoian aipataju kam Sanitu , bailiu pusiboboinangan sangamberinia saggot tubumai , kupasipasikeli kai kam .
52003006	Oto kineneiget atoilingan nia si Timoteus , ka tubumai . Aisegéakéan ka matamai , sangamberinia katuareman puangkakat baga , iaté pagalaiat putotonem bagamui , ka tubut Kristus , samba pakakatémui baga pasasambamui . Aipungu-nguan'akéan leú ka matamai , kipa nukau kam kai , kelé sara repdemenmui simaerú , ka bagat paatuatmui . Samba leú , aibabagai bagamui moi , nuailiaké kam kai , kelé leú ibagai bagamai ka kai , moi paaili , ka tubumui .
52003007	Iaté lulunia , ale kam Sasarainamai , ka purereu-reumai baga samba ka pango-ngorikmai néné , aipusuibingan bagamai , akuarep kai katuaremanmui néné . Bulat abeu kupaatu kai nia , kalulut tonem bagamui ka tubut Kristus .
52003008	Oto kineneiget , bulat amurimanuangan kai ; sarat kau lé ituroi putotonem bagamui samba mariu-riu pusaraatmui ka tubut Tuhan .
52003009	Bulat abeu surat bagamai ka tubut Taikamanua , kalulut sangamberinia puangkakat baga , sisilómai ka matania , kalulumui .
52003010	Bulat sarat paniniddou lé kugagalai kai ka tubunia , sinágó samba sinoibó , bulat sibara ka muinet paatuatmai , bulé ioi tapaaili kam , ioi kusut'aké kai simagulai ka kam , ka putotonem bagamui ka tubut Kristus , bulat ka siripokatnia .
52003011	Bulé bulat tubut Ukkuita Taikamanua samba Tuhanta Jesus , igaktuk'aké enunganmai , ioi kuoi kai ka tubumui , bulé tapaaili kam !
52003012	Bulé Tuhanta masituppai punununtut bagamui ka pasasambamui , samba ka sangamberi sirimanua , pat bulat kokkopé iurau punununtut bagamui , kelé nuntut bagamai ka tubumui ka kam .
52003013	Oto kalulut néné , ron'akénangan pupaatuananmui si Tuhan , bailiu malinámuian samba tatá kuat tubumui ka sikataí ka matat Ukkuita Taikamanua , ka tetret ioi Tuhan Jesus sambadda sangamberi bakkatnia .
52004001	Iageti kam alé Sasaraina , akuakéan kai uluietmui , bulé nuagai kam kipa galaiakenenmui , ka puparaboanan , imangká bagat Taikamanua ka tubumui . Kirénangan tedda , anuparaboat'akéan kam kelé nenda . Tápoi kineneiget , ka geget Tuhan Jesus , bulat kutiddou kai simaná-ná ka tubumui , bulé nubesíaké peilé kam mitsá , imakopé ituppai erúnia !
52004002	Aipoí anuagaian kam nganturat siakémai ka tubumui , ka geget Tuhan Jesus .
52004003	Néné lé obaket bagat Taikamanua : Bulé nupuparaboat kam siripot simateú ka matania , samba nuareuaké kam tubumui , ka galai tubu pusilaingeat !
52004004	Kau raagai nia , sangamberidda taimanteu , ka talagamui , pagalaiat musikalaleman ka tainanalepra , siripot obaket bagat Taikamanua , samba obaket bagadda leú et sirimanua .
52004005	Buí nugalaiaké kam siripot obaket pubobot-bot akkulá , ka tubudda tainanalepmui , kelé sigalaiakenenda ka sia sitaiagai Taikamanua .
52004006	Kisedda leú et , buí bara beri sara sigalai sele ka tubudda saaleinia , elé ipajo nia . Siburú bulat akuron'aké kai , kukua kai nia ka matamui , pagalaiat uukum'akéna sia si Tuhan , sangamberi sigalaiaké sele , kelé néné .
52004007	Aipoí aisogai sita Taikamanua , tá bulé tagalaiaké kam galajet pusilaingeat , tápoi muparaboat siripot obaket bagania lé .
52004008	Oto kasei sitaiobá masisiló nganturat néné , tá sirimanua aitá-táaké , tápoi Taikamanua lé , sipanguruat'aké Ketsatnia Sipunenan , ka tubumui .
52004009	Táan leú kugagalai suratku ka tubumui , masikua ka matamui , kipa nupaeerú kam , masipukateki baga saaleimui , sikeré putotonem baga , ka tubut Tuhan Jesus . Aipoí , aipangantrungan kam Taikamanua , kipa enung pakaté baga pasasamba .
52004010	Néné anupatoiláan kam ka tubudda sangamberi saaleimui , sikeré tonem baga , ka sangaliot Makedonia . Tápoi kenanen kisedda , alé kam Sasarainamai , bulé memei nututuppai peilé kam , erut paraboatmui .
52004011	Besíaké kam imarogdang puririmanuamui , samba buí nupageugebi kam galajetda sabagei . Momoaké kam tubumui masibaraaké purimanuaiatmui , kelé sikuamai ka matamui siburú .
52004012	Oto ké kiseddangan baí paraboaatmui , bailiu táan sarat mukaronan ka tubudda sabagei , nugagalai kam . Iageti hormatitdangan kam , sitaimatonem baga ka tubut Kristus .
52004013	Alé kam Sasarainamai , bulat aikubebesíaké kai , bulé nuagai kam nia , pagalaiat sirimanua simamatei ; bulé tá imareu-reu bagamui ka kam , kelé sabagei , sitaipukakaronan ka tubut Taikamanua .
52004014	Atakatonemingan kam baga kamamateinia Jesus , samba ririmanuaakéna nia mitsá Taikamanua , ka simamatei . Oto iaté lulunia , imatotonem bagatta susuruakéna sangamberi simamatei simatonem baga , ka tubut Jesus , Taikamanua , bulé imakeré rapurimanua sambadda Jesus .
52004015	Oto pagalaiat sangamberinia néné , ai sené kuaké kai nganturat Tuhan ka kam : Ké moi si Tuhan , tá muboboikí sita ka sita sipuririmanua peilé néné , ka tubudda sirimanua simamatei boikí .
52004016	Mugegerei nia utet malaika , samba tunanauaké pipiau Taikamanua , kelé sara toggaiat panarengan tubu . Lepá gorosot nia Tuhan Jesus barania ka manua . Oto isusuruaké boikí , iaté tai Kariten simamatei boikí .
52004017	Lepá geti sitangan ka sita sipuririmanua ka tetret nenda , akkat'akénangan sita sambatta , taei ka goá ka tinobut manua , bulé tapaaili kam ka tubut Tuhan , ka manua . Iageti kuddu sita sedda sambatta si Tuhan , teret buru-burú .
52004018	Oto kau nupasopo kam ka pasasambamui , ka tiboiet néné .
52005001	Alé kam Sasarainamai , táan leú kuaaké kai suratmai ka kam , masikua pigamoi bulat iaaili tetrenia ipuaili sangamberinia néné .
52005002	Aipoí bulat amakolouan ka kam , Gogoi kaoijanan Tuhan , kelé galai raoi sipananangkou sinoibó lé .
52005003	Ké rakua , " Tá leú anai sibabara , maerú lé sangamberinia " , ka tetret nendangan te ibabara sinulut iorak sia kasubuat ; oto bulat tá te bebela matadda beri sara . Aipoí bulat simatulut lé ipuaili néné , kelé ibara besit sara sinanalep sipususulé .
52005004	Tápoi kam geti ka kam , táan kuanenta ai peilé kam muririmanua ka bagat pugep-geman , bailiu ké iaili gogoinia , tugégémuian , kelé kaooira sipananangkou .
52005005	Kam néné sangamberimui , aian kam muririmanua ka pató ; kam néné momoi takua , aian kam ka rubeiat sinágó , iaté simapató . Sita néné , táan anai sita muririmanua ka bagat pugep-geman , elé ka rubeiat sinoibó , iaté simagep-gep .
52005006	Oto buían sarat merep tagagalai kam , kelé ka sabagei . Tápoi kau lé tapanuksuk kam , samba leú et kau imatau-tau pupaatuananta .
52005007	Aipoí sinoibó lé rapeperep sirimanua , ialeú et , soibó lé rapupu-puineng sirimanua .
52005008	Tápoi ka sita geti sipuoni ka rubeiat sinágó , iaté simatoro , buítá mapató paatuatta . Buítá mariu-riu tonem bagatta ka tubut Tuhan , samba kau imanuntu bagatta ka sabagei . Ialeú et , kau takaroni kam nia ka tonem baga , aarauakéna sita ka sita Taikamanua . Iaté nenda pamatei sipasisasakkeri sita ka perjuanganta , masilawan pugep-geman .
52005009	Aipiliy sita Taikamanua , tá bulé ibara ukum'akenennia , tápoi arauakenennia lé , ka Onin Tuhanta Jesus Kristus .
52005010	Matei nia kalulutta , bulé ké iaili tetrenia ioi mitsá , tá taagai , elé ai peilé sita muririmanua , elé amateian pá sita , momoi tapurimanua kam sambat Tuhanta .
52005011	Oto kalulut néné , kau imariu-riu nupatubbui kam samba nupasopo kam katubu , kelé sigalaiakenenmui kineneiget .
52005012	Ale kam Sasaraina , paniddogatmai ka tubumui , kau nukailaaké kam sia sipugagalai ka talagamui , iaté sia sipiliy Tuhan , masipalulu samba masipangantru kam .
52005013	Bulat kau nuhormati kam sia simakopé , samba kau imanuntu bagamui ka tubudda , kalulut nurepdem kam sigalaira . Kau imaaban puririmanuamui .
52005014	Iageti kutiddou leú kai ka tubumui , ale kam Sasarainamai , bulé nuteká kam sia sitaiobá mugalai ; tápoi buítá ka aban baga . Paron kam pupaatuananda simalotó ; rop'aké kam sia simateú rop'akenen , samba kau nupaom kam ka bagamui ka tubudda sangamberi sirimanua .
52005015	Jago kam , buí ibara ka talagamui sipasisisiliaké jo , silit jo . Besíaké kam mugalai simaerú , ka pasasambamui samba ka tubudda sangamberi sirimanua .
52005016	Kau imariu-riu nupugora kam baga ,
52005017	samba leú et , kau imariu-riu nupaniddou kam ka tubut Taikamanua .
52005018	Ka sangamberi sibabara , kau mariu-riu nukua kam surá ka tubut Taikamanua . Aipoí nenda te ikikiddiy Taikamanua , nugagalaiaké kam , siripot pusasaramui ka tubut Jesus Kristus .
52005019	Buí nupéaké kam Ketsat Sipunenan .
52005020	Buí nupuarak kam sangamberi sibalat siaket Ketsat Sipunenan .
52005021	Aipoí sangamberinia , buítá tuuji boikí . Oto apa simaerú , buítá itututut'aké .
52005022	Reunan'aké kam tubumui ka tubut sene ngamata pukakataí .
52005023	Bulé ibujai sita Taikamanua , samba ibailiuaké kam néné , Taikamanua , bulat bakkatnia sikokoiakenennia . Bule Taikamanua ijago sangamuinet tubumui , iaté ketsatmui , elé paatuatmui , samba leú et tubumui , bulé tá bara loloiet ka tubumui , ké iaili tetrenia , ioi mitsá Tuhanta Jesus Kristus .
52005024	Bulé Taikamanua , sipasisosogai kam , igagalaiaké néné ka tubumui , aipoí simatopit lé nia .
52005025	Oto alé kam sasaraina , kutiddou kai , bulé nutiddouaké kam kai ka tubut Taikamanuanta !
52005026	Kau nuparoro kam sangamberimui bulat sibara ka roroi bagamui , siripot pusasaraina pasasamba tai Kariten .
52005027	Iageti kutiddou ka tubumui ka geget Tuhan , bulé nubatsaaké kam suratmai néné , ka tubudda sasarainanta sikeré tonem baga , ka tubut Kristus .
52005028	Bulé ipanukani kam Tuhanta Jesus Kristus . Hormatmai , Paulus
53001001	Ale kam Sasarainamai , sapaamian Tessalonika , sibailiu paamian Ukkuita Taikamanua sambat Tuhanta Jesus Kristus ! Kai néné , iaté , aku sipuoni si Paulus , si Silas sambat si Timoteus .
53001002	Bulat kukaroni kai baga , bulé Ukkuita Taikamanua sambat Tuhanta Jesus Kristus masipanukani samba masibujai kam .
53001003	Ale kam Sasarainamai , bulat galajetmai lé masikua surá ka tubut Taikamanua , kalulumui . Kirénangan tedda , bulat mateú kugalaiaké kai kelé néné , aipoí putotonem bagamui memei maroron . Samba pukakatet bagamui ka pasasambamui leú et , memei makokopé ronnia .
53001004	Iaté lulunia sarat kam kukukua kai , ké mei kai masibalou paamian Taikamanua . Oto seget beunan ka paatuatmai , ka tetret aikutitiboi kai pagalaiat riu-riu nia puroron tonem bagamui ka tubut Kristus , kenanen ai kam ka bagat paoreat samba pangoringan .
53001005	Sené te imatotoilá adilnia ipasihakimi Taikamanua : Amangorik'an kam , kalulut nubesíaké kam Laggai Taikamanua Sibau . Oto kalulut néné , bailiu mateúmuian tugurú ka bagania .
53001006	Igagalaiaké simaadil Taikamanua , samba isisiliaké pangoringanmui néné , iaté ka tubudda sipaorei kam .
53001007	Samba ka tubumui sipangongorik kineneiget , kisedda leú et ka tubumai ka kai , iaaké Taikamanua puaroiat tubu , ka gogoi katugorosonan Tuhan Jesus , barania ka manua , samba ka tetret katutoilakatnia sambadda samalaikania sipulugege ,
53001008	sambat api sipuju-juluu . Iooi ka polak , iaté masipaukumi sia sitaimaletsei ka baga ka tubut Taikamanua , samba sitaipupaparaboat siripot Katuareman Simaerú , iaté pagalaiat tubut Jesus Tuhanta .
53001009	Sia néné , rasisiló ukuman kasubuat , teret buru-burú . Turiribbaiaké lé sia , ratuareu ka matat Tuhan samba ka gegenia sabeu .
53001010	Ipuaaili sangamberinia néné , iaté ka gogoi kaoijanannia , bulé raabeuaké nia sapaamiannia , samba rahormati nia sangamberi simatonem baga ka tubunia . Oto kam ka kam néné , tugugurúaké leú te kam ka kam , ka mungkuat paamian Taikamanua nenda ; aipoí anukatonemingan kam baga , Katuareman Simaerú , sinegéakenenmai ka tubumui .
53001011	Ialeú té lulunia , tá ipuaari kutiddouaké kai kam , ka tubut Taikamanua . Kutiddou kai ka tubunia , bulé ipateú kam murimanua ka siripokat obaket bagania ; aipoi nenda lé lulunia aisogai kam . Bulé Taikamanua ka gegenia , masisut'aké siobat bagania , masigalaiaké simaerú , samba masisut'aké sangamberinia sigalaiakenenmui , kalulut tonem bagamui , ka tubut Kristus .
53001012	Kalulut néné , bailiu tulatsat'aké Tuhanta Jesus kalulumui . Oto beri leú kam ka kam , latsat'akénangan leú et kam Jesus , kalulut erut bagat Taikamanuanta sambat Tuhanta Jesus Kristus .
53002001	Pagalaiat kaooi Tuhanta Jesus Kristus , samba leú et pagalaiat irurúaké sita ka matania , iaté néné bulat kutitiddou simakopé ka tubumui ,
53002002	bulé buí imaruei ipaingo kam , elé ipaanu bagamui , kalulut katuareman ka bé-bé , sipasikukua , aiailingan gogoinia , ioi mitsá Tuhan Jesus . Elé sibara ka sibalat pá tiboiet néné , elé sibara ka sara nganturat sigelaiakenen ; elé ai pá sia sipasikukua ka matamui , ai akusurat'aké kai ka suratmai kelé néné ka sara suratmai .
53002003	Oto kenanen kipa pá , bulat kutiddou kai ka tubumui , buí nuobá kam rapataju kam . Aipoí kei iaili Gogoinia , buítá bara boikí , néné : Tá magulai sia sisik-sik tei-teina , siputatá Kristus ; samba patoilárangan leú et tubudda ka sia Sirimanua Sikataí Paraboat , iaté sia siteúakenen Taikamanua , gurúakenen ka api narako .
53002004	Bulat kabuak paatuatnia , lawannangan , elé buak'akénangan tubunia ka tubut paniddogietda sirimanua , elé ka tubut bulungan , oniakenenda sirimanua Taikamanuanda . Pat ei nia ka bagat Uman Taikamanua , uddet nia sedda , masikua tubunia , nia néné , iaté Taikamanua .
53002005	Oto repdem kam akukua nia siburú ka matamui , ka tetret ai peilé aku mukukuddu ka talagamui .
53002006	Siagaiatmuian lé , aponiangan lé ikekeraaké nia kineneiget , ipuaili sangamberinia néné . Ai leú iaili tetrenia siteúakenen Taikamanua , rabelaaké tubudda , Sirimanua Sikataí Paraboat néné .
53002007	Tápoi puroronnia ka sia sigalaiaké pukakataí néné geti , aian ieenung'aké ; tápoi sipinakelé peilé ; tápoi aipei lé tukekeraaké nia . Teret itukarit'aké nia ka sia sipasikekeraaké nia néné ,
53002008	ia peité ibelaaké tubunia ka sia nenda Sirimanua Sikataí Paraboat néné . Tápoi ké amoian geti nia ka sia Tuhan Jesus , ulup'akénangan engania , masimateiaké Sirimanua Sikataí Paraboat néné , samba subuakénangan leú nia ka pulatsanan kaoijanannia .
53002009	Momoi te nia ka sia Sirimanua Sikataí Paraboat néné , ka gege sabeu sibara ka tubut Sanitu . Iageti baraakénangan sene ngamata kerek sambat kiseiet sabeu , sisusut patajuat .
53002010	Pakeinangan sene ngamata patajuat sikataí , masipepeaké sia subuakenen . Ramasusubu geti , kalulut taiobára masisiló Katuareman Simaerú sibara ka Taikamanua , samba tá raobá masiarep katuareman bulat sibulatnia sibara ka Taikamanua , sipaarau sia .
53002011	Iaté lulunia ibabaraaké simagege sipasipepepeaké néné , Taikamanua , pat katonemiddangan tá sineseat .
53002012	Oto iuukum'aké te sia Taikamanua , sangamberi siobá jo , samba sitaikatonemi sineseat .
53002013	Ale kam Sasarainamai simanuntut bagat Tuhanta ! Bulat tá itetek-tek kukua kai surá ka tubut Taikamanua , kalulumui ; aipoí ka panandaatnia peilé , aipiliyan kam Taikamanua , bulé ipaarau kam . Aibara geti kelé néné , iaté , kalulut sigalai Ketsat Sipunenan ka tubumui , ibailiuaké kam sapaamiannia sipunenan , kalulut tonem bagamui ka katuareman bulat sibulatnia sibara ka Taikamanua .
53002014	Iaté lulunia aisogai kam Taikamanua , sibara ka Katuareman Simaerú , sipinaarepmai ka tubumui . Aisogai geti kam Taikamanua , kalulut obána nia Taikamanua , nupuuktungi kam pulatsanan Tuhanta Jesus Kristus .
53002015	Oto kalulut néné , ale kam Sasarainamai , buí ipaoksak putotonem bagamui , samba kau imariu-riu nuomet'aké kam nia sangamberi nganturat siakémai ka tubumui ; iaté nganturat sibara ka ngu-ngumai , elé ka suratmai .
53002016	Bulé Tuhanta Jesus Kristus , samba Ukkuita Taikamanua masipusuibi bagamui samba masiparon paatuatmui , bulé ioi nugalaia kam galajet , samba masipakakra apa oniakenen simaerú . Aipoí ka sia Taikamanua , bulat makaté bagania ka tubutta , samba kalulut erut bagania ka tubutta , riu-riu taom'aké kam nia , samba oi takaroni kam baga apa simaerú .
53002017	
53003001	Kelé pamuipui tiboiet , kutiddou kai ka tubumui , ale kam Sasarainamai , bulé nutiddouaké kam kai ka kai , ka tubut Ukkuita Taikamanua . Tiddouaké kam , bulé imaruei imararat Katuareman Simaerú , samba rasiló nia sirimanua , ka erut baga , kelé anusiló kam nia ka kam siburú .
53003002	Tiddou leú et kam ka Taikamanua , bulé ibelaaké kai ka kabeira sirimanua bulat sikataí paraboat , samba sijo . Aipoí tá sangamberi sirimanua , iobá masikatonemi Katuareman Simaerú sibara kai Tuhan .
53003003	Tápoi bulat simatopit lé nia si Tuhan . Nia té masiparoron samba masisasakkeri kam , ka tubudda Sikataí .
53003004	Samba leú et , matonem bagamai ka tubut Tuhan , kalulut aian nugagalaiaké kam elé aian nuririu-riuaké kam masigalaiaké sangamberinia sitonéakenenmai ka matamui .
53003005	Bulé Tuhanta masipalulu kam , bulé memei nuaagai kam simakopé pukakatekina kam baga Taikamanua samba pangunguruat'akéna ka tubumui , Kristus , puoom baga .
53003006	Ale kam Sasarainamai , ka geget Tuhanta Jesus Kristus , kukua kai ka matamui , bulé nuareuaké kam tubumui , ka tubudda sangamberi saalei simabeili tubu mugalai , samba sitaimareddet ka nganturat siakémai , ka tubudda .
53003007	Anuagaian kam , iaté buítá nuului kam sigalaiakenenmai ka kai . Iaté tá akukabeiliaké kai mugalai , ka tetret ai peilé kai ka talagamui .
53003008	Tá akugalaiaké kai , tenan lé kai mukom kadda , sitaibabayaet . Sarat pugagalai lé kai sinágó samba sinoibó , kumomoaké kai tubumai , bulé tá kupageja kai bagadda kasei pá , ka talagamui .
53003009	Tápoi tá te akugalaiaké kai kelé néné , kalulut taimateúnia kutiddou kai , bulé nurop'aké kam kai . Tápoi obámai lé ibara uluietmui .
53003010	Ai peilé kai mukukuddu siburú ka talagamui , akuaké kai peraturan kelé néné , " Kasei sitaiobá mugalai , buí ipukom . "
53003011	Kukukua kai nia kelé néné geti , kalulut aarepmai , ai peilé sia ka talagamui simabeili mugalai . Bulat beri apa pá tá ragagalai ; sarat masigeu-geu galajetda sabagei lé ragagalai .
53003012	Ka geget Tuhan Jesus Kristus , kukua kai ka matadda , samba kuparepdem kai sia , bulé makolou rapugalai , ragaba purimanuaiatra saradda .
53003013	Tápoi kam ka kam , buí ingaú kam mugalai simaerú .
53003014	Iageti kupaatu , babara te sia sitaiobá masisiló sikuamai ka bagat suratmai néné . Oto jago kam tubumui ka tubudda sipupaatuat kelé néné , samba buí nupaaleiaké kam sia , bulé ramaila .
53003015	Tápoi buí nuaddeaké kam nia kelé saggakmui ; sarat ngantru lé kam nia , siripot ka pusarainaat .
53003016	Kai Tuhan lé kabaraiat rogdang puririmanuatta . Bulé nia mariu-riu iaké ka kam rogdang puririmanua ka sangamberinia . Samba bulé Tuhanta leú masipaalei kam sangamberimui .
53003017	Iageti segé salamku kaku , sipuoni si Paulus ka tubumui . Tubut bulat kabeiku te amugalai surat néné . Néné te sara toggaiat tanda tanganku ka sangamberit suratku .
53003018	Bulé Tuhanta Jesus Kristus , masipanukani kam sangamberimui . Hormatmai , Paulus
54001001	Ale Timoteus , bakkat togakku , ka onin Tuhan ! Surat néné sibara kaku , Paulus , apostel Jesus Kristus , siripot siparentaakenen Taikamanua , Sipaarau sita samba leú et parentat Jesus Kristus , karonietta baga . Bulé Ukkuita Taikamanua samba Tuhanta Jesus Kristus masipanukani samba masipanguruani , elé masiaké kekeu rogdang puririmanua .
54001002	
54001003	Kutiddou ka tubum , bulé mariu-riu nukuddu ka Epesus , kelé sikuakku ka matam siburú , kei mei aku ka Makedonia . Aipoí ai sia piga pá ka Epesus , sipasingangantruaké nganturat sitaipaaakkup ka tiboiet Taikamanua . Oto bulé nukua ka matadda , raariaké masingantruaké kelé néné .
54001004	Kua ka matadda buí ialá bagadda ka pungu-nguan , elé pungu-nguan paninikat tubut taikebbukat siburú , sitá anai kalepakatnia . Aipoí sangamberinia néné , sibaraaké pajoggolat lé , tá masituppai imariu-riu tugalaiaké rencanat Taikamanua kelé agaietta sarat kalulut tonem bagatta lé ka tubunia .
54001005	Besíakenenku ka nganturatku néné , iaté , bulé bara ka sirimanua paatuat simamurni , samba agai baga simaliná , samba leú et , putotonem baga bulat sipulelelek ka tubut Tuhan ; bailiu kalulut nenda , oi rapununtuki baga saaleira sirimanua .
54001006	Aian sia sangarubeiat ka talagadda sitaiparaboat'aké kelé néné , aipapepengan sia paukelatda sitá anai lulu .
54001007	Airakikiddiy raei muguru paamian , tápoi beringan sia tá raagai apa tiboakenenda , samba sikuadda leú et , tá bulat airakakatonemi .
54001008	Kirénangan tedda aian taaagai kam , erúnia surukat arat , ké tapakei baí kam nia ka siripokat enungnia .
54001009	Kau lé tarepdem kam ; aitubaraaké surukat néné , tá kaluludda sirimanua simaerú paraboat , tápoi ka sia lé sipaapa surukat , sikataí paraboat , turot katai , ka sirimanua sijo , sitá arat , sipupaatuat polak , ka sia sipasimamateiaké ukkui sambat inanda , elé ka sia siobá pamatei ,
54001010	siobá musilainge , sipusisilainge ka pasasambadda simanteu elé ka pasasambadda sinanalep , sipasinanangkou sirimanua , sipaboboko , sipasimumuneng'aké boko , elé kasei pá sipuooni sipasabau nganturat simaroipo .
54001011	Nganturat néné , ai ka tubut Katuareman Simaerú , katukakaratnia aiakéan ka tubukku Taikamanua , iaté Katuareman Simaerú sibara ka Taikamanua sipulubeunan , simateú umun'akenen .
54001012	Bulat surá sabeu kukua ka tubut Tuhanta Jesus Kristus , kalulut aiaké kaku ron , masipuukú galajetnia , samba kalulut aipateú aku , mugalai galajet siakénia kaku néné ,
54001013	kenanen ka tetret nenda akupakataí nga-nga ka tubunia , elé akubesiki nia , samba akupaloloi nia . Kenanen kisedda , manuntu lé bagat Taikamanua ka tubukku , kalulut ka tetret nenda , tápei amatonem bagakku ka tubut Kristus . Oto tá kuagai sigalaiakenenku néné .
54001014	Tápoi amoi peilé aipanguruani aku si Tuhan simakopé . Aiaké lé ka tubukku puroron , pat oi kukatonemi nia samba kupununtuki baga pasasamba saalei sirimanua . Puroron néné leú et , iaké ka tubutta sangamberitta sipusasara ka tubut Jesus Kristus .
54001015	Bulat sineseatnia te tiboiet sipasikukua kelé néné . Oto mateú tusiló samba bulat tukatonemi : " Aioi Jesus Kristus ka polak néné , iaté masiarauaké sia sirimanua sijo . " Aku te néné sara sirimanua sijo , simakopé kataí paraboat .
54001016	Tápoi kalulut jokku néné te , aipununtuki aku baga Taikamanua , bulé isappruaké ipatoilá om bagania Jesus Kristus ka tubukku , sirimanua oniakenen bulat sikataí jo néné . Nia té néné ibabailiu uluietda ka sia sangamberi siputotonem baga sabagei ka tubunia samba sipasiiikep'aké purimanuaiat sipulelelek samba sitaitatatá .
54001017	Oto mateú lé tuumun'aké samba tuhormati nia , Taikamanuan , Rimatat senen tetre ; aipoí nia lé simatom samba sitaimatotoilá sambat sisasara ! Amen .
54001018	Ale mateama Timoteus ! Galajet néné kusegéaké ka kabeinu , kalulut masirepdem sitonéakenen Taikamanua , sisegéakenenda tai nabi ka paamian , pagalaiat tubum . Oto kau ibailiu nia patonekat Taikamanua néné , balutnu , ka perjuangan simaerú .
54001019	Kau mariu-riu nuomet'aké katonemiet sibulatnia , ka pupaatuanan simamurni sambat simaliná . Aipoí ai sia sitaiarepi asekat sikuat teu-teu bagadda ka baga , pat kakkataí putotonem bagadda .
54001020	Oto sia néné , iaté si Himeneus sambat si Aleksander . Karuadda néné , akuukum'akéan sia , iaté akusegéaké sia ka kabei Sanitu , bulé ramakiro raasá Taikamanua .
54002001	Bulat paniddogatku sabeu ka tubumui , bulé ké nutiddou kam apa pá ka tubut Taikamanua , elé maniddou , elé nutiddouaké kam apa pá , elé masisegéaké pusurakatmui ka tubut Taikamanua , kau siaili sangamberi sirimanua ,
54002002	elé siaili tai rimata , samba siaili sangamberi sauté . Tiddou kam ka tubut Taikamanua , bulé marogdang samba maaman puririmanuatta ka tubut Taikamanua , sialei puparaboanan simateú ka matania .
54002003	Aipoí paniddogat kelé néné te maerú samba kilibet bagat Taikamanua , Sipaarau sita .
54002004	Bulat kiddiyet bagania , iaté , bulé rasiló puaragat ka sia sangamberi sirimanua , samba bulé raagai siobat bagania .
54002005	Sarat sara lé poí Taikamanua . Beri sipatalaga sirimanua , sambat Taikamanua leú et , sara lé , iaté Jesus Kristus .
54002006	Nia néné , iaté sara sirimanua , sipasibubuluaké engania , bulé rabela sangamberi sirimanua ka ukuman Taikamanua , kalulut jodda . Oto ka enungan pasibubuluakéna engania Kristus néné , ipatoilá ka tubutta Taikamanua , ka oggak sipasesese néné , obána bulé rasiló panguruat , sangamberi sirimanua .
54002007	Iaté lulunia aikoiniaké aku , kuei ka tubudda sipuarat sabulungan , bulé kupakakra Katuareman Simaerú , iaté pagalaiat katonemiet bulat sibulatnia . Oto sipoiliatku néné , bulat sibulatnia , tá bokokku .
54002008	Bulat kiddiyet bagakku , iaté bule sangamberi taimanteu , kenanen kaipa pá raei maniddou , kau rapaniddou ka tubut Taikamanua ka linat paatuat , tá ka golú , elé ka pajoggolat .
54002009	Ka sia leú et tainanalep , búan leú imasabau ralainge tubudda , samba rapubibilet tubu leú et kau imakomit tubudda . Buí ragalai alaira kipa raobá perú , pat mabesínangan matatta iitsó nia ; elé masipakei pulaingeat emas , inu mutiara , elé leppei simakeppu saki .
54002010	Tápoi kau lé rapalainge tubudda tainanalep , ka puparaboanan simaerú , siripot simateú ka tainanalep , simasurú ka Taikamanua .
54002011	Buítá ragelai tainanalep masimonoi tubu sambat mureddet .
54002012	Bulat tá kuoobáaké sia tainanalep rapangantoman elé raparentaaké taimanteu ; tápoi buítá ramonoi lé tubudda .
54002013	Aipoí aibaraaké siboikí Taikamanua si Adam lé , lepá si Ebangan .
54002014	Ialeú et mitsá , tá si Adam aipataju ulou , tápoi si Eba lé , pat pasabaunangan surukat Taikamanua .
54002015	Tápoi kenanen kisedda , rasisiló leú te ka sia tainanalep puaragat , ka pasitutú-túakéra matat tatoga , sarat kau lé ka epet paatuat , iriu-riuaké ikatonemi Kristus samba mariu-riu ipununtuki baga sabagei , samba murimanua sarat ka Taikamanua .
54003001	Bulat sineseatnia te tiboiet néné , sipasikukua kisé : " Sikiddiy muuté ka paamian , iaté masikiddiy galajet simaerú . "
54003002	Siripokatnia sia sauté ka paamian , buítá sitá kuat tubu ka sikataí sarat sara sinanalepnia lepá , iagai ipaom bagania , simasiku paatuat , makolou puririmanuania , iobá masirauma tairauma ka lalepnia , samba iobá masipangantru sirimanua .
54003003	buí simapuinengen kalulut pulolónia ló simapuinengen , elé siobá palabá . Tápoi buítá simaleppe baga lé , siobá paaban . Tá maalau bagania ka bulagat .
54003004	Buítá siagai masipasikeli pulalalepnia sipulelelek , samba siagai masipangantru tatogania , bulé ramareddet ka nga-ngania samba bulé ramahormat ka tubunia .
54003005	Aipoí ké beringan pulalalepnia tá iagai ipagaba nia , kipangan lé iooi ipasikeli tatogat paamian ?
54003006	Ialeú et sia kaunen masiutéaké paamian , buí iapeí aitugurú ka arat Kariten , mabubuak paatuatnia , babara ioorak nia pateleiat Taikamanua , kelé ka Sanitu siburú .
54003007	Buítá maerú kuat tubunia ka talagat siberikabaga . Aipoí ké tá kisedda galai tubunia , paloloirangan leú et nia sirimanua , bailiu alánangan nia seseret Sanitu .
54003008	Kisedda leú et tai bajá gareja , buítá sirimanua simaerú paraboat samba simaroipo baga ; sitaimaalau baga ka bulagat , sitaimasosot muló , ló simapuinengen .
54003009	Buítá mariu-riu raomet'aké bulat sibara ka agai bagadda simaliná tiboiet putoneman bagadda tai Kariten sipatoilat Taikamanua ka tubudda .
54003010	Buítá tuuji sia boikí ; oto ké tá anai kuat tubudda ka sikataí , iapeité ioi rapubajá gareja ka paamian .
54003011	Sinanalepra leú et , buítá simaerú paraboat , tá siobá masipabara nga-nga . Buítá raagai rapaom bagadda samba matopit sia ka sangamberinia .
54003012	Tai bajá gareja ka sia leú et , bulé sarat sara lé sinanalepra lepá . Buítá iagai masipagaba puririmanuanda tatogania samba masipasikeli pulalalepnia , simakolou .
54003013	Sia sipasirorop sipulelelek ka paamian , rahohormati sia sapaamian . Ialeú et memei magegege sia masitiboi pagalaiat putotonem bagadda ka tubut Kristus .
54003014	Bulat ké pei táan mauju kuoi kubalou kam . Tápoi kenanen kisedda , eddangannia kugalai surat néné ka kam .
54003015	Bulé makaburú kuoi , anuagaian kam , kipa muparaboat simaerú , siripot puririmanuatta sipuoni sikauman Taikamanua , iaté sapaamian Taikamanua sipuririmanua . Aipoí sapaamian néné te , bulat arigi sipasiririóaké elé sipasisosopo nganturat puaranan bulat sibulatnia , sibara ka Taikamanua .
54003016	Beri sia sara siputatá kipa kopet pubebeunannia keleat ka aratta néné . Iapatoilá tubunia kelé mutubu sirimanua , aisineseat'akéan nia Ketsat Sipunenan , samba araigbuk'an nia samalaika . Atupaarep'an katuaremannia ka tai bangsa ka polak néné , matonem bagadda sirimanua ka sangaliot polak ka tubunia , lepá akkat'akénangan nia Taikamanua , ka manua .
54004001	Bulat maron aisiblaaké nia Ketsat Sipunenan . Aikua ka gogoi sibabara , ai sia sangasilá igidda sirimanua sisik-sik tei-teina , rakaddiuaké Kristus , raei masitut'aké nga-ngan ketsat sipasipepepeaké sia samba nganturat ketsat sikataí ,
54004002	sisegéakenenda siriamanua sipatataju ka pabokoatda . Aipoí teu-teu baga sikukuddu ka bagat paatuatda , amagep-gep'an .
54004003	Rangantruaké ka tubudda sirimanua , buí raputalimou , samba buí rakom kan sikokoiakenen . Oto aibaraaké nia Taikamanua kan néné , komen lé , kelé pasikukuadda surá ka tubunia ka sia simatonem baga ka tubut Kristus samba sia siagai nganturat bulat sibulatnia sibara ka Taikamanua .
54004004	Aipoí sangamberinia sibaraakenen Taikamanua , sarat simaerú lé . Oto tá anai beri sara oniakenen takei-kei itukom , ké atusilóan nia ka surat baga , ka tubut Taikamanua .
54004005	Aipoí panukanan sibara ka Taikamanua sambat paniddogat ibabailiuaké , komen néné momoi itukom .
54004006	Ké nugalaiaké sangamberinia néné ka tubudda sasaraina sikeré tonem baga ka tubut Kristus , bailiunangan ekeu sipugagalai galajet Kristus bulat sipulelelek . Riu-riu nuparimanuaaké tiboiet Taikamanua sikatonemitta , samba ngantoman bulat sibulatnia situt'akenennu ka burúnia néné .
54004007	Bá aarepi pungu-nguan sitá galai . Tápoi ubui lé tubum musurú ka Taikamanua .
54004008	Tá maigi uktukta masilati tubu , tápoi latian siorak ka puketsanan geti , maigi katukaunannia . Aipoí ka bagania , ai patonekat Taikamanua siorak ka puririmanuatta kineneiget , sambat siorak ka puririmanuatta ka gogoi sibabara .
54004009	Bulat sibulatnia te patonekat néné . Oto bulat buítá tasiló kam nia , samba buítá takatonemi kam nia bulat sibara ka muinet paatuatta .
54004010	Iaté lulunia tapeperjuang'aké samba tamomomoaké kam tubutta mugalai , ai lé poí bulat takakatonemi kam nia baga Taikamanua , iaté Taikamanua sipuririmanua , Sipaarau sangamberi sirimanua , sarapeite sia simatonem baga .
54004011	Oto ngantruakéan sangamberinia néné , samba kua ka matadda , rareddet nia .
54004012	Buí rabara sipuarak ekeu sapaamian , kalulut raitsó bau tubum peilé . Tápoi kau lé ibailiu ekeu uluietda sangamberi simatonem baga , iaté ka titiboatnu samba ka paraboatnu , ka galai punununtut bagam ka pasasamba saalei sirimanua , samba ka putotonem bagam ka tubut Jesus Kristus , samba ka puririmanuam simaliná .
54004013	Oto pangenan kuoi , kutiddou buítá nubatsaaké bulat sipulelelek Buko Sipunenan , ka tubudda sirimanua , masitubbui samba masingantru sia .
54004014	Buí nuoreaké nupakei panguruat sibara ka Ketsat Sipunenan , siaké ka tubum , sibara ka siutéaké paamian , ka tetret arasukat'aké ekeu , samba leú et patonekat Taikamanua sisesegé ka tubum , sibara ka tai nabi , masikua pagalaiat tubum .
54004015	Bulat kau sibulatnia sibara ka muinet paatuatnu , nugalaiaké sangamberinia néné , bulé raigbuk nia sangamberi sirimanua , kamajuannu .
54004016	Bulat kau nujago tubum , samba nganturatnu . Buítá numatopit masigalaiaké sangamberinia néné . Oto ké kisedda baí nugalai , oi nurop'aké tá sarat tubum , tápoi sambat sia leú sipasiaarep ngantomannu .
54005001	Bá paaanuji sia simakabajá ka tubum ; tápoi náná lé nia iarepi tiboietnu , kelé nuoniaké nia ukkuinu . Addeaké sia sibau tubu , kelé sarainam ;
54005002	ialeú et saina simabajá , addeaké sia kelé sainam . Tainanalep sibau tubu leú et , oniaké sia samaniunu , bulat sibara ka paatuatnu simaliná .
54005003	Kau nuhormati sia tailumang , sipututukkú tubu .
54005004	Tápoi ké ai peilé geti sia tatogania elé sapunuteteunia silumang néné , sia boikí nupangangantru , bulé raagai rapasikeli saeppudda , samba bulé raagai rasiliaké sigalaira saeppu simaerú , elé sasibbuadda ka tubudda . Aipoí nenda lé siobat bagat Taikamanua .
54005005	Oto sia tailumang sipututukkú tubu kalulut táan anai sia sipasikeli nia , kau ipukaronan sarat ka tubut Taikamanua . Kau ipaniddou ka tubut Taikamanua sinágó samba sinoibó , masitiddou paromannia .
54005006	Tápoi tailumang sigalai siobat tubunia geti , kenanen taitsó nia ai nia muririmanua , tápoi amateian nia ka puketsanan .
54005007	Oto segéaké tiboiet néné ka tubudda , bulé rapurimanua sitá kuat tubu ka sikataí .
54005008	Ké ai sia sitaipasikeli sasarainania , sarapei sia bulat sikuddu ka lalepnia , aiputatáan lé katonemietnia baga ; oto bailiu nia peilé makataí paraboat , ka tubudda sitaimatonem baga .
54005009	Oniakenen geti bulat tailumang ka bagat paamian , iaté : buítá sienem ngapulu ngarura bajára , samba sarat sangamitsá lé aiputalimou .
54005010	Maarep galai tubunia sinanalep néné obána mugalai simaerú , iaté kelé : aiurau tatogania sipulelelek , iobá masisiló tairauma ka lalepnia , iobá masirop'aké simatonem baga , iobá masirop'aké simareu-reu baga , samba bulat sibara ka muinet paatuatnia igalaiaké galajet simaerú .
54005011	Buí nuaddeaké kam sia tailumang sibau tubu . aipoí ké isuggru sia pubobot-bot akkulá , repdemnangan mitsá mutalimou , kaddiuakénangan leú et Kristus .
54005012	Bailiu maseleddangan leú et , ka matat Kristus , kalulut araputatá palelengan sikau ka tubunia .
54005013	Samba bagei , rasappruaké tetretda raei masisenei lalepra sirimanua . Tápoi bulat makopé kataí , iaté rapaloloi sabagei , samba raobá masipageu-gebi galajet puukuketda sabagei . Ialeú et raobá masitiboi apa pá sitaimateú tutiboi .
54005014	Iaté lulunia , siripot sipinaatukku kaku , maerú peilé raputalimou mitsá tailumang sibau tubu néné , bulé bara tuppai tubudda , rapasikeli pulalalepra , babara enunganda tai saggakta rapaloloi sita .
54005015	Aipoí aian sia tailumang simapepepe , kalulut ratut'aké ketsat sikataí .
54005016	Oto ké ai baí sia tai Kariten sibara saeppu tailumang , buítá irop'aké sia tailumang néné , buían rarop'aké nia sapaamian . Bailiu puukuketda sapaamian , sarat siangan lé tailumang sitá anai saeppu .
54005017	Sia siutéaké paamian simatopit mugalai galajet , buítá bulat nuabeuaké kam sia ka bagat paatuatmui , rua ngaoleat iginia , sarapei sia simangamang mungantoman samba pangantru .
54005018	Kelé ka sikuat ngantoman ka Buko Sipunenan kisé , " Mateú lé rasiló upadda ka sia sipugagalai . "
54005019	Buí nuarepi panganduatra kasei pá , siooi masinganduaké galai tubudda sauté ka paamian , ké tá anai sia rua elé legei igidda , sipasimumuneng'aké galai tubunia .
54005020	Buíta nuteká sia ka matat paamian , sia sipasigagalaiaké jo , bulé ramalotó ka sia sabagei .
54005021	Ka matat Taikamanua samba ka matat Jesus Kristus , elé ka matadda samalaika sipiliynia , kutiddou simaron ka matam , bulé nugalaiaké nganturat néné , iaté , buí nusuk-suk kasei pá , elé buí numaré-ré ka tubudda kasei pá .
54005022	Buí makopé ruei nukau panukanan ka tubudda kasei pá , bulé ioi raukkáaké galajet , masipasikeli galajet Tuhan . Ialeú et , ké ai jodda sabagei , buí isappó ekeu . Jago tubum bulé mariu-riu numaliná .
54005023	Buían sarat oinan nuloló ; tápoi ló goisó anggur , imaerú kejuknu , mabesiket lé poí ekeu .
54005024	Jodda sirimanua sabagei , tápei atuadili amatoiláan simakopé . Tápoi jodda geti sabagei , ka tei-teian lé ituaagai .
54005025	Kisedda leú te galajet simaerú , maruei ituitsó . Beringan koí simabesí tuitsó leú et , tá momoi imaburú ikuddu kalilippunan .
54006001	Tai Kariten sipuoni pagugulet , buítá ikua ka bagadda , mateú rahormati nia tuanda , buí rapaloloi onin Taikamanua , elé ngantoman ka aratta .
54006002	Ialeú et sia sapagugulet siputuan tai Kariten , buí rapumit baga ka tubudda tai tuanda , aipoí , makeré lé pu-Kakaritenda . Tápoi siripokatnia , memei lé matotopit sia masipuukú tuanda , aipoí situan pasikelietda néné , sikeré tonem baga , simanuntut bagat Kristus . Sangamberinia néné , buítá nugelaiaké samba nungantruaké ka tubudda .
54006003	Kasei singantruaké nganturat sitaimakeré kelé néné samba tá raobá rasiló nganturat simakolou sibara kai Tuhanta Jesus Kristus samba nganturat ka aratta ,
54006004	sia te siumun'aké tubuna , tápoi beri apa pá tá raagai ! Oringenda iaté paukle , pagolú , masipaukeli panganga-nganga simakeru simabesí tukolouaké , pat puottounangan sit-sit baga , kasaragaiat , paloloiat , pasuksungan sikataí ,
54006005	samba paaggarat sitá anai kalepakat . Sirimanua sitaiagai paatuat'an lé sia néné , samba táan raagai simaerú . Aipoí bulat ka bagadda te makakayo sia , kalulut puaranan .
54006006	Kirénangan tedda babara uktuk sabeu kalulut puaranan , ké segé bagadda siripot sibabara ka tubudda .
54006007	Aipoí beri sara tá anai siabbitta ataoi kam ka polak néné ; ialeú et , beri sara momoi taabbit kam sibara ka polak néné !
54006008	Oto bara lé kan , elé leppei , páan , metnangan .
54006009	Tápoi ka sia geti siobá mukayo , aiorak'an sia pasisiboat , elé aialáan sia seseret sene ngamata pubobot-bot taipaatuet , samba obat masipakataí . Ka puaalau baga nenda leú te sikau ramakataí elé ramatei sirimanua .
54006010	Aipoí kalulut puaalau baga ka bulagat lé ikakabaraji sene ngamata pukakataí . Ai sia sabagei , kalulut sarat ka pubulaganan lé ieei paatuatda , bailiu taiobárangan masitut ngantoman ka puaranan Kariten . Kalulut néné sak-saknangan sia sene ngamata pangoringan , sipakataí pupaatuananda .
54006011	Tápoi ekeu geti kekeu , bakkat Taikamanua lé ekeu . Oto buítá nuareuaké tubum ka sangamberi sikuakku néné . Besíaké ibailiu ekeu simaroipo ka matat Taikamanua , sipaniddogi Taikamanua , simatonem baga ka tubut Kristus , simanuntu baga ka pasasamba sirimanua , simaom baga ka pangoringan , samba simaleppe baga .
54006012	Bulat kau imataiko ka bagam masibesíaké muparaboat siripot sara laddou paamian tai Kariten , ioi nuoppu nuikep'aké purimanuaiat sipulelelek samba sitaitatatá ka manua . Aipoí nenda lé pubakkanannia aisogai ekeu Taikamanua , ka tetret anumuneng'aké tonem bagam ka tubut Kristus , ka matadda sirimanua simigi .
54006013	Oto kineneiget ka matat Taikamanua sipasikakau enga ka tubut sangamberi sibaraakenennia samba ka matat Jesus Kristus sipasimumuneng'aké simakolou pagalaiat tubunia ka matat Pontius Pilatus , kutiddou ka tubum :
54006014	Bulé nureddet sangamberinia néné bulat sibara ka linat paatuatnu samba sitá loloijet ekeu , teret iaili mitsá gogoi kaoijanan Tuhanta Jesus Kristus .
54006015	Pagalaiat gogoi kaoijanannia geti , ai leú iteúaké nia Taikamanua ka sara tetre sipasesese . Nia lé poí sikup-kup'aké manua sambat polak . Sipulubeunan lé nia , Rimatadda tai Rimata , samba Tuhanda tai tuan .
54006016	Sarat nia lé tá ioorak kamateiat ; ka simalatsat lé ikukuddu . Tá momoi beri sara sirimanua masilegeri kudduatnia . Beri pei sia sara sirimanua sipasiiitsó matania , elé momoi masiitsó matania . Ka tubunia lé katuumun , gege teret buru-burú ! Amen .
54006017	Iageti ka tubudda ka sia simakayo ka polak néné , kutiddou ka tubum , bulé nupangantru sia , buí raumun tubudda , samba buí rakaroni baga purimanuaiatra sibara ka bibilet simatataket néné , iaté kelé bibilet pukayoat . Tápoi kau lé rakaroni baga Taikamanua sipasiaaké sangamberinia ka tubutta bulat sipususukkra kalulut kopet iginia , bulé tapuuktungi kam nia .
54006018	Kua ka matadda bulé rapatoilá pueerut bagadda ka sirimanua , iaté masigalaiaké maigi ngamataat galajet simaerú , kelé muaggai baga ka saalei , samba obá masipanguruat'aké pukayoatnia ka sabagei .
54006019	Oto bailiu sigalaiakenenda néné , ararurúakéan ka sia pukayoat simaerú , sibailiu puuktunganda ka gogoi sibabara . Samba kalulut sigalaiakenenda néné leú , silórangan purimanuaiat sipulelelek samba sitaitatatá .
54006020	Ale Timoteus , apa galajet pasikelat sisilónu siripot aikatonemi ekeu baga Taikamanua , bulat jago sipulelelek ! Bá oobá paukle ka sitá galai , samba paron nga-nga ka sitaimakolou kelé oniakenen , " Puaagai " .
54006021	Ai sia sikua tubuna , kalulut ka babarat puaagai ka tubudda , pat bitsli sia ka nganturat aratta tai Kariten sikatoneminda siburú . Bulé Tuhanta masipanukani kam sangamberimui , kam Sasarainamai . Hormatmai , Paulus
55001001	Ale Timoteus , togakku kilibet bagakku . Aku sipuoni si Paulus néné te amugalai surat néné ka tubum , samba bulat kukaroni baga bulé Ukkuita Taikamanua samba Tuhanta Jesus Kristus masipanukani , masipanguruani samba masibujai ekeu . Ka teú bagat Taikamanua pauddetnangan aku bailiu apostel Jesus Kristus , lepá koiniakénangan aku Taikamanua , masipaarep pagalaiat purimanuaiat sitonéakenennia . Tasisiló kam purimanuaiat néné , kalulut pusaraatta ka tubut Jesus Kristus .
55001002	
55001003	Surá lé kukua kai ka tubut Taikamanua , puukuketku bulat tubut sibara ka paatuatku simaliná , kelé sigalaiakenenda taikebbukatku siburú . Sarat masikua surá lé kugagalai ka paniddogatku , ka tubut Taikamanua , ké kurepdem ekeu ka paniddogatku sinágó samba sinoibó .
55001004	Sarat kupaatu purereu-reunu baga . Iaté lulunia imarerepdem bagakku moi kubalou ekeu , bulé bulat imangká bagakku kaku .
55001005	Kuagai bulat kopénia ron tonem bagam ka tubut Kristus , kelé puroron tonem bagat sibbuam si Lois samba tonem bagat inam si Eunike . Bulat matonem bagakku tonem bagam kekeu , kisedda leú et ka tubut Kristus .
55001006	Oto bulat kutiddou ka tubum , bulé nujuluuaké panguruat Taikamanua sisilónu , ka tetret akusukat'aké ekeu .
55001007	Aipoí Ketsat Sipunenan siaket Taikamanua ka tubutta néné , tá Ketsat situbbui sita mulotó . Tápoi Ketsat Sipunenan geti , siparon paatuatta lé , elé sipatim paatuatta nuntut baga ka saalei samba siparon sita lé , bulé ioi takera kam tubutta ka sikataí .
55001008	Oto buí numaila masimuneng'aké pagalaiat tubut Tuhanta . Ialeú et , buí numaila masipoiliat pagalaiat tubukku , siukum'akenen ka bagat penjara , kalulunia . Tápoi bule kalulut puroron sibara ka Taikamanua , bailiu ekeu leú et kekeu , mangorik paoreat , kalulut Katuareman Simaerú .
55001009	Aipaarau samba aisogai sita Taikamanua , bulé ibailiu sita paamiannia . Aigalaiaké nia geti kelé néné Taikamanua , tá kalulut sigalaiakenenta apa pá , tápoi bulat siteúakenennia samba kalulut panguruatnia lé . Panguruat Taikamanua néné , atasilóan sibara ka tubut Jesus Kristus , ainangan tá babara polak néné .
55001010	Oto kineneiget , aipatoiláan panguruatnia ka sita , ka kaooi Rimata Sipaarau sita , iaté Jesus Kristus . Geget kamateiat néné , aikalaakéan Jesus , lepá akénangan purimanuaiat sitaitatatá sisilóta sibara ka Katuareman Simaeru .
55001011	Oto kalulut masipaarep Katuareman Simaerú néné te , airióaké aku Taikamanua muapostel sambat muguru .
55001012	Iaté lulunia kuoorik sangamberinia néné . Tápoi kenanen kisé , tá ipakakataí putotonem bagakku . Aipoí ai lé kuaagai nia simakolou katonemietku baga . Matonem bagakku , sangamberinia galajet sisegéakenennia kaku kalulut tonem bagania ka tubukku , mariu-riu lé ijago nia teret iaili Gogoi Sialu .
55001013	Oto kau bulat sibulatnia nutut , sangamberinia nganturat sipulelelek siripot singantruakenenku ka tubum . Ialeú et , kau imariu-riu nukatonemi Jesus Kristus samba numakaté baga ka pasasamba sirimanua , siikep'akenenta , kalulut pusaraatta ka tubut Jesus Kristus .
55001014	Ka paroman Ketsat Sipunenan sipuririmanua ka bagat paatuatta , bulat kau nujago sipulelelek sangamberinia bibilet simakeppu saki , iaté Katuareman Simaerú , sisegéakenen Taikamanua , ka tubum .
55001015	Kelé siagainu , sangamberidda sikukuddu ka Asia , arakaddiuakéan aku . Beri leú et ka sia si Pigelus sambat si Hermogenes arakaddiuakéan aku .
55001016	Tápoi sia geti sangalalepra tai Onesiporus , bulat amarei-reian arabaraaké puangkakat bagakku . Bulé ipatoilá katet bagania si Tuhan ka tubudda . Aipoí kenanen ai aku ka bagat penjara , tápoi tá maila nia si Onesiporus masiitsó katuuukumku .
55001017	Bulat segéna lé ka Roma , besíakénangan igaba aku teret sesena aku .
55001018	Siagainungan leú , ka tetret ai aku mukukuddu ka Epesus , bulat maigi paromannia k tubukku . Oto bulé ipununtuki nia baga si Tuhan , ka tetret iaili gogoinia ipasiadili sangamberi sirimanua , si Tuhan .
55002001	Ale togakku Timoteus simatopit ! Kau imaron paatuatnu , kalulut panguruat katet baga , siaket Taikamanua ka tubutta , kalulut pusaraatta ka tubut Jesus Kristus .
55002002	Nganturat siarepnu siburú , singantruakenenku ka tubum , ka matadda sirimanua simigi , buítá nusegéaké nia ka tubudda simatonem bagam , siagai masipangantru sabagei .
55002003	Buítá nuorik paoreat , siripot perajurit Jesus Kristus , simatopit .
55002004	Aipoí sipuoni sara perajurit sienung'aké galajetnia , táan te itututuri galajetnia sarania , kalulut ibesíaké imangká bagat panglima ka tubunia .
55002005	Kisedda leú te ka sia sieei patanding , tá te mujujuara nia ka sara patandingan , ké tá itut'aké siripot enung patatanding .
55002006	Kisedda leú et sia sipumomone , simomoaké tubuna lé muboboikí masisiló buat siuremannia .
55002007	Patup-tup peité ka bagam , sangamberi sikuakku ka matam néné , aipoí iaaké kekeu si Tuhan puaagai masikeruji sangamberinia .
55002008	Repdem sikuakku néné : Katuareman Simaerú , sipakakrakku néné , iaté katuareman pagalaiat Jesus Kristus , punuteteu Dapid ; nia té néné Kristus , sipuririmanua mitsá ka simamatei .
55002009	Kalulut pakakakrakku Katuareman Simaerú né te , akuorik paoreat . Momoi takua bulat pat kabérangan aku rattei , rakau aku kelé sirimanua sikataí paraboat . Tápoi tiboiet Taikamanua geti , tá momoi iturattei .
55002010	Iaté lulunia , kupaoom bagakku , masiorik sangamberinia néné , kalulut kubesíaké ibara puuktunganda sia sipiliy Taikamanua , bulé rasiló leú ka sia , puaragat sibara ka Taikamanua , sisilóra ka tubut Jesus Kristus , sambat sialei pulatsanan sitaitatatá .
55002011	Bulat sineseat te sikuat nga-nga néné , " Ké sambattangan Kristus amatei , sambatta leú te Kristus muririmanua .
55002012	Ké mariu-riu tapaom bagatta mangorik paoreat , puutétangan sambat nia ka Purimataat manua . Tápoi ké geti taputatá nia , putatánangan leú te sita , ka sita .
55002013	Tápoi kenanen tá matopit sita ka sita , nia geti ka sia riu-riu lé topit nia , ka tubutta . aipoí ka sia , tá momoi ipakataí palelengannia , siniblaakenennia . "
55002014	Bulat kau nukua nia ka matadda , sangamberinia néné . Ngantru sia ka matat Taikamanua , bulé buían rapaukeli panganga-nganga simabesí tuagai . Aipoí bulat tá anai lulunia , masibaraaké puingoat pupaatuananda lé sipasiaarep .
55002015	Bulat besíaké , iakui ekeu Taikamanua , sipugagalainia , simateú mugalai galajetnia . Bulat besíaké , bulé buí numaila ka galajetnu néné , tápoi bulat maipó nugelaiaké bagat puaranan bulat sibulatnia , sibara ka Taikamanua .
55002016	Areuaké tubum ka paronan nga-nga sitá galai , samba ka tubudda sipaloloi onin Taikamanua . Aipoí paronan nga-nga kelé néné , sarat masituppai jodda sirimanua lé .
55002017	Mararat lé poí nganturatda néné , kelé irarat baroang . Oto sia té néné sipuoni si Himeneus sambat si si Piletus .
55002018	Atubitslingan sia , ka nganturat arat simakolou ; bulat arapaingongan putotonem bagadda sabagei . Arakua , amuailingan katusuruat tubu simamatei .
55002019	Tápoi bongan sirióakenen Taikamanua geti , tá ipakakataí . Ai atusurat'aké ka uddutnia , sipasikukua kisé , " Iagai sia bakkatnia " , samba , " Sia sipasikukua Tuhan lé sibakkat sia , buítá raariaké mugalai galajet sitaipasesese . "
55002020	Kelé ka bagat lalep sabeu , ai sedda sene ngamata galajet ka bagania . Ai perak , samba ai leú et emas . Tápoi ai leú et bibilet sigalai sibara ka loiná , elé galajetnia sibara ka polak . Ai katupakeiatnia ka galajet sikokoiakenen , tápoi ai leú et katupakeiatnia ka galajet simaturere .
55002021	Sia silináaké tubunia ka sangamberi galajet sikataí , sia té tupapakei ka galajet sikokoiakenen . Bailiu nia bakkatiet tuan simakokoi , samba ai kauna nia si tuannia . Atupatarek'an nia ka sangamberi galajet simaerú .
55002022	Areuaké tubum ka puoobat tubudda sipuoni sibau tubu . Besíaké muparaboat siripot obaket bagat Taikamanua . Matopit ka tiboietnia , samba manuntu baga ka pasasamba , samba ai aban baga ka bagat paatuat . Puparaboat kelé nenda sambamui sipusosoga masitiddou paroman ka tubut Tuhan , ka linat paatuat .
55002023	Buí nutut'aké paukelatda sitaiagai paatuat , iaté sitaiagai apa pá onia . Aipoí anuagaian , sangamberinia néné , sibaraaké pajoggolat lé .
55002024	Tá mateú rapajogglo ka sia sipugagalai galajet Tuhan , tápoi buítá maerú bagania ka sangamberi sirimanua , samba malelek ipangantru sirimanua , ka om baga .
55002025	Buítá maleppe bagania , masipangantru sirimanua simaron nga-nga , bulé ikau ka sia Taikamanua oggak , rabauaké paatuatda ka jodda , samba raagai nganturat arat bulat sibulatnia .
55002026	Kalulut néné , oleinangan bagadda , samba bela sia ka seseret Sanitu sipasikakabéaké sia , samba sipasipapaksa sia , bulé ratut'aké , siobat bagania .
55003001	Repdem néné : Ka gogoi kei aiaili Sialu , babara te pugejaat baga .
55003002	Sarat tubuddangan lé te rapasisikeli sirimanua , maalau baga ka bulagat , maumun tubu , masosot titiboat . Raobá masipaloloi sirimanua , masilawan saeppu , tá raagai masikua surá , samba leú masipulagaki baga apa simaerú , siorak galajet puketsanan .
55003003	Tá manuntu bagadda ka pasasambadda sirimanua , tá raobá masiappéaké seledda saalei , raobá masipaloloi sabagei , maoddoi sia ka sirimanua , makopé kataí gegedda , samba tá raobá puerukat .
55003004	Raobá masipajo saalei bulé ramakataí , maukat tubu , samba tá makeru rapaatu apa pá . Puoobat tubu ka polak néné peilé makopé ialá bagadda , belé peilé puoobá masitut siobat bagat Taikamanua .
55003005	Kenanen tuitsó nia ka putubuatda matopit sia masigalaiaké galajet ka puaranan , tápoi bulat bagat puaranan geti , tá rasisiló . Oto bá reunan'aké tubum ka tubudda , kelé néné .
55003006	Aian sia ka talagadda sieei sipinakele ka palale-lalep , nánárangan sia tainanalep simagulai pupaatuanan , iaté simakopé igit jo , samba sikup-kupit sene ngamata puoobat tubu .
55003007	Mariu-riu lé ratiddou nia tainanalep néné , bulé ragelaiaké sia , tápoi beri pei sesedda nia , bagat arat bulat sibulatnia sibara ka Taikamanua .
55003008	Kelé ka tai Janes samba ka tai Jambres , arasaggangi si Mose siburú , kisedda leú te ka sia néné , arasaggangi tiboiet ngantoman , sibara ka Taikamanua . Amakataían paatuatda , samba putotonem bagadda ka tubut Kristus leú et , atusaggat'an .
55003009	Tápoi tá rasesese apa pá , ai lé poí raagai sirimanua taiagaira apa pá , kelé leú et sipuaaili ka tubudda tai Janes sambat tai Jambres .
55003010	Tápoi ekeu geti kekeu , anutut'akéan nganturat singantruakenenku ka tubum , samba anuuluian arat tubukku , elé anuagaian ailiakenenku ka puririmanuangku néné . Anuitsóan kipa bulat pumumuinet paatuatku masikatonemi Jesus Kristus , samba punununtut bagakku ka tubudda saalei pasasamba sirimanua . Samba ai lé nuaagai om bagakku , samba kupaom bagakku masisiló apa pá siooi ka tubukku .
55003011	Anuitsoán rapaorei aku , elé kupangorik . Beri leú sangamberinia sipuaaili ka tubukku ka Antiokia samba ka Ikonium , elé ka Listra , anuagaian ; samba anuagaian sangamberinia paoreat siorikku ! Tápoi tá aisoppi akubela ka sangamberinia néné , kalulut paroman Tuhan .
55003012	Aipoí bulat kirénangan lé , sangamberi sirimanua simaron ka arat samba siobá musara ka tubut Jesus Kristus , buítá rapaorei ,
55003013	tápoi ka sia sikataí paraboat samba sipatataju , memei leú iuurau pukakataíra . Rapataju sabagei , ka bagadda poí tá aioorak sia ka sia patajuat .
55003014	Tápoi ekeu geti kekeu Timoteus , kutiddou ka tubum , kau imariu-riu nuomet'aké nganturat bulat sibulatnia , sigelainu samba sikatonemim , sibara ka muinet paatuatnu ; aipoí ai lé nuagai kasei gurum sipangantru ekeu .
55003015	Buítá nurepdem , sigoisó peilé ekeu anugelaian ngantoman sibara ka Buko Sipunenan . Aipoí Buko Sipunenan néné te masiaaké kekeu puaagai , bulé tasiló puaragat sibara ka Taikamanua , kalulut putotonem baga ka tubut Jesus Kristus .
55003016	Sangamberi sitususurat ka bagat Buko Sipunenan , Taikamanua lé aipalulu nia , ibara pakeiet masigelaiaké puroipoat , masiteká sambat masipagaba simasele , samba masipangantru sirimanua , bulé rapuparaboat siripot obaket bagat Taikamanua .
55003017	Oto kalulut Buko Sipunenan , bailiu tusut'aké sia bulat sipulelelek , ka sia sipuukú galajet Taikamanua néné , ka sene ngamata galajet simaeru .
55004001	Momoi te nia mitsá Jesus Kristus néné ka polak , masiadili sia sipuririmanua samba simamatei ; samba momoi te nia murimata . Kalulut néné , kutiddou ka tubum , ka matat Taikamanua samba ka matat Jesus Kristus :
55004002	Bulé nupakakra Katuareman Simaerú sibara ka Taikamanua néné , ka sirimanua , samba bulat kau imakopé nupanánaki sia , bulé raarepi nia , raobá pá , elé tá . Kau nubesíaké isak-sak ka bagadda sikuam , nupatoilá sele sigalaira , elé nupatubbuji sia . Samba gelaiaké sia , bulat kaom baga .
55004003	Aipoí iaaili te tetrenia tá raobá nia sirimanua raarepi ngantoman simaroipo . Tápoi siobat bagaddangan lé ratutut'aké . Rurúakérangan maigi tai guru , bulé ragelaiaké sia apa siobat piúra .
55004004	Rapepet-pet'an lé talinganda , ka ngantoman simaroipo , tápoi masiarepi geti pungu-nguan , bulat ratotongiakéan talinganda , kopet obána bagadda .
55004005	Tápoi kenanen kisedda , bulat kau nujago tubum ka sangamberinia apa pá sibabara . Kau imaom bagam masiorik paoreat . Galaiaké galajetnu siripot sipuoni sipakakra Katuareman Simaerú , samba kau imalelek nugalaiaké nia galajetnu , siripot puoonim pagugulet Taikamanua .
55004006	Aku geti kaku , aiailingan tetrenia iailiaké kumatei , kelé buluakenen ka tubut Taikamanua . Táan mauuju kaddiuakékungan nia polak néné .
55004007	Apatakaian aku bulat sipulelelek . Oto akuailingan ailiakenen sitetreakenen . Mariu-riu lé aku ka tubut Kristus , pat kapplu sangamberinia .
55004008	Oto kineneiget hadiah siripot kamamanangku , aian nia pangengena . Ka Gogoi Sialu , akénangan hadiah kamamanangku néné si Tuhan , Hakim simaroipo , aipoí maerú patabbaratku ka tubut Taikamanua . Tápoi tá te sarat sarakku masisiló hadiah kamamanang néné , beri leú ka sia sangamberi singenaaké kaoijanan Tuhan , ka ngelei baga , rasisiló leú et .
55004009	Bulat besíaké nuoi simaruei nubalou aku .
55004010	Aipoí ka sia si Demas , aikaddiuakéan aku , kalulut ituturi siobat bagat polak néné . Ameian nia ka Tessalonika . Iageti ka sia leú et si Kereskes ameian leú nia ka Galatia . Ka sia geti si Titus , ka Dalmatia lé aiei .
55004011	Sarat si Lukas'an lé amulegei aleiku . Kenan nualá si si Markus , nuoi kam ruamui ka tubukku , aipoí nia ka sia , momoi irop'aké aku ka galajetku .
55004012	Akugugluakéan si Tihikus iei ka Epesus .
55004013	Iageti ké moi ekeu , abbit mantelku , sigalakku ka Troas , ka lalep Karpus . Oto pariu-riunungan leú et nuabbit pabuko-bukokku , sarapei sigalai ka karate kulit .
55004014	Ka sia si Aleksander situkang tembaga , bulat aigalai sikataí ka tubukku . Ai leú isiliaké nia si Tuhan siripot sigalaiakenennia ka tubukku .
55004015	Beri ekeu leú et kekeu , buítá nujago tubum ka tubunia , aipoí bulat makopé isaggangi Katuareman Simaerú sipakakratta .
55004016	Ka tetret akukau pembelaanku siboikí , bulat beri sia sara amoi masipaaleiaké aku , tápoi amutui-tui lé sia sangamberidda . Ké pei tá iseleaké sigalaira néné , Taikamanua !
55004017	Tápoi ka sia geti si Tuhan , aipaaalei aku . Aiaké lé paromannia ka tubukku , pat oi kupakakra Katuareman Simaerú , bulé raarep nia sia taú sipuoni tai Jahudi . Oto bela aku ka kamateiat .
55004018	Bulatnia si Tuhan lé ibebelaaké aku ka senen isiat bagadda sikataí ka tubukku . Iageti abbitnangan aku ka angkat baga ka Purimataatnia ka manua . Bulé tuumun'aké lé nia teret buru-burú ! Amen .
55004019	Segé salamku kai Priskila sambat kai Akuila samba ka tubudda sangalalepra ka sia tai Onesiforus .
55004020	Si Erastus ai nia ka Korintus . Ialeú et si Tropimus , talagat pubebesí nia akukaddiuaké nia ka Miletus .
55004021	Bulat taiko nuoi , ainangan tá iaaili gogoi simaleppet . Segé salamra tai Ebulus , tai Pudes , tai Linus sambat tai Klaudia , kisedda leú et saalei sabagei sikeré tonem baga , ka tubut Kristus .
55004022	Bulé ipaalei ekeu si Tuhan . Bulé ipanukani kam si Tuhan , kam sangamberimui ale Sasaraina ! Hormatmai , Paulus
56001001	Ale Togakku Titus ! Aku néné sipuoni si Paulus , iaté sara pagugulet Taikamanua , sambat apostel Kristus , amasigalai surat néné ka tubum . Aipiliy samba aikoiniaké aku Taikamanua masirop'aké sia sipiliy Taikamanua , bulé imaron tonem bagadda ka tubut Jesus Kristus . Aku leú et kaku , buítá kupalulu sia bulé raagai arat bulat sibulatnia , siripot sigelaiakenen ka aratta .
56001002	Ngantoman néné iaté sipaalei pukakaronan baga , masikua sisilóta nia purimanuaiat sipulelelek sambat sitaitatatá . Aitonéakéan Taikamanua puririmanua néné , ainangan tá babara tetre néné , samba ka sia Taikamanua , tá maboko nia .
56001003	Ka sara gogoi sipasesese , patoilánangan nia pakerekat bagania néné , ka patonekatnia . Oto patonekat néné aiakéan ka tubukku kupaarepnia ka guglut Taikamanua Sipaarau sita .
56001004	Ale Titus , bulat bakkat togakkungan lé ekeu néné , kalulut aku kaku sambat ekeu kekeu néné , apakeréan atamatonem baga ka tubut Kristus . Bulat aikukakaroni baga , bulé isukat'aké samba ibujai ekeu Taikamanua Ukkui sambat Jesus Kristus Rimata Sipaarau sita .
56001005	Akugalak'aké ekeu ka Kereta , bulé nupasikeli sitaimakolou peilé . Samba leú et bulé nupauddet sia tai bajá ka senen laggai . Tápoi repdem sikuakku néné :
56001006	Senen tai bajá buítá sitá kuat tubu ; ka sikataí buítá sarat sara sinanalepra ; tatogadda buítá amatonem'an bagadda ka tubut Kristus samba sitaimaarep simakopé pukekelat paatuat samba sitaiagai perú .
56001007	Panei-nei paamian iaté sara sipasikeli galajet Taikamanua , oto tá momoi ibara kuat tubunia ka sikataí . Tá momoi imabuak paatuatnia samba buí simagolú , elé simapuinengen kalulut puloló ló simapuinengen , siobá palabá ; elé simaalau baga ka bulagat .
56001008	Buítá siobá masirauma tairauma ka lalepnia , iobá simaerú , masurú tubunia , maroipo bagania , maliná paatuatnia , samba makolou puririmanuania .
56001009	Buítá iomet'aké nganturat bulat katonemiet sipulelelek , kelé singantruakenenku ka tubumui . Kalulut néné , bailiu oi ipangantru sirimanua sabagei , siripot arat sibulatnia , samba oi ipoiliat seledda , sipasisasaggangi nia .
56001010	Aipoí maigi sia simalawan , sarapei sia sibabara ka arat Jahudi ; sarat masipataju sabagei lé ragagalai , ka tiboietda sitá baga .
56001011	Buítá tuaséaké sia rapumeng-meng , aipoí ai lé rapaiingo pupaatuananda tatogat paamian ka senen lalep , kalulut nganturatda sitaipasesese . Ragagalaiaké nia geti kelé néné , sarat kalulut obára lé masigaba uktuk sitaimateú !
56001012	Ai sara nabidda leú et , sibabara ka laggai Kereta , sipasikukua , " Sarat paboboko lé ragagalai tai Kereta , bulat kelé tarimeu simasagbang sikataí pueereu samba sitaimamalá le sia . "
56001013	Oto sikuania si nabi néné , bulat maipó . Iaté lulunia buíta maron nuaséaké galai tubudda néné ; bulé mariu-riu raomet'aké arat bulat sibulatnia ,
56001014	sambat táan raomet'aké mitsá pungu-nguanda tai Jahudi , elé peraturan sigalaira sirimanua , sitaiobá masisiló nganturat arat sibulatnia .
56001015	Sangamberinia lé maliná ka tubudda simaliná paatuat . Tápoi ka sia geti simalolit paatuat sambat sitaimatonem baga ka tubut Jesus Kristus , bulat beri sara simaliná , aipoí paatuatda sambat agai bagadda ka baga , amalolit'an !
56001016	Arakua geti raagai nia Taikamanua , tápoi sigalaiakenenda nenda te masiputatatá . Oto bulat kasit-sit'akenen lé sia néné , bulat tá mareddet sia ; samba bulat tá momoi ragalaiaké apa pá simaerú .
56002001	Tápoi ekeu geti ale Titus , buítá nugelaiaké nganturat arat bulat sipasesese .
56002002	Pangantru sia taimanteu simabajá , bulé imasurú tubudda , masiku paatuat sambat muparaboat siripot katuaaddeakéra hormanen . Samba buítá leú et raomet'aké nganturat puaranan bulat sibulatnia sibara ka Taikamanua , pakaté baga bulat pukakaté baga simasut , samba mangorik kaom baga .
56002003	Samba , kau leú nupangantru sia tainanalep simabajá , bulé rapuparaboat sipaaakkup ka puooninda sikokoiakenen ka Taikamanua . Tá momoi rapakataí nga-nga ka sabagei , samba buí raubui tubudda muló ló simapuinengen . Buítá rangantruaké simaerú ,
56002004	bulé kalulut néné , oi rapangantru tainanalep sibau tubu , bulé rapununtuki baga taimanteura , samba leú et tatogadda ,
56002005	ramasiku paatuat , rapuparaboat simaliná , samba ibailiu sia ina simaerú ka pulalalep , samba simareddet ka simanteura . Oto bailiu táan anai sia sipaloloi katuareman simaerú sibara ka Taikamanua .
56002006	Kisedda leú et , sia sibautubu kau nupangantru sia , bulé ramasiku paatuat leú ka sia .
56002007	Buítá ibailiu ekeu uluiet ka sangamberi puparaboanan simaerú . Ké nugelaiaké sia , kau imaroipo bagam , samba bulat tubut kau sibara ka paatuatnu .
56002008	Bulat sipinagaba lé nutiboaké tiboietnu , buí rapaloloi nia sirimanua , bulé ramaila simalawan , kalulut tatánia , pakata-kataí , susuiakenenda ka tubutta .
56002009	Sia leú et sapagugulet , buítá mareddet sia ka tai tuanda , samba kau rabaraaké puangkakat bagania ka sangamberinia peruket . Bui ramasiddot ka nga-nga ,
56002010	buí rapanangkou . Kau rapatoilá galai tubudda simaerú samba matopit , bulé kalulut galai tubudda kelé nenda , umun'akérangan nganturat arat siorak ka pagalaiat Taikamanua , Sipaarau sita .
56002011	Aipatoiláan poi panguruat katet bagania Taikamanua masiarauaké sangamberi taikapolak .
56002012	Panguruat katet bagat Taikamanua néné té , masigegelaiaké sita , bulé buí tapuparaboat kam sitaipaaakkup ka siobat bagat Taikamanua , samba tá tatutut'aké kam siobat bagat polak néné . Ipangantru sita , bulé taagai kam musurú tubu ka puririmanuanta ka polak néné , maliná paatuat samba matopit ka tubut Taikamanua .
56002013	Oto kineneiget ai sita masinge-ngena iaili Gogoi karonietta baga ; ka gogoi nenda peité raiitsó nia taikapolak pulatsanan Jesus Kristus , iaté Sipulubeunan samba Rimata Sipaarau sita .
56002014	Aibuluakéan tubunia punu tubutta , masibelaaké sita ka sangamberi pukakataí , ibailiuaké sita paamian sibebela ka kup-kumen jo , samba bailiu bakkatniangan lé , simangamang mugalai simaerú .
56002015	Oto gelaiaké sangamberinia néné , samba pangantru samba aséaké sia sipasiaarepi ngantomannu , tápoi bulat ka kolou tubu . Buí ibara beri sara sipuarak ekeu .
56003001	Pangantoman sia sapaamian pasikelietnu , bulé ramareddet ka nga-nganda sauté samba sapamarenta ; mareddet samba leú matarek sia masigalaiaké sangamberi simaerú .
56003002	Kua ka matadda , buí rapakataí nga-nga , elé rapajogglo ka tubudda kasei pá , tápoi muerú baga lé ragagalai . Kau mariu-riu rapuleppe baga , ka tubudda sangamberi sirimanua .
56003003	Aipoí sitaiagai paatuat lé sita siburú , simapepepe samba sitaimareddet . Aikup-kup'ake sita sene ngamata pubobot-bot akkulá samba pukikiddiy baga ; ai lé itututu bagatta mugalai sikataí , samba maoro matatta , samba sarat palagá baga lé tagagalai kam .
56003004	Tápoi ka sia geti Taikamanua , Sipaarau sita , aipatoiláan erut bagania samba leú et erut bagania ka tubutta .
56003005	Aipoí aipaarau sita Taikamanua , tá te kalulut gagalaiakéta simaerú , tápoi kalulut katet bagania lé ka tubutta . Aipaarau sita kalulut Ketsat Sipunenan lé , iaté aipanguruat'aké ka sita putútukat mata sibau sambat puririmanua sibau , iaté aibui sita ka jotta .
56003006	Aiuruaké Ketsatnia Taikamanua ka tubutta , kalulut Jesus Kristus , Rimata Sipaarau sita ,
56003007	bulé kalulut panguruat katet bagat Jesus , maerúnangan mitsá patabbaratta ka tubut Taikamanua , iageti ikep'akétangan purimanuaiat sipulelelek samba sitaitatatá karonietta kam baga .
56003008	Bulat sibulatnia te tiboiet néné . Bulat kiddiyet bagakku ka tubum , bulé nuron'aké nga-ngam nukua pagalaiat néné , iaté , bulé mabesí ka bagadda simatonem baga ka tubut Taikamanua , masigalaiaké galajet simaerú sibailiu puuktunganda sangamberi sirimanua .
56003009	Areuaké tubum ka paukelat sitá lulu , ka pungu-nguan pagalaiat paninikat tubut sirimanua , ka pajoggolat sambat palabakat siorak ka pagalaiat surukat ka puaranan . Sangamberinia néné tá anai lulunia samba tá anai uktukta ka tubunia .
56003010	Buítá nuteká sia sibaraaké karaganan paamian , sangamitsá elé pat aili rua ngamitsá ; lepá nuaséaké nia , buían nupaaleiaké nia .
56003011	Anuagaian sia sipuparaboat kelé néné bulat simasut pukakataí te nia , sambat ka jonia lé imatotoilá kababarat sele sigalainia .
56003012	Oto segéra lé sikoiniakenenku ka tubum , iaté si Artemas sambat si Tihikus , besíakénungan nuailiaké aku ka Nikopolis , aipoí aikupaatu mukuddu sedda ka burut gogoi simaleppet .
56003013	Bulat besíaké nurop'aké si Senas , Serjana Hukum sambat si Apollos , bulé muriu-riu ratui-tui , samba buí bara simagulai ka sia .
56003014	Aipoí buítá ragelai ka sia saladdouta néné masigalaiaké simaeru , bulé rarop'aké aponia besíakenen ; buí rapurimanua lé sitá katupunan .
56003015	Iageti sia sasarainanta sipaaleiaké aku leú et , segé salamra ka tubum . Oto segéaké salammai ka saaleita sikeré tonem baga ka tubut Jesus Kristus . Bulé ipanukani kam sangamberimui si Tuhan . Hormatmai , Paulus
57001001	Ale Sarainamai Pelemon , alei sambat sikeré kabei ka galajet ! Aku néné sipuoni si Paulus , situukum kalulut Jesus Kristus , sambat sarainanta si Timoteus te , amugalai surat néné sisesegé ka tubum ,
57001002	samba ka tubudda sapaamian siparururú ka lalepnu samba leú et mitsá ka tubut maniuta si Appia , samba kai Arkipus aleita sisangaperjuangan .
57001003	Bulat kukaroni kai baga , bulé Ukkuita Taikamanua sambat Tuhanta Jesus Kristus masisukat'aké samba masibujai kam .
57001004	Ale Saraina , senen kupaniddou ka Taikamanua , sarat kukua lé onim , samba kukua leú et surá ka tubut Taikamanua .
57001005	Kalulut aarepku bulat putotonem bagam ka tubut Tuhan Jesus , sambat punununtukim sia baga sangamberi tatogat paamian .
57001006	Akutiddou ka tubut Taikamanua , bulé pusarainaatta siripot pukekeret tonem bagatta ka tubut Tuhan Jesus néné , bailiu memei makokopé kolou ka bagatta , pagalaiat sangamberi panukanan Taikamanua siikep'akenenta , kalulut pusaraatta ka tubut Kristus .
57001007	Ale Sarainamai Pelemon , bulat mangká bagakku kalulut nuntut bagam ka tubudda sangamberi laddou paamian Taikamanua . Iaté né masiroron'aké mitsá paatuatku ! Kalulut ekeu , bailiu magoranangan bagadda sangamberi tatogat paamian Taikamanua .
57001008	Kalulut néné , kelé sipuoni saraina sikeré tonem baga ka tubut Tuhan Jesus , mateú leú te kuparentaaké ekeu , kukua ka matam , apa simateú galaiakenennu .
57001009	Tápoi kalulut nuntut bagakku ka tubum ale Saraina , bailiu paniddogat'an lé kuaaké ka tubum . Aku néné sara simabajá . Kineneiget ai aku ka ukuman ka bagat penjara kalulut Jesus Kristus .
57001010	Aku néné sipuoni si Paulus ; kineneiget moi aku maniddou ka tubum ale Saraina , iaté masikua pagalaiat si Onesimus , sioniakenenku togakku ka onin Kristus . Aipoí kukuddukku sené ka bagat penjara , aibailiuan aku ukkuinia ka puketsanan .
57001011	Ka panandaatnia tá anai punnu nia . Tápoi kineneiget geti aian uktuknu ka tubunia . Tá sarat ekeu mauuktuk , tápoi beri aku leú et kaku mauuktuk aku ka tubunia .
57001012	Oto kineneiget simanuntut bagakku néné , kukoiniaké nia mitsá ioi ka tubum .
57001013	Akupaatu leú te kukera nia , ikuddu peilé ka tubukku silit tubum , ioi irop'aké aku teret kipa burúnia kukuddu ka bagat penjara néné , kalulut masipakakra Katuareman Simaerú sibara ka Taikamanua .
57001014	Tápoi tá kuobá kugalai apa pá , ké tá sibara ka teúnu . Bulat kiddiyet bagakku geti iaté , bulé bulat sibara ka teú bagam , nugalaiaké nia néné , tá kupapaksaaké kukua nia ka matam .
57001015	Kupaatu lulunia aiareuaké tubunia goisó si Onesimus ka tubum , bulé ioi lé nubakkati nia mitsá ikuddu ka tubum teret buru-burú .
57001016	Kineneiget geti , táan sarat paguguletnu ibabailiu nia , tápoi saliu peilé nenda . Aipoí aibailiuan nia saalei simakeré pu-Kakariten , pununtukietta baga . Bulat ai kauku nia , sarapeite kaunu nia kekeu ! Bulat abeu kaunu nia , iaté sibailiu paguguletnu , elé sibailiu sarainam ka onin Tuhan !
57001017	Oto kalulut néné ale , anuoniakéan poí aku aleinu sikeré pu-Kakariten , oto kauan nusiló nia mitsá si Onesimus kelé galai nusiló aku kaku , kuoi .
57001018	Iageti ké ai selenia , elé ai utaknia ka tubum , akungan lé ibabaya nia sangamberinia .
57001019	Eddangan kusurat'aké nia sené : Aku sipuoni si Paulus masibabaya sangamberi utaknia . ( Kirénangan táan lé te mateú kukua nia ka matam , kababarat utaknu ka tubukku , iaté sisilónu puririmanua sibau , kelé sara sipuoni tai Kariten . )
57001020	Oto ka onin Tuhan , kutiddou ka tubum , nurop'aké aku , nuangkáaké bagakku , siripot pusasarainanta ka onin Kristus .
57001021	Kalulut tonem bagakku lé nugalaiaké nia , sikuakku néné , akuaké suratku néné ka tubum . Kirénangan ai lé kuaagai sasaliuakénu nia , nugalaiaké siniddouku néné ka tubum .
57001022	Iageti paniddogatku ka tubum , bulé nutarek'aké kaku bilí pugogoiat , ka lalepnu , aipoí bulat ai lé kukakaroni baga ka tubut Taikamanua , aarepina paniddogatmui sangamberimui , itoiliaké aku mitsá ka tubumui .
57001023	Segé salam Epapras , aleiku ka bagat penjara , kalulut Tuhan Jesus Kristus .
57001024	Siló leú et kam salam , sibara ka saaleiku ka bagat penjara , kalulut Jesus Kristus . Iageti siló leú et kam salamra saaleiku mugalai iaté si Markus , si Aristarkus , si Demas sambat si Lukas .
57001025	Bulé ipanukani kam Tuhanta Jesus Kristus . Hormatmai ka kam , Paulus
58001001	Siburú ka tetretda taikebbukatta , marei-rei isegéaké tiboietnia Taikamanua ka tubudda , tápoi tai nabi ikakau manibo , samba galai pasisesegéakéra leú et , maigi enungnia .
58001002	Tápoi ka gogoi kalepakat néné , ipanibo Taikamanua ka sita iaté ka simatotoilá ka tubut Togania . Oto sibara ka Togania néné te , aibaraaké manua sambat polak Taikamanua . Samba leú et aiteúakéan Taikamanua , ikua , Togania néné te berhak masibakkati sangamberinia .
58001003	Nia té masitotoroaké pulatsanan Taikamanua sipululatsat ; samba nia te tularat tubut Taikamanua simatotoilá . Samba nia leú et masijajago puroron manua sambat polak néné sibara ka tiboietnia sipulugege . Lepá aibelaaké sirimanua ka jodda , puuddetnangan ka uddenan purimataat ka manua sambat Taikamanua , Bulat Uté sabeu .
58001004	Ka sia Toga néné mabuak tiboi tubunia , elé bulat areu kopet buaknia ka tubudda samalaika , sambat oni sikaunia ka tubut Toga néné leú et , bulat areu kopet hormatnia ka oninda ka sia samalaika .
58001005	Aipoí bulat beri pei kuana nia Taikamanua ka matat sara malaika , " Ekeu té néné Togakku ; gogoi néné bailiu aku Ukkuinu . " Samba leú et , bulat beri pei kuana kisé Taikamanua , ka tubudda kasei pá sipuoni malaika , " Ibabailiu te aku Ukkuinia , samba nia bailiu Togakku . "
58001006	Tápoi ka tetret aikoiniaké Togania sikebbukat ka polak néné , kuanangan Taikamanua kisé , " Sangamberidda samalaikat Taikamanua , buítá rapaniddogi Toga néné . "
58001007	Pagalaiat sia samalaika geti aikua Taikamanua kisé , " Aibailiuakéan sia rusa , Taikamanua , samalaika néné , samba sapaguguletnia , bailiu juluu api . "
58001008	Aikua geti ka sia ka tubut Toga , kisé , " Uddenan purimataatnu , ale Taikamanua , riu-riu lé teret buru-burú ! Puririmatam leú et , puririmata simaadil .
58001009	Nuobá simaadil , tápoi malagá bagam ka pukoilunan ; kalulut néné te aipiliy ekeu Taikamanua , pu-Taikamanuaetnu , samba aiaké ka tubum kehormatan sibaraaké pugoraat baga , saliu peilé ka saaleinu sabagei . "
58001010	Samba aikua leú Taikamanua , " Siboikí ale Tuhan , anubaraaké polak , samba bulat tubum amasibaraaké manua .
58001011	Tápoi sangamberinia tatatá lé , mabuburú lé kelé leppei ; tápoi ekeu geti kekeu tá isisiliy .
58001012	Nupaleleúleki lé polak samba manua néné , kelé leppei , samba nuaaké silinia bagei . Tápoi ekeu geti kekeu bulat beri siliyna tubum , samba puririmanuam leú et tá anai kalepakatnia . "
58001013	Beri kuana nia Taikamanua kisé , ka tubut sara malaika , " Uddet'aké ekeu kai kattoetku , teret kalaakéku sia tai saggaknu . "
58001014	Oto ké kisedda baí nia , aponia lé sibulatnia samalaika néné ? Sia néné iaté , paketsa-ketsat sipuukú Taikamanua , samba koiniakenen Taikamanua masirop'aké sia sisiló puaragat .
58002001	Iaté lulunia buítá bulat sibulatnia sibara ka paatuatta taomet'aké kam ngantoman siarepta , bulé tá tagalak'aké kam katonemietta .
58002002	Aipoí sangamberinia patonekat Taikamanua sisegéakenenda samalaika ka tubudda taikebbukatta , bulat sibulatnia ; oto sangamberi sitaitut'aké nia elé sitaireddet nia , rasisiló ukuman siripot sigalaiakenenda .
58002003	Sarapei puaragat sabeu belé peilé ka sikuat patonekat nenda ! Ké mamit bagatta ka puaragat néné , kirénangan tá tukakatsli sita ka ukuman néné . Aipoí bulat tubut Tuhan lé boikí amasipakakra pagalaiat puaragat néné , samba sia sipasiaarep boikí arabuktiakéan pububulat sibulatnia néné , ka tubutta .
58002004	Paobánangan pei bagei ai lé iroron'aké Taikamanua simuneng'akenenda néné , iaté aigalai sene ngamata kerek samba kiseiet sabeu , samba iparubei panguruat Ketsat Sipunenan siripot teú bagania .
58002005	Tá arasiló gege ka sia samalaika sibara ka Taikamanua , bulé rautéaké polak sibau ka gogoi sibabara , iaté polak patibojietta kineneiget .
58002006	Iageti mitsá ka sanga rubeiat ka bagat Buko Sipunenan ai atusurat'aké kisé , " Kasonia poi nia sirimanua néné , ale Taikamanua , pat koí repdemnungan nia ? Sirimanua , nia né nia , sirimanua , tápoi ainupasisikeli nia !
58002007	Ka oggak siteté lé , anubailiuaké nia makarepé goisó tiboi tubunia , ka tubudda samalaika . Anukau ka sia tiboi tubu sabeu sambat simahormat ,
58002008	samba leú et anupauddet nia masikup-kup'aké sangamberinia . " Oto ké tukua aipauddet'an sia sirimanua , Taikamanua " bailiu sikup-kup'aké sangamberinia , " katukolobatnia sangamberinia táan anai tá ka bagat kupkumen sirimanua . Tápoi kenanen kisedda , tá leú et aitaiitsó kam sia kineneiget sirimanua rakup-kup'aké sangamberinia .
58002009	Tápoi ka sia geti Jesus , ataitsóan kam aipuuté ! Kirénangan aikau nia makarepé goisó tiboi tubunia ka tubudda samalaika ka bagat oggak siteté , bulé ka erut bagat Taikamanua oi imatei punu tubudda sangamberi taikapolak . Taitsó nia kineneiget aikau ka sia Taikamanua tiboi tubu sabeu sambat simahormat , néné kalulut pangongorik nia pat matei .
58002010	Kirénangan amateúan ka sia Taikamanua sipasibabaraaké sangamberinia siripot sipinaatunia sarania , ikau Jesus sipaarau bulat sipulelelek , kalulut pangoringannia . Bulé kalulut nenda bailiu maigi sirimanua ináná Taikamanua bulé tulatsat'aké sia sambat Jesus . Aipoí nia lé sipasibubuká enungan ka tubudda , bulé ioi ituarauaké sia .
58002011	Ipaliná sia Jesus sirimanua néné ka jodda ; oto nia sipasililináaké samba sia sipaliná nia , sisara Ukkuian lé sia . Iaté lulunia tá imamaila Jesus ioniaké sia néné , sasarainania .
58002012	Aikua Jesus ka tubut Taikamanua , " Kupopoiliat ka sasarainangku pagalaiat tubum . Kuumun'aké onim ka parurukatda . "
58002013	Aikua leú et Jesus , " Kukakaroni nia baga Taikamanua . " Iageti aikua leú et mitsá Jesus , " Aikoí aku , sambamai tatoga siaket Taikamanua ka tubukku ! "
58002014	Kalulut ka sia néné oniakenennia tatoga , makluk simamateiet lé , oto bailiu ka sia Jesus leú , keréakénangan tubunia ka tubudda ; iageti purimanuanangan , kelé puririmanuanda sirimanua . Aigalaiaké nia geti kelé néné , Jesus , bulé kalulut kamateiatnia , pakataínangan leú et geget Sanitu , siutéaké kamateiat .
58002015	Bulé kaenungan kelé néné , belaakénangan sia siparimanuaaké pulolotó ka kamateiat , ka sanganantat purimanuaiatda .
58002016	Oto kolou , tá malaika airop'aké , tápoi sapunuteteu Abraham lé .
58002017	Katukolobatnia sené , iaté buítá makeré nia ka tubudda sasarainania ka sangamberinia . Samba kalulut néné , oi ibailiu nia Imam Sabeu simatopit sambat simakaté baga . Kalulut pasikelatnia , oi ituappéaké jodda sirimanua .
58002018	Samba kalulut ka sia leú et amangorik samba aiorak nia pasisiboat , bailiu oi irop'aké sia siorak pasisiboat ; beri nia ka sia leú poí , aiorik'an pasisiboat sambat pangoringan .
58003001	Ale kam Sasarainamai pasasamba tai Kariten sinogai Taikamanua leú et ! Bulat keruji peité kam ka bagat paatuatmui pagalaiat tubut Jesus néné ! Aikoiniaké nia Taikamanua ka galajet simakokoi , iaté , bailiu Imam Sabeu ka aratta situt'akenenta néné .
58003002	Bulat matopit nia ka tubut Taikamanua , sipasipipiliy nia ka galajet nenda , kelé topit nia ka sia si Mose siburú , igalaiaké galajetnia ka uman Taikamanua .
58003003	Tápoi ka sia Jesus mateúan isiló kehormatan simakopé beunan , saliu peilé kai Mose . Aipoí sia sipasigagalai lalep buítá rasiló kehormatan simakopé beunan , belé peilé ka tubut lalep .
58003004	Kirénangan sangamberinia lalep , ai sia sipasigagalai , tápoi sipasigagalai sangamberinia geti bulat tubut Taikamanua lé .
58003005	Ka sia si Mose matopit nia masipuukú galajet ka uman Taikamanua sambat masisegéaké sangamberi kuanen Taikamanua ka gogoi sibabara .
58003006	Tápoi ka sia Kristus matopit nia siripot puooni nia Toga , siputatanggung jawab ka uman Taikamanua . Oto sita néné te uman Taikamanua , ké mariu-riu baí puroron paatuatta samba putotonem bagatta masisiló sangamberinia karonietta .
58003007	Oto kalulut néné , kelé ka sikuat Ketsat Sipunenan , " Ké nuarep kam nga-ngan Taikamanua gogoi néné ,
58003008	buí nukeláaké kam paatuatmui , kelé siperúra ka sia taikebbukatmui , ka tetret arasaggangi Taikamanua , samba arauji Taikamanua ka simatangeu .
58003009	Aikua Taikamanua , ' Sedda te arasibo samba arauji aku taikebbukatmui , kenanen araitsóan sigalaiakenenku ka bagat epat ngapulu ngarura burúnia . '
58003010	Iaté lulunia akupugoluki sia samba akukua ka matadda , ' Mariu-riu lé tá ramatopit , samba maipit rareddet parentakku . '
58003011	Oto pugolúkungan samba pusuppakkungan leú et , kuakkungan , ' Tá te raguguruki laggai nenda bulé raaroiaké tubudda sedda sambamai . ' "
58003012	Ale kam Sasarainamai , bulat kau nupasikeli kam nia , bulé buí ibara ka talagamui sipupaatuat bulat simakopé kataí samba sitaimatonem baga , pat sik-sikrangan tei-teira elé pat reunan'akérangan tubudda ka tubut Taikamanua sipuririmanua !
58003013	Oto bulé tá rabara ka talagamui siorak patajuat jo , pat sagganginangan Taikamanua , buítá pangantru kam katubu senen gogoi ka burut puririmanuanta ka tetre oniakenen , " Gogoi Néné " ka Buko Sipunenan .
58003014	Aipoí alei Kristus sisangaperjuangan lé sita sangamberitta néné ituooniaké , sarat kau lé mariu-riu taomet'aké kam teret kalepakat , putotonem bagatta siikep'akenenta siboikí .
58003015	Néné te atusurat'aké ka Buko Sipunenan , " Ké nuarep kam nga-ngan Taikamanua ka gogoi néné , buí nukeláaké kam paatuatmui , kelé taikebbukatmui , ka tetret arasaggangi Taikamanua . "
58003016	Oto kasonia aiarep nga-ngan Taikamanua , lepá saggangiddangan nia ? Iaté sangamberidda sibelaakenen Mose ka laggai Misir , elé ?
58003017	Samba kasei ka tubu aipugolú Taikamanua ka bagat epat ngapulu ngarura burúnia ? Iaté ka tubudda sijo , simamatei ka simatangeu , elé ?
58003018	Ka tetret aipusuppa Taikamanua aikua kisé , " Tá te raguguruki laggai nenda , bulé raaroiaké tubudda sedda sambamai " ; oto kasonia nenda ikukua Taikamanua ? Isasaú-saú iaté sipasisasaggangi Taikamanua , elé ?
58003019	Oto sené kolou ka sita , taiooi nia ratugurú , kalulut taimatonem bagadda ka tubut Taikamanua .
58004001	Oto palelengan Taikamanua ai peilé maririu-riu , samba iaaké ka tubutta puaroiatta siripot sipinatonénia . Kalulut néné , kau mariu-riu tajago kam nia , bulé buí ibara sara ka talagatta sitaipuuktungi puaroiat sitonéakenennia .
58004002	Aipoí ka tubutta ka sita atupaarep'an Katuareman Simaerú kelé ka tubudda ka sia . Tápoi ka sia , tá anai lulunia . Aipoi kelé raarep nia , tá matonem bagadda .
58004003	Tápoi ka sita geti simatonem baga , tasisiló kam puaroiat sitonéakenen Taikamanua néné . Aipoí bulat maipó kelé ka sikuat Taikamanua kisé , " Iageti pugolúkungan samba pusuppakkungan leú et , pelé nga-ngangku , ' Tá te raguguruki laggai nenda bulé raaroiaké tubudda sedda sambamai . ' " Oto aikua kelé néné Taikamanua , kenanen alepáan aigalai galajetnia ka tetret aibaraaké polak peilé .
58004004	Aipoí pagalaiat gogoi sikapitunia , ai atusurat'aké ka bagat Buko Sipunenan kisé , " Ka gogoi sikapitunia , puarinangan Taikamanua ka sangamberi galajetnia . "
58004005	Pagalaiat nenda leú et , ai atusurat'aké mitsá kisé , " Tá te raguguruki laggai nenda , bulé raaroiaké tubudda sedda sambamai . "
58004006	Oto sia sipuboboikí masiarep pagalaiat Katuareman Simaerú néné , tá rasisiló puaroiat , kalulut taimatonem bagadda . Bailiu , ké kisé baí nia , kolou , ai sia sabagei momoi rasiló puaroiat néné .
58004007	Aipoí aitetreakéan Taikamanua sara gogoi bagei , iaté oniakenen , " Gogoi Néné " . Oto piga ngarura pá burúnia panibonangan mitsá Taikamanua iaté ka sisegéakenen Dapid , ka sikuania kelé ka ruang sikuatta simaruei néné , sipasikukua , " Ké nuarep kam nga-ngan Taikamanua kineneiget , buí nukeláaké kam paatuatmui . "
58004008	Ké baí aikauan ka tubudda si Josua kudduat puaroiatda siripot sitonéakenen Taikamanua , táan ikukua mitsá Taikamanua pagalaiat kababarania sara gogoi bagei .
58004009	Oto , ka sia sikauman Taikamanua , ai peilé palelengan bulé rapuaroi tubu , kelé aiaroiaké tubunia ka sia Taikamanua , ka gogoi sikapitunia .
58004010	Aipoí sia sipasisisiló puaroiat tubu , sitonéakenen Taikamanua , raaaroiaké leú te tubudda ka sia , ka sangamberi galajetda , kelé ka Taikamanua leú et .
58004011	Kalulut néné , bulat kau tabesíaké kam nia , tasiló kam puaroiat tubu sitonéakenen Taikamanua néné . Bulat buí ibara beri sara ka talagatta sitaitueeddet masisiló , kelé ka sia siburú , kalulut taimatonem bagadda ka tubut Taikamanua .
58004012	Aipoí tiboiet Taikamanua néné iaté , tiboiet sipuririmanua sambat simaron ; bulat malauru , belé peilé lanjau simalauru rua ngasilánia . Bulat makeru siorangannia , pat aili ka pasongan enga sambat ketsat ; sambat pasongan pauilakat tolat ka unou tolat , bailiu pat oi isinogi paatuat sambat isiat bagadda sirimanua .
58004013	Bulat beri sara sipungongoí-ngoí simalipput ka matat Taikamanua . Matoilá lé sangamberinia ka matania . Oto buítá takau pertanggung jawabanta ka tubunia .
58004014	Oto iaté lulunia , buítá taomet'aké kam simaron putoneman bagatta simuneng'akenenta . Aian poí ka sita Imam Sabeu Sipulubeunan , situgugurú pat aili ka matat Taikamanua . Nia té nenda Jesus Togat Taikamanua .
58004015	Ka sia Imam Sabeuta néné , tá imam sitaiagai gulaita . Tápoi atusibongan nia ka sangamberinia , kelé leú et sita ka sita ; sarat ka sia néné , tá aigalai jo !
58004016	Oto kauan imaeme bagatta mei ka matat Taikamanua , utéta simaerú baga . Ipukakateki sita baga samba ipanunukani sita Taikamanua , bulé tasiló kam paroman , bulat ka ipot tetrenia .
58005001	Sangamberidda tai imam sabeu sipiliy sibara ka talagat paamian , samba tupauddet sia masipasikeli galajet Taikamanua sibailiu punu tubudda . Galajetnia iaté , masibuluaké ka tubut Taikamanua sangamberinia panguruat samba buluakenen pasiappet jo .
58005002	Ka sia imam sabeu maigi gulainia ka sangamberinia , oto kalulut néné , buítá maleppe bagania ka tubudda sitaiagai apa pá , samba simapepepe ka enung puririmanuanda .
58005003	Oto kalulut gulainia leú et ka sia néné , bailiu buítá ibuluaké buluakenen ; samba buluakenen néné , tá sarat kalulut jodda sapaamian , tápoi kalulut jonia leú et ka sia .
58005004	Tá anai beri sia sara sirióaké tubunia muimam sabeu . Ibabailiu sia geti imam sabeu iaté , ké ai pasogaiat Taikamanua ka tubudda ; kelé ka sia kai Aron .
58005005	Ka sia leú et Kristus , kisedda leú et . Tá tubunia airióaké tubunia bailiu Imam Sabeu . Tápoi Taikamanua lé airióaké nia . Aikua ka matania Taikamanua , " Ekeu néné Togakku ; ka gogoi néné bailiunangan aku Ukkuinu . "
58005006	Ka bagei leú et , ai atusurat'aké kisé , " Ekeu néné iaté imam teret buru-burú , kelé si Imam Melkisedek . "
58005007	Ka tetret ai peilé nia mukukuddu Jesus ka polak néné , amaniddou nia samba aitiddou simaná-ná ka tubut Taikamanua sialei gerei samba sou , simagege masibelaaké nia ka kamateiat . Samba kalulut purereddet nia ka tubut Taikamanua bulat sibara kahormatnia , arepinangan leú et nia .
58005008	Togat Taikamanua lé nia Jesus néné , tápoi kenanen kisedda , aigelai leú et mureddet iaté , ka pangoringannia .
58005009	Oto kelé aitubailiuaké nia sipaarau bulat sipulelelek , bailiunangan leú et nia bakkat puaragat sitaitatatá ka tubudda sangamberi simareddet ka tubunia ,
58005010	samba oniakénangan nia Taikamanua Imam Sabeu , kelé kai Imam Melkisedek .
58005011	Oto pagalaiat tiboi tubut Jesus sibailiu Imam Sabeu , maigi peilé kuanenmai ka tubumui , tápoi mabesí itukolouaké , aipoí mabesí peilé isak-sak ka bagamui .
58005012	Bulat siripokatnia aiailingan tetrenia ibailiu kam guru , tápoi ituitsó maerú lé nupasigelai kam ka tubudda sabagei pagalaiat pubakkanan tiboiet Taikamanua barana ka panandaatnia . Aipoí tápei momoi nukom kam kan pakela-kelá ; buítá sarat susu peilé nuloló kam .
58005013	Aipoí ké ai peilé sia mutotot-tot , oto toga sigoisó peilé sia ituooniaké , aipoí tápei raagai kipa sineseat samba kipa sitaipasesese .
58005014	Tápoi ka sia geti sikebbukat , simakeláan lé kanda , kalulut amasikebbukat'an poí tubudda , araagaian masipabaggei kipa simaerú , samba kipa sikataí .
58006001	Oto kalulut néné , kauan tariu-riuaké kam tagelai kam tuppainia , iaté siorak ka pagalaiat imakebbukat puririmanuanda tai Kariten . Buí sarat masipatup-tup pagalaiat pubakkanan siboikí ka aratta . Buían taoleaké kam mitsá tagelai kam ka pubakkanannia , kelé , masikua , taariaké kam masigalaiaké sitá lulu , samba buítá matonem bagatta ka tubut Taikamanua ,
58006002	elé sigelaiakenen pagalaiat pasiraukat , elé pagalaiat masisukat'aké sirimanua , samba pagalaiat tusuru mitsá ka simamatei elé ukuman teret buru-burú .
58006003	Maerú peilé , ké iteúaké baí nia Taikamanua , tariu-riuakéan lé kam tagelai tuppainia !
58006004	Aipoi ka sia sisik-sik tei-teina , táan iagai itupalulu sia mitsá bulé ratoili . Siboikí poí ka sia néné , ain sia mukukuddu ka pató sibara ka Taikamanua , samba arapuuktungingan panguruatnia . Sia leú et aisop-sop'an ka tubudda Ketsat Sipunenan .
58006005	Bulat araagaian kolounia ka puririmanuanda néné , pueerúnia tiboiet Taikamanua , sambat aiagaian tubudda panguruat sipulugege sipuaaili ka gogoi sibabara .
58006006	Tápoi lepá sik-sikrangan tei-teira ! Kaipangan lé iooi itupalulu sia mitsá , bulé rabauaké paatuatda ka jodda . Aipoí aian lé rapapattáaké mitsá Togat Taikamanua ka loiná siliktenga , samba sibaraaké katuloloiat oninia ka matat siberikabaga .
58006007	Aipoí polak sipasipopot-pot urat simarei-rei belé ka uddutnia , lepá baraakénangan siureman sibailiu puuktunganda sirimanua sipasikeli mone , oto polak néné te ipanunukani Taikamanua .
58006008	Tápoi polak sitútúaké boro-boroi sambat bek-bekkurut geti , bulat tá anai lulunia polak néné , itetelei lé nia Taikamanua , lepá labó pí .
58006009	Tápoi ale kam Sasaraina simanuntut bagamai , kenanen kukukua kai kisedda , ka tubumui geti ka kam , matonem bagamai . Matonem bagamai sisilómui sisaliu erú peilé , iaté panukanan kelé oniakenen leú rubeiat puaragatmui .
58006010	Simaadil lé poí nia ka sia Taikamanua néné . Bulat tá ikakalipogi sangamberinia sigalaiakenenmui ka tubunia , samba nuntut baga sipatoilámui ka tubunia , ka tetret anurop'aké kam sasarainamui sikeré tonem baga , siburú samba leú et kineneiget .
58006011	Bulat aikubebesíaké kai bulé imariu-riu puroron paatuatmui , pat aili kalepakatnia , elé pat silómuian apa kiddiyet bagamui .
58006012	Tá kuobá kai ibailiu kam sitaimamalá tubu . Tápoi bulat besíakenenmai geti iaté , bulé ibailiu puririmanuamui néné kelé puririmanuanda sisiló sangamberi sitonéakenen Taikamanua , kalulut tonem bagamui ka tubunia samba kalulut nge-ngenaakémui nia ka om baga .
58006013	Ka tetret aigalai palelengannia ka tubut Abraham , Taikamanua , amusuppa nia masikua puaaili nia sitonéakenennia . Oto kalulut tá poí anai sisaliu buaknia , bailiu pusuppanangan leú et ka oninia .
58006014	Kuanangan , " Kutonéaké ka matam , bulat kususukat'aké te ekeu , sambat kuiigiaké te sia sapunuteteunu . "
58006015	Kau ka sia si Abraham ngena ka om baga . Kalulut néné , silónangan nia si Abraham sangamberi sitonéakenen Taikamanua ka tubunia .
58006016	Ké musuppa bai sara sirimanua , pusuppanangan ka oninda sabagei simabuak peilé ka tubunia , oto suppa néné te masilelepáaké paukelat .
58006017	Iobá iron'aké palelengannia néné Taikamanua ka tubudda sisiló palelengannia , masikua taisisiliyna nia sipinaatunia néné . Oto iaté lulunia aituppai suppa ka palelengannia .
58006018	Karuania néné , tá isisiliy : Aipoí ka sia Taikamanua tá paboboko nia ka palelengan sambat ka suppania . Oto sita sipukukunem ka tubut Taikamanua , tutubbui sita simakopé bulé taomet'aké kam simaron karonietta sikukuddu ka matatta .
58006019	Pukakaronanta néné iaté , kelé sara sao situaalup simakopé keru ka baga , sibailiu omet'akenenta simaron sambat bulat táan ipagegeu-geu purimanuaiatta néné . Iageti pukakaronanta néné pat tebeknangan komang kekret Bilí Sipunenan ka Uman Taikamanua ka manua .
58006020	Aipapangan Jesus enunganta sieei sedda , samba atugurúan nia sedda bailiu Imam Sabeu ka sita teret buru-burú , kelé kai Imam Melkisedek .
58007001	Si Melkisedek néné , iaté sara rimata sibara ka laggai Salem , samba nia leú et iaté imam Taikamanua Sipulubeunan . Ka tetret aitoili si Abraham ka pasaggangan masikalaaké tai rimata , oi nia si Melkisedek masiroroi nia sambat masisukat'aké nia .
58007002	Oto kaunangan kai Melkisedek si Abraham seperpulu sibara ka sangamberinia sirau-raunia . ( Katukolobat onin Melkisedek , iaté , " Rimatat Keadilan " ; oto kalulut rimatat laggai Salem poí nia , bailiu katukolobat oninia leú et iaté , " Rimata Paabanan " . )
58007003	Iageti pagalaiat tubut Melkisedek néné , tá anai sipungu-nguan'aké kababarat ukkui sambat inania elé taikebbukatnia ; samba tá anai sia sipungu-nguan'aké pagalaiat putútukat matania , elé kamateiatnia . Nia ka sia néné , kelé togat Taikamanua lé nia ; nia ka sia iaté imam teret buru-burú .
58007004	Oto taitsó nia sené bulat abeu tiboi tubunia si Melkisedek néné ; samba kalulut kopet beunan tiboi tubunia , pat ka sia taikebbukatta si Abraham , kaunangan ka tubunia sepersepulu sirau-raunia ka pasaggangan .
58007005	Ka surukat aratda tai Jahudi , ai atutentuaké iaté , sangamberi tai imam sibara ka muntogatda tai Lepi , buítá rarurúaké sepersepulu sibara ka sangamberi pukayoat bangsa Israel , iaté sibara ka sasarainanda , kenanen baí makeré pupupunuteteura nia si Abraham .
58007006	Nia ka sia si Melkisedek tá muntogatda tai Lepi , tápoi isisiló leú et ka sia sepersepulu sibara ka sangamberinia sirau-rauakenen Abraham , samba aipanukani peilé mitsá si Abraham , kenanen baí aisilóan ka sia si Abraham palelengan Taikamanua .
58007007	Kirénangan tá momoi itusiddot néné , iaté , sisiló panukanan peilé marepé tiboi tubu ka tubudda sipasisusukat'aké .
58007008	Tai imam sipasisisiló ruruket sepersepulu néné , iaté sirimanua simamateiet lé sia . Tápoi ka sia geti si Melkisedek , sipasisisiló panguruat sepersepulu néné , siripot ka Buko Sipunenan , mariu-riu lé ipurimanua .
58007009	Momoi takua , sia tai Lepi oniakenen muntogatda néné sipasirururúaké sepersepulu sibara ka bangsa Israel , ai leú et rababaya ka sia , tápoi ka tubut Abraham lé rakakau nia ka tetret iei si Abraham masibaya ka tubut Melkisedek .
58007010	Kenanen tápei amutú-tú matat Lepi , tápoi momoi takua , aian nia mukukuddu ka tubut taikebbukatnia si Abraham , ka tetret arapaaili ka sia si Melkisedek sambat si Abraham .
58007011	Ka tetret ka pu-imamanda tai Lepi te , aitukau surukat ka tubudda bangsa Israel . Aipoí ka sia tai imam Lepi siburú , tápei momoi imakapplu ragalaiaké apa galajet simateú galaiakenen , buítá anai lé sia tai imam sabagei , iaté kelé si Imam Melkisedek , tápoi táan sibara ka rubeiat Imam Aron !
58007012	Oto , ké tusiliy galajetda tai imam néné , surukat aratda tai Jahudi leú et buítá tusiliy .
58007013	Kuanennia sené iaté , Tuhanta : Nia ka sia néné sibara ka suku bagei lé nia , bulat beri pei sia sara ka sukunia sipu-iimam .
58007014	Ai lé raagai sangamberi sirimanua , Tuhanta néné sibara ka sukudda tai Jahuda ; samba ka sia si Mose leú et , bulat beri paobboiakéna nia pagalaiat suku néné ké itiboi pagalaiat tai imam .
58007015	Kuanen sené memei makokolou , sarapei aibara sara imam bagei simakeré kai Melkisedek .
58007016	Aitupauddet nia ka sia muimam , tá siripot teú bagadda sirimanua , kalulut puririmanuania simasut gege lé samba sitá anai kalepakat .
58007017	Aipoí ka Buko Sipunenan leú et ai aikua kisé , " Ekeu néné iaté sara imam teret buru-burú , kelé si Imam Melkisedek . "
58007018	Oto kineneiget , peraturan siburú , táan atuenung'aké , aipoí tá maron sambat tá anai lulunia .
58007019	Ka sia surukat aratda tai Jahudi bulat beri sara momoi igagalai bulat pat erú . Iaté lulunia ka sita kineneiget iaké pukakaronan bulat simaerú ; kalulut néné oi talegeri kam Taikamanua .
58007020	Sarapei mitsá sangamberinia sialei suppat Taikamanua lé . Tápei anai suppa kelé néné ka tetret tupauddet sia tai imam sabagei .
58007021	Tápoi ka sia geti Jesus sibara suppa lé aitupauddet nia muimam , ka tetret aikua Taikamanua ka tubunia , " Amusuppangan nia si Tuhan , samba tá isisiliy sipinaatunia , ' Ekeu néné , iaté imam teret buru-burú . ' "
58007022	Oto kalulut néné leú , Jesus néné bailiu sara jaminan ka pakerekat baga sisaliu erú peilé .
58007023	Iageti ai peilé mitsá , iaté : tai imam bagei maigi sia , kalulut sia néné mamatei lé sia ; bailiu tá momoi rariu-riuaké jabatannia .
58007024	Tápoi ka sia geti Jesus , mariu-riu lé ipurimanua teret buru-burú . Kalulut néné jabatannia sipuoni imam , tá tukakau nia ka sabagei .
58007025	Oto riu-riu lé teret buru-burú , ka sia Jesus ipasiarauaké sirimanua , siooi ka tubut Taikamanua kalulunia , aipoí mariu-riu lé ipurimanua teret buru-burú , bulé itiddouaké sia ka tubut Taikamanua .
58007026	Jesus néné te Imam Sabeu perluakenenta . Sipunenan lé nia ; tá anai beri sara tusese sele , elé jo ka tubunia . Atupasaraaké nia ka tubudda sirimanua sijo , samba atubuak'aké nia ka kudduat simakopé buak , bulat pat saliu sangamberi manua .
58007027	Tá kelé ka tai imam sabagei , buítá rabuluaké buluakenen kalulut jodda ka sia boikí , lepá geti , iapeí joddangan sapaamian . Tápoi ka sia geti Jesus , sarat sangamitsá lé aibuluaké buluakenennia , tápoi pat aili teret buru-burú , iaté ka tetret aibuluaké tubunia bailiu buluakenen .
58007028	Ka sia surukat aratda tai Jahudi , iaté masipauddet sia simagulai pueerú , bailiu imam sabeu . Tápoi lepá mitsá sibara ka surukat néné leú et , aigalai palelengannia Taikamanua , sialei suppa , pagalaiat pauuddetna nia mu-Imam Sabeu ka sia Toga , sibailiuakenen nia leú et Sipaarau sipulelelek teret buru-burú .
58008001	Oto pubakkanan sangamberinia tiboiet sené , iaté : Ai ka sita Imam Sabeu kelé néné , sipuririmata sambat Taikamanua Sipulubeunan ka manua .
58008002	Aigalaiaké galajetnia siripot pu-Iimam Sabeu nia , iaté ka Bilí Sipunenan , iaté ka bagat kemat Tuhan sibulatnia , sirióakenen Tuhan , tá sirióakenenda sirimanua .
58008003	Aiturióaké sia tai imam sabeu , iaté masibuluaké buluakenen , elé buluakenen ka tubut Taikamanua . Oto kisedda leú te ka sia si Imam Sabeuta néné , buítá bara apa pá buluakenennia .
58008004	Ké ai baí nia ka polak néné , tá ibabailiu nia imam , kalulut aian sia tai imam sipasibubuluaké buluakenen siripot sikuania ka bagat surukat aratda tai Jahudi .
58008005	Aipoí galajet sigalaiakenenda siripot pu-iimamra néné , sarat muoni lé nia sara tularat samba sigogoat aponia sikukuddu ka manua . Aipoiliat'an Taikamanua siburú ka matat Mose , ka tetret aibabagai bagania masigalai Kemat Tuhan . Aikua ka matat Mose kisé , " Repdem ! Buítá nugalai nia siripot kelé siitsónu ka uddut leleu . "
58008006	Tápoi kineneiget atukauan ka tubut Jesus galajet imam sisaliu latsat peilé , belé peilé ka sigalaiakenenda ka sia tai imam . Aipoí pakerekat baga sigalainia ka tubut Taikamanua sambat ka sirimanua , iaté pakerekat baga sisaliu erú , kalulut sipubobongen ka pakerekat baga sisaliu pueerú leú et .
58008007	Aipoí ké tá anai bai simagulai ka pakerekat baga siboikí , táan leú anai lulunia itubaraaké pakerekat baga sikarua .
58008008	Tápoi aisesengan Taikamanua selet tubudda sapaamiannia , pat kuanangan kisé , " Repdem kam néné , iaaili te tetrenia , kubaraaké pakerekat bagakku sibau ka bangsa Israel , sambat ka bangsa Jahuda .
58008009	Táan kelé pakerekat bagakku sigalaiku ka taikebbukatda ka tetret akupalulu sia rabela ka laggai Misir . Tá matopit sia ka pakerekat baga sigalaiku ka tubudda ; iaté lulunia tá akupuukú sia .
58008010	Tápoi kineneiget , aikoí né pakerekat baga kugagalai ka tubudda bangsa Israel Aikua si Tuhan : ka gogoi sibabara , Ka paatuatdangan lé kukakau surukatku , samba ka bagat paatuatda ka bagangan lé kususurat'aké nia . Bailiunangan aku Taikamanuanda , sia ka sia leú et , bailiu sapaamianku .
58008011	Táan leú pangangantoman sia katubu , elé isesegeaké ka tubudda sasarainania , masikua ka matadda , ' Agai kam nia si Tuhan . ' Aipoí sangamberidda sikebbukat sambat tasulé , iaagai aku .
58008012	Kuaappéaké sangamberi seledda , samba jodda leú et , táan kurerepdem . "
58008013	Oto kapasibabaraakéna pakerekat baga sibau , bailiuakénangan pakerekat baga siboikí néné Taikamanua , siburú elé siburukat ; oto apa sipuoni siburú , táan te mauuju itatá .
58009001	Ka sia pakerekat baga siboikí , ai galai paniniddou , samba ai kudduat paniddogat sigalai kabeira sirimanua .
58009002	Sara kema sirióakenen ka rubeiat ka mata tuoniaké Bilí Sipunenan . Sedda ai kudduat alito sambat ai meja sibara roti buluakenen ka tubut Taikamanua .
58009003	Ka rubeiat ka baga , iaté ka tei-tei kekre komang sikarua , ai bilí oniakenen Bilí Simakopé Sipunenan .
58009004	Ka bagat bilí néné , ai langgatan sigalai sibara ka emas , kudduat pasilabokat buluat pasingi-singin , sambat ai leú et Peti Pakerekat baga sangamberinia silap-lap emas . Ka bagat Peti nenda ai koalí emas sibara ka baga manna , tuturat Aron sipusisilibetat , samba rua ngabábá bukkú leí sibara surat pulu ngamata surukat Taikamanua .
58009005	Ka uddut Peti ai rua Kerub , iaté makluk sibara kappó , kelé sara kirekat kababarania Taikamanua ka talagadda . Kappóra ka ruadda makluk néné , aitukekelau ka uddut takket Peti , iaté kudduat pasiappekat jo . Tápoi sangamberinia néné tápei momoi itukolouaké kineneiget pasasara .
58009006	Oto kisedda te katugalangannia sangamberinia . Senen gogoi ratugurú tai imam ka rubeiat laibokat kema , ragalaiaké galajetda .
58009007	Tápoi bulat ka bagat kema geti ka baga , sarat sia lé tai imam sabeu . Sangarura sangamitsá lé ragagalaiaké nia . Iageti pakeietda masigalaiaké néné , iaté raabbit logau buluakenenda ka tubut Taikamanua , siorak ka tubunia ka sia samba leú et kalulut jo sitaipapaliketda ka sia sapaamiannia .
58009008	Kalulut aturan nenda , bulat patoilánangan nia Ketsat Sipunenan , iaté kaburut ipurió peilé ka sia rubeiat kema ka mata , tápei tububukáaké enungan situgugurú ka Bilí Simakopé Sipunen .
58009009	Néné masilambang'aké tetre kineneiget ; samba momoi takua , panguruat samba tarimeu buluakenen sibuluakenenda ka tubut Taikamanua , tá momoi ipamuiné pupaatuananda ka baga ka sia sipasibubuluaké buluakenen .
58009010	Aipoí upacara nenda , sarat siorak ka pagalaiat komen , ló , samba piga ngamata pá upacara pasimagirat tubu . Sangamberinia néné sarat peraturan siorak ka putubuat lé , sioi tupakei teret ailina ibaraaké Taikamanua pasibaugat .
58009011	Tápoi ka sia geti Kristus amoian nia kelé sara sipuoni Imam Sabeu , siorak ka pagalaiat simaerú , siturerere kababara . Kemat Tuhan kudduatnia masigalaiaké galajetnia siripot pu-Iimam Sabeu nia peilé malainge samba bulat malelek . Kema nenda , tá sigalai kabeira sirimanua ; katukolobatnia , iaté , tá sibara ka polak , sibaraakenen néné .
58009012	Ka sia Kristus sarat sangamitsá lé aiguruki Bilí Simakopé Sipunenan , tápoi pat aili teret buru-burú . Ka tetret nenda , tá aiabbit buluakenennia logau biri-biri sikeú elé logau togat jaui ; tápoi logaunia lé aiabbit , samba kalulut nenda paaraunangan sita teret buru-burú .
58009013	Logau biri-biri sambat logau jaui sikeú sambat abut togat jaui te ikakau masisósoki sia sirimanua kasit-sit'akenen siripot peraturan ka puaranan , bulé ramaliná ka jodda . Oto ké beringan logau sambat abu momoi ipaliná pulolinan sirimanua ,
58009014	bulat sarapeite logau Kristus ! Kalulut Ketsat simatom , buluakénangan tubunia Kristus , ka Taikamanua , kelé buluakenen simasut . Logaunia te aikau masibui paatuatta ka baga sibara ka upacarat arat sitá lulu , bulé ioi tapuukú kam Taikamanua sipuririmanua .
58009015	Iaté lulunia , aibailiu nia ka sia Kristus , Sipatalaga ka pakerekat baga sibau , bulé ioi rasiló nia ka sia sinogai Taikamanua néné , panukanan simatom , sitonéakenen Taikamanua . Iooi ipuaili sangamberinia néné , kalulut aian sia simamatei , iaté Kristus , samba kamateiatnia néné , masibelaaké sirimanua ka puseleatra , sigalaiakenenda ka tetret ai peilé tueenung'aké pakerekat baga siboikí .
58009016	Ké ai surat warisan , buítá amakolouan lalangóna nia sipasigagalai surat néné .
58009017	Aipoí tápei tupapakei surat warisan néné , ké ai peilé nia muririmanua sibakkat surat néné . Teret ailangóan geti nia , iapeité itupakei .
58009018	Kalulut néné ka sia pakerekat baga siboikí buítá leú et tusah'aké nia ka logau .
58009019	Siboikí aisegéaké si Mose surukat Taikamanua ka tubudda bangsa Israel . Lepá alánangan logau togat jaui sambat logau biri-biri sikeú , alánangan oinan galúnia , iageti só-sóakénangan nia ka Bukot Surukat Taikamanua sambat ka tubudda sangamberidda bangsa Israel . Ipapakei sosó-sónia iaté , puo hisop sambat bulut biri-biri simabonan .
58009020	Aisosó-sóaké si Mose , aikukua , " Iaté néné logau sipasisasah'aké pakerekat baga sibara ka Taikamanua bulat reddenenmui . "
58009021	Lepá kelé nenda leú et igagalai si Mose , ipasó-só logau ka tubut Kemat Tuhan samba ka tubut sangamberi pugalai pakeiet ka paniddogat .
58009022	Kirénangan tedda , siripot surukat ka aratda tai Jahudi , momoi takua , kelé sangamberinia apa pá sarat logau lé tukakau masipaliná ; samba ka sia jo leú et , teret itupiliaké logau peité ioi ituappéaké .
58009023	Ka enungan kelé néné te , bailiu buitá tupalina sangamberinia bibilet sipasilalambang'aké pagalaiat pumanuaat . Tápoi siorak ka pagalaiat pumanuaat nenda leú et , maperlu leú et tukau ka sia buluakenen bulat sisaliu erú peilé .
58009024	Aipoí tá tugugurú nia Jesus , ka Bilí Sipunenan sigalai kabeira sirimanua , sipasilalambang'aké Bilí Sipunenan bulat sibulatnia . Bulat tubuniangan lé poí Kristus atugurú ka manua . Oto kineneiget sedda , ai nia ka matat Taikamanua kalulut sita .
58009025	Ka sia tai Imam sabeura tai Jahudi , senen rura ratugurú ka Bilí Simakopé Sipunenan ka Uman Taikamanua , raabbit logau sangamuneng tarimeu . Tápoi ka sia geti Kristus , tá aipaole tubunia tugurú , masibuluaké tubunia .
58009026	Aipoí ké kisedda baí nia , bulat amaolengan aipangorik , taddanangan aitubaraaké polak néné . Tápoi kineneiget siripot gogoi kalepakat néné , sarat sangamitsá lé aioi masiappéaké jotta , iaté kapasibubuluakéna tubunia .
58009027	Aiteúakéan Taikamanua sarat sangamitsá lé ramatei sirimanua , lepá adilinangan sia Taikamanua .
58009028	Kisedda leú te ka sia Kristus , sarat sangamitsá lé aitubuluaké nia kelé buluakenen , masiappéaké jodda sirimanua simigi . Momoi nia mitsá sikaruania , tápoi táan masipagaba siorak pagalaiat jo , tápoi masipaarau siangan lé sipasinge-ngenaaké tubuna , ka kaoijanannia .
58010001	Ka sia geti surukatda tai Jahudi , sarat masiaké sara tularat simajajou siorak pagalaiat sangamberi simaerú sipuaaili ka gogoi sibabara le ; tápei bulat tularatnia sipulelelek ka sia nenda pagalaiat simaerú . Tá momoi ka sia surukat néné isusut'aké pueerúra sirimanua sieei maniddou ka Taikamanua , ka buluakenen sibuluakenenda ka tubut Taikamanua , kenanen baí mariu-riu senen rura tubuluaké buluakenen simakeré .
58010002	Ké baí sibulatnangan amalináan sia ka jodda sia sipaniddogi Taikamanua , táan iaagai bagadda ka jodda , samba buluakenen leú , táan tububuluaké mitsá .
58010003	Tápoi sené toilá , buluat sibuluakenen senen rura , kelé masiparepdem sia ka jodda lé ,
58010004	kirénangan poí ka sia logau jaui sambat logau biri-biri sikeú , tá momoi iappéaké jo .
58010005	Iaté lulunia , ka tetret aioi Kristus ka polak néné , kuanangan ka tubut Taikamanua kisé , " Tá ainukikiddiy buluat sambat buluakenen ; aipoí siripokatnia anutarek'akéan kaku tubu .
58010006	Tá nuobá buluat sirarak elé buluat pasiappet jo .
58010007	Lepá kuakkungan , ' Aikoí aku ale Taikamanua ! Akuoi iaté masigalaiaké siobat bagam , kelé ka sitususurat pagalaiat tubukku ka Buko Sipunenan . ' "
58010008	Panandaatnia aikua Kristus , kisé , " Tá ainukikiddiy buluat sambat buluakenen ; samba tá ainukikiddiy buluat tarimeu sirarak kelé sara buluakenen pasiappet jo . " Ka sia Kristus aikua kisedda , kenanen sangamberinia buluat tubuluaké siripot surukat aratda tai Jahudi .
58010009	Lepá kuanangan mitsá Kristus kisé , " Aikoí né aku , ale Taikamanua ! Akuoi iaté masigalaiaké siobat bagam . " Oto sené itatáaké Taikamanua sangamberinia buluat siburú , iageti siliynangan nia ka buluakenen Kristus .
58010010	Oto ka sia Jesus Kristus , aigalaiakéan siripot obaket bagat Taikamanua , samba aibuluakéan tubunia kelé buluakenen . Ka buluakenen , sigalainia sarat sangamitsá lé , tápoi pat aili teret buru-burú nenda , sedda aibuian sita sangamberitta ka jotta .
58010011	Sangamberidda tai imamra tai Jahudi , senen gogoi raenung'aké galajetda siripot pu-iimamra , samba marei-rei raoleaké rabuluaké buluakenen simakeré . Tápoi buluakenen nenda , bulat beri oi nia iposa jo .
58010012	Tápoi ka sia geti Kristus , sarat sara lé aibuluaké buluakenen pasiappet jo , tápoi buluakenen nenda mariu-riu itupakei teret buru-burú . Iageti lepá aibuluaké buluakenen , uddet nia Kristus kai kattoet Taikamanua , purimataddangan ruadda .
58010013	Oto ka sia Kristus kineneiget , aian lé nia masinge-ngena teret ikau sia Taikamanua , sangamberi saggaknia , murappo ka matania .
58010014	Ka sarat sara lé buluakenen , oi isut'aké sia Kristus sangamberi sipalinánia ka jo .
58010015	Iageti pagalaiat nenda leú et , aimuneng'aké leú et ka sia Ketsat Sipunenan ka tubutta . Aikua Ketsat Sipunenan ,
58010016	" ' Néné lé pakerekat baga baraakenenku ka tubudda ka gogoi sibabara , ' nga-ngan Tuhan , ' Ka bagaddangan lé kukakau surukatku , samba ka paatuatdangan lé kususurat'aké nia . ' "
58010017	Aikua leú et ka sia Taikamanua kisé , " Táan kurerepdem jodda samba leú et kataíra . "
58010018	Jo sambat pukakataí , aiappéakéan Taikamanua , oto táan anai lulunia tubuluaké buluakenen pasiappet jo .
58010019	Iageti alé kam Sasaraina , kalulut kamamatei Kristus , bailiu maemenangan bagatta masiguruki Bilí Simakopé Sipunenan .
58010020	Aibukáan Kristus ka sita enungan sibau , iaté enungan sibaraaké purimanuaiat . Enungan néné sitebek komang kekre , iaté bulat tubut Jesus .
58010021	Oto kineneiget , aian ka sita sara imam sabeu , siputatanggung jawab ka uman Taikamanua .
58010022	Oto kalulut néné , kauan taei kam masilegeri Taikamanua ka linat paatuat samba ka tonem baga simaron ; samba sibara ka paatuat sipaliná ka agai baga kalulut sele , elé ka tubu sipalinat oinan simamurni .
58010023	Buítá taomet'aké kam simaron karonietta simuneng'akenenta ka bagat paatuatta , aipoí bulat katonemiet lé nia Taikamanua néné , samba bulat muaaili iaké sitonéakenennia .
58010024	Kau tapaletsei kam katubu pasasambatta , bulé ioi tapatubbui kam mununtu baga ka pasasambatta , samba masigalaiaké sangamberi simaerú .
58010025	Kau mariu-riu taparurú kam pasasambatta , sambat buí imaore bagatta kelé ka sabagei . Tápoi bulat kau imakopé tamatopit pasopo katubu , aipoí aian taagai kam , taimauuju nia ioi mitsá si Tuhan .
58010026	Aipoí ké atusegéakéan katuareman bulat sibulatnia sibara ka Taikamanua ka tubutta , tápoi riu-riunia lé tagalaiaké kam jo bulat sipalíta , oto táan te anai mitsá buluakenen masiposa jotta .
58010027	Tá anai bagei eijatta , sarat ka matat pengadilan Taikamanua samba ka apit golúnia , sipasilalabó sia pat pí sipasilalawan nia lé , taeei kam !
58010028	Kasei sitaireddet surukat siaket Mose , ukum simateiakenen lé rasisiló , bulat beri te paappe-appé , ké bulat makolou bai selenia siripot simuneng'akenenda rua elé telu sia igidda .
58010029	Oto sarapeite bulat sanénia ukuman orak'akenen ka tubudda sipaperá Togat Taikamanua . Sia néné araaddeakéan lé nia sikanana , logau pakerekat bagat Taikamanua , iaté kamateiat Kristus masipaliná nia ka jo . Aipaloloian Ketsat , sipanguruat'aké panguruat katat baga .
58010030	Taagai kam nia sipasikukua , " Kululumun'aké te sia ! " Kuukum'aké te sia ! sambat sipasikukua , " Ihahakimi te sia si Tuhan , sapaamiannia . "
58010031	Oto apanganté bulat kopet kataí besínia , ké segé sia ka kabei Taikamanua Sipuririmanua !
58010032	Repdem peité kam kipa galai puririmanuamui siburú , ale kam Sasarainamai . Ka tetret nenda lepána aitoroji kam torot Taikamanua , maigi kam amangorik ; tápoi riu-riu lé ron nga-ngamui berjuang .
58010033	Kakkau rapalololoi kam samba ragagalai sikataí ka tubumui ka matat siberikabaga . Samba kakkau leú et kam ka kam , orikmuian leú et siorikra sipango-ngorik , kalulut sigalaiakenenda ka tubudda kelé néné ,
58010034	samba pureu-regimuian pureu-regat bagadda siukum'akenen ka bagat penjara . Ka tetret ararau-rauaké kam pat bolot pí sangamberinia bibiletmui , anusiló kam sigalaiakenenda néné ka angkat baga , aipoí ai lé nuaagai kam kababarania siloketmui sisaliu peilé erúnia , sambat tá ipakakataí teret buru-burú .
58010035	Oto kalulut néné , buí ibara belet bagamui , aipoí ké mariu-riu tonem bagamui ka tubut Tuhan Jesus , ai upa sabeu siloketmui kalulunia !
58010036	Buítá nuom'aké kam nia , bulé ioi nugalaiaké kam siobat bagat Taikamanua , samba kalulut néné silómuian sitonéakenennia .
58010037	Aipoí ka bagat Buko Sipunenan ai atusurat'aké kisé , " Táan mauju , oi nia , kuanenta siooi ; bulat tá ipabuburú ioi .
58010038	Oto sapaamianku simaroipo paatuat matotonem bagadda samba muririmanua sia ; tápoi ké ai sia sisik-sik tei-teina , bulat tá mangká bagakku ka tubunia . "
58010039	Sita geti néné ka sita , tá paamian sisik-sik tei-teina samba simapepepe . Tápoi paamian simatonem baga ka tubut Taikamanua lé sita sambat sipaaraunia .
58011001	Mutonem baga , katukolobatnia iaté , bulat masikatonemi baga sangamberi karoniet , samba leú et masimuneng'aké ka bagat paatuat bulat kababarania sitaimatotoilá .
58011002	Kalulut tonem bagadda ka sia sirimanua siburú , bailiu maangkánangan bagat Taikamanua ka tubudda .
58011003	Kalulut tonem baga , bailiu agaitangan nia babaraakéna polak sambat manua néné , tiboiet Taikamanua ; oto apa simatotoilá néné , sibabara ka sitaimatotoilá lé .
58011004	Kalulut tonem baga , buluakénangan si Abel , buluakenen simakopé erú ka tubut Taikamanua , belé peilé ka sibuluakenen Kain . Kalulut tonem bagania néné , silónangan nia Taikamanua si Abel néné , kelé sara sirimanua simaerú paraboat , kalulut matoilá aisiló buluakenennia Taikamanua . Oto kenanen ailangóan nia si Abel , tápoi kalulut tonem bagania nenda , bailiu ai peilé nia maninibo teret kineneiget .
58011005	Kalulut tonem bagania si Henok , bailiu tá ailangó nia , tápoi atuakkat'aké lé nia itutaroaké ka tubut Taikamanua . Bulat beri sara sipasisesese nia , aiakkat'akéan poí nia Taikamanua . Ka Buko Sipunenan ai atusurat'aké kisé , ainangan tá iaabitnia Taikamanua si Henok , aibaraakéan puangkakat bagat Taikamanua .
58011006	Bulat beri oi nia iangkáaké bagat Taikamanua ké tá anai tonem bagania ka tubut Taikamanua . Aipoí senen sieei ka tubut Taikamanua , buítá raagai kababara nia Taikamanua , samba kakauna upa ka tubudda sipasigagaba nia .
58011007	Kalulut tonem baga , poiliatnangan ka tubut Noak , Taikamanua aponia sipuaaili ka gogoi sibabara , sitaiooi iitsó . Aireddet nga-ngan Taikamanua si Noak , pat galainangan sara kapá , oto sibailiu sibelaaké nia leú et ka eba sambat sangamberidda ka bagat lalepnia . Ka enungan nenda , oraknangan nia ukuman ka sia polak néné , tápoi ka sia geti si Noak , kalulut tonem bagania , oniakénangan nia si Noak néné Taikamanua , sirimanua simaerú paraboat .
58011008	Kalulut tonem baga , reddetnangan nga-ngan Taikamanua si Abraham , ka tetret aisogai nia samba aikoiniaké nia ka laggai sitonéakenen Taikamanua ka tubunia . Iageti einangan leú et si Abraham ka laggai taiaagaiet nia .
58011009	Ka tonem bagania si Abraham , pusitoinangan ka laggai sitonéakenen Taikamanua ka tubunia . Kuddu nia sedda si Abraham ka bagat kema . Oto kisedda leú te ka sia kai Isak sambat kai Jakob , sipasisisiló patonekat kelé nenda leú et , sibara ka Taikamanua .
58011010	Aipoí ainge-ngenaaké tubunia ka sia si Abraham , ibara laggai siripot sirencanaakenen Taikamanua , elé sirióakenen Taikamanua , sibara pundasi simaron .
58011011	Kalulut tonem bagania si Abraham , bara tuppai tubunia kai Sara , kenanen bulat amabajáan nia si Abraham , samba ka sia leú et si Sara , sipututukkú tubu lé nia . Matonem bagania si Abraham , puaaili nia sitonéakenen Taikamanua ka tubunia .
58011012	Kenanen ka tetret nenda kéan lé simamatei tubunia , tápoi amoi peilé simigi sapunuteteu , sitaioi tuadde kopet igidda , bulat kéan lé nuntut panyanyat ka manua sambat igit ngaí ka bet-bet koat .
58011013	Ka sia sangamberidda néné , riu-riu lé rakatonemi Taikamanua teret matei . Tá arasiló sitonéakenen Taikamanua , tápoi sarat masiitsó samba masiroroi ka simareunan lé aragalai . Oto sedda kuaddangan tubudda , sia néné sitoi samba simaeppak lé sia ka polak .
58011014	Ka sikuadda néné te masipatotoilá , sia néné , ai peilé sia masigagaba laggai kudduatra .
58011015	Tá laggai sikaddiuakenenda nenda rasosoibi . Aipoí ké kisedda baí nia , maigi peilé oggak ka sia ratoili mitsá ka laggai nenda .
58011016	Tápoi sené matoilá , soibietda iaté laggai sisaliu erú peilé , iaté laggai manua . Néné te lulunia tá imamaila Taikamanua raoniaké nia Taikamanuanda , aipatarek'an poí ka sia sara laggai , kudduatra .
58011017	Kalulut tonem baga leú et , buluakénangan si Isak si Abraham , kelé buluakenen ka tetret aiuji nia Taikamanua . Ka tubut Abraham te aikau sitonéakenennia Taikamanua , iaté si Isak , tápoi matarek peilé nia si Abraham masibuluaké togania sisasara néné .
58011018	Aikuangan Taikamanua ka matat Abraham , " Sibara ka tubut Isak néné te ibabara sapunuteteunu , sitonéakenenku ka tubum . "
58011019	Matonem bagania si Abraham kaooinia irimanuaaké nia mitsá si Isak Taikamanua sibara ka kamateiat . Oto momoi takua , aisiló nia mitsá si Isak néné si Abraham , sibara ka kamateiat'an lé .
58011020	Kalulut tonem baga , tonéakénangan si Isak panukanan ka tubut Jakob samba kai Esau , pagalaiat sipuaaili ka gogoi sibabara .
58011021	Kalulut tonem baga , bailiu ainangan tá ilalangó nia si Jakob , kaunangan panukanannia ka tubudda tatogat Josep ; aiaddaiaké uténia ka utet tuturánia , lepá paniddounangan leú et ka tubut Taikamanua .
58011022	Kalulut tonem baga , bailiu kai Josep , kei ilangó nia , pusiblanangan leú et pagalaiat kabebeladda bangsa Israel ka laggai Misir , samba patanénangan leú et sia pagalaiat kipa ragagalaiaké ka tubut tubunia simamatei .
58011023	Kalulut tonem baga , koiríakérangan si Mose saeppunia ka bagat telu ngalaggó burúnia , barana ka putútukat matania . Kalulut iitsóra laingen tubunia toga néné , taikalotóakérangan masilawan nga-ngan rimata .
58011024	Kalulut tonem baga , bailiu kelé aiabeu si Mose , tá iobá rakua nia togat togat rimatadda tai Misir sinanalep .
58011025	Mangorik sambadda sabangsat Taikamanua peilé iobá , belé peilé masinanam erut puririmanua ka jo .
58011026	Aipaatu poí ka sia si Mose , rapaloloi nia peilé maabeu ka paatuatnia kalulut Rimata Sipaarau sitonéakenen Taikamanua , ka pasiiikep'aké sangamberi pukayoat Misir , ai lé poí ikakaroni baga isiló upania , ka gogoi sibabara .
58011027	Kalulut tonem baga , bailiu tá aikalotóaké golut rimata , si Mose , aitui-tui ikaddiuaké laggai Misir . Ka sia kai Mose riu-riu lé iailiaké ailiakenennia , kéan lé baí aiitsoán Taikamanua , sikukuddu ka simalipput .
58011028	Kalulut tonem baga , baraakénangan Punen Paska si Mose , samba kuanangan , bulé rasó-sóaké logau ka matatbaliu lalepra tai Israel , bulé tá imateiaké tatogadda sikebbukat , Malaika Pasimamatei .
58011029	Kalulut tonem baga , oi aratalipoki tai Israel Koat Simabonan , pat bulat kéan lé raenungi polak simagarak , tápoi ka sia geti tai Misir labbúnangan sia koat nenda , ka tetret airasisibo ka sia ratalipoki nia .
58011030	Kalulut tonem bagadda , oi raragat'aké kekret laggai Jeriko tai Israel , lepat arabokkó nia ka bagat pitu ngagogoi .
58011031	Kalulut tonem baga , taitumateiakénangan ka sia si Rahab , simaolop tubu néné , kelé ka sia sipasisasaggangi Taikamanua ; kalulut aisiló poí sia tai Israel sipasitataiko laggai Kanaan , ka erut baga .
58011032	Oto momoi kuriu-riuaké kutiboi nia , tápoi tá iaaili tetrekku . Aipoí tápei akutiboi sia ka sia tai Gideon , tai Barak , tai Simson , tai Jepta , tai Dapid , tai Samuel , samba sia leú et tai nabi .
58011033	Kalulut tonem baga , oi arakalaaké tai rimata . Samba kalulut gagalaiakéra simaroipo , bailiu silórangan leú et sangamberinia sitonéakenen Taikamanua . Momoi rapet-pet ngu-ngun singa ,
58011034	samba momoi rapéaké api simakopé juluu , samba leú et momoi rakatsliaké tubudda ka sot lanjau . Masaggo sia , tápoi lepá maronrangan leú et ; bulat magege sia ka pasaggangan , pat oi rakalaaké pasukanda sabangsa bagei .
58011035	Kalulut tonem bagadda tainanalep néné , seseddangan mitsá sasarainanda simamatei . Samba ai leú et sia siobáaké tubuna rapaorei sia teret matei , samba ratá-táaké bulé tá tubelaaké sia ka ukuman , aipoí obára turimanuaaké sia mitsá ka purimanuaiat sisaliu erú peilé .
58011036	Ai rapagegeji , ai rapajiguji , ai rarattei tali labá samba ai leú et ragurúaké ka bagat penjara .
58011037	Baijukrangan sia bukkú teret matei , ai sia rapagajiji , samba ai leú et sia rasaggri lanjau . Pueppakrangan leú et , tápoi ka tubudda , sarat leppei kulit biri-biri , elé kulit kambing lé ; simagebá lé sia samba ai lé rapaoorei elé rabebesiki sia .
58011038	Ka sia néné , tá aibailiu nia polak néné kudduat sipasesese ka tubudda . Muekpak lé ragagalai ka simatangeu sambat ka palele-leleu , samba leú et ka ngaliu samba ka lobok polak .
58011039	Bulat abeu kamanangan rasisiló sangamberidda néné , kalulut tonem bagadda ! Tápoi tá rasisiló sitonéakenen Taikamanua ,
58011040	ai peilé poí sipinaatut Taikamanua ka sita sisaliu kopet erú peilé , siorak ka pagalaiat néné . Sipinaatunia néné iaté , buítá sambatta lé , iapeité rasiló nia ka sia simasut erú .
58012001	Iageti pagalaiat tubutta leú et ka sita , ai maigi pat bokkó saksitta ! Oto kalulut néné , kauan taribbaiaké kam sangamberinia sisanéaké sita sambat jo sikukuddu ka tubutta . Kau bulat imaletsei ka bagatta masienungi patakaiat siitsóta ka matatta .
58012002	Buítá tamataiaké kam matatta ka tubut Jesus , aipoí nia lé masitutú-túaké tonem bagatta samba masipasisikeli , barania ka panandaatnia , pat aili ka kalepakatnia . Aiom'aké Jesus mangorik ka loiná siliktenga ! Tá aipuletsei katukuanan matei ka loiná siliktenga iaté kelé sara katukailaat . Sarat puangkakat baga siloketnia ka gogoi sibabara lé aipaatu . Kineneiget aian nia mukukuddu kai kattoet uddenan purimataat Taikamanua muririmata sambat nia .
58012003	Oto patup-tup peité kam ka bagat paatuatmui , kipa kopet besínia pangoringan Jesus masipalabáaké galai tubudda sirimanua sijo , sipasisasaggangi nia bulat sikataí besí ! Oto buí imaanu bagamui elé imabelé bagamui .
58012004	Aipoí perjuanganmui masilawan jo , tápei abara pat pili logaumui .
58012005	Oto buí nukalipogi kam ngantoman Taikamanua , siakénia ka tubumui sipuoni tatogania : " Ale kam tatogakku , lelek'aké kam sipulelelek ngantoman Tuhan , samba buí imaanu bagamui ké ipugoluki kam .
58012006	Aipoí bulat iteteká sia Taikamanua simanuntut bagania , samba ipabobó-boki sia , siaddeakenennia tatogania . "
58012007	Buítá nusiló kam bobot-bot Taikamanua , kelé nganturat sara ukkui . Kipa , ai poí sia sara tatoga sitaiorak golut ukkuinia ?
58012008	Ké tá tuukum'aké leú et kam ka kam , kelé ka sia sangamberidda tatogania sabagei , oto kam néné tá tuaaddeaké kam bulat tatogania , tápoi tatoga ka bé-bé lé .
58012009	Ka sita ai ukkuita ka polak néné . Samba aipanga-ngantru sita ; sita leú et ka sita , aitahohormati nia . Oto sarapeite ukkuita ka puketsanan , sikukuddu ka manua , buítá saliu peilé kopet purereddetta ka tubunia , bulé tapurimanua kam .
58012010	Ka sia saepputta ka polak , rapangantru sita , ai puteteratnia , samba nganturat singantruakenenda nenda leú et , apa siripot sipinaatudda simerúra ka sia lé . Tápoi ka sia geti Taikamanua , sibailiu katuerukatta lé , ipukakateki sita baga , bulé tamaliná kam ka sita sambat nia .
58012011	Kirénangan ka tetret airapangangantru sita , ukuman siakéra , bulat tá isese ka bagatta , sibaraaké reu-reu bagatta lé . Tápoi lepá nenda , ka sita sipangantrudda néné , ukuman siakéra ka tubutta nenda , masikau sita muparaboat siripot obaket bagat Taikamanua lé , samba sibaraaké ka sita rogdang puririmanua .
58012012	Oto kalulut néné , ron'aké kabeinu simasaggo samba bokklom simageret !
58012013	Kau imariu-riu nupuenung ka enungan simagaktuk , bulé tá tuingroi nenda rerem simajegeu , tápoi bailiu male lé .
58012014	Bulat besíaké numaaban ka tubudda sangamberi sirimanua . Samba besíaké leú et imaliná puparaboanannu kai Tuhan . Aipoí beri sia sara momoi iitsó si Tuhan , ké tá muparaboat sia kelé néné .
58012015	Jago buí rabara beri sara siareuaké tubuna ka kup-kumen erut bagat Taikamanua , bulé buí ibara sia ka talagamui kelé tuba , sibaraaké pugejaat baga , elé sipakataí sirimanua simigi kalulut tubania .
58012016	Bulat jago buí rabara sipusisilainge samba sitaipuletsei pagalaiat siorak ka puketsanan , kelé sigalaiakenennia ka sia si Esau . Aisakiaké haknia siripot pusisikebbukat , sarat kalulut sangapiring kan .
58012017	Kelé siagaimui , lepá besíakénangan nia mitsá si Esau , isiló panukanan sibara ka ukkuinia , tápoi tá aikau ka tubunia . Aipoí kenanen baí pat pusounangan igaba enungan masipaerú selenia , táan anai oggak ka sia masipaerú .
58012018	Ale kam sasarainamai , anuoi kam sené , tá masimatai apa pá , kelé sipuaaili ka sia tai Israel siburú . Ka sia néné atukau sia masimatai siooi turape , iaté kelé Leleú Sinai sibara api sipujujuluu ; masimatai pugep-geman , elé simainep samba leú et rusa simapiret ;
58012019	elé masimatai nga-ngan pipiau , samba nau nga-nga sabeu . Kelé araarep nia tai Israel nga-nga nenda , tiddourangan nia Simakopé bulé buían ipanibo mitsá nga-nga nenda .
58012020	Aipoí bulat tá raom masiarep parenta sikuat nga-nga néné . Aikua nga-nga néné iaté , " Kasei sibeg-beg leleu néné , tarimeu pá nia , elé kasei pá onia , tá tupagagaba , buítá tubaijuk nia bukkú teret matei . "
58012021	Siitsóra tai Israel néné bulat simakopé lotóra , pat kuanangan nia ka sia si Mose , " Bulat seget kopet lotóku , pat pugeretnangan tubukku . "
58012022	Tápoi ka kam geti amoian kam ka Leleú Sion sambat ka laggai Taikamanua sipuririmanua , iaté Jerusalem ka manua sibara malaika sipuriribu igidda .
58012023	Amoi kam ka parurukat puangkakat baga , iaté parurukatda tatogat Taikamanua sikebbukat , sitususurat oni ka manua . Amoi kam masiailiaké Taikamanua iaté Hakimra sangamberi taikapolak néné . Apatuggut'an kam mata ka ketsatda simaerú paraboat , silepá tusut'aké pueerúra .
58012024	Amoi kam sené ka matat Jesus , iaté Sipatalaga ka pakerekat baga sibau ; samba amoi kam sené masimatai logau sinósokat , sipasijajamin pagalaiat bulat simakopé erú peilé , saliu ka sijaminnia ka sia logau Abel .
58012025	Oto kalulut néné , bulat kau nujago kam tubumui , buí tá nuobá kam masiarepi nga-ngania sipaninibo ka matamui . Aipoí beringan sia sitaiarepi nga-ngania siooi ka polak néné iaté sipasisesegéaké katuareman sibara ka Taikamanua , tá momoi rakatsliaké tubudda . Iangan pá sita néné sipasiaarepi tiboietnia , sipaninibo ka manua ! Ké tá taobá kam masiarepi tiboietnia , bulat kaipa te iooi takatsliaké kam tubutta !
58012026	Ka tetret nenda , bulat pat ngeu-ngeu polak kalulut nga-ngania . Tápoi kineneiget geti aitonéaké kisé , " Ai pei sangamitsá kubaraaké tá sarat polak néné mungengeu-ngeu , tápoi sambat manua leú et . "
58012027	Nga-nga sipasikukua , " ai peilé sangamitsá " masipatoilá ka sita , sangaliot polak sibaraakenennia ipangengeu-ngeu sambat tukakarit'aké , bulé sarat sitaiagai ngeu-ngeuan lé mulelegei .
58012028	Oto kalulut néné kau takua kam surá ka tubut Taikamanua , kalulut atasilóan kam sibara ka tubunia sara purimataat sitaioi tupangeu-ngeu . Kau takua kam surá samba tapaniddogi kam Taikamanua ka hormat samba ka lotó , siripot sipasesese ka siobánia .
58012029	Aipoí ka sia Taikamanuanta , kelé api sipasilalabó lé nia .
58013001	Kau mariu-riu nupakaté kam baga pasasambamui , siripot pusasarainanda tai Kariten .
58013002	Buí imatik-tik tubumui masisiló tairauma ka lalepmui kenanen tápei nuagai kam sia . Aipoí ai sia , kapasigagalaiakéra kelé nenda , ka taibabagaiet bagadda , raumandangan leú et tai malaika , ka lalepra .
58013003	Repdem kam sia sipenjaraakenen ; samba addeaké lé kam nia kelé baí ai lé kam ka kam sambamui ka bagat penjara . Samba kau nurepdem kam sia sipasioorik kalulut ragalai siobára ka tubudda , nualaki kam nia ka tubumui , pat kelé ka tubumui lé baí aragalaiaké nia .
58013004	Bulé rapatoilá ka sia sangamberi sirimanua hormatda ka tubut putalimogat , iaté lulunia ka sia simanteu sambat sinanalep , buítá matopit sia ka pasasambadda . Aipoí iaadili te sia Taikamanua sipusisilainge sambat sipaeelet .
58013005	Buí ikup-kup'aké ekeu puaalau baga ka bulagat , tápoi kauan isegé bagam siripot sibabara ka tubum . Aikuangan poí Taikamanua kisé , " Tá kuooreaké ekeu elé tá kukakaddiuaké ekeu . "
58013006	Oto bailiu maró bagatta masikua , " Taikamanua lé Ropku , bulat beri lotóku . Aponiangan lé momoi ragagalai sirimanua ka tubukku ? "
58013007	Buí nukalipogi kam sia tai bajámui sipasisesegéaké patonekat Taikamanua ka tubumui . Lelek'aké peité kam galai puririmanuanda samba galai ramatei , samba ului kam putotonem bagadda .
58013008	Ka sia Kristus néné tá isisiliy , makeré lé nia siburú sambat kineneiget , tá isisiliy teret buru-burú .
58013009	Buí nuobá ipepeaké kam nganturat simakisei ka bagatta . Kau erut bagat Taikamanua iron'aké paatuatta néné , aipoí nenda lé maerú ; buí surukat pagalaiat siorak ka komen . Sia sipasirereddet surukat nenda siburú , bulat tá anai lulunia ka tubudda .
58013010	Ai ka sita sara kudduat pasibuluat , masibuluaké buluakenenta ka tubut Taikamanua . Samba sia tai imam sipuukú galajet Tuhan ka Kemat Tuhan , tá anai hakra masikom buluakenen ka uddut pasibuluat nenda .
58013011	Logau tarimeu sibuluakenen , kelé pasiappet jo néné , abbitrangan nia tai imam sabeu ka Bilí Simakopé Sipunenan , tápoi tubut tarimeu simamatei geti , labórangan nia ka tei-tei pukemaat .
58013012	Iaté lulunia ka sia Jesus , aimatei ka tei-tei matatbaliu laggai , masipaliná bangsania ka jodda , bulat tubut logaunia .
58013013	Oto kau taei kam ka sita ka tubunia ka tei-tei pukemaat , bulé rapaloloi leú et sita ka sita sambat nia .
58013014	Ka polak néné tá anai kudduatta simatom ; ai lé tagagaba kam kudduat siooi ka sita ka gogoi sibabara .
58013015	Oto kalulut Jesus , kau imariu-riu taumun kam Taikamanua ; kelé sara buluat buluakenenta ka tubunia , iaté sibuluakenenta ka sitiboakenen ngu-ngunta masiumun oninia .
58013016	Buí nukalipogi kam masigalaiaké simaerú sambat parom pasasambamui , aipoí néné lé kelé sara buluakenen siobat bagat Taikamanua .
58013017	Tut kam sikuadda tai bajámui , samba kau nureddet kam nga-nganda . Aipoí sia lé ipasisikeli engamui , samba sia leú et ka sia buítá bertanggung jawab ka tubut Taikamanua . Oto ké mareddet kam ka tubudda , oi rapugalai ka angkat baga ; tápoi ké tá mareddet geti kam , pugalairangan ka reu-reu baga , samba nenda tá ibabaraaké puuktunganmui .
58013018	Kau imariu-riu nutiddouaké kam kai ka tubut Taikamanua . Aipoí matonem bagamai pulilinat paatuatmai , kalulut ka sangamberinia , riu-riu lé puoobámai masigalaiaké aponia simaroipo .
58013019	Bulat paniddogatku simaron ka tubumui , bulé nutiddouaké kam aku , bulé imaruei ikoiniaké aku mitsá Taikamanua ka tubumui .
58013020	Aisuruakéan nia mitsá Taikamanua , Jesus néné ka simamatei . Kalulut kamamateinia néné bailiunangan nia kineneiget Sipasijajago Sabeu ka sita , iaté sipuoni sabiri-birinia . Kamateiatnia néné leú et , masisah'aké pakerekat baga simatom sigalai Taikamanua ka tubutta .
58013021	Bule Taikamanua pubakkanan pabujaiat masisut'aké kam ka sangamberinia simaerú , pakeietmui masigalaiaké siobat bagania . Bulé kalulut Jesus Kristus , galaiakénangan ka tubutta Taikamanua apa kiddiyet bagania . Bulé tuumun'aké onin Kristus teret buru-burú !
58013022	Bulat paniddogatku bulé nulelek'aké kam sangamberinia nganturatku néné kaom baga , aipoí tá makopé nanta suratku néné .
58013023	Bulé nuagai kam nia , sarainanta si Timoteus arabelaakéan nia ka bagat penjara . Ké amoian baí nia ka kudduatku , abbitkungan leú et nia kaoijatku kubalou kam .
58013024	Segéaké kam salamku ka tubudda tai bajámui sambat ka tubudda sangamberi paamian Taikamanua . Siló leú kam salamra sasarainanta sikukuddu ka Italia .
58013025	Bulé ipanukani kam sangamberimui si Tuhan .
59001001	Ale kam sangamberimui Sasarainamai , sapaamian Taikamanua ka sangaliot polak ! Kusegéaké salamku ka tubumui , iaté aku sipuoni si Jakobus , pagugulet Taikamanua samba leú pagugulet Tuhan Jesus Kristus .
59001002	Ale kam sasaraina ! Kau ikua ka bagamui puuktunganmui lé , ké marei-rei ioi pasisiboat ka tubumui .
59001003	Aipoí kelé siagaimui leú , ké mariu-riu baí tonem bagamui ka tubut Tuhan , kenanen moi pasisiboat ka tubumui , bailiu bara ka kam puoom baga .
59001004	Oto bulat pasikeli kam , bulé puoom bagamui néné memei makokopé ipuurau , pat bulat sut pueerúmui samba táan anai apa pá ka kam simagulai .
59001005	Ké ai baí ka talagamui simagulai sikut paatuat , buítá ratiddou pusisikut paatuat néné ka tubut Taikamanua , tá isoppi ikau ka sia Taikamanua pusisikut paatuat néné . Aipoí senen tubut sirimanua , ikakau Taikamanua ka tubudda siripot aggai bagania samba punununtut bagania .
59001006	Tápoi ka sia sipaniddogi nia , buítá bulat matonem bagadda ka tubunia ; buí iparua bagadda . Aipoí ka sia simarua baga makeré lé galai tubudda kelé onut koat , kaipa lé ikau nia rusa , einangan leú et .
59001007	Sia kelé néné , tá mamumuiné pupaatuananda ; tá momoi rateúaké aponia pá , galaiakenenda . Oto kalulut néné , tá leú te anai lulunia ikaroni baga apa pá sibabara kai Tuhan .
59001008	
59001009	Tai Kariten simagebá , buítá imangká bagadda , ké ibuak'aké sia Taikamanua .
59001010	Kisedda leú te ka sia tai Kariten simakayo , buítá leú et mangká bagadda ké iparepé sia Taikamanua . Aipoí ka sia simakayo , tatatá lé sia , kelé bobotsoket turu-turu .
59001011	Kelé imaoloi sulu , malajúnangan leú et turu-turu néné , iageti belénangan leú et ka sia bobotsoketnia , oto tatá leú et laingenia . Oto kisedda leú te ka sia simakayo néné , tatatá lé sia ka tetret airaeenung'aké pukayoatda .
59001012	Mauktuk te sia simaom baga masiorik pasisiboat . Aipoí ké moi iom'aké nia sangamberinia pasisiboat sioriknia , silónangan upania , iaté purimanuaiat sitaitatatá , siripot sitonéakenen Taikamanua ka tubudda simanuntu baga ka tubut Taikamanua .
59001013	Ké ai sia sara siorak pasisiboat kelé nenda , buí ikua , " Sibara ka tubut Taikamanua lé pasisiboat néné , " Aipoí ka sia Taikamanua tá momoi isibo nia pukakataí , samba tá ikakau pasisiboat ka tubudda kasei pá .
59001014	Ioorak geti sia ka sia pasisiboat , ké maré-ré sia ka sipinaatudda , kelé siripot obaket pubobot-bot akkulára sikataí .
59001015	Oto , ké ratut'aké baí siripot obaket pubobot-bot akkulára néné , tú-tú jodda . Iageti ké asegéan aipuurau jodda néné , bara kamateiatda .
59001016	Buí rapataju kam , ale Sasarainangku , kilibet bagakku !
59001017	Ka manua lé kabaraiat panguruat simaerú , sambat hadia simasut pueerú , igorosot'aké nia Taikamanua , sipasibabaraaké sangamberinia pató ka manua . Ka sia Taikamanua néné , tá isisiliy burú , samba tá ibabaraaké apa pá pugep-geman .
59001018	Ka teú bagat Taikamanua lé , aibailiuaké sita néné tatogania , kalulut tiboietnia pubulanan . Aigalaiaké nia geti kelé néné , Taikamanua , bulé ibailiu sita siabeu , ka tubut sangamberi makluk sibaraakenennia bagei .
59001019	Repdem kam sikuakku néné , ale kam Sasaraina kilibet bagakku ! Sangamberimui , buítá maruei nutongiaké kam talingamui masiarepi tiboiet ; tápoi kau mamoile mutitiboat , samba buí imaruei ibara golúmui .
59001020	Aipoí sirimanua simagolú , tá babara simaerú sigalaira siangkáaké bagat Taikamanua .
59001021	Oto galak'aké kam galai tubu simalolit samba sikataí . Tápoi kau lé nusiló kam tiboiet néné siurep'akenen Taikamanua ka bagat paatuatmui , ka repet paatuat . Aipoí tiboiet nenda , ai gegenia ipaarau kam .
59001022	Kau nugalaiaké kam nia sangamberi siarepmui sikuat Taikamanua , buí sarat arep lé lepá , buí ibailiu kam sipataju tubuna .
59001023	Aipoí sia sipasiaarep tiboiet Taikamanua , tápoi tá ragagalaiaké , bulat makeré lé sia kelé sara sirimanua sipasitotoro tubunia ka totoro .
59001024	Kelé itui-tui ka totoro lepat ituneaké tubunia , kalipoginangan leú et kipa putubuatnia .
59001025	Ka sia geti Surukat Taikamanua , bulat masut pueerúnia , samba ai gegenia masiujaaké sirimanua . Oto sia sipasigegelai samba sipasilelelek'aké bulat sipulelelek samba sipasigagalaiaké sikuat surukat néné , tápoi tá sarat arep , lepá kalipoginangan nia , sia té ipanunukani Taikamanua ka sangamberi galajetda .
59001026	Ké ai sia sikua ka paatuatna matopit sia muarat , tápoi tá raagai masijago jalaira ka titiboat , oto arapataju lé tubudda , bailiu musisiboboi lé ukut bagadda muarat .
59001027	Oniakenen geti putotopit muarat bulat simamurni samba sipulelelek ka matat Ukkui Taikamanua , iaté néné : masirop'aké tatoga sipululusaí samba siputatáina , masirop'aké tailumang siorik gejat baga , samba masijago tubu buí ipakataí sia siobat bagat polak néné .
59002001	Ale kam Sasarainangku ! Siripot sipuoni simatonem baga ka tubut Tuhan Jesus Kristus , Tuhan Sipulubeunan , buí nupabaggei kam sirimanua , kalulut masiitsó sirimanuania .
59002002	Aipoí ké moi sia sara simakayo sibara sip-sip emas , samba sipuleleppei simalainge ka parurukatmui , lepá oi sia mitsá ka sia sipuleleppei leppei pabiri-birit ,
59002003	bailiu simakayo peilé makopé nuhormati kam . Kuamui lé ka matania , " Sené puuddet kam ka kam , Tuan , ka uddenan simalainge . " Tápoi ka tubudda geti ka sia simagebá , kuamui lé , " Rióaké ekeu sedda , " elé , " Seddangan té nupuuuddet ka bagat lalep . "
59002004	Ka sigalaiakenenmui néné , anupabaggeian kam sia saalei pasasambamui . Siripot sipinaatumui sikataían lé anupakei kam masinilai sirimanua .
59002005	Repdem kam sikuakku néné , ale kam Sasaraina kilibet bagakku ! Simagebá ka polak néné , aipiliyan sia Taikamanua bailiu simakayo ka putotonem baga ka tubut Tuhan Jesus . Sia té ibabailiu sapaamian Taikamanua , kelé sipinalelek Taikamanua ka tubudda simakaté baga ka tubunia .
59002006	Tápoi nupalololoi lé kam sia simagebá . Oto simakayo lé ipaoorei kam samba ipagigirit kam , rataroaké kam ka pengadilan !
59002007	Sia té masipaloloi oni simalatsat , sisilómui sibara ka Taikamanua !
59002008	Simaerú te sigalaiakenenmui néné , ké nugalaiaké baí kam surukat Taikamanua siripot sitususurat ka Buko Sipunenan sipasikukua kisé , " Kau imakaté bagam ka tubudda saaleinu sirimanua , kelé katet bagam kekeu ka tubum . "
59002009	Oto ké nupabaggei kam saaleimui sirimanua kalulut masiitsó sirimanuania , anugalaian kam jo . Siripot surukat Taikamanua , kam néné tuoniaké sipasabau surukat .
59002010	Sia sipasabau sara ka talagat surukat Taikamanua , tukuangan lé nia , arapasabauan sangamberinia .
59002011	Aipoí sia sipasikukua , " Buí nupaelet , " sia leú et masikukua , " Buí nupamatei . " Oto kenanen tá apaelet kam , tápoi anumateiakéan kam sirimanua ; oto anupasabauan leú et kam surukat .
59002012	Oto buítá kélé aituaadili ekeu siripot surukat Taikamanua sipasiuujaaké sirimanua , nupanibo samba nugalaiaké apa pá galajetnu .
59002013	Aipoí ka sia Taikamanua , bulat tá ipukakateki sia baga , sitá anai katet baga ka tubudda sirimanua . Tápoi nuntut bagat Taikamanua peilé abeu ka ukuman !
59002014	Ale kam Sasaraina ! Aponia uktukra sipasikukua , " Simatonem baga ka tubut Tuhan Jesus lé aku néné , " ké tá ipatoilá putotonem bagania néné ka sigalaiakenennia ? Momoi leú pá irop'aké nia tonem baga kelé néné ?
59002015	Ké ai baí sara sasarainamui , elé sara maniumui tá anai leppei pakeietnia , elé sitaimaigi kan ka purimanuaiatnia senen gogoi .
59002016	Apangan lé lulunia nukukua kam ka matadda , " Kauan pakeian kam leppei simakeppu baga , imaoloi bagamui , elé nukua kam , kauan pukom'an kam pat ektek ! " , ké tá nukau kam ka tubudda ibara pakeietda ka purimanuaiatra ?
59002017	Oto kisedda leú te ka sia putotonem baga kai Tuhan Jesus , ké tá tupatoilá nia ka pasigagalaiaké , tá anai katukaunan nia .
59002018	Kupaatu ai sia sipasikukua , " Ai sia sipasisisiddoni putotonem bagania kai Tuhan Jesus ; tápoi ai leú et sia sipasisisiddoni sigalaiakenennia . " Oto , " Patoilá peité kam ka tubukku , kipa rapaeerú sirimanua ibara tonem bagadda tápoi tá airagagalaiaké siripot putotonem bagadda , iageti patoilákungan kaku sigalaiakenenku siripot kababarania tonem bagakku . "
59002019	Matonem tebaí bagamui sarat sara lé Tuhan , elé ? Tápoi beri leú et ka sia paketsa-ketsat sikataí leú et , matonem bagadda , bulat pat geret tubudda , kopet kataí lotóra !
59002020	Bulat sitaiagai paatuat lé kam néné ! Kipa , nubebesíaké peilé kam tupatoilá ka tubumui tatat lulunia mutonem baga sitaigagalaiakenen ?
59002021	Repdem peité kam , kelé ka sia taikebbukatta si Abraham . Lulunia aisiló nia Taikamanua , kalulut sigalaiakenennia ka tetret aibuluaké togania si Isak , ka Taikamanua ka pasibuluat .
59002022	Oto sené , amatoiláan putotonem baga ka tubut Tuhan Jesus néné , buítá tapatoilá kam nia ka pasigagalaiakéta nia , bulé bulat imasut ituenung'aké putotonem baga néné .
59002023	Néné maipó kelé ka sikuat Buko Sipunenan , " Kalulut tonem bagat Abraham ka tubut Taikamanua , bailiu silónangan nia Taikamanua , kelé sara sipasigagalaiaké siobat bagat Taikamanua . " Iaté lulunia aituoniaké nia si Abraham néné , " Suruak Taikamanua . "
59002024	Oto amakolouan kineneiget , kalulut sigalaiakenenda lé isisiló sia Taikamanua , tá sarat kalulut tonem bagadda ka tubunia .
59002025	Repdem leú kam kelé ka sia kai Rahab , sara sinanalep simaolop tubu . Aisiló nia Taikamanua kalulut sigalaiakenennia ; iaté aisiló tairauma sibara ka tai Israel sipasitataiko laggai Kanaan ka lalepnia , samba airop'aké sia bulé ratui-tui rakaddiuaké laggai ka enungan bagei .
59002026	Kelé ka sia tubu néné , ké tá anai ketsat , tubu néné simamatei lé . Ialeú et ka sia tonem baga , ké tá tugalaiaké , bailiu tonem baga néné simamatei lé .
59003001	Ale kam Sasaraina ! Buí maigi ka talagamui siobá muguru . Aipoí kelé siagaimui sita tai guru lé bulat tuadili simakopé , belé peilé ka sabagei .
59003002	Marei-rei ka sita sangamberitta tagalai kam sele . Tápoi sia geti sitaigalai puseleat ka titiboatnia iaté oniakenen sirimanua simasut pueerú , siagai masijago tubunia ka sikataí .
59003003	Ké taratsat ngu-ngut kuró , bulé taabbit nia ka siobáta , bailiu oi tagalai kam siobáta ka tubunia .
59003004	Tapasíaké lé kam nia boikí ka kapá . Kuanenta tebaí , kapá bulat abeu , momoi ipit-pit nia rusa simapiret . Tápoi kenanen kisé , gurungan sigoisó lé iipóaké puenunganannia , siripot teú bagat simuriaké nia .
59003005	Oto kelé kisedda leú te ka sia jalaita néné , kenanen taitsó nia magoisó , tápoi momoi iumun'aké tubunia , iabeuaké sibabara ka tubunia . Paatu peité kam , tá isoppi imalabó leleu simalio , kalulut sara api sigoisó !
59003006	Ka sia jalai néné , makeré sia api . Pubakkanan pukakataí lé nia , masisalúaké pukakataí ka sangaliot tubutta . Api sibara ka narako lé ikakau masilabó sangamberi purimanuaiatta .
59003007	Patarime-tarimeu ka polak néné , iaté kelé tarimeu simasagbang , umá , tarimeu sipulalatá , samba paiba-iba , momoi itupauup , elé , arapaup'an sirimanua .
59003008	Tápoi ka sia geti jalaira sirimanua néné , bulat tá momoi rapaup nia kasei pá . Bulat sikataí lé nia ka sia jalai néné , bulat sitaiagai perú . Asut'an ka tubunia tuba , sipasimamateiaké .
59003009	Katupakeiatnia jalaita néné , iaté , masisuráaké si Tuhan , samba masisuráaké Ukkuita ; tápoi kakkau leú , pakeitangan leú et nia masipateleji saaleita sirimanua , sibaraakenen simakeré ka tubut Taikamanua .
59003010	Ka tubut sara ngu-ngu bela rua tiboiet ; iaté tiboiet pusurakat , samba tiboiet pateleiat . Tápoi bulat siripokatnia baí , bulat tá momoi kelé kisedda !
59003011	Elé kipa poi . Ai leú , ka sara bubuakat , mubuggra oinan simaleu , mubuggra leú et oinan simapongit ?
59003012	Ale kam Sasarainangku . Tá ibubuaaké ka sia buat Zaitun loinat sileu . Kisedda leú et ka sia anggur , tá ibubuaaké buat sileu . Iageti bubuakat oinan simakaop leú et , tá ibubuggraaké oinan simaleu .
59003013	Ké ai sia ka talagamui simasiku paatuat samba simaerú baga , buítá rapatoilá nia ka paraboatda simaerú ; samba ka pasigagalaiakéra simaerú leú , kau sialei repet paatuat samba ka sikut paatuat .
59003014	Tápoi ké geti matutu bagamui , elé mangú-ngú bagamui , samba sarat tubumui lé nupuuukú kam , buí nuumun'aké kam pusisikut paatuatmui néné , aipoí kalulut néné , pabailokmuian katuareman sibulatnia sibara ka Taikamanua .
59003015	Aipoí tá ka tubut Taikamanua aibara sikut paatuat kelé néné . Sibara ka taikapolak lé . Iaté sibara kapubobot-bot akkulára sirimanua , samba sibara ka sanitu lé !
59003016	Kaipa ikuddu putututut baga samba obat masipuukú sarat tubunia , sedda leú te kabaraiat pulamagat samba sene ngamata galajet sikataí .
59003017	Tápoi ka sia geti sisiló sikut paatuat sibara ka pata , muboikí takua nia néné maliná paatuatnia , samba leú iobá paaban , matopit ka paaleiat , sambat mareddet nia ka nga-nga . Masut paatuatnia punununtut baga , samba maigi abara simaerú sigalainia . Tá maré-ré nia ka sisara , samba tá mapatajuat tubunia .
59003018	Kirénangan pueerú néné , iaté sibabara ka buat karamen paabanan , sikarap'akenenda siobá paabanan !
59004001	Kaipa kabaraiatnia palabakat samba pajoggolat ka talagamui ? Tá poi sibara ka pubobot-bot akkulámui sitaipuaari pasaggak ka bagat paatuatmui , ibesíaké iikep'aké pusanangan ka polak !
59004002	Bulat ainukikiddiy kam , tápoi tá babara . Oto kalulut néné , isiakémuian pamatei ! Ron pupaatuanan geti , bulat ai ka kam , tápoi tá iaaili siripot sipinaatumui ; oto kalulut néné pagolúmuian samba palabámuian leú et . Bulat beri te sara tá babara nugagaba kam , tá poí ainutitiddou kam ka tubut Taikamanua .
59004003	Iageti kenanen baí anutiddouan kam , ialeú et tá babara , aipoí ailiakenen paniddogatmui tá aisese ; siripot siobat tubumui lé poí nutitiddou kam .
59004004	Bulat sitaimatopit lé kam néné ! Kipa , nuagai leú kam , ibailiu kam saggak Taikamanua , ké maré-ré kam ka siobat polak néné ?
59004005	Buí ka bagamui sitá paluluat lé aikua nia ka bagat Buko Sipunenan , sipasikukua kisé , " Ka tubutta néné ai aiaké Taikamanua ketsat sibesíaké teret eddet ka sipinaatunia . "
59004006	Tápoi kenanen kisedda galainia , panguruat Taikamanua siakénia ka tubutta peilé maron , ka tubut siobat ketsatta . Iaté lulunia ka Buko Sipunenan leú , ai atusurat'aké kisé , " Isasaggangi lé sia Taikamanua simaukat tubu , tápoi simarepé paatuat geti , ipukakateki sia baga . "
59004007	Oto reddet kam nga-ngan Taikamanua , iageti lawanmuian Sanitu , oto kaddiuakénangan leú et kam .
59004008	Legeri kam Taikamanua , bulé ilegeri kam ka kam , Taikamanua . Paliná kam kabeimui sigalaiaké sikataí , ale kam sirimanua sijo ! Palatsat kam paatuatmui , ale kam simarua baga !
59004009	Kau bulat iolei bagamui samba pusou kam samba pului-lui kam ; bulé gágámui néné , bailiu sou , iageti puangkakat bagamui bailiu pureuregat baga !
59004010	Parepé kam paatuatmui ka tubut Tuhan , bulé ibuak'aké kam si Tuhan .
59004011	Ale kam Sasarainangku , buí nupajo kam katubu elé nupasele kam katubu . Aipoí sia sipasijojoaké sabagei , elé sipasiseseleaké saaleira pasasamba tai Kariten , kelé surukat Taikamanuangan lé te aijoaké , elé aiseleaké . Ké nuseleaké kam surukat Taikamanua , oto táan anureddet kam surukat nenda , tápoi aibailiuan lé kam hakimnia .
59004012	Aipoí sarat sara lé ai hak masiukum'aké samba masiadili sirimanua . Iaté Taikamanua sibara ka tubu gege masiarauaké elé masisubuaké sirimanua . Oto kasonia poi kam néné , pat koí obámuian masiseleaké saaleimui pasasamba sirimanua ?
59004013	Anukua kam ale Sasaraina , " Gogoi néné elé matsep memei kai ka laggai anu . Burúmai sedda pajaga masigaba bulagat , ka bagat sangarura . " Oto arep'aké peité kam nganturatku néné .
59004014	Aponia pá sipuaaili ka tubumui matsep , tá nuagai kam ! Aipoí kam néné , kelé kujuk lé , tulu lé imatoilá , tatá .
59004015	Oto siripokatnia , kisé lé nukukua kam , " Ké iobá lé baí nia Taikamanua , riu-riu peilé kupurimanua kai , samba kugalai kai néné , elé nenda . "
59004016	Tápoi kineneiget geti , anuumun'aké lé kam tubumui samba amasosot lé titiboatmui . Oto sangamberinia pusososot titiboat kelé néné , bulat tá pasese .
59004017	Aipoí sirimanua sijo lé sia tuooniaké , ké airaaagai masigalaiaké simaerú , tápoi tá ragagalaiaké .
59005001	Ale kam Sasarainamai simakayo ! Arep'aké peité kam nganturatku néné . Kauan nupusou kam , elé kauan nupului-lui kam , aipoí mangongorik'an lé kam !
59005002	Amabutéan pukayoatmui . Bibiletmui leú et aigut-gut'an tabbubulut .
59005003	Emas sambat perakmui amakaop'an ; kaopnia néné te ibabailiu saksi , ilawan kam samba ikokom tubumui pat pí-pí kelé api . Aipoí anururúaké kam pukayoatmui ka legret iaili gogoi kalepakatnia .
59005004	Tá anubaya kam upadda sipugagalai ka monemui . Oto kineneiget arep'aké kam hoi-hoira ! Sia sipasimomonei buat siuremannu , kineneiget ai sia mugegerei masitiddou paromannu , samba gereira néné aiarep'an Taikamanua , Tuhan Sipulugege .
59005005	Bulat amulegeian erúnia puririmanuamui samba anunanam'an kam pusanangan ka polak néné . Tápoi kéan lé ainumomó-móaké kam tubumui ibara jájaket ka gogoi pasijájakat .
59005006	Anupaukumingan kam sia elé anupamateian kam sia sitá anai sele , samba tá aralawan kam .
59005007	Oto kalulut néné , ale kam sasaraina , kau nuom'aké kam nia masiorik pangoringan , teret iaili tetrenia kaoijanan Tuhan ! Itsó peité kam om bagadda sipasigagalai mone , rangena ibara buat siuremanda ka monenda , kelé oniakenenda puuktunganda sabeu . Raom'aké rangena ibelé urat ka rura sigoisó samba ka rura sabeu .
59005008	Ialeú et kau imaom bagamui samba kau imaabeu ka paatuatmui , aipoí amalegrengan iaili kaoijanan Tuhan .
59005009	Bá putetetet kam , elé bá pasesele kam katubu , bulé tá iukum'aké kam Taikamanua . Tápoi néné lé repdemenmui ! Amalegrengan te nia si Hakim , aipatarek'an tubunia ioi .
59005010	Repdem peité kam kelé ka sia tai nabi sipungangantoman ka onin Tuhan . Maom bagadda samba maron paatuatda masiorik pangoringan . Oto sia te nenda nuuului kam ka kam .
59005011	Atuoniakéan sia simauktuk , kalulut ron paatuatda masiorik . Ialeú et anuarep'an kam puoom bagat Job . Kelé leú siagaimui , tá aisoppi aipanukani nia si Tuhan . Aipoí bulat simakopé nuntut baga samba simakopé erut baga lé nia si Tuhan .
59005012	Oto bulat siabeunia , iaté : Buí nupusuppa , elé ka onin manua , elé ka onin polak , elé ka onin apa páonia . Ké bulatnia " Oo " , kuanungan oo , iageti ké bulatnia , " Tá " , kuanungan leú et tá ; bulé tá iukum'aké kam Taikamanua .
59005013	Ké ai ka talagamui simareu-reu baga , kau rapaniddou ka tubut Taikamanua . Ké ai sia sipuaangká baga , kau rapuurai masiumun'aké Taikamanua .
59005014	Ké ai sia simabesí , kau rasogai sipugagalai ka paamian , bulé ratiddouaké sia simabesí néné , ka tubut Taikamanua . Lepá lokot'akérangan leú et tula , masitulaji nia ka onin Tuhan .
59005015	Oto ké bulat sibara ka tonem bagadda ka tubut Tuhan Jesus baí nia , rasegéaké paniddogatda néné ka tubut Taikamanua , tá isoppi ialeaké nia simabesí néné , Taikamanua . Iageti jo sigalai nia leú , appéakénangan nia .
59005016	Oto kalulut néné , buítá nuseseaké kam jomui ka pasasambamui saalei , samba leú patiddouaké kam katubu ka tubut Taikamanua , bulé ialeaké kam . Aipoí bulat makopé gegenia paniddogatda sirimanua ka tubut Taikamanua , ké mareddet sia ka teú bagania .
59005017	Si Elia ka sia , makeré lé pusisirimanuanta . Kelé aipaniddou ka tubut Taikamanua , bulat tubut sibara ka paatuatnia , bulé tá iaké urat , taibelénangan leú et urat , telu ngarura sitenga burúnia .
59005018	Lepá paniddounangan mitsá ka tubut Taikamanua . Oto akénangan uratnia mitsá manua , pat bara mitsá buat siureman ka mone .
59005019	Ale kam sasarainamai ! Ké ai sia sara ka talagamui sitaiobá masitut nganturat Taikamanua , lepá oi sia sabagei masitoiliaké nia mitsá ka tubut Taikamanua ,
59005020	repdem kam ka sitususurat ka ruang néné : Sipasitotoiliaké sara sirimanua sijo , bulé ibauaké paatuatnia , nia té sipasibebelaaké sirimanua sijo néné , ka kamateiat , samba leú et kalulut néné , bailiu maiginangan jo tuappéaké . Hormatmai , Jakobus
60001001	Alé kam Sasarainamai sapaamian sipiliy Taikamanua , sipukukuddu ka puekpangan ka laggai Pontus , Galatia , Kapadokia , ka Asia , sambat ka laggai Bitinia ! Aku néné sipuoni si Petrus apostel Jesus Kristus , bulat aikukakaroni baga bulé iaké ka kam Taikamanua panukanan samba pabujaiat sipususukkra . Atupiliy kam bailiu sikauman Taikamanua siripot rencanat Ukkui Taikamanua . Samba aibailiuakéan kam néné , Ketsat Sipunenan , sapaamian sipunenan , sikokoiakenen ka Taikamanua , bulé numareddet kam ka tubut Jesus Kristus samba ibui kam logaunia .
60001002	
60001003	Kau takua kam surá ka tubut Taikamanua , Ukkui Tuhanta Jesus Kristus ! Bulat makopé nuntut bagania ka tubutta , iaté lulunia aiaké ka tubutta purimanuaiat sibau , ka pasisusuruakéna mitsá Jesus Kristus ka simamatei . Oto néné te masiaaké ka sita pukakaronan simaron .
60001004	Takaroni kam baga , bulé tabakkati kam panukanan sinarek'akenen Taikamanua kaunennia ka sapaamiannia , iaté panukanan sikoiríakenennia ka manua , bailiu tá makakataí , elé tá mabubuté elé tá ilelebbei .
60001005	Ka kam te sangamberinia nenda , kalulut tonem bagamui ka tubut Taikamanua . Oto kam néné , jagonangan kam geget Taikamanua , bulé nusiló kam puaragat simatatarek , patoilaketnia ka gogoi sialu .
60001006	Kalulut néné , kau imagora bagamui , kenanen baí kineneiget ka oggak néné , buítá mureu-reu kam baga , kalulut iginia nuorik kam sene ngamata pasisiboat .
60001007	Nenda geti ibabara kelé néné , iaté masipatoilá , kipa bulat matonem leú pá bagamui ka tubut Tuhan , elé tá . Beringan koí emas simakataiket , tuuji nia ka api . Oto tonem bagamui peilé makopé kepput saki ka emas , oto buítá tuuji leú et nia ka sia , bulé imaron . Samba kalulut nenda , bailiu tuumun'aké samba tuhormati samba tuabeuaké kam ka gogoi kaoijanannia mitsá Jesus Kristus .
60001008	Manuntu bagamui ka tubunia , kenanen baí siburú tá anuitsó kam nia . Samba kineneiget mitsá matonem bagamui ka tubunia kenanen tá ainuiitsó kam nia kineneiget . Iaté lulunia numagogora kam baga , samba iagai tubumui angkat baga sabeu sitaioi tukua .
60001009	Aipoí ailiakenen tonem bagamui asegéan , iaté puaragat ketsatmui .
60001010	Puaragat kelé néné te ratataiko samba rabebesíaké ka sia tai nabi samba arapatup-tup pagalaiat panukanan akenen Taikamanua ka tubumui .
60001011	Arabesíaké geti rataiko nia , bulé raagai kipa tubunia samba pigamoi ipuaaili sangamberinia néné , kelé sipinaatut Ketsat Kristus sikukuddu ka bagat paatuatda . Ka tetret nenda pusiblanangan Ketsatnia ka tubudda , pagalaiat pangoringan siloketda kalulut Kristus sambat pulatsanannia siooi ka tei-tei , lepá itulettu sangamberinia .
60001012	Ka tubudda leú et ka sia tai nabi aikua ka matadda , sangamberi sigalaiakenenda , tá uktukra tápoi uktuknu lé : iaté kelé siarepmui simakolou kineneiget sibara ka tubudda sipaarep Katuareman Simaerú pagalaiat tubut Jesus Kristus . Ka geget Ketsat Sipunenan lé arasegéaké nia ka tubum sikoiniakenennia sibara ka manua . Mandé ka sia tai malaika leú et raobá raagai katuareman pagalaiat katuareman simaerú sipakakaradda néné .
60001013	Oto kalulut néné , buítá matarek tubumui . Kau nupanuksuk kam samba kau mamuiné nukaroni kam panukanan Taikamanua ka tubumui ka tetret ioi Jesus .
60001014	Kau numareddet kam ka nga-ngan Taikamanua , buí nupuparaboat kam kelé siobat bagamui siburú , kelé ka tetret tápei anuagai kam nia Taikamanua .
60001015	Tápoi kau lé numaliná kam ka sangamberinia sigalaiakenenmui , kelé liná nia ka sia Taikamanua sipasisosogai kam .
60001016	Ka Buko Sipunenan ai atusurat'aké kisé , " Buítá numaliná kam ka kam , aipoí simaliná lé aku kaku . "
60001017	Ka tetret ai kam maniniddou ka tubut Taikamanua , kuamuian nia Ukkui . Oto Taikamanua nenda te masihahakimi sirimanua siripot sigalaiakenennia , samba bulat tá irarasei sirimanuania . Oto kalulut néné , ka burut puririmanuamui peilé ka polak , buítá nuabeuaké kam onin Taikamanua ka bagat purimanuaiatmui .
60001018	Nuagai leú kam , aponia atukau panebuimui , masibelaaké kam ka puririmanua siboboi , siikep'akenenmui sibara ka taikebbukatmui . Tá te apa pá atukau panebuimui , simalabbei makataí , kelé perak elé mas ,
60001019	tápoi simakopé kepput saki lé ; iaté bulat tubut Kristus , sibailiu kelé biri-biri sibuluakenen ka tubut Taikamanua , sitá anai kuat tubu , elé loloiet .
60001020	Tápei aibaraaké polak néné Taikamanua , aipiliyan nia Taikamanua , Kristus néné . Samba kei iaili kalepakatnia , oi nia ka polak néné , bulé ipaarau kam .
60001021	Kalulunia te anumatonem kam baga ka tubut Taikamanua , sipasisusuruaké nia mitsá ka simamatei , samba latsat'akénangan leú nia . Oto Taikamanua lé katonemi kam baga , samba ka tubut Taikamanua leú nupukakaronan kam .
60001022	Kalulut reddetmui ka nganturat Taikamanua , lináakémuian tubumui , samba pukatekimuian sia baga saalei sikeré putotonem baga , bulat sibara ka linat paatuatmui . Oto kau nupukaté kam baga pasasambamui bulat sibara ka sangamuinet paatuatmui .
60001023	Aipoí kalulut tiboiet Taikamanua sipuririmanua samba sitaitatatá , bailiunangan kam sirimanua sibau , tá sipututú-tú mata ka sirimanua , tápoi sibara ka Ukkui sitaitatatá lé .
60001024	Ka Buko Sipunenan ai atusurat'aké kisé , " Kelé turu-turu lé sia sangamberi sirimanua , samba sangamberi pulatsanannia kelé bobotsoket turu-turu lé . Malajú lé ka sia turu-turu , bobotsoketnia leú et laju ;
60001025	tápoi tiboiet Tuhan geti riu-riu lé teret buru-burú . " Tiboiet néné , iaté Katuareman Simaerú sipinaarep ka tubumui .
60002001	Oto kalulut néné , ribbaiaké kam ka tubumui sangamberinia sikataí . Buían nupabokoí kam , buí imapatajuat tubumui . Buí imaoro matamui , samba buí nupaloloi kam sirimanua .
60002002	Buítá kelé tatoga sigoisó sipututútú mata sibau kam néné , sarat irepdem bagania muló suat tot-tot puketsanan simamurni . Kalulut néné puuraumuian samba silómuian puaragat .
60002003	Ka Buko Sipunenan leú , ai atusurat'aké kisé , " Bulat tubumuian amasipuuktungi bulat kopet pueerúnia si Tuhan . "
60002004	Oto kalulut néné , kenan kam nutaget'aké kam nia si Tuhan . Kelé bukkú sipuririmanua lé nia , iaté bukkú siribbaiakenenda sirimanua , kalulut tá anai kaura nia ; tápoi sipiliy Taikamanua lé nia , kelé bukkú simakeppu saki .
60002005	Kam leú et ka kam , kelé bukkú sipuririmanua leú et . Oto kauan obáan kam ipakei kam si Tuhan masirióaké uman Taikamanua siripot ka puketsanan . Oto bailiu kam néné imam-imam , sipuririmanua simakokoi ka matat Taikamanua , samba ka onin Jesus Kristus , nubuluaké kam ka tubut Taikamanua , buluat puketsanan sipasesese ka bagat Taikamanua .
60002006	Aipoí ka Buko Sipunenan , ai atusurat'aké kisé , " Akupiliyan sara bukkú simakeppu saki , galak'akenenku ka Sion , sibailiu bukkú bongan inan arigi ; tá tupabubuji bagadda simatonem baga ka tubunia . "
60002007	Bulat makopé kepput sakinia bukkú néné ka tubumui simatonem baga . Tápoi ka sia geti sitaimatonem baga , oraknangan kelé ka sikuania ka ruang Buko Sipunenan sipasikukua kisé , " Bukkú taipapakeietda tai tukang aibailiu nia bukkú bongan inan arigi . "
60002008	Samba " Iaté nenda bukkú , sisok-sok reredda sirimanua , sikau rabelé . " Ratusosok-sok geti , kalulut taimatonem bagadda lé ka tiboiet Taikamanua . Oto kiseddangan té siteúakenen Taikamanua pagalaiat tubudda ka sia néné .
60002009	Tápoi kam geti ka kam , bangsa sipiliy Taikamanua lé kam , imam-imam sipuukú tai rimata , bangsa sipunenan , sikokoiakenen ka Taikamanua , paamian bakkat Taikamanua . Aipiliy kam Taikamanua samba aisogai kam , nubela kam ka pugep-geman , nutugurú kam ka bagat toronia simalatsat , bulé nupaarep kam katuareman pagalaiat sigalaiakenennia bulat kiseiet sabeu .
60002010	Siburú , kam néné , tá sikauman Taikamanua . Tápoi kineneiget geti aibailiuan kam sikauman Taikamanua . Siburú tá makaté bagania Taikamanua ka tubumui ; tápoi kineneiget geti , anusilóan kam panguruat katet bagania .
60002011	Ale kam Sasarainamai simanuntut bagamai ! Taitoi sambat sipueekpak lé kam ka polak néné . Oto kalulut néné kutiddou simaron ka tubumui , bulé tá nutut'aké kam pubobot-bot akkulára sirimanua , sitaitatakkí pasaggak masilawan ketsat .
60002012	Buítá bulat maerú paraboatmui ka talagadda sirimanua sitaiagai si Tuhan , baleú iipó rapaloloi kam rakua kam sirimanua sikataí , kalepakatnia seseakérangan leú et sigalaiakenenmui simaerú , pat umunrangan leú et Taikamanua ka tetret kaoijanannia .
60002013	Ka onin Tuhan , kau numareddet kam nga-nganda pamarenta siutéaké sirimanua ; elé ka tubut Kaisar uté sabeu ,
60002014	elé ka tubut gubernur sipauddet Kaisar sipasiuukum'aké sirimanua sijo sambat sipasihohormati sirimanua sigalaiaké simaerú .
60002015	Aipoí siobat bagania ka sia Taikamanua , bulé kalulut sigalaiakenenmui simaerú , bailiu pet-petmuian ngu-ngunda sipaninibo sitaipaatuet .
60002016	Kau puririmanuamui néné siripot puririmanuanda sipuuja , samba buí nupakei kam puujaatmui néné masitabbó kataímui , tápoi kau lé nupuparaboat kam siripot puparaboananda sapagugulet Taikamanua .
60002017	Kau nuhargai kam sangamberi sirimanua , samba kau imanuntu bagamui ka tubudda sasarainamui pasasambamui tai Kariten . Kau nukalotóaké kam Taikamanua , samba kau nuhormati kam si Kaisar .
60002018	Ale kam Sasaraina sipuoni pagugulet , kau numareddet kam ka nga-nganda tai majikanmui , bulat sibara ka hormatmui simasut ; tá sarat ka tubudda tai majikan simaerú baga , elé simaleppe baga , numahohormat kam , tápoi sambat ka tubudda leú et tai majikan sikataí pugegege .
60002019	Isusukat'ake kam Taikamanua , ké kalulut agaimui kolounia siobat bagat Taikamanua , om'akémuian masiorik sigalaiakenenda sitaimaadil ka tubumui .
60002020	Aipoí aponia uktukmui ké nuom'aké kam masiorik ukuman , tápoi mateú nusiló kam ukuman nenda , kalulut sele sigalaimui ? Tápoi ké nuom'aké kam masiorik ukuman siorak'akenen ka tubumui kalulut gagalaiakémui simaroipo , panukaninangan kam Taikamanua .
60002021	Iaté lulunia aisogai kam Taikamanua . Aipoí amangorik'an Kristus kalulumui , oto ka enungan nenda akénangan ka kam uluiet , bulé nutut kam sienungi nia .
60002022	Bulat beri aigalai jo , samba beri sia sipasiaarep aipaboko .
60002023	Ka tetret airapakukuaji nia , bulat beri pulagajina sia ka sia . Ai nia mangongorik , beri pugegenia ; tápoi sarat ka tubut Taikamanua lé aisegéaké sangamberi pakaronia , kelé Hakim simaadil .
60002024	Tubunia lé Kristus aibairat jotta ka loiná siliktenga , bulé tabela kam ka kup-kumen jo , tapuparaboat kam siripot obaket bagat Taikamanua . Maujut Kristus lé aialeaké kam .
60002025	Kam néné siburú , kelé biri-biri simapepepe lé kam , tápoi kineneiget geti aitoiliakéan kam mitsá , bulé nutut kam Sipasijajago samba Sipasikeli ketsatmui .
60003001	Oto kisedda leú et ka kam tainanalep , buítá mareddet kam ka taimanteumui , bulé ké ai ka talagadda sitaimatonem baga ka tubut katuareman sibara ka Taikamanua , oto paraboatmui nenda te ikakau sia mutonem baga . Samba tá leú nukukua kam apa pá ka tubudda ,
60003002	ai lé poí raiigbuk paraboatmui simaerú , samba surúmui ka arat .
60003003	Buí sarat ka simatotoilá lé pulalaingen tubumui , kelé masipatulai alai , elé masipakei pulaingeat , elé masipakei bibilet simakeppu saki .
60003004	Tápoi buítá ka bagat paatuatmui lé ibabara pulaingeat tubumui , iaté pueerut paraboat ka leppet baga , samba ka aban baga . Iaté nenda pulaingeat simatom , sipasesese ka matat Taikamanua .
60003005	Kisé te aragalaiaké ka sia tainanalep siburú , simasurú ka arat , sipukakaronan ka tubut Taikamanua , rapalainge tubudda ka purereddetra ka taimanteura .
60003006	Ka sia si Sara , kisedda leú et aigalai , mareddetnia ka tubut Abraham , samba ioniaké nia tuannia . Oto kam ka kam leú et kineneiget , tatogat Sara lé tuooniaké kam , ké nugalaiaké kam simaerú samba tá malotó kam ka tubut apa pá .
60003007	Ialeú et kam taimanteu , kau bulat nuagai kam murimanua ka tubudda tainanalepmui , ka agaimui kolou , ka sia tainanalep néné , simaluluk tubu lé . Oto surú kam sia , aipoí ai lé sia ka tubumui , samba rasisiló panguruat sibabara ka Taikamanua , iaté puririmanua sipulelelek . Oto galaiaké kam néné , bulé tá bara sisaila paniddogatmui .
60003008	Oto katumuinekatnia , iaté : Kau imakeré bagamui samba paatuatmui . Kau nupanuntu kam baga pasasambamui kelé sipusasaraina . Samba kau nupakaté kam baga samba imarepé paatuatmui .
60003009	Buí nusiliaké kam jo silit jo , elé laga silit laga ; tápoi tiddou lé kam panukanan sibara ka Taikamanua , kelé silinia . Aipoí aisogai kam Taikamanua , bulé nusiló lé kam panukanan sibara ka tubunia .
60003010	Ka Buko Sipunenan leú et , ai aikua kisé , " Kasei siobá masinanam puririmanua samba masipuuktungi gogoi simaerú , kau ijago ngu-ngunia , bulé tá ikua sikataí samba tá imuneng'aké boko .
60003011	Buítá iareuaké tubunia ka sikataí , samba igalaiaké simaerú ; buíta bulat malelek iperjuang'aké ibara paabanan .
60003012	Aipoí mariu-riu lé iritúaké sia Taikamanua , siobá masitut siobat bagania , samba mariu-riu lé iarepi paniddogatda si Tuhan tápoi isasaggangi lé sia si Tuhan sigalai sikataí . "
60003013	Kasoniangan lé iobá igalai sikataí ka tubum , ké magou-gou bagamui masigalaiaké simaeru ?
60003014	Tápoi kenanen baí mangorik kam kalulut gagalaiakémui simaerú , mauktuk kam ! Buí numalotó kam ka tubudda kasei pá , samba buí imakarat bagamui .
60003015	Tápoi ka bagat paatuatmui , kau nukau penghormatan simakokoi ka tubut Kristus siripot puooninia si Tuhan . Samba buítá mariu-riu tarekmui masialegi sia sangamberi sipasinonou-nou ka tubumui pagalaiat pukakaronan baga siikep'akenenmui .
60003016	Tápoi buítá ka leppet baga samba ka hormat nugalaiaké kam nia . Samba bulé maliná pupaatuananmui , bulé ké rapakataí nga-nga ka tubumui kalulut lelek puririmanuamui siripot puoonimui sipasiului Kristus , bailiu mailaddangan sipakataí nga-nga ka tubumui .
60003017	Oto maerú peilé nupangorik kam , kalulut gagalaiakémui simaerú , ké iteúaké baí nia Taikamanua , buí lé nupangorik kam , kalulut gagalaiakémui sikataí .
60003018	Kalulut ka sia Kristus sarat sangamitsá lé aimatei , tápoi teret buru-burú katukaunannia , kalulut jodda sirimanua ; samba bailiu matei sara sirimanua sitá anai jo , kalulut sirimanua sijo . Aigalaiaké kelé kisedda Kristus , bulé ioi ipalulu kam nuei kam ka tubut Taikamanua . Atumateiaké nia siripot ka putubuat , tápoi aturimanuaaké nia mitsá siripot ka puketsanan .
60003019	Ka bagat ketsat , ei nia masipaarep katuareman sibara ka Taikamanua ka tubudda paketsa-ketsat sipenjaraakenen ;
60003020	iaté ketsatda sitaimareddet ka tubut Taikamanua ka tetret Noak . Ka tetret nenda , bulat aiom'aké Taikamanua ingena teret lepat igalai kapania si Noak . Oto sarat sia sikukuddu ka kapá , iaté igidda sangamberidda , ai sia balu , atubelaaké ka eba sabeu .
60003021	Oto sibabara nenda , tupasikat'aké nia ka tubut pasiraukat kineneiget , sipasiaarauaké kam . Pasiraukat néné , tá punen pasilinakat tubu ka sangamberinia pulolinan , tápoi kelé palelengannu lé , ka tubut Taikamanua , sibara ka bagat paatuatnu ka baga simaerú . Pasiraukat néné iaté masipaarau kam kalulut katususurut Jesus ka simamatei ,
60003022	samba atusakaian nia ka manua . Kineneiget aian nia muuté sambat Taikamanua , masiutéaké sangamberi malaika , sangamberi sauté samba sangamberi sibara gege .
60004001	Amangorik'an poí nia ka sia Kristus ka putubuat , oto kam leú et ka kam , buítá nuparon kam ka kam paatuatmui kelé pupaatuanan nenda . Aipoí sia sipangongorik ka putubuat , táan te ragagalai mitsá jo .
60004002	Oto kau ipaakkup puparaboananmui ka gogoi sibabara ka polak néné , kelé siripot obaket bagat Taikamanua , buí kelé ka siripot obaket bagadda sirimanua .
60004003	Siburú , bulat amaburúan anugalaiaké kam galajet siripot siobat bagadda sipuarat sabulungan . Tá maerú puririmanuamui . Siripot pubobot-bot akkulámui lé nugagalaiaké kam , iaté mupuineng , mupunen sabeu , muló , samba masibuluji sabulungan ka enungan kasit-sit'akenen .
60004004	Tápoi kineneiget geti , bulat amakiseian ka bagadda sipuarat sabulungan ka tubumui , kalulut taitutut'akémui galai tubudda , masinanam jo sitaiaatuakenen . Iaté lulunia rapalololoi kam .
60004005	Tápoi rapepertanggung jawab'aké te ka tubut Taikamanua , simatarek masiadili sipuririmanua sambat simamatei .
60004006	Iaté lulunia aitusegéaké Katuareman Simaerú néné ka tubudda sirimanua simamatei . Bulé sia siadili siripot ka putubuat , kelé pagalaiat sangamberi sirimanua buítá tuadili , bailiu murimanua siripot ka puketsanan , sipasesese ka siobat bagat Taikamanua .
60004007	Iaailingan lé te katukappulatnia sangamberinia . Oto kalulut néné , kau nukera kam tubumui ka sikataí , samba nupanuksuk kam , bulé ioi nupaniddou kam .
60004008	Bulat ka uddut sangamberinia , kau bulat nupakaté kam baga pasasambamui , kalulut ké apakatéan kam baga pasasambamui , bailiu matarekmuian leú te paappé jo pasasambamui .
60004009	Kau nusiló kam kaooira saalei ka lalepmui sene-senemui , tápoi tá ka sanet paatuat .
60004010	Aipoí kam sangamberimui anusilóan kam panguruat sitaimakeré sibara ka Taikamanua . Oto siripot sipuoni sipasikeli sipulelelek panguruat Taikamanua , kau nupakei kam puaagaimui néné , sibailiu puuktunganmui simakeré .
60004011	Sia sipakakra katuareman simaerú , buítá rapakakakra katuareman simaerú sibara ka Taikamanua ; sia sipuukú sabagei , buítá rapasikeli sia , siripot ron sibara ka tubut Taikamanua , bulé ka sangamberinia , onin Taikamanua tuumun'aké , kalulut Jesus Kristus . Aipoí nia lé sibakkat gege simateú umun'akenen teret buru-burú . Amen .
60004012	Ale kam Sasarainamai simanuntut bagamai ! Kineneiget bulat ai kam mangongorik simakopé , kalulut aituuji kam . Tápoi buí imakisei ka bagamui , nupaatu kam kelé ai sibabara bulat simakopé , ka tubumui .
60004013	Tápoi siripokatnia muaangká lé kam baga , kalulut aian kam ka kam mangongorik sambamui Kristus . Oto ké atupatoiláan baí pulatsanan Kristus , sedda peité puangkámuian baga .
60004014	Mauktuk te kam ké rapaloloi kam kalulut puoonimui sipasiului Kristus . Nenda te masipatoilá kababarania Ketsat sipulubeunan , iaté Ketsat Sipunenan , ka tubumui .
60004015	Buí lé ibara ka talagamui sipango-ngorik kalulut pasimamateiakéna sirimanua , elé pananangkou nia , elé kalulut kataí paraboatnia , elé kalulut ialá galajetda sabagei .
60004016	Tápoi ké geti kalulut pu-Kakaritenmui nupangorik kam , buí numaila kam kalulut nenda . Kua lé kam surá ka tubut Taikamanua , kaooinia nusegéaké kam onin Kristus .
60004017	Aiailingan te tetrenia iadili polak néné , Taikamanua . Iaadili boikí , iaté sapaamian Taikamanua . Oto ké ka tubutta boikí itaddaaké nia , kipangan lé muaaili ka tubudda ka sia sitaimatonem baga ka tubut Katuareman Simaerú sibara ka Taikamanua ?
60004018	Ka Buko Sipunenan ai atusurat'aké kisé , " Ké beringan sia sirimanua simaerú paraboat amabesían itupaarau sia , kipangan pá muaaili ka tubudda ka sia sirimanua sijo , sitaiagai si Tuhan ! "
60004019	Oto ké ai sia sipango-ngorik ka teú bagat Taikamanua , buítá rapuparaboat simaerú , samba rasegéaké tubudda ka tubut Sipasibabaraaké sia . Aipoí mariu-riu lé ipuaili sitonéakenennia .
60005001	Bulat kutiddou simaron ka tubudda siutéaké paamianmui . Kugalai surat néné , siripot saalei siutéaké paamian sambat siripot aku , bulat sipasiiigbuk bulat tubukku , pangoringan Kristus , sambat latsat'akenen leú et , ké atupatoiláan pulatsanan Kristus ka tubudda taikapolak . Kutiddou simaron ka tubumui ,
60005002	bulé nujago kam mungkuat biri-biri sisegéakenen Taikamanua ka kabeimui . Pasikeli kam sia ka angkat baga siripot ka siobat bagat Taikamanua , buí siubbuakenen . Samba buí nugalaiaké kam galajetmui néné , kelé pasigagabamui uktukmui , tápoi kau lé bulat sibara ka teú bagamui .
60005003	Buí nuputuan kam tubumui ka tubudda sisegéakenen Taikamanua ka kabeimui , tápoi kau lé ibailiu kam uluietda .
60005004	Oto ké amoian geti nia Sipasijajago Sipulubeunan , silómuian kirit purimataat simalainge , sitaimalelebbei pulatsanannia .
60005005	Oto kisedda leú te kam ka kam alé Sasarainamai , kam sibau tubu . Kau numareddet kam ka tubudda sikebbukat . Buítá nuparepé kam paatuatmui , samba kau nupaletsei kam katubu ka repet paatuat . Aipoí ka Buko Sipunenan ai atusurat'aké kisé , " Isasaggangi lé sia Taikamanua , simabuak paatuat , tápoi ka tubudda geti simarepé paatuat , makaté bagania . "
60005006	Oto kalulut néné , kau nuparepé kam paatuatmui ka tei kabei Taikamanua simaron , bulé ibuak'aké kam ké iaili tetrenia .
60005007	Segéaké kam sangamberinia pureuregat bagamui ka tubut Taikamanua , aipoí nia lé simatamli ka baga masipasikeli kam .
60005008	Buítá nupanuksuk kam samba kau imatarek tubumui ! Aipoi saggakmui iaté Sanitu . Ka sia néné kelé singa lé nia kaipa iobá ei ; ai nia muuukkú ipunau , aigagaba sagbangennia .
60005009	Lawan kam nia ka tonem bagamui simaron , kalulut kelé siagaimui , saaleimui leú et sabagei tai Kariten , ka sangaliot polak , kelé kam leú et rapangorik .
60005010	Tápoi lepá nupangorik kam ka oggak siteté néné , iapeité bulat tubut Taikamanua simanuntu baga ka tubutta masisusut'aké kam ka sangamberinia . Nia té masipauudet samba masiparoron kam sambat masipababakap puririmanuamui . Aipoí nia ka sia Taikamanua , simakopé erut baga lé nia , sipasisosogai kam masipuuktungi pulatsanannia simatom , kalulut Kristus .
60005011	Nia te sibakkat purimataat teret buru-burú ! Amen .
60005012	Akugalai suratku siteté néné ka tubumui , iaté ka paroman Silas , oniakenenku sarainangku tai Kariten simatopit . Kuobá kutubbui kam samba masipatonem bagamui ka sangamberinia sisurat'akenenku néné , iaté katuareman bulat sibulatnia , siorak ka pagalaiat panguruat katet bagat Taikamanua . Oto kau nuomet'aké kam simaron panguruat katet bagat Taikamanua néné .
60005013	Beri leú et ka sia saalei , sisangapaamian ka Babilon , sipiliy Taikamanua leú et , segé salamra ka tubumui ; samba salamnia ka sia togakku si Markus simanuntut bagakku .
60005014	Kau nuparoro kam pasasambamui , bulat sibara ka nuntut bagamui , siripot sipuooni sasaraina tai Kariten . Bulé ibujai kam si Tuhan , kam sangamberimui , sipuoni bakkat Kristus . Hormatmai , Petrus
61001001	Ale kam sasaraina , bulat simatonem baga ka tubut Jesus Kristus , kelé kai néné ! Jesus Kristus iaté Taikamanua Rimata Sipaarau sita lé , aibaraaké tonem bagatta ka tubunia , kalulut roipot sigalainia . Surat néné iaté sibara kai Simon Petrus , sara pagugulet samba apostel Jesus Kristus .
61001002	Bulé isukat'aké samba ibujai kam Taikamanua sipususukkra , kalulut agaimui Taikamanua sambat Jesus Tuhanta .
61001003	Aipakeian Taikamanua gege pu-Taikamanuaatnia , iaké ka tubutta sangamberi besíakenenta , bulé tamasurú kam ka arat . Aigalaiaké nia néné , iaté ka siripot puaagaita pagalaiat Jesus Kristus , sipasisosogai sita masipuuktungi pubebeunan samba pueerut bagania .
61001004	Ka enungan kelé nenda te aipanguruani sita Taikamanua , panukanan simakopé beunan , sambat simakopé kepput saki , kelé ka sitonéakenennia . Ka panukanan néné te , aioi anubela kam ka pubobot-bot akkulá sikataí , sikau tumakataí ka polak néné , iageti silómuian galai tubut pu-Taikamanuaat .
61001005	Oto kalulut néné , bulat besíaké kam sipulelelek imariu-riu tonem bagamui ka tubut Kristus , samba putotonem bagamui néné leú , kau isopo nia puparaboananmui simaerú . Ka puparaboanan simaerú néné leú et , buítá nubesíaké kam ibailiu kam sirimanua sibara puaagai ,
61001006	ka puaagaimui néné leú et , buítá leú bara surut tubumui . Ka pususurut tubu néné leú et , buíta nuubui kam tubumui muom baga masiorik sangamberinia siooi ka tubumui , samba kau leú nupuparaboat kam siripot sipasesese ka bagat Taikamanua .
61001007	Pupaparaboat siripot sipasesese ka bagat Taikamanua leú et , buítá isut'aké nia punununtut baga ka tubudda sasaraina sikeré tonem baga . Iageti mitsá , bulé punununtut bagamui ka tubudda sasaraina sikeré tonem baga néné leú , kau ituppai nia mitsá siorak ka punununtut bagamui ka tubudda sangamberi sirimanua .
61001008	Sangamberi galai tubu kelé nenda te besíakenen babara ka tubumui . Oto ké bara galai tubu kelé nenda ka tubumui , sipububura kopet iginia , iapeité ibara besit ka bagamui samba bara buat sigalaiakenenmui , samba kokkopé kolou ka bagamui , pagalaiat tubut Jesus Kristus Tuhanta , bulat sipulelelek .
61001009	Tápoi ka sia geti sitá anai galai tubu kelé nenda , tá makeru pupaatuanannia ; mapeset lé matania sambat aikalipogingan katupalilinat jonia siburú .
61001010	Oto ale kam Sasaraina , bulat besíaké kam simakopé , bulé pasogaiat Taikamanua samba pamiliyatnia ka tubumui , memei makokopé ronnia . Ké baí nugalaiaké kam nia kelé nenda , taisok-sokmuian tei-teimui mutonem baga ka tubut Jesus Kristus .
61001011	Kalulut néné akénangan ka kam Taikamanua , hak simasut , tugurú ka Purimataat simatom sibara kai Tuhan , elé sibara ka tubut Rimata Sipaarau sita , iaté Jesus Kristus .
61001012	Néné te lulunia tá ipuaari kuparepdem kam ka pagalaiat nenda , kenanen baí aian nuaagai kam samba makopé ron tonem bagamui ka ngantoman Taikamanua , sisilómui .
61001013	Ka burut puririmanuangku , bulat mateú lé kuparepdem kam pagalaiat sangamberinia néné .
61001014	Aipoi akuagaian táan mauuju kukaddiuaké polak néné , kalulut bulat amakolouan aikua nia ka matakku Tuhanta Jesus Kristus .
61001015	Oto mariu-riu lé bulat kubesíaké nia , bulé kenanen ailangóan aku , tápoi riu-riunia lé nurepdem kam nia mitsá sangamberinia néné .
61001016	Ka tetret akusegéaké kai nia ka matamui , kipa kopet latsatnia kaoijanan Tuhanta Jesus Kristus , tá sialámai ka pungu-nguan sipinabaradda sirimanua . Aipoí bulat tubumaian lé , amasiitsó pulatsanan Kristus néné .
61001017	Ai kai sedda aihormati samba ailatsat'aké nia Ukkui Taikamanua . Ka tetret nenda maarepnangan nga-ngania Sipulubeunan , sipasikukua ka matania kisé , " Nia té néné Togakku , kilibet bagakku , samba siobat bagakku ! "
61001018	Bulat tubumai amasiarep nga-nga néné , sibara ka manua ka tetret ai kai sambamai ka uddut leleu sipunenan .
61001019	Iaté lulunia bulat kukakatonemi kai nia baga patonekat Taikamanua ka sisegéakenenda tai nabi . Oto maerú nulelek'aké kam nia ka kam , patonekat néné , aipoí patonekat néné , bulat kelé alito siputotoro ka simagep-gep , teret belat sulu , sambat kelé torot panyanyat usutat siputotoro ka bagat paatuatmui .
61001020	Bulat repdemenmui siboikí , iaté : Patonekat Taikamanua sisegéakenenda tai nabi , tá momoi nupakolou kam nia siripot sipinaatumui saramui .
61001021	Aipoí tápei ataagai kam , aitupaarep patonekat Taikamanua néné , siripot ka teú bagadda sirimanua . Tápoi Ketsat Sipunenan lé , ipalululu sia rapasisesegéaké ' patonekat Taikamanua néné .
61002001	Siburú ka talagat paamian Taikamanua , abara sia tai nabi sipatataju . Kisedda leú te ka talagamui ka kam néné , babara te sia tai guru sipatataju . Raaaké te nganturat sipasipepe sikau kasubuatda sirimanua . Raputatatá te Sipulugege sipasitetebui sia . Kalulut néné arabaraakéan te kasubuatda . Samba ipuaili ka tubudda néné simaola lé .
61002002	Tápoi kenanen kisedda , bulat maigi sia sipasitutut'aké galai tubudda tai guru sipatataju néné , sipinalulut pubobot-bot akkulára . Samba sigalaiakenenda tai guru sipatataju néné , masikau sirimanua masipaloloi Enungan Simaroipo sisesegé ka tubut Taikamanua .
61002003	Kalulut alau bagadda , tiboirangan leú et pungu-nguan sipinabaradda saradda , bulé ibara uktukra sibara ka tubumui . Tápoi amaburúan aitupatarek pengadilan sipasioorak'aké ukuman ka tubudda , samba kasubuat siteúakenen ka tubudda leú et , aian ingengenaaké sia .
61002004	Aipoí beringan leú sia samalaika sijo , tá leú et iooreaké Taikamanua , ratukatsli ka ukuman , tápoi turiribbaiaké lé sia ka narako . Tugugurúaké te sia ka guluggú simagep-gep , rakuddu sedda teret iaili Gogoi Pengadilan Taikamanua .
61002005	Kisedda leú te ka sia polak néné siburú , tá leú et aiobáaké ratukatsli ka ukumannia . Ka tetret nenda baraakénangan leú et eba ka polak ka kudduatra sirimanua sijo . Sarat si Noak sambat sia sabagei sipitu lé , amurimanua , kalulut paaarepna si Noak pagalaiat puririmanua sipasesese ka bagat Taikamanua .
61002006	Makeré lé nia kelé laggai Sodom sambat Gomora : Aibeléaké api Taikamanua isubuaké laggai néné , bulé ibailiu nia kirekat sipuaaili ka tubudda ka sia sirimanua sijo .
61002007	Tápoi ka sia geti si Lot , tá atusubuaké nia , kalulut tutut'akéna siobat bagat Taikamanua ; bulat amangorik'an nia ka paraboatda sitaimateú , sia sigalaiaké kasit-sit'akenen .
61002008	Kukuddu nia si Lot simatopit néné ka talagadda sipuparaboat kelé nenda , bulat amabesían paatuatnia , kalulut senen gogoi iitsó sambat iarep sigalaiakenenda sikataí .
61002009	Oto ai lé iaagai galaiakenennia si Tuhan , masibelaaké sia situt'aké siobat bagania , ké bara pasisiboat ka tubudda . Samba iagai leú et si Tuhan , masikoiríaké sia sirimanua sikataí paraboat , paoreet ka Gogoi Pengadilan ,
61002010	iaté bulat sia sirimanua situt'aké pubobot-bot akkulára simalolit sambat sipaloloi geget Taikamanua . Bulat makopé rot bagadda sambat buak paatuatda tai guru sipatataju néné , pat beri gí-gíra masipaloloi makluk siabeu tiboi tubu ka manua !
61002011	Beringan samalaika sisaliu peilé ron samba gegedda ka tubudda tai guru sipatataju néné , tá maró bagadda masijoaké makluk siabeu tiboi tubu ratiboaké nga-nga paloloiat ka matat Tuhan .
61002012	Tápoi ka sia geti tai guru sipatataju néné , bulat apanganté onia ! Bulat kelé tarimeu lé sia tú-tú matania , lepá labá itumateiaké . Bulat tá rapaaatu , tápoi tenan lé sia galaiaké kelé siripot siubui tubudda lé , pat saggangiddangan pagalaiat taiaagaietda ka tiboiet paloloiat . Oto kalulut sigalaiakenenda néné , bailiu tusubuaké sia kelé tarimeu simasagbang .
61002013	Samba kelé lumun babaraakéra pangoringan néné , orikrangan leú et ka sia pangoringan . Bulat ka sia poí néné , simaangkat bagadda , iaté bulat apa robá galai . Iageti ragalaiaké nia sinágó , bulé rasegéaké bagadda siripot siobat tubudda . Ké mukuddu kam sambamui ka pupunenan , galai tubudda bulat masitsin sita iitsó sia , kalulut aipuineng'an sia pubobot-bot akkulára .
61002014	Bulat tá inga-ngaú sia mugalai jo , samba bulat siobat bagadda iaté masiritúaké tainanalep simaolop tubu . Oto bulat rakakabli , iaté sia simaruei muarat , oniakenen , simagulai tonem baga peilé ka tubut Tuhan Jesus . Bulat aiubuian tubudda mualau baga . Sia té néné sitelei Taikamanua !
61002015	Kalulut taiobára masitut'aké enungan simaroipo , mapepeddangan leú et . Enungiddangan leú et kelé sienungit Bileam togat Beor siburú . Ka sia si Bileam néné , bulat aikikiddiy ibara bulagatnia ka sigalaiakenennia sikataí .
61002016	Tápoi atutekáan nia simaron , kalulut galai tubunia sikataí néné , ka tetret aipanibo kalideinia kelé nga-ngan sirimanua . Oto paksaaké ka tubunia si nabi néné , bulé iariaké sigalaiakenen nia sitaipasesese néné .
61002017	Oto sia tai guru sipatataju néné , kelé bubuakat simagarak lé sia , samba kelé tinobut siboroi rusa simapiret . Bulat aitarek'akéan ka sia kudduatra néné Taikamanua , bulat ka simakopé gep-gep .
61002018	Ka sia tai guru sipatataju néné , raobá rakua kuanen paalakat baga sitá lulu ; samba pubobot-bot akkulat pusilaingeat lé rapapakei masipapepe sia sibau bela ka mungkuatda sirimanua sipupaparaboat sikataí .
61002019	Ratanéaké puujaat , ka sia tai guru sipatataju néné , ka tubudda néné , tápoi ka sia geti ai lé ipupapagugulet'aké sia arat tubudda simarei-rei , sipakataí sirimanua . Aipoí ké ikalaaké nia aponia pá , aibailiuan te nia pagugulet sipasikakalaaké nia .
61002020	Tápoi ka sia geti sipasiaagai si Tuhan sambat Sipaarau sita iaté Tuhan Jesus , abelangan sia ka kup-kumen polak néné , sipasilololit'aké sirimanua . Tápoi ké geti aialá nia mitsá sesere , pat oi ikalaaké nia geget kataí nenda , bailiu kalepakatnia bulat kopé kataí nia , belé peilé ka siburú .
61002021	Oto maerú peilé tá raagai enungan katuroipoat sibara ka Taikamanua , kalulut kenanen baí airaagai , tápoi tá raobá ratut'aké surukat siaket Taikamanua ka tubudda .
61002022	Sangamberinia sigalaiakenenda néné , bulat apasese lé ka tiboiet paobboiakenen néné , " Ikokom lé mitsá jó-jó sigelek'akenennia . " sambat , " Sakkoiló kenanen aturaúan nia , ialeú et ei nia mitsá masipalebbu tubunia ka lotí . "
61003001	Ale kam Sasarainangku simanuntut bagakku ! Néné te suratku sikarua ka tubumui . Ka ruania suratku néné , kubesiáké masiparepdem kam ka pupaatuanan simaliná sikukuddu ka tubumui .
61003002	Bulat kutiddou ka kam , bulé nurepdem kam sangamberinia sikuadda tai nabit Taikamanua , samba surukat sibara kai Tuhan , Rimata Sipaarau , sisilómui ka sinegéakenenda tai apostel .
61003003	Bulat agaietmui , siboikí iaté , ka gogoi kalepakatnia , babara te sia ka puririmanuanda néné , simatutru ka pubobot-bot akkulára . Rapalololoi te kam ,
61003004	rakua ka tubumui kisé , " Aitonéaké si Tuhan momoi nia ! Oto kineneiget kaipangan né nia ? Taikebbukatta ailangóan sia , tápoi ituitsó makeré lé nia kelé siburú , ka tetret pasibaraat polak peilé ! "
61003005	Bulat arabagai lé ka sia néné , tá rasiló pagalaiat aibaraaké manua sambat polak néné Taikamanua , ka tiboietnia . Aibaraaké polak néné Taikamanua , sibara ka oinan , sambat aitugalai sambat oinan :
61003006	tápoi oinan leú et , iaté eba sabeu aitusubuaké polak néné siburú .
61003007	Tápoi beri leú et polak sambat manua kineneiget , ai leú ipasisikeli nia tiboiet Taikamanua , bulé itusubuaké nia ka api ka gogoi sibabara . Samba kineneiget leú ai peilé ipasisikeli manua sambat polak néné , teret iaili tetrenia ituukum'aké samba itusubuaké sia sikataí paraboat .
61003008	Tápoi mitsá alé kam Sasarainangku , ai peilé sara tá momoi nukalipogi kam : ka sia kai Tuhan , tá anai baggeinia sangagogoi ka si sangaribu ngarura ; karuania néné , makeré lé ka sia .
61003009	Tá maburú ka sia kai Tuhan iaké sitonéakenennia , kenanen baí ai sia sipaatu kelé néné . Tápoi maom lé bagania ka tubumui , kalulut taiobána ibara beri sara simasusubu . Bulat besíakenennia geti , bulé rabauaké paatuatda sangamberi sirimanua .
61003010	Tápoi Gogoi kaoijanan Tuhan geti sinulut lé ; ioi kelé sipananangkou . Ka Gogoi nenda , manua tatá sialei nga-ngan leleggu , samba leú et pabula-bulá ka manua leú sappru ilabónia api , ialeú et ka sia polak néné samba sangamberinia sibabara ka bagania leú , tatá .
61003011	Oto ké kisedda baí enungnia itusubuaké sangamberinia ; oto kipa lé simateú nia puparaboananmui ? Bulat buítá maliná paraboatmui , samba masipunenan tubumui ka Taikamanua ,
61003012	ka burut nupangena kam , elé imarepdem bagamui iaili Gogoi Taikamanua . Ka tetret nenda , tatatá te imalabó ka sia manua , samba kalulut oloinia maanaunangan sangamberinia pabula-bulá ka manua .
61003013	Tápoi ka sita geti aitange-ngena kam sipinaleleknia Taikamanua , iaté manua sibau sambat polak sibau ; sedda ai keadilan .
61003014	Oto kalulut néné ale kam Sasaraina simanuntut bagakku , pangenan iaili Gogoi nenda , bulat kau nubesíaké nupaliná kam paraboatmui samba buí ibara kuat tubumui sikataí ka matat Taikamanua . Samba pasikeli kam erut pattablaratmui ka tubut Taikamanua .
61003015	Tápoi addeaké lé kam nia puoom bagat Tuhanta néné ka tubumui néné , kelé sara oggak siakénia ka tubumui , ioi nusiló kam puaragat . Beri leú et ka sia sarainanta simanuntut bagatta si Paulus , aikua leú et ka bagat suratnia ka tubumui . Sibara ka tubut Taikamanua lé pusisikut paatuatnia si Paulus aigalai suratnia néné .
61003016	Sangamberi suratnia , sarat pagalaiat néné leú et ikukua . Kirénangan ai piga ngamataat pá ka bagat suratnia sitaioi tukeruji . Oto rubeiat nenda te arapabailok ka sia sitaiagai aponia pá , samba sitaimaron putotonem baga ka tubut Jesus Kristus . Tápoi tá leú tagegégeki kam , kalulut ka rubeiat bagei leú et ka Buko Sipunenan kisedda leú et aragalaiaké . Tápoi apa sigalaiakenenda néné masibaraaké kasubuatda lé .
61003017	Tápoi kam geti ka kam alé Sasaraina simanuntut bagamai , anuagaian kam pagalaiat nenda . Oto kalulut néné , kau nupanuksuk kam , bulat buí nutut'aké kam katupepeatda sirimanua sipupaparaboat kasit-sit'akenen , pat julut kam ka pasiddonanmui simaron .
61003018	Bulé memei nupuuktungi kam panguruat katet bagat Jesus Kristus Tuhanta , Rimata Sipaarau sita , samba bulé memei makokopé nuagai kam nia . Oto tuumun'aké lé nia , kineneiget , pat aili teret buru-burú ! Amen . Hormatmai , Petrus
62001001	Bagat surat néné , siorak ka pagalaiat Tiboiet sibaraaké purimanuaiat , iaté , Tiboiet siturerere baranangan ka panandaatnia peilé . Akuarep'an kai , samba bulat tubumai amasiitsó . Akukirenengan kai nia , samba bulat kabeimaian amasiomet'aké .
62001002	Akuitsóan kai ka tetret atupatoilá purimanuaiat néné . Iaté lulunia kumumuneng'aké kai nia pagalaiat tubunia . Kupaagai kai ka kam pagalaiat purimanuaiat sipulelelek samba simatom , sikukuddu ka tubut Ukkui , samba sipatoilá nia ka tubumai .
62001003	Apa kuarep kai elé kuitsó kai , nia leú té nenda kusesegéaké kai ka tubumui , bulé sambatta masipuuktungi puririmanua sipatatabbra ka tubut Ukkui sambat ka tubut Togania Jesus Kristus .
62001004	Akugalai kai surat néné ka tubumui , bulé imasappru puaangkat bagatta .
62001005	Néné te katuareman siarepmai sibara ka Togania , sisegéakenenmai ka tubumui : Pató lé nia , ka sia Taikamanua néné , samba bulat tá anai gep-gep ka tubunia .
62001006	Ké takua ai sita patatabbra ka tubunia , tápoi ai lé sita mukukuddu ka pugep-geman , oto apabokongan lé sita ka titiboat samba ka galai tubu .
62001007	Tápoi ké ka pató takuddu kam , kelé kukudduna ka sia Taikamanua ka pató , bailiu maronnangan patabbaratta , samba paabantangan pasasambatta , iageti buinangan leú et jotta logau Jesus , iaté Togania .
62001008	Ké takua baí kam tá anai jotta , oto atabokoían te kam tubutta ; bailiu tá anai Taikamanua ka bagat paatuatta .
62001009	Tápoi ké geti taseseaké kam jotta ka matat Taikamanua , bailiu riu-riu iaké sitonéakenennia samba galaiakénangan keadilan . Appéakénangan jotta samba palinánangan leú et sita ka sangamberi puseleatta .
62001010	Tápoi ké geti takua kam tá anai jotta , ataaddéakéan lé te kam nia Taikamanua néné simaboko , samba toilá tá aitasisiddoni kam tiboiet Taikamanua ka bagat paatuatta .
62002001	Ale kam tatogakku ! Akugalai suratku ka tubumui néné , bulé tá nugalai kam jo . Tápoi ké ai peilé sia sigalai jo , ai ka sita sara sipasibebela sita , iaté Jesus Kristus simaadil ; ititiddouaké te sita ka matat Ukkui .
62002002	Oto kalulut Jesus Kristus , appéakénangan jotta Taikamanua . Iageti tá sarat jotta iaapéaké , tápoi sangamberi jodda taikapolak leú et .
62002003	Ké mareddet sita ka surukat Taikamanua , nenda te toggaiat agaita nia Taikamanua .
62002004	Sia sipasikukua , " Kuagai nia Taikamanua , " tápoi tá mareddet sia ka surukatnia , sipaboboko lé sia , bulat tá anai Taikamanua ka bagat paatuatnia .
62002005	Tápoi ka sia geti simareddet ka tiboiet Taikamanua , bulat mamuiné punununtut bagania ka tubut Taikamanua . Nia té toggaiat ai sita patatabbra ka tubut Taikamanua .
62002006	Kasei sipasikukua ai nia patatabbra ka tubut Taikamanua , buítá itut'aké enung puririmanuan Kristus .
62002007	Ale kam Sasarainamai simanuntut bagamai ! Sisurat'akenenku néné ka tubumui , tá te surukat sibau . Néné geti iaté surukat siburú sisegéakenen ka tubumui taddanangan anumatonem kam baga ka tubut Kristus ; iaté Katuareman Simaerú sibara ka Taikamanua siarepmui siboikí .
62002008	Tápoi kenanen kisedda , surukat sinurat'akenenku néné , sibau leú et ; kalulut ituaagai pusisineseatnia , matotoilá ka tubut Kristus samba ka tubumui leú et ka kam . Aipoí ka sia pugep-geman memei tatatá , tápoi toro bulat sibulatnia , aian itataddaaké iputoro .
62002009	Oto sikua tubuna aian nia muririmanua ka bagat pató , tápoi ai peilé ipulalagaki sia baga sasarainania , oto ai peilé sia ka bagat pugep-geman teret kineneiget .
62002010	Sia sipukateki baga sasarainania , ai sia muririmanua ka pató , pat beri sara apa pá ka tubunia sibaraaké jodda sirimanua .
62002011	Ka sia geti sipulagaki baga sasarainania , ai sia mukukuddu ka pugep-geman . Ka gep-gep lé ipueenung , samba tá iagai kaipa pá ieei , kalulut gep-gep nenda poí tá iooi ipaitsó .
62002012	Akugalai suratku ka tubumui kam Tatogakku , aipoí atuappéakéan jomui kalulut Kristus .
62002013	Akugalai suratku ka tubumui alé kam Saukkui , kalulut anuagaian poí kam nia siturerere kababara ka panandaatnia peilé . Kugalai suratku néné ka tubumui kam Sibautubu , kalulut anukalaakéan kam nia Si Jo .
62002014	Akugalai suratku néné ka tubumui kam Tatogamai , anuagaian poí kam nia Ukkui Taikamanua . Akugalai suratku ka tubumui kam alé Saukkui , kalulut anuagaian poí kam Tiboiet siturerere kababara baranangan ka panandaatnia peilé . Akugalai suratku ka tubumui kam Sibautubu , aipoi bulat maron pupaatuananmui . Ai ka bagat paatuatmui tiboiet Taikamanua , samba anukalaakéan kam nia Si Jo .
62002015	Buí nupununtuki kam baga polak néné , elé aponia pá sibabara ka bagat polak néné . Ké ka tubut polak néné lé manuntu bagamui , oto táan te amanuntu bagamui ka tubut Ukkui Taikamanua .
62002016	Sangamberinia sibabara ka matat polak néné , iaté siobat bagat pubobot-bot akkulára sirimanua sijo , itsó lepá besíaké , samba umun'akenen , sangamberinia néné , tá te sibabara ka Ukkui , tápoi sibara ka polak lé .
62002017	Aipoí ka sia polak samba sangamberinia sibabara ka bagania , sipuoni kiddiyet bagadda sirimanua , aian lé nia tatatá . Tápoi ka sia geti situt'aké siobat bagat Taikamanua , riu-riu lé rapurimanua teret buru-burú .
62002018	Ale kam Tatogakku , aian te malelegre iaili kalepakat polak ! Atukuangan ka tubumui ka panandaatnia , kaooira Saggak Kristus ; samba kineneiget aian sia maiigi sipasisasaggangi Kristus . Nia té nenda toggaiat kalelegrenia iaili kalepakat polak néné .
62002019	Saggak Kristus iaté , sia sipasikakaddiuaké sita , aipoí kirénangan tá saladdouta sia néné . Ké saladdouta baí sia néné , riu-riu lé takuddu kam sambatta . Tápoi arakaddiuaké lé sita , bulé imakopé kolounia bulat beri sia sara ka talagadda bulat oniakenen saladdouta .
62002020	Tápoi anusilóan kam Ketsat Sipunenan siuruakenen Jesus Kristus , iaté lulunia nuaagai kam nia sangamberimui ngantoman bulat sibulatnia .
62002021	Oto akugalai suratku néné ka tubumui , tá te kalulut taiagaimui kolounia ngantoman bulat sibulatnia , tápoi kalulut kolou aagaimui nia lé , samba anuagaian leú et kam tatá nia pabokoat ka bagat ngantoman bulat sibulatnia néné .
62002022	Oniakenen sipaboboko geti , iaté sia sipasikukua tá Rimata Sipaarau nia ka sia Jesus sitonéakenen Taikamanua néné . Bulat Saggak Kristus te sia néné ; tá raakui Ukkui sambat Toga .
62002023	Oto ké tá raakui Toga , sia néné , tá leú te rasisiló nia ka sia Ukkui . Tápoi ké raakui Toga , Ukkui ka sia leú et , rasisiló nia .
62002024	Kalulut néné , bulé nujago kam sipulelelek ka bagat paatuatmui sangamberinia katuareman siarepmui siboikí , taddanangan anumatonem kam baga ka tubut Tuhan Jesus . Aipoí ké baí nulelelek'aké kam nia sipulelelek katuareman néné , riu-riu patabbaratmui ka tubut Toga sambat ka tubut Ukkui .
62002025	Oto néné te sitonéakenen Kristus ka sita iaté : purimanuaiat sipulelelek samba sitaitatatá .
62002026	Akugalai suratku néné iaté , masikua ka matamui pagalaiat sia sigelai masipataju kam kineneiget .
62002027	Tápoi kam geti ka kam , aiuruakéan Kristus Ketsatnia ka tubumui . Oto kaburut ikuddu Ketsatnia ka tubumui , táan leú anai lulunia raoi sabagei rapangantru kam . Aipoí igegelaiaké kam Ketsatnia ka sangamberinia ; samba sangamberi sigelaiakenennia bulat sineseat , tá pabokoat . Oto kau numareddet kam ka singantruakenen Ketsat ka tubumui , samba kau mariu-riu patabbaratmui ka tubut Kristus .
62002028	Kau imariu-riu nupatabbra kam ka tubut Kristus , alé kam tatogakku , bulé ké iaili tetrenia ioi , maró bagatta patuggut mata , tá mulilipput sita kalulut ailatta .
62002029	Anuagaian kam puririmanuania ka sia Kristus , siripot siobat bagat Taikamanua lé . Oto buítá nuagai kam , sangamberi sipupaparaboat siripot siobat bagat Taikamanua , iaté oniakenen tatogat Taikamanua .
62003001	Itsó peité kam kopet nuntut bagania Taikamanua ka tubutta , pat oniakénangan sita tatogania . Aipoí kirénangan lé poí tatogat Taikamanua lé sita néné . Iaté lulunia tá raaagai sita taikapolak sikataí paraboat néné , aipoí tá raagai nia taikapolak , Taikamanua néné .
62003002	Ale kam Sasarainamai simanuntut bagamai ! Kineneiget amuoningan sita tatogat Taikamanua , tápoi kipa ibabailiu sita ka gogoi sibabara , tápei tagai kam kolounia . Tápoi kenanen kisedda , ai lé taagai kam , ké moi baí Kristus , bailiu makerétangan ka tubunia , aipoí bulat tubut tubunangan poí taiitsó kam .
62003003	Oto sangamberi sipukakaronan kelé néné ka tubut Kristus , kau rajajago tubudda , bulé bulat imaliná ; maliná ka jo , kelé linánia ka sia Kristus .
62003004	Kasei sigalai jo , arapasabauan te surukat Taikamanua ; aipoí ka sia jo , iaté pasipasasabau surukat Taikamanua .
62003005	Kelé siagaiatmuian leú et , aioi Kristus , iaté masiappéaké jodda sirimanua , samba tá anai jo ka tubunia .
62003006	Oto sangamberi sirimanua sipatatabbra ka tubut Kristus , táan mariu-riu ragalai jo . Iageti sangamberi simariu-riu mugalai jo , bulat beri peité araitsó , elé araagai nia Kristus .
62003007	Ale kam Tatogakku , buí nuobá kam rapapepe kam kasei pá . Sangamberi sipasigagalaiaké siobat bagat Taikamanua , iaté tatogat Taikamanua , kelé Kristus ka sia néné , Togat Taikamanua lé nia .
62003008	Tápoi sia simariu-riu masigalaiaké jo , tatogat Sanitu lé sia , aipoi ka sia Sanitu néné , amajongan nia baranangan ka panandaatnia peilé . Iaté lulunia aioi Togat Taikamanua , bulé ipakataí galajet Sanitu .
62003009	Sia sipuoni Tatogat Taikamanua , táan mariu-riu ragalaiaké jo , aian poí ka tubudda galai tubut Taikamanua . Samba kalulut aipu-Ukkuian poí Taikamanua , bailiu táan momoi iriu-riuaké mugalai jo .
62003010	Nia té néné pabaggeiatda tatogat Taikamanua ka tubudda tatogat Sanitu ; oto kasei sitaigalaiaké siobat bagat Taikamanua samba sitaipununtuki baga sasarainania , tá tuooniaké nia tatogat Taikamanua .
62003011	Baranangan ka panandaatnia , atusegéakéan katuareman néné ka tubumui : Buítá tapakaté kam baga pasasambatta saalei .
62003012	Buí taului kam kelé galai tubut Kain , sibailiu togat Sanitu , kalulut aimateiaké sarainania . Apa lulunia aimateiaké baginia si Kain ? Iaté kalulut sigalaiakenennia nenda masele , tápoi sigalaiakenen sarainania geti , maroipo lé .
62003013	Oto ale kam Sasarainangku , buí imakisei ka bagamui ké rapulagaki kam baga taikapolak .
62003014	Kelé siagaiattangan leú , sita néné , abelangan sita ka kamateian ; lepá ei sita ka purimanuaiat . Ataagai geti kam nia kelé nenda , kalulut pakakatéta baga pasasamba sasaraina . Oto sitaimakaté baga ka tubudda sasaraina , ai peilé ikukup-kup'aké sia kamateiat .
62003015	Simalagá baga ka tubudda sasarainania , sipamamatei lé nia ; oto kelé siagaimui , sia sipamamatei bulat tá te ibabakkati purimanuaiat sipulelelek sambat sitaitatatá .
62003016	Oto ka enungan kelé néné te taagai kam pakaté baga pasasamba : Aibuluakéan engania Kristus punu tubutta . Kalulut néné , buítá tabuluaké leú kam ka sita enganta punu tubudda sasarainanta !
62003017	Ké baí airaiitsó sia sitaimaigi sibabara ka tubudda , sia simabara ka tubu , tápoi tá raobá masirop'aké sasarainania , kipa iooi ikua manuntu bagania ka tubut Taikamanua ?
62003018	Ale kam tatogakku ! Buí sarat ka ngu-ngunta lé elé sarat ka tiboietta lé ikukuddu punununtut baga . Tápoi kau bulat sibara ka nuntut baga sipulelelek , simatotoilá ka sigalaiakenenta .
62003019	Kisedda te taagai kam katuooniakéta tatogat Taikamanua bulat sibulatnia , sambat paatuatta leú et matenang ka matat Taikamanua .
62003020	Aipoí ai lé taagai kam , ké ijoaké sita paatuatta , oto puaagai Taikamanua peilé abeu ka puaagai paatuatta , ai lé poí iaagai sangamberinia .
62003021	Oto ale kam Sasarainangku simanuntut bagakku , ké tá baí ijoaké sita paatuatta , bailiu ró bagatta mei ka matat Taikamanua .
62003022	Bulat apa lé tatiddou kam ka tubunia , akénangan leú et nia ka sita , kalulut reddetta ka surukatnia samba gagalaiakéta siobat bagania .
62003023	Surukatnia geti sikuania ka tubutta , iaté : Buítá matonem bagatta ka tubut Togania , iaté Jesus Kristus , samba buítá pakaté sita baga pasasambatta , kelé singantoman'akenen Kristus ka tubutta .
62003024	Aipoí sangamberi simareddet ka surukat Taikamanua , sipatatabbra ka tubut Taikamanua lé sia ituooniaké ; oto bailiu ka sia leú et Taikamanua patabbranangan ka tubudda . Kelé siagaita , ai lé nia patatabbra Taikamanua ka tubutta , aiakéan poí Ketsatnia ka sita .
62004001	Ale kam Sasarainamai simanuntut bagamai ! Buí nukatonemi kam sia baga sangamberi sikua tubuna ai ka tubudda Ketsat Sipunenan , tápoi sibo lé kam sia boikí , ituagai bulat sibulatnia leú pá sibara ka Taikamanua ketsat ka tubudda nenda elé tá . Aipoí amaigingan sia tai nabi sipatataju siputetebá ka senen kudduat .
62004002	Oto kisé lé nugagalai kam bulé ioi nuagai kam nia , sibulatnia Ketsat Sipunenan leú pá elé tá : Sangamberi sipasimumuneng'aké kaooi Jesus Kristus ka polak néné bailiu sirimanua , sia té nenda sibara ka tubu Ketsat Sipunenan sibara ka tubut Taikamanua .
62004003	Tápoi sitaipasimumuneng'aké geti pagalaiat tubut Jesus néné , tá anai ka tubudda Ketsat Sipunenan . Ketsat sibara ka Saggak Kristus lé ai ka tubudda . Kelé siarepmui kaooinia ketsat , kineneiget aian nia ka polak néné .
62004004	Tápoi kam geti ale Tatogakku , Kristus lé sibakkat kam . Anukalaakéan kam tai nabi sipatataju , aipoí Ketsat sikukuddu ka tubumui peilé magege ka tubut ketsat sikukuddu ka tubudda ka sia sipuoni bakkat polak néné .
62004005	Ka sia tai nabi sipatataju sarat pagalaiat pupolangan lé ratitiboi , iageti ka sia taikapolak leú et , raaarepi tiboietda , aipoí polak lé sibakkat sia .
62004006	Tápoi sita geti ka sita , tatogat Taikamanua lé sita néné ; oto sia sipasiaagai Taikamanua , raarepi tiboietta . Oto kisedda te taaagai kam pabaggeiatnia , Ketsat sipasigegelaiaké ngantoman katuroipoat , ka ketsat sibaraaké katupepeat .
62004007	Ale kam Sasaraina simanuntut bagamai ! Kau tapakaté kam baga pasasambatta , aipoí sibara ka tubut Taikamanua lé punununtut baga néné . Tatogat Taikamanua lé sia ituooniaké simanuntu baga , samba sia leú et , raagai Taikamanua .
62004008	Sitaimanuntu baga geti , tá raagai nia Taikamanua , aipoí nuntut baga lé nia Taikamanua néné .
62004009	Aipatoiláan nuntut bagania ka tubutta , Taikamanua iaté , aikoiniaké Togania sisasara ka polak néné , bulé taikep'aké kam purimanuaiat kalulut Togania .
62004010	Oto néné te punununtut baga : Tá sita amasipununtuki baga Taikamanua , tápoi Taikamanua lé aipununtuki sita baga samba aikoiniaké Togania , bulé kalulut nia , bara katuappekat jotta .
62004011	Ale kam Sasaraina simanuntut bagamai , ké kisé baí bulat ipukateki sita baga ka sita Taikamanua , oto buítá leú pakaté kam sita baga ka sita pasasambatta .
62004012	Bulat beri peité sia sara sipasiiitsó tubut Taikamanua , tápoi ké pakaté sita baga , oi nia Taikamanua patabbra ka tubutta ; oto bailiu nuntut bagania sikukuddu ka tubutta néné , sut .
62004013	Kalulut aiuruakéan poí Ketsatnia Taikamanua ka tubutta , agaitangan aian sita patatabbra ka tubut Taikamanua , samba Taikamanua leú et aian nia patatabbra ka tubutta .
62004014	Bulat tubumaian te amasiitsó tubut Togat Taikamanua , samba akupaarep'an kai kokoiniakéna nia Ukkui , bailiu Rimata Sipaarau taikapolak néné .
62004015	Oto kasei simuneng'aké Jesus néné iaté Togat Taikamanua , ei Taikamanua patabbra ka tubudda , samba sia leú et patabbraddangan ka tubut Taikamanua .
62004016	Beri sita leú et ka sita , taagai kam samba matonem bagatta punununtut bagat Taikamanua ka tubutta . Nuntut baga lé nia Taikamanua néné . Sia siparimanuaaké punununtut baga , aian sia patatabbra ka tubut Taikamanua , samba Taikamanua ka sia leú et ai nia patabbra ka tubudda .
62004017	Itususut'aké punununtut baga ka tubutta , bulé ibara emen bagatta ka tetret iaili Gogoi Pengadilan . Imaeeme geti bagatta , kalulut puparaboananta ka polak néné , amakeréan kelé puparaboanan Kristus .
62004018	Oto sia sipasinananam nuntut bagat Taikamanua , tá anai ka tubudda pulolotó ; aipoí ka sia punununtut baga simasut masitatáaké sene ngamata pulolotó . Matoilá lé sia sitaipasinananam punununtut baga bulat simasut , iaté malotó sia masiitsó Gogoi Pengadilan .
62004019	Atamakaté kam baga ka sita , kalulut Taikamanua lé poí boikí aipukateki sita baga .
62004020	Oto ké ai sia sipasikukua , " Makaté bagakku ka tubut Taikamanua , " tápoi tá aipukakateki sia baga sasarainania , bulat simaboko lé nia . Aipoi sitaipukateki baga sasarainania siitsónia , tá leú te makakaté bagania ka tubut Taikamanua sitaiiitsoketnia .
62004021	Oto néné te surukat siaket Kristus ka tubutta , iaté : Kasei simanuntu baga ka tubut Taikamanua , buítá manuntu leú et bagania ka tubudda sasarainania .
62005001	Togat Taikamanua lé ituooniaké sia sangamberi sikatonemi Puririmata Sipaarau nia Jesus , sitonéakenen Taikamanua néné . Simanuntu baga ka tubut sara ukkui , manuntu leú te bagania ka tubut togat ukkui néné .
62005002	Oto ka enungan néné te taaagai kam nia punununtukitta sia baga tatogat Taikamanua , iaté : Manuntu bagatta ka tubut Taikamanua sambat mareddet sita ka surukatnia .
62005003	Masipununtuki baga Taikamanua , katukolobatnia iaté , masireddet surukatnia . Bulat tá masané ka tubutta surukatnia ,
62005004	aipoí sangamberi tatogat Taikamanua , momoi rakalaaké polak sijo néné . Tonem bagatta lé tapapakei kam masikalaaké polak néné .
62005005	Kasonia momoi masikalaaké polak néné ? Bulat sarat sia lé sikatonemi , Jesus néné , iaté Togat Taikamanua .
62005006	Jesus Kristus te amoi ka polak néné sambat oinan pasiraukatnia samba leú et logau kamateiatnia . Aioi tá sarat oinan , tápoi sambat oinan sialei logau . Bulat tubut Ketsat Sipunenan te amasimuneng'aké pusisineseatnia néné , aipoi ka sia Ketsat beri pei paboko nia .
62005007	Ai telu sipasimumuneng'aké , iaté : Ketsat Sipunenan , oinan sambat logau ; kateludda néné , makeré simuneng'akenenda .
62005008	
62005009	Kirénangan matonem bagatta ka simuneng'akenenda sirimanua , tápoi bulat simuneng'akenen Taikamanua peilé bulat maron . Oto nenda te pasimunengan siaket Taikamanua pagalaiat tubut Togania .
62005010	Kalulut néné , sia simatonem baga ka tubut Togat Taikamanua , arasilóan té simuneng'akenen néné ka bagat paatuatda . Tápoi sia geti sitaimatonem baga ka tubut Taikamanua , araoniakéan lé nia Taikamanua néné kelé sipaboboko , tá poí matonem bagadda ka sikuat Taikamanua pagalaiat tubut Togania .
62005011	Néné te tiboiet pasimuneng : Aiakéan ka tubutta puririmanua sipulelelek samba sitaitatatá , samba Togania te bakkat purimanuaiat .
62005012	Oto kasei masibakkati Togat Taikamanua , aian té ka tubunia purimanuaiat nenda ; iageti sitaibakkati nia , tá leú te anai purimanuaiat ka tubunia .
62005013	Kugalai suratku néné ka tubumui simatonem baga ka tubut Togat Taikamanua , bulé nuagai kam nia kababarania purimanuaiat sipulelelek samba sitaitatatá ka tubumui .
62005014	Samba amaemengan bagatta mei ka matat Taikamanua , kalulut atakatonemingan aarepina paniddogatta , ké tatiddou kam apa pá siripot teú bagania .
62005015	Kalulut aagaita aarepina paniddogatta ké tatiddou apa pá ka tubunia , oto kolou leú et taagai kam aakéna apa siniddouta ka tubunia .
62005016	Oto ké nuitsó kam ai sara ka talagamui tai Kariten sigalaiaké jo sitaibaraaké kalimaiat puririmanua sipulelelek sambat sitaitatatá , tiddouaké kam nia ka tubut Taikamanua ; bulé ikau ka sia Taikamanua purimanuaiat . Néné sarat ka tubudda lé sigalai jo , tápoi jodda nenda tápei sibaraaké kalimaiat purimanuaiat sipulelelek samba sitaitatatá ka tubudda . Tápoi ai jo sibaraaké kalimaiat purimanuaiat nenda ka tubudda . Pagalaiat nenda geti , tá leú kukukua ka matamui bulé nutiddouaké kam sia ka tubut Taikamanua .
62005017	Sangamberinia sele sigalaiakenen , iaté nenda oniakenen jo , tápoi ai jo sitaibaraaké kalimaiat purimanuaiat sipulelelek sambat sitaitatatá ka tubudda sirimanua .
62005018	Taagai kam sangamberi sipuoni tatogat Taikamanua , tá ragagalai taiaariakenen mugalai jo , aian poí Togat Taikamanua sisakkeri sia , oto ka sia leú Si Jo néné , táan momoi igalai apa pá ka tubudda .
62005019	Ataagaian kam babakkatina sita Taikamanua , kenanen baí sangaliot polak néné ai nia ka kupkumen Si Jo .
62005020	Ataagaian kam amoian nia Togat Taikamanua , samba aiakéan ka sita pukokolou ka baga , bulé bulat taagai kam nia Taikamanua bulat sibulatnia . Oto patabbarattangan ka tubut Taikamanua bulat sibulatnia , samba patabbarattangan leú et ka tubut Togania Jesus Kristus . Oto nia té néné Taikamanua bulat sibulatnia , samba néné te purimanuaiat sipulelelek samba sitaitatatá .
62005021	Oto kam Tatogakku , areuaké kam tubumui ka tubut sabulungan !
63001001	Sibara kaku sipuoni panei-nei paamian , bulat simanuntu baga ka tubumui te surat néné , kuaké nia ka tubum Ina sipilit Taikamanua , samba leú et ka tubudda tatogam Ina . Iageti tá sarakku manuntu baga ka tubumui , tápoi beri leú et sia siagai katuareman bulat sibulatnia sibara ka Taikamanua leú et , manuntu bagadda ka tubumui .
63001002	Aipoí ka sia Taikamanua , ai lé nia mukukuddu ka bagat paatuatta , samba mariu-riu lé ikuddu ka talagatta teret buru-burú .
63001003	Bulé isukat'aké samba ipanguruani sita katet baga samba ibujai sita Ukkui Taikamanua samba Jesus Kristus Togat Ukkui . Bulé ka linat paatuat samba ka nuntut baga tabakkati kam sangamberinia néné .
63001004	Bulat seget kopet angkat bagakku akuagai kababaradda tatogam Ina sipupaparaboat siripot ngantoman Taikamanua , kelé ka sikuat Ukkui Taikamanua ka tubutta .
63001005	Oto kalulut néné Ina , bulat paniddogatku ka tubumui , bulé pakaté kam sita baga pasasambatta . Sikuakku ka tubum néné Ina , tá surukat sibau , tápoi amaburúan aituaké ka tubutta ka panandaat atamatonem kam baga peilé .
63001006	Pakaté baga iaté , muparaboat siripot obaket bagat Taikamanua . Ialeú et surukat siarepmui ka panandaatnia , iaté masikua , bulé nupakaté kam baga pasasambamui .
63001007	Atusalúan polak putebakatda sipatataju . Sia néné tá ramumuneng'aké ka bagadda kaooi Jesus Kristus ka polak néné bailiu sirimanua . Oto sia néné te oniakenen sipatataju sambat Saggak Kristus .
63001008	Oto bulat jago kam , buí imapepe sigalaiakenenmai sibailiu puuktunganmui . Bulat besíaké kam bulé nusiló kam sangamberinia upamui sibara ka Taikamanua .
63001009	Kasei sitaiomet'aké nganturat Kristus , tápoi bagei lé ragagalaiaké , tá kelé singantruakenen Kristus , tá anai sia mubabakkat ka tubut Taikamanua . Tápoi sia geti simariu-riu masiomet'aké nganturat Kristus , ai sia mubabakkat ka tubut Ukkui , samba leú ka tubut Toga .
63001010	Oto ké ai sia siooi masingantruaké nganturat bagei , tá kelé singantruakenen Kristus , bá sisiló kam sia ka lalepmui ; samba bá kakau kam salam ka tubunia .
63001011	Aipoí sia sipasikakau salam ka tubut sirimanua kelé néné , aratut'aké leú te sia masigalaiaké sikataí .
63001012	Siripokatnia maigi peilé kuanenku ka matamui ; tápoi kelé tá masegé bagakku kutiboi nia ka surat . Bulat aikukakaroni baga ioi kuoi kubalou kam , bulé bulat imagora bagatta .
63001013	Oto beri sia leú samomoínu Ina sipiliy Taikamanua leú et , segé salamra ka tubum Ina .
64001001	Ale saraina Gayus simanuntut bagakku ! Aku néné panei-nei paamian , bulat simakaté baga ka tubum ,
64001002	aikutitiddouaké ekeu ka tubut Taikamanua , bulé imarogdang puririmanuam , samba bulé ramaerú sangamberidda ka tubum , kelé erut bagam kekeu leú et .
64001003	Bulat mangká bagakku simakopé akuarep katuareman tubum sisegéakenenda piga pá saalei tai Kariten , iaté pagalaiat topitnu ka tubut Taikamanua bulat sibulatnia , aipoí bulat kirénangan lé bulat mariu-riu nuparaboat'aké siripot tiboiet Taikamanua .
64001004	Tá anai bagei siangkáaké bagakku simakopé , sarat masiarep erut puparaboananda tatogakku ragalaiaké siripot singantoman'akenen Taikamanua lé .
64001005	Ale Sarainangku Gayus ! Bulat matopit ekeu masipuukú galajet , iaté masipasikeli saalei pasasamba tai Kariten ; samba beri leú sia saaleita tai Kariten taiaagaietnu leú , ainupasisikeli sia .
64001006	Aranunuakéan punununtut bagam sigalainu , ka matadda sapaamian ka kudduatmai sené . Oto kutiddou ka tubum bulé nurop'aké sia , ioi rariu-riuaké puenungannanda , oto bailiu mangkánangan bagat Taikamanua ,
64001007	aipoí ka puenungananda raei masipuukú galajet Kristus , bulat beri apa pá tá anai rasisiló sibara ka tubudda sipuarat sabulungan .
64001008	Oto buítá tarop'aké kam sia saaleita pasasamba tai Kariten sigalaiaké kelé néné , bulé sikeré kabei sita masipakakra ngantoman arat bulat sibulatnia sibara ka Taikamanua .
64001009	Akukauan suratku siteté ka tubudda sapaamian , tápoi ka sia geti si Diotrepes sigelai muuté ka paamian , tá iobá ireddet sikuakku .
64001010	Amoian geti aku poiliatkungan nia sangamberi sigalaiakenennia , iaté pagalaiat pukakataí nia samba pabokoatnia , ipabara tiboiet pagalaiat tubumai ! Tápoi bulat tápei sesegé bagania galai tubunia kelé nenda . Ka tetret araoi saalei pasasambadda tai Kariten , bulat tá iobá isiló sia . Tápoi aikeraaké lé sia siobá masisiló sasarainanta néné , bulé buí rasiló sia , samba lepá , kuanangan bulé rabelaaké sia ka paamian !
64001011	Ale kam Sasarainamai simanuntut bagamai , buí nuului kam pukakataí néné . Simaerú lé ului kam . Aipoí Taikamanua lé sibakkat sia sipasigagalaiaké simaerú . Sia geti sitaigalaiaké simaerú , tápei raagai nia Taikamanua .
64001012	Tápoi araumun'akéan galai tubunia ka sia si Demetrius . Beringan Taikamanua aiumun'akéan galai tubunia . Kai leú et ka kai akuumun'akéan kai sigalaiakenennia , samba ai lé nuaagai kam , sangamberinia sisegéakenenmai néné , bulat katonemiet lé .
64001013	Bulat maigi peilé kuanenku ka tubum , tápoi sipinaatukku , maerú peilé tá kukua nia ka suratku .
64001014	Bulat táan leú mauuju tapaaili , sedda peité tapatibo sipatutuggut mata .
64001015	Bulé ipanukani ekeu Taikamanua . Beri sia saaleinu leú et ka kudduatku néné , segé salamra ka tubum . Ai leú nusegéaké salamku ka tubudda sangamberi saaleita ; ai leú nusenei sia .
65001001	Ale kam Sasaraina sipiliy elé simanuntut bagat Ukkui Taikamanua samba sia pasikeliet Jesus Kristus . Aku néné si Judas , sarainan Jakobus pagugulet Jesus Kristus .
65001002	Bulat kukaroni baga : Bulé ipanukani samba ibujai kam Taikamanua , samba leú iaké ka kam panguruat sipususukkra .
65001003	Ale kam Sasaraina simanuntut bagakku ! Aikabaraji geti akuaké suratku néné ka tubumui , iaté masikolouaké puaragat sisilóta simakeré . Tápoi kineneiget bulat aitubbui bagakku masingantru kam ka suratku néné , bulé mariu-riu nuperjuang'aké kam nia teret eddet putotonem bagamui ka tubut Kristus , sipanguruat'akenen Taikamanua ka paamiannia , sangamitsá tápoi teret buru-burú .
65001004	Aipoí sia néné , taiaagaietta lé , aratugurú ka talagatta . Simakopé kataí paraboat lé sia néné . Galajetda iaté masipabailok Katuareman Simaerú , iaté pagalaiat panguruat katet Taikamanuanta , bulé ioi rasegéaké bagadda mugalai siobat akkulára . Tá leú et raobá masisiló , Jesus Kristus , sarat nia Utéta samba Tuhanta . Aipoi ka panandaatnia peilé atusiblaakéan ka Buko Sipunenan pagalaiat ukumanda .
65001005	Kirénangan anuagaian kam sangamberinia néné . Tápoi kenanen kisé , kuobá kukua nia mitsá ka matamui pagalaiat sigalaiakenen Taikamanua aibelaaké bangsa Israel ka laggai Misir . Lepá subuakénangan sia ka talagadda sitaimatonem baga ka tubut Taikamanua .
65001006	Bulé nuagai kam nia , beri leú et sia samalaika , ké rasaliuaké masigalai galajet tá siripot galajetda , pat kaddiuakérangan kudduatra , tá isoppi ikabé sia rattei simatom , Taikamanua , iribbaiaké sia ka kudduat simagep-gep ka tei polak . Iageti Kuddu sia sedda , teret iaili tetrenia rasiló ukuman ka Gogoi pasiukuman sabeu .
65001007	Repdem leú kam kelé ka laggai Sodom sambat Gomora , samba leú ka palagga-laggai ka bébénia , sipasigagalaiaké kelé sigalaiakenenda samalaika . Ragalaiaké pusilaingeat samba muparaboat bulat kasit-sit'akenen . Pat silórangan paoreat ka api sitaipepé , bulé ibailiu nia repdemenra sangamberi sirimanua .
65001008	Kisedda leú te ka sia , apabulá rapaatu , pat pajoddangan tubudda . Rapuaarak lé geget Taikamanua , samba raobá masipaloloi samakluk siabeu tiboi tubu ka manua .
65001009	Beringan ka sia si Mikael siutéaké samalaika , tá aiperú kelé néné . Ka tetret arapajogglo Sanitu leú et arapaukeli kasei masiaalá tubut Mose simamatei , tá maró bagania ijoaké Sanitu ka paloloiat . Tápoi aikua lé kisé si Mikael ka tubut Sanitu , " Bulé iukum'aké ekeu si Tuhan ! "
65001010	Ka paloloiat sikuadda néné , arasaggangingan sangamberinia sitaiaagaietda . Bulat kelé tarimeuan lé sia , sitá paatuat , tuklet tubuddangan lé raagai nia . Oto nenda te kabaraiat katukataikatda .
65001011	Bulat mateirangan tedda ! Aratut'akéan kelé galai tubut Kain . Kalulut rabesíaké ibara bulagatda , gurukiddangan guluggut katupepeat , kelé kai Bileam . Iageti sia leú et ka sia tususubuaké leú et sia kalulut pasisasaggangidda , kelé ka tai Kora .
65001012	Oto mugegelek sita masiitsó galai tubudda ka tetret ai kam mupupunen . Kalulut emúra mukom ; bulat beri goisó ailadda , bulat sarat tubudda lé rapasisikeli , lepá . Sia néné , kelé tinobut siboroi rusa , tá ibebeléaké urat . Ialeú et sia néné kelé loiná sitaipububua , kenanen aiailingan tetret pubuaat buat kaju ; samba bulat kelé loiná siburau lé sia , pat oi sambat ungatnia , amatteian sia .
65001013	Kelé onut koat sikataí , pat pububutnangan , kisedda te sia néné , rabelaaké bubut ka galai tubudda sipakaila sirimanua . Makeré lé sia kelé panyanyat simatui-tuiet , kaipa nia ei . Oto aitarek'akéan Taikamanua kudduatra ka simakopé kataí gep-gep . Iageti kuddu sia sedda teret buru-burú .
65001014	Si Enok , reddenan sikapitu barania kai Adam , ai sibalatnia pagalaiat néné . Aikua si Enok , " Itsó pei kam , momoi te si Tuhan sambadda sipuriribu samalaikania sipunenan ,
65001015	masihakimi sangamberi sirimanua . Iuukum'aké te sia si Tuhan sangamberi sikataí paraboat kalulut sigalaiakenenda kasit-sit'akenen . Samba iuukum'aké te sia sijo samba sitaimareddet ka nga-nga , kalulut paloloiat sitiboakenenda . "
65001016	Sarat mutetet samba masijoaké sabagei lé ragagalai . samba sarat siripot pubobot-bot akkulá ka jo lé rapaparaboat'aké . Masiatsi tubu samba masiumun sabagei lé ragagalai , bulé ibara uktukra .
65001017	Tápoi kam geti ka kam ale Sasarainangku , kau nurepdem kam sikuadda siboikí tai apostel Tuhanta Jesus Kristus .
65001018	Arapoiliat'an poí ka matamui siboikí , iaté , kei iaili tetrenia Gogoi Sialu , babara te sia siasá kam , iaté sia siparaboat'aké siripot pubobot-bot akkulára ka sikataí .
65001019	Sia té néné sibaraaké karaganan ka paamian , aisop-sop'an ka tubudda galai tubut polak néné . Tá aisosop-sop ka tubudda Ketsat Sipunenan .
65001020	Tápoi kam geti ka kam ale Sasaraina , kau imariu-riu nujago kam puririmanuan tonem bagamui ka tubut Kristus ; aipoí tonem bagamui néné , bulat maliná . Kau nupaniddou kam ka tubut Taikamanua ka geget Ketsat Sipunenan .
65001021	Samba kau leú imariu-riu nukuddu kam ka pasikelat nuntut bagat Taikamanua , ka pasingengenamui iaili tetrenia ioi panguruat katet bagat Tuhanta Jesus Kristus , sipasiaaké ka tubumui purimanuaiat sipulelelek samba sitaitatatá .
65001022	Kau nupatoilá kam nuntut bagamui ka tubudda simarua baga .
65001023	Tik-tik kam sia rabela ka api , buí ramalabó . Ka sia sabagei leú et , kau nupatoilá kam katet bagamui ka tubudda ka lotó . Tápoi kau nukasit-sit'aké kam paraboatda , samba leppeira sisappot pubobot-bot akkulára ka jo .
65001024	Aipoí Taikamanua , simagege masipasikeli kam , buí nubelé kam , samba sipasiaabbit kam ka matania ka simalatsat ka angkat baga samba sitá kuat tubu ka sikataí ,
65001025	sarat nia lé Taikamanua , Sipasiaarauaké sita , sinilóta ka sigalaiakenen Jesus Kristus Tuhanta . Nia té Taikamanua sipululatsat , samba sipulubeunan , sipasikukup-kup'aké samba berwibawa barania ka panandaatnia peilé , pat aili teret buru-burú ! Amen .
66001001	Bagat buko néné iaté pagalaiat sangamberi sipinatoilat Jesus Kristus , sipuaaili ka gogoi sibabara . Aipoiliat sangamberinia néné Taikamanua ka tubut Kristus , bulé isegéaké nia ka tubudda sapagugulet Taikamanua pagalaiat sipuaaili ka gogoi sibabara . Aikoiniaké malaikania Kristus ka tubut Johannes , paguguletnia , bulé ipoiliat sangamberinia sipuaaili néné , ka tubunia .
66001002	Bailiu ka sia si Johannes , poiliatnangan sangamberi siitsónia néné . Oto néné te pangasegekatnia pagalaiat patonekat Taikamanua siron'akenen Jesus Kristus ka simuneng'akenennia .
66001003	Oto mauktuk te sia sipasibabatsaaké samba sipasiaarep katuareman siniblaakenen buko néné , samba sipasirereddet sangamberinia sitususurat ka bagania . Aipoí táan mauju ipuaili sangamberinia néné .
66001004	Ale kam Sasarainamai sikukuddu ka paamian sipitu néné ka Asia ! Aku sipuoni si Johannes néné bulat aikukakaroni baga , bulé tupanguruat'aké ka tubumui panukanan samba pabujaiat sibara ka Taikamanua ; iaté nia , tonemnangan lé aian nia , samba siturerere kababara , sambat simariu-riu kababara ; samba leú et sibabara ka sipitu ketsat sikukuddu ka matat uddenan purimataat Taikamanua ,
66001005	samba leú sibabara ka tubut Kristus sipasimumuneng simatopit . Nia lé bulat siboikí aisuruaké Taikamanua ka simamatei , samba nia leú et masikukup-kup'aké tai rimata ka polak néné . Bulat makaté bagat Jesus ka tubutta , samba kalulut kamamateinia , belaakénangan sita ka jotta ,
66001006	samba bailiuakénangan leú et sita sara bangsa sikokoiakenen sarat imam , sipuukú galajet Taikamanua , Ukkuinia . Jesus Kristus te sipulubeunan samba sipulugege teret buru-burú . Amen !
66001007	Itsó kam , aian nia momoi aikukunemi nia tinobut ! Raiitsó te nia sangamberi sirimanua . Beri sia sipasipupunu nia leú et , raiitsó nia . Mulului-lui te sia sangamberi taikapolak kalulunia . Oo , bulat momoi nia ! Amen !
66001008	Aikua si Tuhan Taikamanua , " Aku té panandaatnia sambat leú et kalepakatnia , iaté nia bulat tonemnangan lé aian nia , siturerere kababara , sambat sibabara teret buru-burú , sambat Sipulugege . "
66001009	Aku néné iaté sipuoni si Johannes , sarainamui sikeré besit tubu mangorik pangoringan siloketda sangamberi sipasiului Kristus . Maom bagatta mangorik siripot puoonitta paamian bakkatnia . Araribbaiaké aku ka nusa Patmos kalulut sesegéakéku patonekat Taikamanua , siron'akenen Jesus ka simuneng'akenennia .
66001010	Ka gogoi Tuhan , kuneminangan aku Ketsat Sipunenan , arepkungan leú et nga-nga simaron , kelé nga-ngan pipiau , ipanibo ka tei-teiku .
66001011	Kuanangan nga-nga néné ka tubukku , " Surat'aké sangamberinia siitsónu , lepá kaunungan nia buko néné ka paamian sipitu , iaté : Epesus , Smirna , Pergamus , Tiatira , Sardis , Piladelpia , sambat Laodikea . "
66001012	Iageti pitsakkungan tei-teiku kuitsó kasonia sipaninibo ka tubukku . Oto itsókungan pitu ngambua reret kudduat alito sigalai sibara ka emas .
66001013	Ka tengan reret kudduat alito , ai sara sipuririó ; ituitsó kéan lé mutubu sirimanua . Ai saraubánia simananta pat aili ka rerenia . Ka rurukatnia ai aipakei tabbot rurukat sigalai sibara ka emas .
66001014	Mabulau alainia kéan lé bulut biri-biri , bulat kéan lé bagat batta . Matania aimuju-juluu kéan lé api ;
66001015	rerenia aimukikinam kéan lé baí tembaga silabó . Nga-ngania kéan lé nga-ngan oinan puruupugat sabeu .
66001016	Ka kabeinia sikattoet , ai pitu panyanyat , samba ka ngu-ngunia ai sara lanjau simalauru rua ngasilá nia . Matania matoro , kéan lé matat sulu sinágó .
66001017	Oto kelé akuitsó nia , purappokkungan ka matania , bulat kéan lé simamatei , aku . Tápoi lepá rapeakénangan kabeinia sikattoet ka tubukku , iageti kuanangan ka matakku , " Buí numalotó ! Aku té néné panandaatnia samba leú et kalepakatnia .
66001018	Aku té néné sipuririmanua ! Amateian aku , tápoi itsó peité , amurimanuangan aku teret buru-burú . Aku lé sipanei-nei kamateiat , samba taikabaga .
66001019	Oto kalulut néné , surat'aké sangamberinia siitsónu , iaté sangamberi sibabara kineneiget , samba aponia sipuaaili ka gogoi sibabara .
66001020	Néné te kelé keleatnia sipitu panyanyat siitsónu kai kattoetku , samba sibara ka sipitu reret alito sigalai sibara ka emas : Panyanyat sipitu iaté , samalaikat paamian sipitu , samba sipitu reret kudduat alito , iaté , paamian sipitu . "
66002001	" Surat'aké kisé ka tubudda samalaikat Epesus : Aikoí né patonekat sibara ka sia sipasiomet'aké kai kattoetnia panyanyat sipitu , samba sipueenung ka talagat reret alito sipitu sigalai sibara ka emas .
66002002	Ai lé kuaagai sangamberinia sigalaiakenenmui : Bulat ainumomo-moaké kam tubumui mugalai , sambat bulat makopé om bagamui . Aikuaagai bulat beri tutuna bagamui ka sikataí . Sia sipasiooniaké tubuna apostel , oto tá sibulatnia , anuujingan kam sia , samba anuagaian kam pabokoatda .
66002003	Anuom'aké samba amangorik'an kam kalulut aku , samba tá amabelé bagamui .
66002004	Sarat néné lé taiseset bagakku ka tubumui : Táan ainupukakateki kam aku baga kelé ka panandaatnia .
66002005	Oto kalulut néné , bulat amakopéan kerunia anubelé kam ! Bauaké kam paatuatmui , samba galaiaké kam kelé sigalaiakenenmui siboikí . Ké tá baí nugalaiaké kam sikuakku néné , oi aku kuburau reret alito ka kudduatnia .
66002006	Tápoi ai leú te simaerú sigalaiakenenmui , iaté : Malagá bagamui ka sigalaiakenenda sipasiului Nikolaus , simalagat bagakku kaku leú et .
66002007	Kasei simaarep piú , kau ilelek'aké sikuat Ketsat Sipunenan ka tubudda sapaamian ! Simamanang kuoobáaké rakom buat loiná purimanuaiat sipututútú ka Monen Taikamanua . "
66002008	" Surat'aké kisé ka tubudda samalaikat paamian Smirna : Aikoíné patonekat sibara ka tubut panandaat samba kalepakat ; simamatei sambat sitususuru mitsá .
66002009	Ai lé kuaagai pureu-regat bagamui ; samba ai leú et kuaagai gebámui , tápoi siripokatnia simakayo lé kam ! Akuagaian paloloiat sikuadda ka tubumui , sikua tubuna tai Jahudi , oto tá ; tápoi paamianda Sanitu lé sia !
66002010	Táan té mauuju ioi ka tubumui pangoringan ; aipoí buítá nuorik kam néné . Kalulut néné buí numalotó kam . Sarat néné lé repdemenmui , Ikakau té kam Sanitu piga pá ka talagamui ka bagat penjara , bulé isibo kam . Pulu ngagogoi te burúnia nupango-ngorik kam sedda . Oto buítá numatopit kam masitut aku teret matei , iapeité akékungan ka kam purimanuaiat sipulelelek sambat simatom kelé sara hadiah kamamanangmui .
66002011	Kasei simaarep piú kau ilelek'aké sikuat Ketsat Sipunenan ka tubudda sapaamian ! Sia simamanang , táan raoorik apa pá , kalulut kamateiat sikarua . "
66002012	" Surat'aké kisé ka tubudda samalaikat paamian Pergamus : Aikoíné patonekat sibara ka tubunia sipasiomet'aké lanjau simalauru rua ngasilánia .
66002013	Aikuaagai kudduatmui , iaté ka kudduat purimataat Sanitu . Matopit kam masitut aku . Beringan poí ka tetret aitumateiaké ka matamui si Antipas sipasimumuneng'aké aku simatopit ka markas Sanitu tá anuputatá kam putotonem bagamui ka tubukku .
66002014	Tápoi kenanen kisé , ai piga pá sitaioobaket bagakku ka tubumui : Iaté , ai piga pá sia ka talagamui sipasitutut'aké nganturat Bileam . Aipoí aipangantoman nia si Bileam si Balak néné , bulé iagai kipa ipaeerú ioi ramajo bangsa Israel ; iaté ináná sia rakom kan sibuluakenen ka tubut bulungan samba leú et bulé ragalaiaké pusilaingeat .
66002015	Samba ai leú et sia ka talagamui situt'aké nganturatda sipasiului Nikolaus .
66002016	Oto bauaké kam paatuatmui ! Ké geti tá nubauaké kam paatuatmui , táan mauju oi aku kusaggangi sia lanjau sikukuddu ka ngu-ngungku .
66002017	Kasei simaarep piú kau ilelek'aké sikuat Ketsat Sipunenan ka tubudda sapaamian ! Simamanang , kuoobáaké rakom manna simalipput , samba senenda rasisiló bukkú simabulau sibara kaku . Ka bukkú néné , ai atusurat'aké sara oni sibau , sitaiaagaietda kasei pá , sarat sia lé sipasisisiló iagai nia . "
66002018	" Surat'aké kisé ka tubudda samalaikat paamian Tiatira : Aikoíné patonekat sibara ka Togat Taikamanua , sibara mata sipuju-juluu kelé api , samba rerenia sipukikirisau kelé tembaga silabó .
66002019	Ai lé kuaagai sangamberinia sigalaiakenenmui , samba ai lé kuaagai pakakatémui baga pasasambamui , topitmui , pugagalaimui , samba leú et om bagamui masiorik pangoringan . Aikuaagai ronmui kineneiget mugalai , belé peilé kelé siboikí .
66002020	Tápoi ai taiseset bagakku ka tubumui : Aitututu bagamui ka tubut Isebel , iaté sinanalep sikua tubuna pakoiniet Taikamanua . Amaigingan sia sapakoinietku , sipataju nia sambat sipangantru nia , bulé ragalai pusilaingeat , samba leú masikom kan sibuluakenen ka sabulungan .
66002021	Akukauan ka sia oggak , bulé ibauaké paatuatnia , tápoi tá iobá iariaké galajet pusilaingeat .
66002022	Oto repdem néné ! Kurarapdam'aké te nia pat bara besínia ka pereman . Pangorikrangan simakopé sedda , sambadda sabagei sipaeelet ka tubunia . Kineneiget te kugagalaiaké nia sangamberinia néné , sarat ké raariaké geti masigalaiaké jo sambat nia ka sia néné , iapeité taigalaiakékungan nia .
66002023	Kumamateiaké leú te sia ka sia sipasiuluinia , bulé raagai nia sangamberi paamian , puaaku nia siagai masikeruji sipinaatu sambat paatuatda sirimanua . Kusisiliaké te ka tubumui siripot sigalaiakenenmui sene-senemui .
66002024	Tápoi kam geti ka kam sabagei ka Tiatira , tá anutut'aké kam nganturat sikataí néné , samba tá anugelai kam pusikuat paatuat Sanitu . Kukua ka matamui , tá kututuppai ka tubumui abbinen sisanéaké kam .
66002025	Tápoi pat oi aku ka gogoi sibabara , kau imariu-riu nuomet'aké kam siikep'akenenmui .
66002026	Oto sangamberi simamanang pat aili ka kalepakatnia mariu-riu ragalaiaké siobat bagakku , kaukungan gege ka tubudda , kelé sisilóku kaku ka Ukkuiku . Rasisiló te gege sibara kaku masiutéaké tai bangsa ka gege simaron , masisubuaké tai bangsa kelé raragat'aké parió polak .
66002027	
66002028	Rasisiló te panyanyat usutat sibara kaku .
66002029	Oto kasei simaarep piú , kau ilelek'aké sikuat Ketsat Sipunenan ka tubudda sapaamian . "
66003001	" Surat'aké kisé ka tubudda samalaikat paamian Sardis : Aikoíné patonekat sibabara ka tubunia sibara pitu ketsat Sipunenan sambat sibara pitu panyanyat . Ai lé kuaagai sigalaiakenenmui . Katukuanannia geti , ai kam muririmanua , tápoi siripokat nia , ai lé kam mamatei !
66003002	Oto kauan , suru kam , paron kam apa sipulelegei siikep'akenenmui , ainangan tápei mamatei sangamberinia . Aipoí kipa siitsóku ka sigalaiakenenmui , tápei anai beri sara simalelek ka matat Taikamanua .
66003003	Repdem kam mitsá sangamberinia sigelaiakenen ka tubumui siboikí , samba sangamberinia siarepmui . Oto galaiakéan kam sangamberinia sambat bauakéan kam paatuatmui . Bulat ké tá nureddet kam , oikungan leú et ka tubumui kelé sipananangkou ; bulat tá te nuaagai kam , tetrenia kaoijananku .
66003004	Tápoi ka talagamui ka Sardis néné , ai peilé sia sijago bulé mariu-riu maliná leppeira . Sambamai té mueenung muleppei leppei simabulau , aipoí mateú sia ka sia kelé nenda .
66003005	Ka tubudda simamanang tukakau saraubá simabulau . Oninda leú et , tá tupoposa ka Buko Purimanuaiat . Samba kumumuneng'aké te ka matat Ukkuiku sambat ka matadda samalaikania , pubabakkatku sia néné .
66003006	Kasei sibara piú , kau ilelek'aké sikuat Ketsat Sipunenan ka tubudda sapaamiannia ! "
66003007	" Surat'aké kisé ka tubudda samalaikat paamian Piladelpia : Aikoíné patonekat sibara ka tubunia sipunenan sambat bulat sibulatnia . Nia té sipasiomet'aké panguksik sibakkatit Dapid ; ké ibukáaké baí , bulat beri sia sara siooi masipat-pat'aké , samba ké ipat-pat'aké baí , bulat beri sia sara siooi masibukáaké .
66003008	Ai lé kuaagai sigalaiakenenmui . Ai leú et kuaagai taimakopé nia ronmui ; anutut'akéan kam ngantomanku , samba matopit kam ka tubukku . Ka kam akubukáakéan sara matatbaliu , sitaioi rapat-pat'aké kasei pá onia .
66003009	Repdem kam néné : Sia sibailiu sikauman Sanitu , sipaboboko , sikua tubuna tai Jahudi , oto tá , bulat kukakau sia murappo ka matam . Sedda peité raagai punununtukikku ekeu baga .
66003010	Kalulut anureddet'an poí kam surukatku , bulé numaom kam baga , aku leú et kaku kusasakkeri leú et kam ka paoreat sipuaaili ka sangaliot polak néné . Ipuaaili kelé néné geti , bulé itusibo sia sangamberi taikapolak néné .
66003011	Táan mauuju kuoi ! Jago kam sipulelelek sangamberinia siikep'akenenmui , buí rarau-rauaké nia kasei pá hadiah kamananganmui .
66003012	Simamanang , kubabailiuaké sia kelé arigi ka uma sipunenan Taikamanuangku , iageti kuddu nia sedda teret buru-burú . Oto Onin Taikamanuangku sambat onin laggai Taikamanuangku , iaté Jerusalem sibau siooi sibabara ka manua , sibabara ka Taikamanuangku , kususurat'aké ka tubudda . Samba oningku sibau leú et , kususurat'aké ka tubudda .
66003013	Kasei simaarep piú , kau ilelek'aké sikuat Ketsat Sipunenan ka tubudda sapaamiannia ! "
66003014	" Surat'aké kisé ka tubudda samalaikat paamian Laodikea : Aikoíné patonekat sibara ka tubut Amen , sipasimumuneng simatopit sambat bulat sibulatnia , kabaraiat sangamberinia sibaraakenen Taikamanua .
66003015	Ai lé kuaagai sigalaiakenenmui ; samba ai leú et kuaagai , kam néné ka kam , tá maleppet tá leú et maoloi . Siripokatnia kam néné maoloi elé maleppet pá !
66003016	Tápoi kalulut kam néné , maka oloi goisó ; samba tá maoloi , tá leú et maleppet . Bailiu kugegelek'akéan lé kam , nubela kam ka ngu-ngungku .
66003017	Anukua kam , ' Makayo kai samba sangamberinia ai ka kai ; bulat tá anai simagulai . ' Tápoi tá iaagai tubumui , bulat kopet kataí nia uktukmui sambat kopet reu-reu bagatta taitsó kataí nia puririmanuamui . Aipoí simagebá lé kam , simabulutut samba simapeset lé kam ka simerú .
66003018	Iaté lulunia kupangangantru kam , bulé nusaki kam ka tubukku emas , iaté emas simamurni , bulé numakayo kam . Samba saki leú kam ka tubukku leppei simabulau , bulé ibara leppeimui , ituleppeji pububulutut tubumui simailatta néné . Samba saki leú et kam laggek lokot'akenen ka matamui , bulé imakoinong matamui .
66003019	Kuaaséaké samba kupabobóboki te sia simanuntut bagakku . Oto kau imaron paatuatmui , samba bauaké kam paatuatmui .
66003020	Itsó kam ! Ai te aku muririó ka matatbaliu masiluu-luu . Ké ai sia sipasiaarep nga-ngangku , iageti bukánangan matatbaliu , gurú aku kuailiaké nia , pukommaian leú et sambamai .
66003021	Simamanang kuoobáaké rapukuddu sambamai ka uddenan purimataatku , kelé kamamanangku leú et kaku , iageti kineneiget aian aku mukukuddu ruamai Ukkui ka purimataatnia .
66003022	Kasei simaarep piú , kau ralelek'aké sikuat Ketsat Sipunenan ka paamian ! "
66004001	Lepá bara mitsá siitsot matakku . Itsókungan sara matatbaliu sitububuká ka manua . Iageti maarepnangan mitsá nga-nga sipaninibo siboikí ka tubukku kelé nga-ngan pipiau . Pelé nga-ngania , " Sakaiaké ekeu sené . Bulé kupatoilá ka tubum sipuaaili ka gogoi sibabara . "
66004002	Oto kuneminangan aku Ketsat Sipunenan . Itsókungan leú et sara uddenan purimataat ka manua , ai sia sara sipuuuddet ka uddenan purimataat nenda .
66004003	Matania makirisau kelé bukkú permata pakiri-kirisau simalainge ; ai kirisau limun , ai kirisau kiniu samba leú et kirisau limun simakinam . Ai linui sibokkó uddenan purimataat néné , kelé mutubu bukkú permata pakiri-kirisau simalainge ; ai limun lumut ; simakiniu kelé emas , kelé bukkú intan simakirisau .
66004004	Samba sibokkó uddenan purimataat nenda , ai mitsá rua ngapulu epat uddenan purimataat bagei . Sedda ai muuuddet rua ngapulu epat sia igidda tai bajá sipuleppei leppei simabulau , sibara kirit purimataat emas .
66004005	Ka uddenan purimataat nenda leú et bela toro simabilá samba bela leú et nga-ngan leleggu simakararat . Ka matat uddenan purimataat nenda leú et ai pitu ngambua soló sipuju-juluu ; iaté nenda sipitu Ketsat Sipunenan .
66004006	Samba ai leú et ka matat uddenan purimataat , ituitsó kelé koat kaca , makirisau kelé kristal . Sikoilip uddenan purimataat , iaté senen bébénia , ai epat makluk , ka mata samba ka tei-teinia sut sarat mata .
66004007	Makluk siboikí ituitsó kéan lé mutubu singa . Sikarua kéan lé jaui sikeú . Sikatelu sibara mata kelé matadda sirimanua . Iageti sikaepat , ituitsó kéan lé manyang sitububurut .
66004008	Kaepatnia makluk nenda , sarat paeenem igit kappóra , samba pat bokkó , elé beri leú ka baga , sut sarat mata . Tá muaari rapuurai samakluk néné , sinágó samba sinoibó , rauraiaké , " Sipunenan , sipunenan , sipunenan lé si Tuhan , Taikamanua Sipulugege ; tonemnangan aian nia , samba siturerere kababara samba leú et simariu-riu kababara . "
66004009	Iageti uraiakérangan urai pasiumun , samba urai masihormati samba leú et urai pusurakat sia siepat makluk néné ka tubunia sipuuuddet ka uddenan purimataat , nia té nia sipuririmanua teret buru-burú . Samba ka tetret ai sia muuurai siepat makluk néné ,
66004010	purappoddangan leú et ka sia sirua ngapulu epat tai bajá ka matania sipuuuddet ka uddenan purimataat , paniddogiddangan leú et nia sipuririmanua teret buru-burú néné . Lepá ribbaiakérangan kirit purimataatra ka matat uddenan purimataat pelé nga-nganda ,
66004011	" Ale Tuhan , Taikamanuamai ! Ekeu lé mateú masisiló katuumun , hormat samba gege . Aipoí ekeu lé amasibaraaké sangamberinia , samba ka teúnu leú et aibara samba aipurimanua sangamberinia néné . "
66005001	Lepá itsókungan sara purunan buko , ai ka kabei sipuuuddet ka uddenan purimataat . Sut lé ka bagat buko nenda surat , bara ka baga , bara leú et ka uddutnia , samba atumeteraiakéan pitu segel ka tubunia .
66005002	Iageti itsókungan sara malaika simagege sipugegerei masikua , " Kasonia simateú masibabá-bá segel néné samba masibabailá bagania ? "
66005003	Tápoi beri sia sikukuddu ka manua sambat ka polak , elé sikukuddu ka taikabaga simaró baga masibailá buko néné , samba masiitsó bagania .
66005004	Iageti pusoukungan leú et , pat pasikúnangan aku , aipoí beri sia sara simateú masibailá buko néné , ioi raitsó bagania .
66005005	Oto kuanangan nia sara ka talagadda tai bajá ka tubukku , " Bá pusosou ! Itsó peité ! Singa sibara ka sukut bangsa Jahuda , punuteteu Dapid sabeu , amamanang'an nia . Nia lé momoi masibabá-bá segel samba masibabailá buko nenda . "
66005006	Lepá itsókungan sangamuneng Togat Biri-biri ai nia muririó ka talagat uddenan purimataat , airabobokkó nia samakluk siepat samba sangamberi tai bajá . Ituitsó ka sia Togat Biri-biri nenda , kéan lé atujá-jáan . Sibara pitu ban samba pitu mata : iaté pitu ketsat Taikamanua sikoiniakenennia mei ka sangaliot polak .
66005007	Iageti ei nia Togat Biri-biri masialá purunan buko néné ka kabei sikattoet sipuuuddet ka uddenan purimataat .
66005008	Aiaalá buko néné Togat Biri-biri , purappoddangan leú et ka sia makluk siepat néné sambat sirua ngapulu epat tai bajá ka matania . Ai ka kabeira sangamberidda kecapi sambat makkó emas sibara ka baga kamenyan , iaté paniddogatda taikauman Taikamanua .
66005009	Iageti uraiakérangan urai sibau pelé nga-nganda : " Ekeu lé mateú masialá buko nenda samba masibabá-bá pasege-segelnia . Aipoí atumateiakéan ekeu , samba kalulut kamamateinu , bailiu sangamberi sirimanua ka senen suku , nga-nga , negara samba bangsa , nusaki , ibailiu sia bakkat Taikamanua .
66005010	Anubailiuakéan sia sara bangsa simakokoi sarat tai imam , bulé rapuukú Taikamanuanta , samba rakup-kup'aké polak néné . "
66005011	Lepá itsókungan mitsá . Iaté akuarep nga-ngan malaika sipuriribu elé sipuju-juta iginia . Ai sia muririó masibokkó uddenan purimataat sambadda makluk siepat sambat tai bajá .
66005012	Iageti puurairangan simaron , pelé nga-nganda , " Mateúan ka sia togat Biri-biri sijá-já néné , isiló gege , pukayoat , pusisikut paatuat sambat puroron ; mateú tuhormati , tuabeuaké samba tuumun'aké nia ! "
66005013	Iageti arepkungan rapuurai sangamberi makluk ka manua , ka polak , ka taikabaga sambat ka koat ; momoi takua sangamberi makluk ka sangaliot polak sambat manua néné , pelé nga-nganda , " Umun'akenen , hormanen , latsat'akenen samba sipasikukup-kup'aké teret buru-burú lé nia , sipuuuddet ka uddenan purimataat , sambat Toga Biri-biri néné ! "
66005014	Alegiddangan leú et nia samakluk siepat , " Amen ! " Iageti ka sia leú et tai bajá , purappoddangan rapaniddogi nia .
66006001	Lepá itsókungan Togat Biri-biri aibabá-bá segel siboikí ka talagat sipitu segel nenda . Iageti arepkungan rapanibo ka sia makluk siepat , palé nga-nganda , " Konan ! " Nga-nganda ituarep kéan lé nga-ngan leleggu beunannia .
66006002	Oto kinerekkungan nia , iageti itsókungan sangamuneng kuró simabulau tubu . Ai ka kabeinia sikukuddu ka tei-tei kuró néné rou-rou , samba ka tubunia atukau sara kirit purimataat . Iageti puenungnangan ka mata , kelé simama-manang sieei masioppu kamanangan .
66006003	Lepá bá-bánangan segel sikarua Togat Biri-biri néné . Iageti arepkungan ipanibo ka sia makluk sikarua , pelé nga-ngania , " Konan ! "
66006004	Belanangan leú et ka sia kuró bagei . Tubut kuró nenda simabonan . Atukau ka sia sipuuuddet ka tei-teinia gege masitatáaké paabanan ka polak néné , bulé rapamatei pasasambadda sirimanua . Kaurangan leú et ka kabeinia sara lanjau simalio baga .
66006005	Lepá bá-bánangan segel sikatelu Togat Biri-biri néné . Oto arepkungan leú et nia ipanibo ka sia makluk sikatelu , pelé nga-ngania , " Konan ! " Iageti kinerekkungan nia , oto itsókungan leú et sangamuneng kuró simapusú tubu . Ai ka kabeinia sipuuuddet ka tei-tei kuró néné , sara timbangan .
66006006	Iageti arepkungan leú et kelé sara nga-ngan soga sibara ka talagadda samakluk siepat néné . Pelé nga-ngania , " Sangaliter gandum simaerú , simemet nuntut sakit upa ka bagat sangagogoi , samba telu ngaliter gandum bagei simemet nuntut upa ka bagat sangagogoi leú et . Tápoi buí nupakataí paloina-loinat zaitun sambat monen anggur ! "
66006007	Lepá bá-bánangan leú et segel sikaepat Togat Biri-biri néné . Iageti arepkungan leú et ipanibo ka sia makluk sikaepat , pelé nga-ngania , " Konan ! "
66006008	Oto kinerekkungan nia , itsókungan leú et kuró simakamung tubu . Onin sikukuddu ka tei-teinia , iaté Kamateiat . Aitutut nia ka legre ka sia Laggai Taikabaga . Atukauan ka sia gege rakup-kup'aké seperepat polak néné , bulé ioi rapamatei ka enungan pasaggangan , ka enungan pulajeat , ka enungan oringen , samba kalulut tarimeu simasagbang .
66006009	Lepá nenda , bá-bánangan mitsá segel sikalima Togat Biri-biri néné . Iageti itsókungan ka tei langgatan ai paketsa-ketsatda simateiakenen , kalulut paroronda ka patonekat Taikamanua ka simuneng'akenenda .
66006010	Iageti pugereirangan leú et masikua , " Ale Tuhan Sipulugege , sipunenan samba bulat sibulatnia ! Pigamoian lé nuaadili sia taikapolak samba nuukum'aké sia kalulut mamateiakéra kai ? "
66006011	Ka tubudda ai atukau sara saraubá simabulau . Lepá koiniakérangan sia , bulé raaroiaké tubudda goisó , pangenan itukapplu igidda saaleira sikeré besit tubu mugalai , samba leú et sasarainanda , mateiakenen peilé , kelé ka sia néné .
66006012	Lepá itsókungan ibá-bá segel sikaenem Togat Biri-biri néné . Iageti baranangan leú et teteu simakopé kataí ron . Mapusúnangan leú et matat sulu kéan lé komang simapusú simakelá baga , samba ka sia leú et laggó mabonannangan kelé logau .
66006013	Pabelénangan leú et tubunia ka sia panyanyat sibara ka manua , kéan lé buat sileu simatsit , sibara ka buttetnia ka tetret iboroi nia rusa simapiret .
66006014	Ka sia leú et manua tatá , kelé karate sipurut'akenen , samba paoksaknangan leú et tubunia ka sia sangamberi leleu sambat panusa-nusa ka kudduatnia .
66006015	Iageti eirangan leú et sangamberidda tai rimata ka polak , siabeu tiboi tubu , tai panglima , simakayo sambat sauté , samba leú et sia sabagei , iaté sapagugulet elé sipuuuja , mulipput ka ngaliu bukkú samba ka paela-elak leleu bulak .
66006016	Kuaddangan leú et ka matat palele-leleu samba pabukku-bukkú , " Sak-sak kai ! Sakkeri kai ka matania sipuuuddet ka uddenan purimataat , samba ka golut Togat Biri-biri !
66006017	Aiailingan poí gogoi sabeu sikataí galai , oto kineneiget'an té tetrenia , rasegéaké bagadda mugolú ; bulat beri te sia sara simaró baga murió ka matadda ! "
66007001	Lepá nenda , itsókungan ai sia epat samalaika sipuririó ka epatnia matat rusa sipuboboroi ka polak . Pet-petrangan leú et ka epatnia matat rusa ka polak , bulé buí ipuboroi rusa ka polak elé ka laut , elé ka paloina-loiná .
66007002	Lepá mitsá itsókungan sara malaika bagei barana ka kabelaiat sulu . Ai aiabbit segel sibara ka Taikamanua sipuririmanua . Iageti pugereinangan leú et isogai sia samalaika siepat sisiló gege sibara ka tubut Taikamanua masipakataí polak sambat koat .
66007003	Kuanangan ka matadda malaika néné , " Bá pakakataí kam boikí polak sambat manua , elé paloina-loiná , ké tápei akukau kai toggaiat segel ka tou-toura sapakoiniet Taikamanuanta . "
66007004	Oto poiliatnangan ka tubukku kababaradda 144.000 sia igidda sikau toggaiat segel Taikamanua ka tou-toura . Sia néné sirurú ka sipulu rua ngasuku ka bangsa Israel ;
66007005	ka senen suku tualá 12.000 sia igidda . Iaté sibara ka suku : Jahuda , Ruben , Gat ,
66007006	Aser , Naptali , Manase , Simon , Lepi , Isasar ,
66007007	sibara ka suku Sebulon , Josep , sambat sibara ka suku Benyamin .
66007008	
66007009	Lepá mitsá kinerekkungan nia , iageti itsókungan sirimanua simakopé igi , bulat tá tuagai nuntutda . Sia néné sibara ka senen bangsa , suku , negara , sambat nga-nga . Ai sia musasaraubá simabulau samba ai kakabeira katsaila rorot poula , puriórangan leú et sirimanua simigi néné , ka matat uddenan purimataat samba ka matat Togat Biri-biri .
66007010	Iageti pugereirangan masisogaaké , " Ka Taikamanua lé ibabara puaragatta , sipuuuddet ka uddenan purimataat samba sibara ka tubut Togat Biri-biri ! "
66007011	Sangamberidda samalaika murió masibokkó uddenan purimataat sambadda tai bajá samba leú et samakluk siepat . Iageti purappoddangan samalaika ka matat uddenan purimataat paniddogiddangan leú et Taikamanua .
66007012	Oto pusogaddangan leú et samalaika , rasogaaké , " Amen ! Tuumun'aké lé Taikamanuanta sipululatsat sambat simasiku paatuat . Mateú tukau ka tubunia pusurakat sambat penghormatan . Ai ka tubunia gege samba leú et ron teret buru-burú ! Amen . "
66007013	Iageti nou-nounangan aku sara ka talagadda tai bajá , pelé nga-ngania , " Kasonia sipusasaraubá simabulau néné ; kaipa arabara ? "
66007014	Kuakkungan nia ka matania , " Tá té kuagai , Tuan . Kam lé te Tuan , iagai sia . " Oto kuanangan nia ka matakku , " Sia té néné sipaarau ka paoreat sikataí besí . Arapalináan leppeira , arabulauakéan ka logau Togat Biri-biri .
66007015	Iaté lulunia rapuririó ka matat uddenan purimataat Taikamanua , samba rapaniniddou ka tubunia , sinágó sambat sinoibó ka Uman Taikamanua . Samba memei nia ka talagadda , ka sia sikukuddu ka uddenan purimataat nenda , isakkeri sia .
66007016	Táan raoorik laje sambat oggou ; táan raoorik sulu elé rakat sulu ,
66007017	aipoí Togat Biri-biri sikukuddu ka talagat uddenan purimataat , ijajago sia . Palulunangan leú et sia ka bubuakat purimanuaiat . Ipoposa sangamberi eludda , Taikamanua . "
66008001	Kelé aibá-bá nia Togat Biri-biri segel sikapitu , matangeunangan leú et manua , ai pá sitenga jam burúnia .
66008002	Iageti itsókungan malaika sipitu , ai sia muririó ka matat Taikamanua , samba ka tubudda néné atukau pitu ngambua pipiau .
66008003	Ai mitsá malaika bagei sipasiaabbit sara kudduat pasilabokat kamenyan sigalai sibara ka emas , murió ka matat kudduat pasijá-jakat tarimeu buluakenen . Bulat maigi atukau ka tubunia kamenyan kaunen nia ka paniddogatda sangamberi paamian Taikamanua , samba leú et buluakenen ka kudduat pasijá-jakat tarimeu buluakenen sigalai sibara ka emas , sikukuddu ka matat uddenen purimataat Taikamanua .
66008004	Sipaaleiaké paniddogatda sapaamian Taikamanua iaté , kujuk kamenyan sipuju-juluu leú et , aimunonoi-noi ka kabei malaika sipuririó ka matat Taikamanua .
66008005	Lepá alánangan nia kudduat pasilabokat néné malaika , kaunangan ka bagania api sibara ka kudduat pasijá-jakat , tarimeu buluakenen iageti ribbaiakénangan leú et nia ka polak . Oto pugururuunangan leú et ka sia nga-ngan leleggu , samba ka sia bilá leú et , apabilá ; lepá baranangan leú et teteu .
66008006	Lepá nenda patarekrangan leú et tubudda mupiau , ka sia samalaika sipitu , sipasiomet'aké pipiau .
66008007	Iageti pupiaunangan malaika siboikí , belénangan leú et urat es simatirit sambat api sigalú logau ka polak néné . Oto malabónangan leú et polak sepertelu lionia ; kisedda leú et paloina-loiná samba papuo-puo sepertelu leú et lionia ka sia amalabó .
66008008	Lepá mitsá pupiaunangan ka sia malaika sikarua ; iageti kelé ai sara bulat sabeu , ituitsó kelé sara leleu sipuju-juluu , turibbaiaké ka bagat koat . Oto sepertelu lionia koat aibailiu logau ,
66008009	mateinangan leú et sepertelu iginia makluk ka koat ; kisedda leú et ka sia pakapá-kapá , kataí sepertelu iginia .
66008010	Lepá pupiaunangan ka sia malaika sikatelu , iageti belé ibelé sara panyanyat sabeu sipuju-juluu , kelé oong sibara ka manua , sak-saknangan leú et sepertelu bagat oinan samba bubuakat .
66008011	( Onin panyanyat néné , iaté , " Simapongit " . ) Iageti mapongitnangan sepertelu oinan , maigi sia amatei kalulut igidda sipasiloló oinan simapongit néné .
66008012	Iageti piaunangan ka sia pipiaunia malaika sikaepat . Bailiu tutipak sepertelu matat sulu , sepertelu matat laggó , samba sepertelu matat panyanyat , pat lebbeinangan torodda sepertelu iginia . Kisedda leú et sepertelu aibeleki toronia ka sia tágó toronia , samba sepertelu leú et ka sia aibeleki gep-gepnia soibó .
66008013	Iageti lelek'akékungan nia , oto arepkungan ai sangamuneng manyang , ai nia tububurut ka pata , pelé nga-ngania , " Mateirangan te ! Mateirangan te ! Mateirangan te sangamberi sirimanua ka polak néné , ké maarep baí rapiau pipiaura ka sia samalaika sitelu ! "
66009001	Iageti pupiaunangan ka sia malaika sikalima , oto itsókungan ibelé ka polak sara panyanyat barania ka manua . Ai atukau ka tubut panyanyat néné , panguksik guluggut kamateiat .
66009002	Oto bukánangan matatbaliu guluggut kamateiat néné , panyanyat , iageti belanangan leú et kujuk sibara ka bagania , kéan lé sibara ka purusuat sabeu . Bulat pat gep-gep matat sulu sambat manua kalulut kujuk sibara ka guluggú nenda .
66009003	Belanangan leú et sin sibara ka kujuk , gorosot nia ka polak . Atukauan ka tubunia sin néné gege simakeré kelé ka telenga-ngá .
66009004	Tápoi atukeraaké lé sia rapakataí papuo-puo , elé paloina-loiná , elé siureman bagei . Sarat sia lé sitá anai toggaiat segel ka tou-tou sibara ka Taikamanua , rasasaggangi .
66009005	Tá tuoobáaké sin néné ramateiaké sirimanua , sarat masipaorei sia lé , ka bagat lima ngalaggó burúnia . Pulalap-lap sisonan sin néné , makeré kelé ipulap-lap sisonan telenga-ngá .
66009006	Ka lima ngalaggó nia nenda , bulat airabebesíaké ramatei sirimanua , tápoi tá mamatei sia ; elé airaoobá matei , tápoi kamateiat , ai lé nia tuaareu ka tubudda .
66009007	Putubuat sin néné , makeré kelé kuró sieei pasaggak . Ka utéra ai sara , ituitsó kelé kirit purimataat sigalai sibara ka emas . Pumataatda makeré kelé matada sirimanua .
66009008	Alaira kéan lé alaira tainanalep , samba sotda kéan lé sot singa .
66009009	Rurukatda aitatabbó nia , kelé sara leppei labá . Nau kappóra kéan lé nga-ngan kereta simigi ai sia memei pasasaggak .
66009010	Ai pai-paira sambat pasorotda kelé telenga-ngá . Ka bagat pai-paira nenda te , kudduat gegedda masibesiki sirimanua , ka bagat lima ngalaggó burúnia .
66009011	Ai rimatadda sipasiuutéaké sia . Rimata néné iaté malaika sipasikeli guluggut kamateiat . Oninia ka nga-ngan Ibrani si Abadon ; ka nga-ngan Junani geti , si Apolion ( katukolobatnia , " Sipasikakataíaké " ) .
66009012	Oto paoreat siboikí atukapplungan . Tápoi ai peilé mitsá babara , rua ngamata paoreat .
66009013	Lepá pupiaunangan ka sia malaika sikaenem . Iageti arepkungan nga-nga sibara ka epat taming kudduat pasijá-jakat tarimeu buluakenen sigalai sibara ka emas sikukuddu ka matat Taikamanua .
66009014	Kuanangan nia nga-nga néné ka matat malaika sikaenem , " Rugut sia samalaika siepat , siappraakenen ka Oinan Eprat ! "
66009015	Iageti beladdangan leú et malaika siepat néné . Atupatarek'an sia masipasikeli jam , gogoi , laggó sambat rurat pasimateiatda sepertelu nuntutda sangamberi sirimanua .
66009016	Arapaagai ka tubukku , igidda pasukan kuró néné , ai rua ngotu ngajuta sia igidda .
66009017	Oto ka siitsot matakku , akuitsó kuró sambat sia sikukuddu ka tei-teinia . Sia sikukuddu ka tei-teinia ai leppeira labá simakopé kataí bonan , samba kelé bukkú simakirisau ; latsatnia latsat limun , sambat makiniu kelé belerang . Utet kuró néné kelé utet singa , samba aibebela api , kujuk sambat belerang ka ngu-ngunia .
66009018	Oto sepertelu nuntutda sirimanua aimateiaké ka sia pasimamatei sitelu néné ; iaté api , kujuk , sambat belerang sibebela ka ngu-ngun kuró .
66009019	Puroronnia ka sia kuró néné , iaté sibara ka ngu-ngunia sambat ka pai-painia . Pai-pai kuró néné , kelé ulou sibara uté . Pai-painia te ikakau ka sia kuró , masibesiki sirimanua .
66009020	Tápoi kenanen kisé , sia sirimanua sipulelegei sitaimamateiakenen pasimamatei néné , tá leú et ragagalak'aké sigalaiat kabeira . Tá leú et raaariaké masibuluji paketsa-ketsat sikataí samba bulungan emas , perak , tembaga , bukkú sambat loiná sitaimaitsó mata , elé sitaimaarep piú , samba sitaipueenung .
66009021	Samba , tá leú et ragagalak'aké paraboatda sikataí , iaté , pamamatei , pugagaut , paeelet , sambat pananangkou .
66010001	Lepá itsókungan sara malaika bagei , bulat simagege barania ka manua . Ai kukunemi nia tinobut , samba ai bobokkó uténia linu . Matania matoro kelé matat sulu , samba rerenia kelé leí-leí api .
66010002	Ka kabeinia ai sara purunan buko sigoisó sitububuká . Rerenia sikattoet iperáaké ka koat , tápoi rerenia geti sikatsiu iperáaké ka polak .
66010003	Iageti pugereinangan leú et kéan lé ukkut nga-ngan singa . Lepá aipugerei malaika néné , aleginangan nia leleggu sipitu sipuguguru-ruu .
66010004	Lepá aipuguru-ruu nga-ngan leleggu sipitu néné , gelaikungan kusurat'aké nia , tápoi arepku lé nga-nga sibara ka manua sipasikukua , " Pakele lé tiboiet sikuat gululuu leleggu néné ; bá susurat'aké ! "
66010005	Iageti itsókungan malaika sipasipeperáaké rerenia silá ka koat , silá ka polak , aitotoiaké kabeinia sikattoet ka manua .
66010006	Pusuppanangan leú et ka onin Taikamanua sipuririmanua teret buru-burú , sipasibabaraaké manua sambat polak samba leú et koat samba sangamberinia sibabara ka bagania . Iageti kuanangan malaika , " Táan tupauuju iaili tetrenia !
66010007	Tápoi ké geti iaili tetrenia rapupiau ka sia samalaika sipitu , taddaakénangan nia ka sia Taikamanua masigalai keleat sirencanaakenennia , kelé ka sikuania ka tubudda sapakoinietnia , iaté tai nabi . "
66010008	Lepá arepkungan nia mitsá ipanibo ka tubukku nga-nga sibara ka manua néné , pelé nga-ngania , " Kenan nualá purunan buko ka kabei malaika siperáaké rerenia silá ka bagat koat , silá ka polak ! "
66010009	Iageti eikungan leú et ka tubut malaika masitiddou , bulé iaké ka tubukku purunan buko sigoisó nenda . Oto kuanangan ka matakku , " Aláan , lepá komnungan leú et nia . Mapopongit te nia ka balugúnu , tápoi ka nga-ngam geti makai-kai , kelé suat mani . "
66010010	Iageti alákungan nia purunan sigoisó ka kabeinia , komkungan leú et nia . Ai nia ka bagat nga-ngangku makai-kai kelé suat mani , tápoi kelé kuguk nia , ei nia ka balugú , mapongitnangan leú et .
66010011	Lepá kuanangan ka matakku , " Pakakra mitsá katuareman simaerú sibara ka Taikamanua siorak ka pagalaiat tai bangsa , negara , nga-nga sambat tai rimata . "
66011001	Lepá akénangan ka tubukku sangatippú loiná simakeré kelé tuturá kirekat , kuaddangan ka matakku , " Kenan nukireki Uman Taikamanua sambat kudduat pasijá-jakat tarimeu buluakenen . Addenungan leú et piga sia sieei maniddou ka bagania .
66011002	Tápoi buí nukireki betbet Uman Taikamanua , aipoí atukauan nia kudduatra sitaiagai si Tuhan . Aipoí rakakalaaké te laggai sipunenan néné , bulé ragalai siobára ka tubunia , ka bagat epat ngapulu rua ngalaggo burúnia .
66011003	Kukokoiniaké te sia rua sipasimu-muneng'aké aku sipuleppei purúpú , rasegéaké katuareman sibara ka Taikamanua ka bagat 1260 ngagogoi burúnia . "
66011004	Karuadda sipasimu-muneng'aké aku néné , iaté , rua ngaloiná zaitun , samba rua ngambua reret alito , sikukuddu ka matat Tuhan , sibaraaké manua sambat polak .
66011005	Ké ai sia siisiaké masigalaiaké sikataí ka tubudda , belaakérangan ka nga-nganda api sipasisusubuaké saggakra . Ka enungan kelé néné , bailiu sangamberi saggakra siisiaké masipaoreji sia , tumateiaké .
66011006	Ai ka tubudda gege masipet-pet'aké manua , buí ibelé urat kaburut rapakakra katuareman sibara ka Taikamanua . Ai leú et ka tubudda gege ka tubut sangamberi bubuakat , bulé ioi rabailiuaké oinan , bailiu logau . Samba ai leú gege ka tubudda rabó-bóaké ka polak néné , sene ngamata paoreat , kaipa gogoinia itutu bagadda ragalaiaké nia .
66011007	Lepá rapararat katuareman néné , sagganginangan sia tarimeu sibebela ka bagat guluggut kamateiat .
66011008	Tubudda simamatei néné mutagguilú ka enungan sabeu , ka kudduat katusiliktengaat Tuhanda . Onin laggai néné ka pasikat iaté Sodom elé Misir .
66011009	Raiitsó te tubudda simamatei néné , sangamberi negara , suku , bahasa sambat bangsa , ka bagat telu ngagogoi sitenga burúnia , samba tá tuoobáaké iturateiaké tubudda simamatei néné .
66011010	Oto sangamberi taikapolak muaangká baga , kalulut kamamateira sipasimu-muneng sirua néné . Galairangan leú et punen , sambat pakaurangan hadia , kalulut karuadda nabi néné arabaraakéan paoreat ka tubudda sangamberi taikapolak .
66011011	Kapplu telu ngagogoi sitenga burúnia , oi mitsá enga sibara ka Taikamanua , gurú nia ka tubudda tai nabi sirua néné . Iageti suru sia , rió ; oto malotórangan simakopé , sangamberidda sipasiiitsó .
66011012	Lepá areprangan nga-nga sabeu sibara ka laggai manua , sia tai nabi sirua néné , sipasisosogai sia , pelé nga-ngania , " Sakaiaké kam sené ! " Oto ka mataddangan leú et saggakra , sakai sia ka manua , aisasaluki sia tinobut .
66011013	Ka tetret nenda , bara teteu simakopé beunan . Iageti makataínangan sepertelu lionia laggai , samba ai sia pitu ngaribu igidda simamatei , kalulut teteu néné . Oto malotórangan leú et sabagei , bailiu umun'akérangan leú et Taikamanua ka manua .
66011014	Paoreat sikarua atusabauan . Oto ka sia paoreat sikatelu , táan mauuju ibara .
66011015	Iageti pupiaunangan malaika sikapitu néné , oto maarepnangan leú et nga-nga bulat sabeu ka manua , sipasikukua , " Kineneiget aian ka kabei Tuhanta Rimata Sipaarau sitonéakenen Taikamanua , gege masiutéaké polak néné . Purimatanangan teret buru-burú ! "
66011016	Oto purappoddangan leú et , masipaniddogi Taikamanua sia tai bajá sirua ngapulu epat , sipuuuddet ka uddenan purimataatra , ka matat Taikamanua .
66011017	Pelé nga-nganda , " Ale Tuhan , Taikamanua Sipulugege , tonemnangan lé aian ekeu , samba siturerere kababara ! Bulat surá lé kukua kai ka matam , kalulut anupakei gegem sipulubeunan , samba anutaddaakéan murimata !
66011018	Sitaiagai ekeu Tuhan , aian sia mugegege aipoí aiailingan tetrenia nusegéaké golúnu , samba aiailingan tetrenia nuadili sia simamatei . Nénéan té tetrenia nukau upadda sapakoinietnu , iaté tai nabi , samba ka sangamberi paamiannu , iaté sangamberi sipaniddogi ekeu , sikebbukat samba tasulé . Néné te tetrenia tusubuaké sia , sipakataí polak néné ! "
66011019	Iageti tubukánangan Uman Taikamanua ka manua , oto matoilánangan leú et Peti Pakerekat Baga ka bagania . Baranangan leú et bilá , bulat apakinam sambat nga-ngan leleggu sipugugulu-luu samba simakararat , samba leú et teteu sambat urat es simatirit .
66012001	Iageti matoilánangan leú et ka manua , pukerengan sambat kiseiet sabeu . Iaté sara sinanalep sipuleppei matat sulu , ai nia muririó ka uddut laggó . Ai ka uténia sara kirit purimataat , iaté pulurua ngambua panyanyat .
66012002	Ai suruketnia sinanalep néné , samba kalulut aiailingan laggónia , pukatsinangan leú et kalulut besínia .
66012003	Iageti matoilánangan leú et sara kiseiet . Ai sangamuneng ulou simakopé beunan . Tubunia simabonan , sipitu uté , sambat sipulu ban . Senen uténia , ai kirit purimataatnia .
66012004	Iageti bolit'akénangan pai-painia ka tubut sepertelu ka manua , pagiritnangan nia , lepá ribbaiakénangan nia ka polak . Ulou simakopé beunan néné , ai nia muririó ka tei-tei sinanalep sipususulé , iisiaké , bulé tú-túna lé matat togania , guknangan leú et nia .
66012005	Oto tú-túakénangan leú et matat toga simanteu sinanalep néné , iaté sipasiuutéaké tai bangsa ka gege sabeu . Tápoi atuoppu lé toga nenda ka tubut inania ; iageti abbit ka tubut Taikamanua , samba ka matat purimataatnia .
66012006	Ka sia sinanalep néné , tui-tuinangan leú et ka simatangeu ka kudduat sinarek'akenen Taikamanua . Ka kudduat nenda te , tupasisikeli nia ka bagat 1260 ngagogoi burúnia .
66012007	Iageti baranangan leú et pasaggangan ka manua . Ka sia si Mikael sambat tai tenterania , saggangiddangan leú et ulou simakopé beunan néné . Oto ka sia ulou simakopé beunan néné leú et , ka paromanda samalaikania , saggangiddangan leú et si Mikael .
66012008	Tápoi amakala lé nia ka sia ulou simakopé beunan . Oto nia ka sia sambat samalaikania táan tuoobáaké sia rakuddu ka manua .
66012009	Iageti ribbaiaké nia ulou simakopé beunan néné , ka gerat ! Nia té nenda ulou si mabajá , oniakenen Sanitu , elé Ketsat Sikataí , sipataju sangaliot polak . Ribbaiaké nia ka polak sambat sangamberi samalaikania .
66012010	Oto arepkungan leú et nga-nga simaron ka manua , sipasikukua , " Kineneiget'an té ipaaarau sapaamiannia Taikamanua ! Kineneiget te ipatotoilá gegenia Taikamanua , sipuoni Rimata ! Kineneiget leú et ka sia ipatotoilá gegenia ka sia Rimata Sipaarau sitonéakenen Taikamanua néné ! Aipoí sipasisususui matadda sasarainanta ka matat Taikamanua sinágó , sambat sinoibé atubelaakéan nia ka manua .
66012011	Arakalaakéan nia sasarainanta ka logau Togat Biri-biri samba ka katuareman bulat sibulatnia sipinaarepra . Matarek sia masibuluaké enganda teret matei .
66012012	Oto kalulut néné , kau ipugora baga manua sambat sangamberi sikukuddu ka bagania ! Tápoi mateinangan te polak sambat koat , atugorosot'an poí nia Sanitu néné , ka tubum ka golú sabeu , aiagaian poí , táan mauuju iaili tetrenia . "
66012013	Kelé aiagai tubunia ulou simakopé beunan néné katuriribbaiaké nia ka polak , táddaakénangan leú et masikukru sinanalep sipasitutú-túaké matat toga simanteu néné .
66012014	Tápoi atukau lé ka tubunia sinanalep néné , rua kappot manyang sabeu , bulé ituburut ka kudduatnia ka simatangeu , itupasikeli nia sedda , ka bagat telu ngarura sitenga burúnia , ibela ka tubut ulou simakopé beunan .
66012015	Iageti buraakénangan oinan simigi , ka bagat nga-ngania ulou simakopé beunan , ka tubut sinanalep néné , bulé iraggaiaké nia .
66012016	Tápoi airop'aké lé nia polak , sinanalep néné ; ainga-ngaaké nga-ngania , ipot-pot oinan sibebela ka nga-ngan ulou simakopé beunan néné .
66012017	Oto pugolúnangan leú et simakopé ulou simakopé beunan néné , ka tubut sinanalep , pat einangan leú et isaggangi sangamberi punuteteu sinanalep néné , sabagei iaté sangamberi simareddet ka surukat Taikamanua , samba sipasimumuneng'aké Jesus Kristus sambat gegenia .
66013001	Iageti puriónangan leú et ulou simakopé beunan néné ka bet-bet koat . Lepá itsókungan leú et sangamuneng tarimeu situoottou ka bagat koat . Ai pulu bannia samba pitu uténia . Senen bannia ai kirit purimataatnia , samba senen uténia ai atusurat'aké sara oni kelé paloloiat ka tubut Taikamanua .
66013002	Tarimeu siitsóku néné , ituitsó kelé harimau simaguttí tubu , rerenia kelé reret beruang , moksoknia kelé moksok singa . Iageti kaunangan ka sia ulou simakopé beunan néné , ron sibara ka tubunia , purimataatnia , samba gegenia simakopé beunan , ka tubut tarimeu néné .
66013003	Sara ka talagat utet tarimeu sipitu néné , kelé ai sara matat maujú simakopé kataí besí , tápoi amalengan maujú nenda . Iageti tutrangan nia taikapolak tarimeu néné , ka kisei ka baga .
66013004	Samba umun'akérangan ulou simakopé beunan néné , kalulut aikauan gege ka tubut tarimeu néné . Sambat airapaniniddogi leú nia , tarimeu néné . Arakua , " Tá anai simakeré ka tubut tarimeu néné ! Tá anai simaró baga masisaggangi nia ! "
66013005	Atuobáaké ka sia tarimeu néné , ikua apa pá ka buak paatuatnia , masipaloloi Taikamanua . Atuobáaké ipurimata ka bagat epat ngapulu rua ngalaggó burúnia .
66013006	Iageti taddaakénangan masipaloloi Taikamanua , samba leú onin Taikamanua . Kisedda leú et kudduat Taikamanua , samba sangamberi sikukuddu ka manua , paloloinangan nia .
66013007	Atuobáaké leú et ilawan sapaamian Taikamanua , samba ikalaaké sia . Gege masikup-kup'aké sangamberi suku , negara , nga-nga , sambat bangsa leú et , atukau ka sia .
66013008	Iageti paniddogiddangan nia sangamberi sirimanua sipuririmanua ka polak néné , legeina lé sia sitususurat oni , ainangan tá tubabaraaké polak néné , iaté sitususurat ka bagat buko purimanuaiat bakkat Togat Biri-biri silepá jájá .
66013009	Oto kalulut néné , ké moi nuarep'aké kam nia , arep'akemuian nia katuareman néné :
66013010	" Ukum'akenen , buítá tuukum'aké . Sia saggiret lanjau ramatei , buítá tusaggri ramatei . Iaté lulunia , buítá maom bagadda samba matopit sia sapaamian Taikamanua . "
66013011	Lepá itsókungan sangamuneng tarimeu bagei tubujjlu ka polak . Sirua ban , kelé ban togat biri-biri . Nga-ngania kelé nga-ngan ulou simakopé beunan .
66013012	Ka matat tarimeu siboikí , ipapakei gege sabeu sialánia ka tarimeu nenda leú et . Sangaliot polak samba sangamberi sikukuddu ka bagania , paksanangan sia , bulé rapaniddogi tarimeu siboikí , iaté simamale maujú .
66013013	Tarimeu sikarua néné , maigi kiseiet sabeu aigalai . Ka mataddangan leú et sangamberi sirimanua , gorosot'akénangan api sibara ka manua ka polak .
66013014	Iageti patajunangan sia sangamberi sirimanua ka polak ka kiseiet sigalainia ka matat tarimeu siboikí . Kuanangan ka matadda sangamberidda , bulé ragalai tularat tarimeu sibara siorangan lanjau , tápoi riu-riu lé ipurimanua .
66013015	Tuobáaké ka tubut tarimeu sikarua néné , ikau enga ka tubut tularat néné , pat oi ipanibo , lepá pamateinangan sia sangamberi sitaiobá masipaniddogi nia .
66013016	Sangamberidda sikebbukat elé tasulé , simakayo elé simagebá , pagugulet elé sipuuja , paksanangan sia tarimeu néné bulé rasiló toggaiat ka kabeira sikattoet elé ka tou-toura .
66013017	Beri sia sara momoi pasaki elé rasakiaké apa pá , ké tá anai toggaiat nenda ka tubudda , iaté onin tarimeu nenda , elé angká masipatoilá oni nenda .
66013018	Oto sené ai lulunia tumasiku paatuat . Simasiku paatuat momoi raadde katukolobat angká ka tubut tarimeu nenda , aipoí angká nenda , iaté onin sara sirimanua . Angkánia , iaté 666 .
66014001	Lepá lelek'akékungan nia , iageti , itsókungan leú et Togat Biri-biri , ai nia muririó ka uddut Leleú Sion . Ai saaleinia 144.000 sia igidda , sibara surat ka tou-toura oninia , sambat onin Ukkuinia .
66014002	Iageti arepkungan nga-nga sibara ka manua , kelé ipuukkú oinan puruupugat sabeu , samba leú et kelé gulu-luu leleggu simakopé ron . Ituarep nga-nga néné kéan lé nga-ngan musik sinauakenenda sipasinanauaké kecapi .
66014003	Iageti puurairangan leú et , rauraiaké urai sibau sia si 144.000 , ka matat uddenan purimataat sambat ka matat siepat makluk samba tai bajá , sibokkó uddenan purimataat . Urai néné , tá momoi ragelai nia kasei pá , sarat sia lé si 144.000 sibelaakenen ka kupkumen polak néné lé momoi .
66014004	Sia néné nia né nia tubudda , bulat kelé taiokkó peilé sia , kalulut tá arapaaleiaké tainanalep . Bulat kaipa iei Togat Biri-biri , eirangan leú et . Ka talagadda sangamberi sirimanua , sia té atubelaaké , kelé buluakenen siboikí ka tubut Taikamanua , samba ka tubut Togat Biri-biri .
66014005	Bulat beri pei pabokodda ; samba beri goisó tá anai loloiet ka tubudda .
66014006	Lepá itsókungan sara malaika bagei , sitububurut bulat simakopé buak ka manua . Ai aiabbit malaika néné , Katuareman Simaerú simatom , bulé tusegéaké ka tubudda sangamberi taikapolak , iaté ka tubudda sangamberi bangsa , suku , nga-nga , sambat negara .
66014007	Iageti pugereinangan leú et malaika néné , pelé nga-ngania , " Kau nukalotóaké kam Taikamanua , samba umun'aké kam pulatsanannia ! Aipoí aiailingan tetrenia ihakimi sia sirimanua , Taikamanua . Paniddogi kam nia sibaraaké manua , polak , koat sambat sangamberi matat bubuakat ! "
66014008	Oto oinangan leú et ka sia malaika sikarua , iamiaké malaika siboikí , ai nia masisosogaaké , " Amakalangan nia ! Laggai Babel sabeu amakalangan ! Aipapuineng'an sangamberi bangsa , kalulut anggurnia , iaté anggur pubobot-bot akkulánia ka pusilaingeatnia ! "
66014009	Iageti oinangan leú et malaika sikatelu , masiailiaké malaika sirua néné , ai nia masigegereiaké , " Sipaniddogi tarimeu sambat tularatnia , samba sibara toggaiat tarimeu ka tou-tou sambat ka kabeinia ,
66014010	sia té masiloló anggur Taikamanua , iaté anggur oloi golúnia sipiliakenen nia ka bagat makkónia , tápoi beri goisó atubeleki iginia ! Sangamberidda néné tupaoorei ka bagat api sambat belerang ka matadda samalaika sipunenan samba leú et ka matat Togat Biri-biri .
66014011	Iageti ka sia kujuk api , sipaorei sia néné , riu-riu lé iputinobut teret buru-burú . Tá anai arinia sinágó sambat sinoibó itupaorei sia ; iaté sipaniddogi tarimeu sambat tularatnia , samba sangamberi sibara toggaiat onin tarimeu . "
66014012	Kalulut néné , sia sapaamian Taikamanua , simareddet ka surukat Taikamanua samba simatopit ka tubut Jesus , kau ramaom baga .
66014013	Lepá arepkungan nga-nga sibara ka manua sipasikukua , " Surat'aké néné : Barania kineneiget , bulat mauktuk sia simamatei talagat puukúra galajet Tuhan ! " Iageti aleginangan nia ka sia Ketsat Sipunenan , " Bulat sibulatnia . Raariakéan té ramomoaké tubudda mugalai , aipoi buat sigalaira te itutut sia . "
66014014	Lepá lelek'akékungan nia , oto itsókungan tinobut simabulau . Ai sia sara sikukuddu ka tinobut néné , ituitsó kelé mutubu sirimanua . Ai ka uténia kirit purimataat sigalai sibara ka emas , samba ka kabeinia ai sara sasabí simalauru .
66014015	Lepá bela mitsá sara malaika bagei ka Uman Taikamanua . Pugereinangan leú et musoga ka tubut sipuuuddet ka tinobut , masikua , " Araiakéan sasabínu nupasigetai kineneiget , aiailingan poí tetrenia pasimoneiat ; amatuáan poí ka sia polak néné ! "
66014016	Iageti araiakénangan sasabínia sipuuuddet ka tinobut néné ka polak , oto taddaakénangan masimonei polak néné .
66014017	Lepá mitsá , itsókungan sara malaika bagei , ai nia bebela , barania ka Uman Taikamanua ka manua . Ka sia leú et ai ka kabeinia sasabit simalauru .
66014018	Lepá mitsá , itsókungan leú et aioi malaika bagei sipasikup-kup'aké api , barania ka kudduat pasijá-jakat tarimeu buluakenen . Iageti pugereinangan leú et ka tubut malaika sipasiomet'aké sasabit simalauru , pelé nga-ngania , " Araiakéan sasabínu , getaian pabua-buat anggur ka polak , amatuáan poí buania ! "
66014019	Oto araiakénangan sasabínia malaika ka polak , sabínangan pabua-buat anggur ka loinánia , ribbaiakénangan nia ka pametsunan anggur oloi golut Taikamanua .
66014020	Pabua-buat anggur néné ka tei-tei irip laggai lé itububutsit , samba puguruknangan leú et logau ka pametsunan anggur néné , kelé oinan , ai telu ngotu ngakilo meter reunannia , samba kerunia malegre rua ngameter .
66015001	Lepá itsókungan leú et ka manua kiseiet bulat tá anai siaili nia . Ai pitu sia igidda samalaika samba leú et pitu paoreat pasilepá . Nia té néné pasilepat oloi golúnia Taikamanua .
66015002	Lepá nenda itsókungan sara , ituitsó kelé koat kaca pagalú api . Samba itsókungan leú et simamanang ka tubut tarimeu sambat tularatnia , samba simamanang ka tubudda sitoggaji oni angká . Ai sia muririó simamanang néné , ka bet-bet koat kaca , ai ka kabeira kecapi sikau Taikamanua ka tubudda .
66015003	Iageti uraiakérangan urai Mose , pagugulet Taikamanua , samba leú et urai Togat Biri-biri . Kelé néné nga-ngania , " Ale Tuhan , Taikamanua Sipulugege , bulat abeu samba kiseiet lé sigalainu ! Rimatadda sangamberi bangsa , bulat maadil samba makolou sigalaiakenennu !
66015004	Kasoniangan lé tá malotó ka tubum , alé Tuhan ? Kasoniangan lé táiobá masipaarep pubebeunannu ? Sarat ekeu lé sipunenan . Momoi te sia sangamberidda tai bangsa masipaniddogi ekeu kalulut adil nia sigalaiakenennu samba araitsóan sangamberi sirimanua . "
66015005	Lepá nenda itsókungan Uman Taikamanua ka manua aitububuká , ai ka bagania Kemat Tuhan .
66015006	Iageti beladdangan leú et samalaika sipitu sambat sipitu paoreat ka Uman Taikamanua . Leppeira komang simakirisau simaalit baga . Ai tabbot rurukatda emas .
66015007	Lepá kaunangan nia ka tubudda samalaika sipitu , simakluk ka talagat makluk siepat néné , pitu ngambua pulokat sibara ka baga oloi golut Taikamanua , iaté Taikamanua sipuririmanua teret buru-burú .
66015008	Oto sut lé Uman Taikamanua , kujuk pulatsanan sambat geget Taikamanua . Samba ka burut ilepá paoreat sipitu siabbitda malaika sipitu néné , bulat beri sia sara siooi tugurú ka bagat Uman Taikamanua néné .
66016001	Lepá arepkungan nga-nga sabeu ka Uman Taikamanua sipasikukua ka matadda samalaika sipitu , " Kenan kam , nupiliaké kam bagat pulokat sipitu oloi golut Taikamanua néné , ka polak ! "
66016002	Iageti einangan leú et malaika siboikí , ipiliaké sikukuddu ka bagat pulokat néné ka polak . Oto baranangan leú et appu sikataí besí , ka tubudda sangamberi sirimanua sibara ka tubu toggaiat tarimeu , samba ka tubudda sipaniddogi tularatnia .
66016003	Lepá nenda piliakénangan ka sia malaika sikarua sikukuddu ka bagat pulokatnia ka koat . Iageti bailiunangan koat néné kelé logaura sirimanua simamatei . Oto mateinangan leú et sangamberi makluk sikukuddu ka bagat koat .
66016004	Lepá mitsá ei nia ka sia malaika sikatelu , masipiliaké sikukuddu ka bagat pulokatnia ka pabaga-bagat oinan sambat ka sangamberi matat bubuakat . Oto ka sia sangamberinia oinan bailiu logau .
66016005	Iageti arepkungan nia ipanibo ka sia malaika sikup-kup'aké oinan néné , pelé nga-ngania , " Maadil lé ukuman siorak'akenennu , ale Sipunenan , Taikamanua tonemnangan lé aian nia samba siturerere kababara !
66016006	Arapiliakéan logaura sapaamian Taikamanua sambat logaura tai nabi ; oto kineneiget kaunungan sia masiló logau . Kirénangan mateúan rasiló kelé nenda ! "
66016007	Lepá arepkungan nga-nga sibara ka kudduat pasijá-jakat tareimeu buluakenen , sipasikukua , " Ale Tuhan , Taikamanua Sipulugege , maroipo samba maadil lé ukuman siorak'akenennu ! "
66016008	Lepá nenda , piliakénangan ka sia sikukuddu ka bagat pulokatnia ka matat sulu ; oto obáaké ka sia matat sulu , ilabó sirimanua oloinia simakopé kataí besí néné .
66016009	Oloi sulu néné te masilalabó sirimanua , oto kalulut néné , pateleirangan leú et onin Taikamanua , sipasikukup-kup'aké paoreat néné . Tápoi kenanen kisedda , tá leú et rababauaké paatuatda , samba tá raobá masiumun'aké pulatsanan Taikamanua .
66016010	Iageti piliakénangan sikukuddu ka pulokatnia ka sia malaika sikalima , ka uddenan purimataat tarimeu . Oto magep-gepnangan leú et sangaliot purimataat tarimeu néné , pat sotdangan jalaira sirimanua , kopet besínia .
66016011	Oto pateleirangan leú et Taikamanua ka manua kalulut besit tubudda sambat kalulut apputda . Tápoi bulat beri bauakéra paatuatda ka galai tubudda sikataí .
66016012	Lepá piliakénangan ka sia sikukuddu ka bagat pulokatnia malaika sikaenem , ka Oinan Eprat sabeu . Iageti makalanangan leú et , bulat pat oi raenungi nia tai rimata sibara ka kabelaiat sulu .
66016013	Oto itsókungan leú et , telu ketsat sikataí , kelé mutubu kuret . Rababara iaté , ka nga-ngan ulou simakopé beunan sambat ka nga-ngan tarimeu , samba leú et ka nga-ngan nabi sipatataju .
66016014	Sia néné te paketsa-ketsat sikataí sibaraaké pakise-kiseiet . Iageti eirangan leú et kateludda ketsat néné , ka sangaliot polak masirurúaké sangamberi tai rimata , bulé raei pasaggak ka Gogoi sabeu , iaté Gogoi Taikamanua Sipulugege .
66016015	" Arep'aké ! Momoi te aku kelé sipananangkou ! Mauktuk te sia simatarek tubu samba sipasijajago leppeinia , bailiu tá simabulutut ipuenung elé maila nia ka siberikabaga ! "
66016016	Iageti eirangan leú et paketsa-ketsat néné masirurúaké tai rimata ka sara kudduat , onin kudduat néné ka nga-ngan Ibrani iaté Harmagedon .
66016017	Lepá nenda piliakénangan nia ka sia sikukuddu ka bagat pulokatnia malaika sikapitu , ka rusa . Iageti maarepnangan nga-nga simaron sibara ka uddenan purimataat ka Uman Taikamanua , sipasikukua , " Atuléléan ! "
66016018	Oto bara bilá sitaipuaari , apakilat , samba nga-ngan leleggu apagururuu samba simakararat , samba teteu simakopé kataí ron . Bulat barania ka panandaat aitubaraaké sirimanua , bulat ainangan tá babara teteu sabeu kelé néné . Néné te sara teteu bulat simakopé kataí ron !
66016019	Laggai sabeu ragai oi telu , samba palagga-laggai ka sangaliot negara leú et kakkataí . Iageti repdemnangan laggai Babel sabeu néné Taikamanua . Kaunangan lónia anggur sibara ka pulokat anggur Taikamanua , iaté anggur oloi golúnia .
66016020	Oto sangamberinia panusa-nusa tatá , samba sangamberi palele-leleu leú et , tatá .
66016021	Urat es leú et belé palilima ngapulu kilogram sanénia , pasaksanginangan leú et sirimanua . Iageti paloloirangan leú et Taikamanua , kalulut paoreat urat es simakopé kataí besí néné .
66017001	Lepá oinangan leú et sara malaika ka talagadda samalaika sipitu , sibara ka kabei pitu pulokat , ka tubukku , kuanangan , " Konan sené , kupatoilá ka matam kipa tugagalai , ituukum'aké sipusisilainge néné , iaté laggai sabeu , sirióakenen ka bet-bet paoina-oinan .
66017002	Aragalaian pusilaingeat ka tubunia tai rimata ka polak , samba aipuineng'an sia taikapolak kalulut anggur pusilaingeatnia . "
66017003	Iageti kuneminangan aku Ketsat Sipunenan , oto abbitrangan aku ka simatangeu . Oto itsókungan sedda sara sinanalep , ai nia muuuddet ka tei-tei sangamuneng tarimeu simasuan onam tubu , sisusut ka tubu oni paloloiat ka Taikamanua . Utet tarimeu néné ai pulu iginia , samba pulu igit bannia .
66017004	Leppeinia sinanalep néné simasuan laiket samba simasuan onam , samba ai pulaingeatnia emas , pabukku-bukkú simakirisau sambat mutiara . Ka kabeinia ai pulokat emas sibara ka baga simasit-sit sita samba simalolit , sialakat pusilaingeatnia .
66017005	Ka tou-tounia ai atusurat'aké sara oni keleat . Oni nenda iaté , " Babel Sabeu , turot sangamberi pusilaingeat samba bulat sikataí paraboat ka polak néné . "
66017006	Iageti itsókungan leú et ipuineng nia sinanalep néné logaura sapaamian Taikamanua , sambat simateiakenen , kalulut topitda ka tubut Jesus . Kelé akuitsó nia sinanalep néné , makiseinangan ka bagakku .
66017007	Iageti kuanangan malaika ka tubukku , " Angoi imakikisei ka bagam ? Eddangan nia kutiboi ka matam keleat , pagalaiat sinanalep néné , sambat keleat tarimeu sijanangi nia .
66017008	Panandaatnia tarimeu néné ai nia muririmanua , tápoi kineneiget , amateian nia . Táan mauuju ibela ka guluggut kamateiat , lepá ei nia iailiaké kasubuat . Sangamberi taikapolak sitaisusurat'akenen oni ka Buko Purimanuaiatra Sirimanua , ainangan tá tubabaraaké polak néné , makikisei ka bagadda masiitsó tarimeu néné . Aipoí ai nia muririmanua tarimeu néné siboikí . Tápoi kineneiget , amateian nia , lepá barania mitsá .
66017009	Oto sené , ai lulunia pusisikut paatuat , samba puaagai kolou . Uté sipitu néné , iaté pitu ngambua leleu ; iaté leleu kudduat sinanalep . Tápoi uté sipitu néné leú et , iaté pitu sia tai rimata ;
66017010	lima ka talagadda amakalangan sia , sara ai peilé nia muririmata , tápoi sara geti tápei amoi nia .
66017011	Iageti tarimeu sipuririmanua siburú , tápoi kineneiget táan muririmanua nia mitsá , iaté rimata sikabalunia . Nia néné , iaté sara ka talagat tai rimata sipitu leú et , oto kineneiget aian lé nia memei masiailiaké kasubuat .
66017012	Ban sipitu siitsónu nenda , iaté tai rimata sipulu , tápei arataddaaké murimata . Tápoi tukakau ka tubudda gege , bulé rapurimata sambat tarimeu ka bagat sangajam burúnia .
66017013	Ka puludda tai rimata néné makeré besíakenenda ; iaté rakau puroron sambat gegedda ka tubut tarimeu néné .
66017014	Sia néné , rasasaggangi nia Togat Biri-biri . Tápoi ikakalaaké lé sia Togat Biri-biri sambat sipasiuluinia simatopit , sipiliy nia sambat sinogai nia , tai rimata néné . Aipoí nia lé Tuhanda sangamberi tai tuan , sambat Rimatadda tai rimata . "
66017015	Iageti kuanangan malaika ka matakku , " Oinan siitsónu nenda , iaté kudduat nia sinanalep sipuoolop tubu ; iaté sia tai bangsa , tai rayat , negara samba panganga-nganga .
66017016	Ban sipulu siitsónu sambat tarimeu nenda malalagá bagadda ka tubut sipuoolop tubu néné . Rapararauragi te sangamberinia sibabara ka tubunia , sambat rabubulutuni nia . Komrangan leú et akkulánia sambat puruakérangan leú et nia ka api , imasubu .
66017017	Aitubbuian poí paatuatda Taikamanua , bulé raenung'aké rencanat Taikamanua . Aikauan ka sia Taikamanua pukerekat baga bulé rakau gegedda ka tubut tarimeu néné , bulé ipurimata tarimeu néné teret puailinia sikuat Taikamanua .
66017018	Sinanalep siitsónu néné iaté laggai sabeu , sipanei-nei tai rimata ka polak néné . "
66018001	Lepá itsókungan sara malaika sabagei , ai nia tugogorosot barania ka manua . Ai ka tubunia gege sabeu , pat pató sangaliot polak kalulut pulatsanannia .
66018002	Iageti pugereinangan leú et pelé nga-ngania , " Amakalangan nia ! Laggai Babel sabeu , amakalangan ! Kineneiget aibailiuan nia kudduatra sanitu sambat paketsa-ketsat sikataí . Ai ka bagania sene ngamata umá paloli-lolit , samba simalagat bagat sirimanua .
66018003	Aipoí sangamberi bangsa aralóan anggur pubobot-bot pusilaingeatnia . Sia tai rimata , aragalaiakéan pusilaingeat ka tubunia , samba leú et sia sipajajaga ka polak , amakayongan sia , kalulut pubobot-bot akkulára , sitaioi raom'aké . "
66018004	Iageti arepkungan nga-nga bagei sibara ka manua sipasikukua kisé , " Belaaké kam tubumui kam sapaamianku ! Belaaké kam tubumui ka bagania ! Bá tutut'aké kam jonia , nubairat kam ka kam ukumannia !
66018005	Aipoí amupoggouan jonia , pat aili ka manua , sambat jonia néné , airerepdem Taikamanua .
66018006	Galaiaké kam ka tubunia ka sia néné , kelé sigalaiakenennia ka tubumui ka kam ; siliaké kam sigalaiakenennia rua ngaoleat iginia . Baliu kam pulokatnia rua ngaoleat igit ló sinarek'akenennia ka kam .
66018007	Kau kam ka tubunia paoreat sambat pureuregat baga simakeré beunan ka pulatsanan samba pukayoat sikaunia ka tubunia ka sia . Aipoí tá muaari ipatiboaké tubunia , ikua , ' Aku néné rimata sinanalep ! Aku néné tá silumang ; tá kuoorik pureuregat baga ! '
66018008	Kalulut nenda te , bailiu ka bagat sangagogoi oraknangan nia paoreat , iaté , besí , pureuregat baga , sambat pulajeat . Samba tulalabóaké te nia ka api , oto si Tuhan Taikamanua lé magege iadili nia . "
66018009	Rasosoibi samba rakangengeleji baga te , tai rimata ka polak néné , sipasitutut'aké pusilaingeatnia sambat pubobot-bot akkulat sinanalep nenda , ké raitsó iputinobut kujuk api sipasilalabó .
66018010	Ka sareunan lé rapuririó masiigbuk , kalulut lotóra isappó sia pangoringannia . Pelé nga-nganda , " Bulat apanganté kopet kataí besínia paoreat ka laggai simakopé erut katuareman néné , iaté laggai Babel simaron ! Bulat ka bagat sangajam lé burúnia aitugalaiaké ukumannu ! "
66018011	Ka sia leú et sipajajaga ka polak néné , musou sambat mupurúpú , kalulut sinanalep néné , aipoí beringan sia sara sipasisasaki pajagadda .
66018012	Táan anai sia sisaki emas , perak , permata , sambat mutiaratda ; samba leú et komang lenan , komang simasuan laiket , sutera , samba komang simasuan onam ; samba sene ngamata loiná simabesí tugaba , bibilet sibara ka gading , samba sibara ka paloina-loiná simakeppu saki , sibara ka tembaga , labá , sambat pualam ;
66018013	kulit kayu manis , rempah-rempah , setanggi , mur , sambat kamenyan ; anggur sambat minyak , tapung sambat gandum ; jaui sambat biri-biri , kuró sambat kereta , sapagugulet , pat leú et aili ka engan sirimanua .
66018014	Pelé nga-nganda sipajajaga ka tubut sinanalep nenda , " Sangamberinia sipuoni bakkatnu , táan anai , samba sangamberinia pukayoatnu samba leú et pulaingeatnu amalimaian ! "
66018015	Muririó te sia sipajajaga simakayo , kalulut pajajagadda ka laggai nenda , lotóra isappó sia paoreatnia . Musosou sambat mupupurúpú te sia ,
66018016	pelé nga-nganda , " Ale , apanganté kopet kataínia pangoringannia laggai simaerú katuareman néné ! Simarei-rei leppeinia komang lenan , komang simasuan laiket , samba simasuan onam ; simarei-rei sut lé ka tubunia pulaingeat emas , permata , sambat mutiara !
66018017	Tápoi ka bagat sangajam burúnia , tatá sangamberi pukayoatnia ! " Ka sia leú et sangamberidda tai nahkoda , sipanonompang samba leú et sia tatogat kapá , samba sangamberidda sipasigagaba purimanuaiatra ka koat , muririó leú te sia ka sareunan .
66018018	Kelé raitsó iputinobut kujuk api aimalabo laggai nenda , pugereirangan leú et . Pelé nga-nganda , " Tá anai beri sara laggai bagei simakeré ka laggai néné ! "
66018019	Iageti paragatdangan leú et abu ka utéra , kelé toggaiat purereu-reura baga , lepá pusourangan sambat pugereirangan leú et , rakua , " Ale , apanganté kopet kataínia pangoringannia laggai sabeu néné ! Aipakayongan sia sangamberi sibara kapá ka koat , kalulut pukayoatnia ! Tápoi ka bagat sangajam lé burúnia , limai sangamberinia ! "
66018020	Ale kina manua , kau imaangká bagam , kalulut kakakataí nia laggai Babel ! Ale kam sapaamian Taikamanua , tai apostel , tai nabi , pugora kam baga ! Aiukum'akéan poí nia Taikamanua , kelé sara lumun sigalaiakenennia , ka tubumui !
66018021	Iageti itsókungan sara malaika simagege iakkat'aké sara bukkú , beu bukkú pasigulunan sabeu , ribbaiakénangan nia ka bagat koat , iageti kuanangan , " Kisé té tupaeerú ka tubut laggai Babel simaerú katuareman oni néné , ituribbaiaké nia simakopé , pat táan tusesese nia mitsá .
66018022	Oto táan te maarep nga-ngan musik sibóbóra siagai masibebeú kecapi , siagai muurai , siagai musuling samba siagai mupiau ka tubum ! Tá leú et tusesese sedda sipugagalai siagai kabei samba nga-ngan bukkú pasigulunan leú et , táan tuaarep sedda .
66018023	Táan raiitsó mitsá torot alito ka tubum ; samba táan raaarep mitsá sedda gaú-gaúra sirimanua simigi sipupupunen putalimogat . Sipaja-jagam te bulat siabeu tiboi tubu ka polak néné , samba kalulut againu mugaut , bailiu oi nupataju sangamberi bangsa ka polak ! "
66018024	Aituukum geti laggai Babel néné , kalulut atusese ka laggai néné , logaura tai nabi , logaura sapaamian Taikamanua ; momoi takua logaura sangamberi simateiakenen ka polak néné .
66019001	Lepá arepkungan leú et ipuukú nga-nganda sirimanua ka manua , sipasisosogaaké , " Umun kam Taikamanua ! Taikamanuanta néné , iaté Taikamanua sipaarau , Taikamanua simalatsat samba sipulugege !
66019002	Pasihahakimi nia , maadil , sambat sineseat ! Aiorak'akéan ukuman ka tubudda sipuoolop tubu simakopé , sipakataí polak , kalulut pusilaingeatnia . Aiukum'akéan nia Taikamanua sipuoolop tubu néné , aipamatei poí sia sapakoiniet Taikamanua . "
66019003	Iageti pusogaddangan mitsá sirimanua simigi , pelé nga-nganda , " Umun'aké lé Taikamanua ! Tá te muaari ipukuilú api , sipasilalabó laggai nenda ! "
66019004	Oto purappoddangan leú et ka sia sirua ngapulu epat tai bajá , sambat sia samakluk siepat , sibokkó uddenan purimataat , rapaniddogi Taikamanua , sipuuuddet ka uddenan purimataat . Pelé nga-nganda , " Amen ! Umun kam Taikamanua ! "
66019005	Iageti maarepnangan nga-nga sibara ka uddenan purimataat , sipasikukua , " Umun kam Taikamanua , kam sangamberi sapakoiniet Taikamanua , sikebbukat sambat tasulé , sipaniddogi Taikamanua ! "
66019006	Lepá mitsá , arepkungan kelé nga-nganda sirimanua simakopé igi ; ipunau , kelé ipuja nga-ngan onut koat , samba kelé guru-ruu nga-ngan leleggu . Akuarep sikuadda , " Umun kam Taikamanua ! Aipoi si Tuhan Taikamanuanta Sipulugegengan lé amurimata !
66019007	Kau imangká samba imagora bagatta , kau taumun kam pulatsanannia ! Aiailingan poí gogoi putalimogat nia sipuoni Togat Biri-biri , samba talimouakenen , amatarek'an nia itutalimouaké .
66019008	Leppei simaalit baga simakirisau atukauan ka tubunia , ipakei nia . " ( Leppei simaalit baga néné iaté , sangamberi simaerú , sigalaira sapaamian Taikamanua . )
66019009	Iageti kuanangan malaika ka tubukku , " Surat'aké néné : ' Mauktuk te sia sinogai ka punen putalimogat Togat Biri-biri . ' " Lepá tuppainangan nia mitsá malaika ikua nia , " Iaté néné katuareman bulat sibulatnia sibara ka Taikamanua . "
66019010	Iageti purappokkungan ka matat malaika masipanindogi nia . Tápoi aikua lé ka tubukku , " Tá kisé ! Bá paniniddogi aku . Taikamanua lé paniddogi ! Beri aku leú poí kaku pagugulet leú et , kalé ekeu , samba kelé leú sasarainam sipasioomet'aké simaron simuneng'akenen Jesus ! "
66019011	Lepá itsókungan itubuká manua , iageti matoilánangan leú et sangamuneng kuró simabulau . Sikukuddu ka tei-teinia iaté , Oniakenen Simatopit samba Oniet Sibulatnia . Maadil nia masiorak'aké ukuman sambat pasaggangan sigalaiakenennia .
66019012	Matania kelé juluu api , samba ka uténia maigi kirit purimataat . Ka tou-tounia ai atusurat'aké sara oni ; sarat nia lé iagai oni nenda .
66019013	Leppei sipakeinia , atulogabingan . Nia néné tuoniaké , " Tiboiet Taikamanua " .
66019014	Airatutut nia tai tenterat manua , sipukukuró simabulau samba sipuleppei komang simaalit baga , simabulau simaliná .
66019015	Ai bebela ka ngu-ngunia sara lanjau simalauru , samba lanjau nenda te ipapakei masikalaaké tai bangsa , samba utéakénangan sia ka gege simaron . Ibubutsit te suat anggur ka kudduat pasibutsinan oloi golut Taikamanua Sipulugege .
66019016	Ka saraubánia sambat ka bakkapatnia ai atusurat'aké oni néné , " Rimatadda tai rimata , samba Tuhanda tai tuan . "
66019017	Lepá itsókungan leú et sara malaika sipuuuddet ka matat sulu . Iageti pusoganangan simaron , masikua ka tubut sangamberi umá sitububurut ka pata , " Konan kam parurú masiroroi punen sabeu sibaraakenen Taikamanua !
66019018	Konan kam mukom akkulára tai rimata , akkulára tai panglima , samba akkulára tai pahlawan , konan kam mukom akkulára sikukuddu ka tei-tei kuró samba leú et akkulat kuróra samba akkulára sangamberi sirimanua , sikebbukat samba tasulé , sapagugulet samba sipuuuja ! "
66019019	Lepá itsókungan raparurú , tarimeu sambat sia tai rimata ka polak néné , samba leú et tai tenteratda , raei pasaggak , masisaggangi sikukuddu ka tei-tei kuró simabulau , sambat tai tenterania .
66019020	Iageti labárangan tarimeu néné sambat tai nabi sipatataju , sigalai kiseiet ka matat tarimeu néné . ( Oto kiseiet nenda te igagalai tarimeu néné , masipataju sia sibara toggaiat tarimeu , samba sia sipaniddogi tularat tarimeu . ) Iageti ribbaiaké tarimeu sambat tai nabi sipatataju néné ai sia muririmanua , ka bagat api sipuju-juluu , sibara belerang .
66019021	Iageti tai tenteradda , atumateiakéan sia ka lanjau sibebela ka ngu-ngunia sikukuddu ka tei-tei kuró simabulau . Oto oinangan leú et umá , pakomiddangan leú et akkulára simateiakenen néné .
66020001	Lepá nenda itsókungan sara malaika , ai nia tugogorosot barania ka manua . Ai ka kabeinia panguksik guluggut kamateiat , samba sara paleggui sabeu .
66020002	Iageti labánangan leú et ulou simakopé beunan , sipuoni ulou simabajá , elé Sanitu , elé Ketsat Sikataí , palengguinangan leú et nia ka bagat sangaribu ngarura burúnia .
66020003	Lepá ribbaiakénangan ulou simakopé beunan néné , malaika , ka bagat guluggut kamateiat , iageti kutsik'akénangan leú et guluggú néné , kaunangan segelnia , buían ipataju sia mitsá ulou simakopé beunan néné , tai bangsa teret itukapplu sangaribu ngarura . Lepá nenda buítá tubelaaké nia ka bagat oggak siteté .
66020004	Iageti itsókungan paudde-uddenan purimataat , atukauan ka tubudda sipuuuddet sedda , gege masiteúaké ukuman . Oto itsókungan leú et ketsatda sitippú lolokkat , kalulut mumuneng'akenenda Jesus , sambat paarepra katuareman simaerú sibara ka Taikamanua . Tá raobá masipaniddogi tarimeu , elé tularatnia . Beri silóra toggaiat tarimeu ka tou-toura , elé ka kabeira . Iageti suru sia mitsá , puutérangan sambat Kristus ka bagat sangaribu ngarura burúnia .
66020005	Néné te patterat siboikí , tusuruaké sia mitsá simamatei . ( Tápoi sia geti simamatei sabagei , tápei tususuruaké sia ka oggak sangaribu ngarura néné . )
66020006	Mauktuk te sia sisuruakenen ka patterat siboikí néné . Sia néné , mateú ibailiu sia bakkat Taikamanua . Táan ikukup-kup'aké sia kamateiat sikarua . Ibabailiu te sia imam Taikamanua sambat imam Kristus , samba muuté te sia sambadda ka bagat sangaribu ngarura burúnia .
66020007	Lepá aitukapplu sangaribu ngarura , belaaké nia ka sia Sanitu ka bagat penjarania ,
66020008	einangan leú et masipataju bangsa bulat sabeu ka sangaliot polak , iaté Gog sambat Magog . Oto rurúakénangan sia simakopé igi kelé nuntut ngaí ka buggei , raei pasaggak .
66020009	Iageti pakaraprangan tubudda ka sangaliot polak , koiliprangan leú et pukemaadda sapaamian Taikamanua sambat laggai simanuntut bagat Taikamanua . Tápoi abelé lé api isubuaké sia .
66020010	Lepá ribbaiaké Sanitu sipataju sia néné , ka bagat api simalio sambat belerang . Sedda te kudduatnia ka sia tarimeu sambat tai nabi sipatataju ituriribbaiaké sia boikí . Oto paorei sia , sinágó sambat sinoibó , teret buru-burú .
66020011	Lepá mitsá itsókungan sara uddenan purimataat simabulau sabeu sambat nia ka sia sipuuuddet ka uddutnia . Iageti tatá manua sambat polak ka matania , oto táan amakoinong mitsá .
66020012	Iageti itsókungan simamatei , sikebbukat sambat tasulé , ai sia muririó ka matat uddenan purimataat . Oto bailá pabuko-buko . Ka sia buko sara leú et bailá , iaté Buko Purimanuaiatra Sirimanua . Lepá orak'aké ukuman ka tubudda simamatei néné , siripot sigalaira ka sisurat'akenen ka pabuko-buko néné .
66020013	Iageti ka sia leú et koat , taroakénangan sia simamatei ka tubunia . Beri leú et ka sia leú et Kamateiat samba Taikabaga , taroakérangan sia simamatei ka tubudda . Oto sangamberidda simamatei néné tuukum'aké , siripot sigalaira .
66020014	Lepá ribbaiaké ka sia Kamateiat sambat Taikabaga néné ka api simalio . ( Api simalio néné , iaté kamateiat sikarua . )
66020015	Oto sangamberi sitaitususurat oni ka bagat Buko Purimanuaiatra Sirimanua , ribbaiaké ka api simalio .
66021001	Lepá itsókungan manua sibau sambat polak sibau . Iageti ka sia manua siboikí samba polak siboikí , pepe , samba leú et ka sia koat , tatá .
66021002	Iageti itsókungan laggai sipunenan , iaté Jerusalem sibau tugorosot barania ka laggai manua , sibara ka Taikamanua . Laggai nenda atupatarek'an , bulat kéan lé sinanalep talimouakenen , atupalaingengan tubunia , iei masiailiaké simanteu talimouakenen .
66021003	Lepá arepkungan nga-nga sabeu sibara ka uddenan purimataat , sipasikukua , " Ka talagadda sirimanuangan lé ikukuddu kineneiget Taikamanua ! Seddangan lé ikukuddu sambadda , samba sia leú et bailiu sapaamiannia . Bulat tubut Taikamanua lé mukukuddu ka talagadda , bailiu Taikamanuanda .
66021004	Posanangan leú sangamberi elu ka matadda . Táan anai kamateiat , pureuregat baga , sou , elé besí leú et táan anai . Sangamberinia sipuoni siburú , tatá . "
66021005	Pelé nga-ngania sipuuuddet ka uddenan purimataat , " Kubabailiuaké te sangamberinia néné sibau ! " Iageti kuanangan leú et ka tubukku , " Surat'aké néné , aipoí tiboiet néné , bulat sibulatnia samba katonemiet lé . "
66021006	Iageti kuanangan , " Atuléléan ! Aku té néné panandaatnia samba kalepakatnia ; aku té né Tuhan barania ka Panandaatnia pat aili ka Kalepakatnia . Kasei simaonggou , kaukungan ló ka tubunia , sitá saki , sibara ka bubuakat purimanuaiat .
66021007	Rasisiló te sia simamanang néné , sibara kaku . Bailiunangan aku Taikamanuanda , iageti nia ka sia leú et , bailiu togakku .
66021008	Tápoi sia geti sipulolotó , sipajo sirimanua , sikataí paraboat , sipasimamateiaké sirimanua , sipusisilainge , sipugagaut , sibuluji sabulungan , samba sangamberi simaboko , turiribbaiaké lé ka bagat api simalio samba belerang sipujujuluu , iaté kamateiat sikarua . "
66021009	Iageti oinangan leú et ka tubukku , iaté sara ka talagat malaika sipitu , siukkáaké pulokat sisusut pitu ngamata paoreat , masikua ka matakku , " Konan ! Kupatoilá ka matam , Talimouakenen , iaté sinanalep Togat Biri-biri . "
66021010	Oto kuneminangan aku Ketsat Sipunenan , iageti abbitnangan aku malaika , ka sara leleu simakopé buak . Patoilánangan leú et ka matakku , laggai Jerusalem , iaté laggai sipunenan . Laggai néné , situgogorosot sibara ka manua , iaté sibara ka tai Taikamanua ,
66021011	sialei pubeunanan sambat pulatsanan Taikamanua . Laggai néné apakirisau , kéan lé bukkú simalatsat , samba kelé bukkú simakirisau limun simalatsat , kelé kristal .
66021012	Kekrenia situbobokkó , tápoi mabuak sibara pulu rua matatbaliu , ai sia pulu rua igidda samalaika sipasijajago . Ka senen matatbaliunia ai atusurat'aké oninda sipulu rua ngasuku ka bangsa Israel .
66021013	Samba ai leú et telu matatbaliu simatai ka senen bé-bénia ; telu saigit kabelaiat sulu , telu saigit kayaman , telu saigit baré , samba telu ka saigit kabelekat sulu .
66021014	Ka uddut pulu rua pundasi , aiturióaké kekre néné . Ka bukkú pundasi néné , ai atusurat'aké oninda ka pulu ruadda tai apostel Togat Biri-biri .
66021015	Malaika sipaninibo ka tubukku , ai ka kabeinia tuturá kirekat , sigalai sibara ka emas , masikireki laggai néné , iaté matatbaliu laggai sambat kekrenia .
66021016	Laggai néné siepat persegi , makeré nantania ka lionia . Iageti kirekinangan nia tuturánia malaika laggai , néné , ai 2400 ngakilometer nantania , lio sambat buaknia makeré lé ka nantania .
66021017	Kelé aikireki nia malaika kekre néné , ai enem ngapulu ngameter buaknia . Kirekat ipapakei malaika néné , iaté kirekat pakeietda sirimanua .
66021018	Kekret laggai néné , sigalai sibara ka bukkú simakirisau limun , kiniu laggai nenda geti sibara ka emas simamurni , malatsat kelé kaca .
66021019	Bukkú pundasit laggai néné , atupalainge sibara ka sene ngamata bukkú simakirisau . Bukkut pundasi siboikí , sigalai sibara ka bukkú simakirisau limun , kiniu . Pundasi sikarua , sigalai sibara ka bukkú simakirisau limun latsat , pundasi sikatelu , sigalai sibara ka bukkú simakirisau limun , pundasi sikaepat sigalai sibara ka bukkú simakirisau limun lumut .
66021020	Pundasi sikalima , iaté sigalai sibara ka bukkú simakirisau sibara tularat ungat elé loiná , pundasi sikaenem , sigalai sibara ka bukkú simakirisau limun , pundasi sikapitu sigalai sibara ka bukkú intan simakiniu , pundasi sikabalu , sigalai sibara ka bukkú simakirisau simakalimun , pundasi sikasiba , sigalai sibara ka bukkú simakirisau , ai simakiniu , simakabonan ai leú simacoklat , pundasi sikapulu , sigalai sibara ka bukkú kelé susu simalimun , pundasi sikapulu sara , sigalai sibara ka bukkú simakirisau simalimun , makabonan , pundasi sikapulu rua , sigalai sibara ka bukkú simasuat laiket .
66021021	Kapulu ruania matatbaliu sabeu , sigalai sibara ka mutiara , senen matatbaliu , sigalai sibara ka sara mutiara . Enungan laggai néné , sigalai sibara ka emas simamurni , makirisau kelé kaca simabilá .
66021022	Tá akuitsó Uman Taikamanua ka laggai nenda , aipoí Uman Taikamanua , iaté tubut Tuhan lé . Taikamanua Sipulugege , sambat Togat Biri-biri .
66021023	Táan leú maperlu itoro nia matat sulu , elé itoroji nia laggó , ka sia laggai nenda , aipoí pulatsanan Taikamanua itotoroji nia , samba Togat Biri-biri alitonia .
66021024	Iageti puenungrangan tai bangsa ka polak , ka toronia , samba sia tai rimata , abbitrangan leú et pukayoatda , ka laggai nenda .
66021025	Tápoi ka sia geti matatbaliu laggai , sarat katububuká lé nia senen tetre , tá tupapat-pat'aké , tá poí anai sedda soibó .
66021026	Pulatsanan samba pukayoatda tai bangsa , tuaabbit ka bagania .
66021027	Tápoi ka sia geti sigalaiaké kasit-sit'akenen , elé sipaboboko , tatetéaké nia , aponia kasit-sit'akenen , bulat tá tugugurú sia ka bagania . Sarat sia lé sitususurat oni , ka Buko Purimanuaiat Sirimanua , sambat ka bukot Togat Biri-biri , momoi tugurú ka bagania .
66022001	Iageti malaika nenda leú et , amasisaú-saú ka tubukku , oinan purimanuaiat . Bagat oinan néné , makirisau kelé kristal , samba aimuguguruk sibara ka uddenan purimataat Taikamanua , samba purimataat Togat Biri-biri ,
66022002	ka talagat enungan laggai nenda . Ka bet-bet oinan nenda , ka rua ngasilánia , ai loinat bubuakat purimanuaiat , sipububua , pulu rua ngamitsá ka bagat sangarura , iaté sangamitsá sangalaggó ipubua . Buluknia momoi itupakei , masialeaké tai bangsa .
66022003	Ka laggai nenda , tá anai sia beri sara siorak pateleiat Taikamanua . Uddenan purimataat Taikamanua , sambat Togat Biri-biri , tukakau ka laggai néné . Ka tubunia te rapaniniddou sapaguguletnia ,
66022004	samba raitsó matania . Oninia tususurat'aké ka tou-toura .
66022005	Táan leú maperlu ka sia alito sambat torot matat sulu , aipoí táan anai soibó ; Tuhan Taikamanuangan lé poí , itotoroji sia . Iageti purimataddangan leú et , teret buru-burú .
66022006	Iageti kuanangan nia malaika ka tubukku , " Tiboiet néné bulat sibulatnia , samba katonemiet . Tuhan Taikamanua sipanguruat'aké Ketsatnia ka tubudda tai nabi , aikoiniakéan malaikania , bulé rapatoilá , ka tubut pakoinietnia , aponia sipuaaili simaruei . "
66022007	Oto pelé nga-ngan Jesus , " Lelek'aké kam néné ! Táan mauju kuoi . Mauktuk te sia sireddet sibalat , ka bagat buko néné ! "
66022008	Aku té néné si Johannes , akuarep'an samba akuitsóan sangamberinia néné . Lepá akuarep samba akuitsó nia néné , purappokkungan ka matat malaika , sipasitotoiláaké sangamberinia ka tubukku ; oto aikugegelai kupaniddogi nia ,
66022009	kuanangan ka matakku , " Tá kisedda ! Bá paniniddogi aku ! Taikamanua lé paniddogi ! Aipoí aku kaku leú et , pagugulet leú et , kelé ekeu , samba kelé sasarainam tai nabi leú et , samba sangamberi simareddet ka sitonéakenen buko néné ! "
66022010	Lepá kuanangan mitsá , " Buí nupakele nia , sangamberi sibalat ka bagat buko néné , aipoí amalegrengan tetrenia ipuaili sangamberinia .
66022011	Eddangan nia rariu-riuaké mugalai jo , ka sia sijo , sia kasit-sit'akenen , eddangan nia rakau tubudda kasit-sit'akenen , siobá masireddet siobat bagat Taikamanua , edda imariu-riu rareddet siobat bagat Taikamanua , sia sikokoiakenen ka Taikamanua , edda ramariu-riu rapurimanua simakokoi ka Taikamanua . "
66022012	Iageti kuanangan nia Jesus , " Lelek'aké néné ! Táan mauju oi aku , kuabbit upa , masilumun'aké sangamberi sirimanua , siripot sigalaira .
66022013	Aku té néné siboikí , sambat sikatei-tei ; aku té néné Tuhan Panandaatnia , samba Kalepakatnia . "
66022014	Mauktuk te sia sipaliná saraubára , pat liná , bailiu bara hakra , masikom buat loiná purimanuaiat , samba oi ratugurú ka laggai , ka matatbaliu geratnia .
66022015	Tápoi sia geti sigalaiaké galajet sikataí , sipugagaut , sipusisilainge , sipasimamateiaké sirimanua , sipasibubuluji sabulungan , samba sipaboboko , ka titiboat elé ka galai tubu , ka tei-tei irip laggai lé kudduatra , sangamberidda néné .
66022016	" Aku sipuoni Jesus té , amasikoiniaké samalaikakku ka tubumui , bulé isegéaké nia , pagalaiat néné , ka tubumui , sibailiu puuktunganda sapaamian . Punuteteu Dapid te aku néné ; aku té nenda usutat simapató . "
66022017	Iageti kuanangan nia Ketsat Sipunenan sambat Talimouakenen Sinanalep , " Konan kam ! " Sangamberi sipasiaarep néné , buítá leú et rakua ka sia , " Konan kam ! " Kasei simaonggou kau ioi ! Kasei siobánia , kau raalá oinan purimanuaiat , sitá saki .
66022018	Kasei sipasiarep sibalat ka bagat buko néné , aku sipuoni si Johannes , ikua ka matamui : ké ratuppai baí apa pá , ka tiboiet sibalat néné , tuppainangan leú et ukumanda Taikamanua , iaté sangamberinia paoreat , sitularat'akenennia ka bagat buko néné .
66022019	Iageti , ké ai sia sibeleki , rubeiat sibalat ka bagat buko néné , belekinangan leú et rubeiatnia , Taikamanua , ka sitularat'akenennia , ka bagat buko néné , iaté rubeiat sibara ka loinat purimanuaiat , samba sibara ka laggai sipunenan néné .
66022020	Oto nia sipasisesegéaké sangamberinia katuareman néné masikua , " Sibulatnia , táan mauuju kuoi ! " Amen ! Konan'an ale Tuhan Jesus !
66022021	Bulé ikau panguruatnia Tuhan Jesus , ka tubudda sangamberi paamian Taikamanua !
