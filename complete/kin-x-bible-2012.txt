# language_name:        kinyaRwanda
# closest ISO 639-3:    kin
# ISO_15924:            Latn
# year_short:           2012
# year_long:            
# vernacular_title:     Bibiliya Ntagatifu
# english_title:        The Bible in kinyaRwanda
# URL:                  https://www.bible.com/de/bible/430/gen.1.kbnt
# copyright_short:      © Bible Society in Rwanda 2012
# copyright_long:       Bibiliya Ntagatifu<br>This translation, published by the Bible Society in Rwanda, was published in 2012. If you are interested in obtaining a printed copy, please contact the Bible Society in Rwanda at http://biblesociety-rwanda.org/.
# notes:                
40001001	Dore igitabo cy’amasekuruza ya Yezu Kristu , umwana wa Dawudi , mwene Abrahamu .
40001002	Abrahamu yabyaye Izaki , Izaki abyara Yakobo , Yakobo abyara Yuda n’abavandimwe be ,
40001003	Yuda abyara Faresi na Zara , kuri Tamara , Faresi abyara Esiromi , Esiromi abyara Aramu .
40001004	Aramu abyara Aminadabu , Aminadabu abyara Nahasoni , Nahasoni abyara Salimoni .
40001005	Salimoni abyara Bowozi , kuri Rahabu , Bowozi abyara Yobedi , kuri Ruta , Yobedi abyara Yese ,
40001006	Yese abyara umwami Dawudi . Dawudi abyara Salomoni , ku mugore wa Uriya ,
40001007	Salomoni abyara Robowamu , Robowamu abyara Abiya , Abiya abyara Asa ,
40001008	Asa abyara Yozafati , Yozafati abyara Yoramu , Yoramu abyara Oziyasi ,
40001009	Oziyasi abyara Yowatamu , Yowatamu abyara Akazi , Akazi abyara Ezekiyasi ,
40001010	Ezekiyasi abyara Manase , Manase abyara Amoni , Amoni abyara Yoziyasi ,
40001011	Yoziyasi abyara Yekoniyasi na barumuna be , igihe bajyanwa bunyago i Babiloni .
40001012	Ijyanwabunyago ry’i Babiloni rirangiye Yekoniyasi abyara Salatiyeli , Salatiyeli abyara Zorobabeli ,
40001013	Zorobabeli abyara Abiyudi , Abiyudi abyara Eliyakimu , Eliyakimu abyara Azori ,
40001014	Azori abyara Sadoki , Sadoki abyara Akimu , Akimu abyara Eliyudi ,
40001015	Eliyudi abyara Eleyazari , Eleyazari abyara Matani , Matani abyara Yakobo ,
40001016	Yakobo abyara Yozefu , umugabo wa Mariya ari we wabyaye Yezu witwa Kristu .
40001017	Ibisekuruza byose hamwe rero ni ibi : kuva kuri Abrahamu kugeza kuri Dawudi , ni ibisekuruza cumi na bine ; kuva kuri Dawudi kugera ku ijyanwabunyago ry’i Babiloni , ni ibisekuruza cumi na bine ; kuva ku ijyanwabunyago ry’i Babiloni kugera kuri Kristu , ni ibisekuruza cumi na bine .
40001018	Dore uko Yezu Kristu yavutse . Nyina Mariya yari yarasabwe na Yozefu ; mu gihe batarabana , aza gusama inda ku bubasha bwa Roho Mutagatifu .
40001019	Yozefu , umugabo we , wari intungane kandi utashakaga kumuteza urubwa , yigira inama yo kumusezerera rwihishwa .
40001020	Igihe yari akibizirikana , Umumalayika wa Nyagasani amubonekera mu nzozi , aramubwira ati « Yozefu , mwana wa Dawudi , witinya kuzana umugeni wawe Mariya , kuko yasamye ku bubasha bwa Roho Mutagatifu .
40001021	Azabyara umwana uzamwite Yezu , kuko ari we uzakiza umuryango we ibyaha byawo . »
40001022	Ibyo byose ariko byabereye kugira ngo huzuzwe ibyo Nyagasani yavugishije umuhanuzi ati
40001023	« Dore Umukobwa w’isugi agiye gusama inda , maze azabyare umuhungu , nuko bazamwite Emanuweli » , ari byo kuvuga ngo « Imana turi kumwe . »
40001024	Yozefu akangutse abigenza uko Umumalayika wa Nyagasani yamutegetse nuko azana umugeni we .
40001025	Ariko ntiyamwegera kugeza igihe Mariya abyariye umwana w’umuhungu nuko amwita Yezu .
40002001	Yezu amaze kuvukira i Betelehemu ya Yudeya ku ngoma y’umwami Herodi , abanyabwenge baturutse iburasirazuba baza i Yeruzalemu ,
40002002	babaza bati « Umwami w’Abayahudi uherutse kuvuka ari hehe ? Twabonye inyenyeri ye mu burasirazuba , none tuje kumuramya . »
40002003	Umwami Herodi abyumvise , akuka umutima , we na Yeruzalemu yose .
40002004	Akoranya abatware bose b’abaherezabitambo n’abigishamategeko b’umuryango , abasiganuza aho Kristu yagombaga kuzavukira .
40002005	Baramusubiza bati « Ni i Betelehemu ya Yudeya ; kuko ari byo umuhanuzi yanditse ati
40002006	’ Nawe , Betelehemu , umusozi wo muri Yudeya , si wowe giseswa mu migi yaho yose ; kuko ari wowe uzaturukaho umutware uzaragira umuryango wanjye , Israheli ’ . »
40002007	Nuko Herodi atumiza ba banyabwenge rwihishwa , abasiganuza igihe inyenyeri yabonekeye ,
40002008	abohereza i Betelehemu , ababwira ati « Nimugende mubaririze iby’uwo mwana ; maze nimumubona , muzabimenyeshe kugira ngo nanjye njye kumuramya . »
40002009	Bamaze kumva amagambo y’umwami , baragenda . Nuko ya nyenyeri bari baboneye mu burasirazuba ibajya imbere irinda igera hejuru y’aho umwana yari ari , irahahagarara .
40002010	Ngo babone inyenyeri barishima cyane .
40002011	Binjiye mu nzu babona umwana , na nyina Mariya ; nuko barapfukama baramuramya . Hanyuma bapfundura impago zabo , bamutura zahabu , ububani n’imibavu .
40002012	Cyakora baburirwa mu nzozi kudasubira kwa Herodi , banyura indi nzira basubira mu gihugu cyabo .
40002013	Bamaze kugenda , Umumalayika wa Nyagasani abonekera Yozefu mu nzozi , aramubwira ati « Byuka , ujyane umwana na nyina , uhungire mu Misiri ; maze ugumeyo kugeza igihe nzakubwirira , kuko Herodi agiye guhigahiga umwana ngo amwice . »
40002014	Yozefu arabyuka , ajyana umwana na nyina iryo joro , maze ahungira mu Misiri .
40002015	Nuko abayo kugeza igihe Herodi apfiriye . Ibyo byabereye kugira ngo huzuzwe ibyo Nyagasani yavugishije umuhanuzi ati « Nahamagaye umwana wanjye wari mu Misiri . »
40002016	Nuko Herodi abonye ko abanyabwenge bamubeshye , ararakara cyane , maze yohereza abica abana bose bo kuri Betelehemu n’abo ku mirenge yose iyikikije , bamaze imyaka ibiri n’abatarayigezaho , akurikije igihe yari yasobanuriwe n’abanyabwenge .
40002017	Nuko huzuzwa ibyo umuhanuzi Yeremiya yavuze ati
40002018	« Kuri Rama bumvise ijwi riboroga riganya cyane : ni Rasheli uririra abana be , kandi yanze guhozwa kuko batakiriho . »
40002019	Herodi amaze gupfa , Umumalayika wa Nyagasani abonekera Yozefu mu nzozi akiri mu Misiri ;
40002020	aramubwira ati « Haguruka , ujyane umwana na nyina , usubire mu gihugu cya Israheli ; kuko abashakaga kwica umwana bapfuye » .
40002021	Yozefu arabyuka , ajyana umwana na nyina , asubira mu gihugu cya Israheli .
40002022	Ariko yumvise ko Arikelawusi yazunguye se Herodi mu Yudeya , atinya kujyayo . Nk’uko rero yabisobanuriwe mu nzozi , agana mu karere ka Galileya ,
40002023	ajya gutura ku musozi witwa Nazareti . Bityo huzuzwa ibyavuzwe n’abahanuzi , ngo « Azitwa Umunyanazareti » .
40003001	Muri iyo minsi , Yohani Batisita atangira kwigishiriza mu butayu bwa Yudeya ,
40003002	avuga ati « Nimwisubireho , kuko Ingoma y’ijuru yegereje ! »
40003003	Uwo ni we wavuzwe n’umuhanuzi Izayi , ati « Ni ijwi ry’uvugira mu butayu aranguruye ati ’ Nimutegure inzira ya Nyagasani , muringanize aho azanyura ! ’ »
40003004	Yohani uwo yambaraga umwambaro uboheshejwe ubwoya bw’ingamiya , agakenyeza umukoba ; ibyo kurya bye byari isanane n’ubuki bw’ubuhura .
40003005	Nuko abaturage b’i Yeruzalemu , n’abo muri Yudeya yose , n’abo mu ntara yose ya Yorudani bakamusanga ,
40003006	bakabatirizwa na we mu ruzi rwa Yorudani , babanje kwiyemeza ibyaha byabo mu ruhame .
40003007	Abonye Abafarizayi n’Abasaduseyi benshi baje kubatizwa , arababwira ati « Mwa nyoko z’impiri mwe , ni nde wababwirije guhunga uburakari bwegereje ?
40003008	Noneho nimugaragaze imigenzereze ikwiranye n’ukwisubiraho nyako !
40003009	Kandi ntimwitwaze ngo ’ Abrahamu ni we mubyeyi wacu ! ’ Ndanabiberuriye , ndetse aya mabuye muruzi , Imana ishobora kuyabyutsamo abana ba Abrahamu .
40003010	Dore intorezo irambitse ku mizi y’ibiti ; none igiti cyose kitera imbuto nziza kigiye gutemwa maze gicanwe .
40003011	Jyewe ndababatirisha amazi kugira ngo mwisubireho , ariko Uje ankurikiye andusha ububasha , ndetse sinkwiriye no kumukuramo inkweto ; We azababatirisha Roho Mutagatifu n’umuriro .
40003012	Afite urutaro mu ntoki , kandi agiye gukubura imbuga ye : hanyuma azahunika ingano ze mu kigega , naho imishishi ayitwikishe umuriro utazima . »
40003013	Nuko Yezu ava mu Galileya ajya kuri Yorudani , asanga Yohani kugira ngo abatizwe na we .
40003014	Yohani ashaka kumuhakanira ati « Ni jye ukeneye kubatizwa nawe , none uransanze ! »
40003015	Ariko Yezu aramusubiza ati « Emera ubikore , tubone kuzuza dutyo icyo Imana ishaka . » Nuko aramwemerera .
40003016	Yezu amaze kubatizwa , ako kanya ava mu mazi . Ubwo ijuru rirakinguka : abona Roho w’Imana amanuka nk’inuma , amuhagarara hejuru .
40003017	Ubwo ijwi rituruka mu ijuru rivuga riti « Uyu ni Umwana wanjye nkunda cyane unyizihira . »
40004001	Hanyuma Yezu ajyanwa na Roho Mutagatifu mu butayu kugira ngo ashukwe na Sekibi .
40004002	Asiba kurya iminsi mirongo ine n’amajoro mirongo ine , hanyuma arasonza .
40004003	Nuko Umushukanyi aramwegera , aramubwira ati « Niba uri Umwana w’Imana , tegeka aya mabuye ahinduke imigati . »
40004004	Yezu aramusubiza ati « Haranditswe ngo ’ Umuntu ntatungwa n’umugati gusa , ahubwo atungwa n’ijambo ryose rivuye mu kanwa k’Imana . ’ »
40004005	Nuko Umushukanyi amujyana mu murwa mutagatifu , amuhagarika ku gasongero k’Ingoro ,
40004006	maze aramubwira ati « Niba uri Umwana w’Imana , ijugunye hasi ; kuko handitswe ngo ’ Izategeka abamalayika bayo kuzagusama , kugira ngo udasitara ku ibuye . ’ »
40004007	Yezu aramusubiza ati « Biranditswe kandi ngo ’ Ntuzagerageze Nyagasani , Imana yawe . ’ »
40004008	Umushukanyi yongera kumujyana ku musozi muremure , amwereka ingoma zose z’isi n’ubukire bwazo ,
40004009	nuko aramubwira ati « Ibyo byose nzabikugabira , numfukamira ukandamya . »
40004010	Yezu aramusubiza ati « Igirayo , Sekibi , kuko handitswe ngo ’ Uzaramye Nyagasani , Imana yawe , abe ari We uzakorera wenyine . ’ »
40004011	Umushukanyi amusiga aho . Ubwo abamalayika baramwegera , baramuhereza .
40004012	Yezu yumvise ko Yohani yatanzwe , yigira mu Galileya ,
40004013	yimuka i Nazareti , ajya kuba i Kafarinawumu ku nkuka y’inyanja , mu rugabano rwa Zabuloni na Nefutali ,
40004014	kugira ngo huzuzwe ibyo umuhanuzi Izayi yavuze ati
40004015	« Gihugu cya Zabuloni , nawe gihugu cya Nefutali , nzira igana inyanja , hakurya ya Yorudani , Galileya y’abanyamahanga !
40004016	Imbaga yari yigungiye mu mwijima yabonye urumuri rutangaje ; n’abari batuye mu gihugu gicuze umwijima w’urupfu , urumuri rwabarasiyeho . »
40004017	Guhera ubwo Yezu atangira kwigisha , agira ati « Nimwisubireho , kuko Ingoma y’ijuru yegereje ! »
40004018	Nuko igihe yagendaga ku nkombe y’inyanja ya Galileya , abona abavandimwe babiri , Simoni bita Petero na Andereya murumuna we ; bariho baroha inshundura mu nyanja , kuko bari abarobyi .
40004019	Arababwira ati « Nimunkurikire , nzabagira abarobyi b’abantu . »
40004020	Ako kanya basiga aho inshundura zabo , baramukurikira .
40004021	Yigiye imbere , abona abandi bavandimwe babiri , Yakobo mwene Zebedeyi , na murumuna we Yohani , bari mu bwato hamwe na se Zebedeyi ; bariho basana inshundura zabo . Nuko arabahamagara .
40004022	Ako kanya basiga aho ubwato na se , baramukurikira .
40004023	Nuko Yezu azenguruka Galileya yose , yigishiriza mu masengero yabo , atangaza Inkuru Nziza y’Ingoma , akiza icyitwa indwara n’ubumuga cyose muri rubanda .
40004024	Ubugiraneza bwe bumenyekana muri Siriya yose , bakajya bamuzanira imbabare zose zifite indwara n’ibyago by’amoko yose : abahanzweho , abanyagicuri , ibimuga , nuko akabakiza .
40004025	Maze abantu benshi bavuye muri Galileya no muri Dekapoli , iYeruzalemu no muri Yudeya , no hakurya ya Yorudani , bamuhombokaho .
40005001	Yezu abonye icyo kivunge cy’abantu aterera umusozi . Aricara , abigishwa be baramwegera .
40005002	Nuko araterura arigisha ati
40005003	« Hahirwa abakene ku mutima , kuko Ingoma y’ijuru ari iyabo .
40005004	Hahirwa abiyoroshya , kuko bazatunga isi ho umurage .
40005005	Hahirwa abababaye , kuko bazahozwa .
40005006	Hahirwa abasonzeye ubutungane bakabugirira inyota , kuko bazahozwa .
40005007	Hahirwa abagira impuhwe , kuko bazazigirirwa .
40005008	Hahirwa abakeye ku mutima , kuko bazabona Imana .
40005009	Hahirwa abatera amahoro , kuko bazitwa abana b’Imana .
40005010	Hahirwa abatotezwa bazira ubutungane , kuko Ingoma y’ijuru ari iyabo .
40005011	Murahirwa nibabatuka , bakabatoteza , bakanababeshyera ku buryo bwose , ari jye babahora .
40005012	Nimwishime munezerwe , kuko ingororano yanyu izaba nyinshi mu ijuru ! Ni uko batoteje abahanuzi bababanjirije .
40005013	Muri umunyu w’isi . Ariko se umunyu wakayutse , bawusubirishamo iki uburyohe ? Nta kandi kamaro kawo kereka kujugunywa hanze , ugakandagirwa n’abantu .
40005014	Muri urumuri rw’isi . Ikigo cyubatse mu mpinga y’umusozi nticyihishira .
40005015	Kandi nta we ucana itara ngo aryubikeho icyibo , ahubwo arishyira ku gitereko cyaryo aho rimurikira abari mu nzu bose .
40005016	Urumuri rwanyu niruboneshereze rutyo abantu kugira ngo barebe ibyiza mukora , bakurizeho gusingiza So uri mu ijuru .
40005017	Ntimukeke ko naje kuvanaho Amategeko cyangwa Abahanuzi ; sinaje gukuraho , ahubwo naje kunonosora .
40005018	Koko rero , ndababwira ukuri : kugera igihe ijuru n’isi bizashirira , nta kanyuguti , nta n’akadomo kazava mu Mategeko ibyo byose bitarangiye .
40005019	Nuko rero , uzarenga kuri rimwe muri ayo mategeko yoroheje , kandi akigisha n’abandi kugenza batyo , azitwa igiseswa mu Ngoma y’ijuru . Naho uzajya ayakurikiza akayatoza abandi , azitwa umuntu ukomeye mu Ngoma y’ijuru .
40005020	Reka kandi mbabwire : niba ubutungane bwanyu budasumba ubw’abigishamategeko n’abafarizayi , nta bwo muzinjira mu Ngoma y’ijuru .
40005021	Mwumvise ko abakurambere babwiwe ngo ’ Ntuzice ’ , kandi nihagira uwica , azabibarizwa mu rubanza .
40005022	Jyewe mbabwiye ko umuntu wese urakariye mugenzi we , azabibarizwa mu rukiko ; naho nabwira mugenzi we ’ Gicucu ! ’ azabibarizwa mu Nama Nkuru ; namubwira ati ’ Uri umusazi ! ’ , azishyurira mu nyenga y’umuriro .
40005023	Nuko rero nujyana ituro ryawe imbere y’urutambiro , ukahibukira ko mugenzi wawe mufitanye akantu ,
40005024	rekera ituro ryawe imbere y’urutambiro , ubanze ujye kwigorora na mugenzi wawe ; hanyuma ugaruke ubone guhereza ituro ryawe .
40005025	Jya ugira ubwira bwo kwiyunga n’uwo mwangana , igihe mukiri kumwe mu nzira kugira ngo ataguteza umucamanza , umucamanza akagushyikiriza umupolisi , ubwo ukaba uroshywe mu buroko .
40005026	Mbikubwize ukuri : nta bwo uzavamo utishyuye byose , kugeza ku giceri cya nyuma .
40005027	Mwumvise ko byavuzwe ngo ’ Ntuzasambane ’ ,
40005028	jyeweho , mbabwiye ko ureba umugore akamwifuza , mu mutima we aba yamusambanyije .
40005029	Ijisho ryawe ry’iburyo nirikubera impamvu yo gukora icyaha , rinogore urijugunye kure yawe : ikigufitiye akamaro ni ukubura rumwe mu ngingo zawe , aho kubona umubiri wose utawe mu nyenga y’umuriro .
40005030	Niba ikiganza cy’iburyo kigutera gukora icyaha , gice ukijugunye kure yawe : ikiruta ni uko wabura rumwe mu ngingo zawe , aho kubona umubiri wawe wose ugiye mu nyenga y’umuriro .
40005031	Kandi byaravuzwe ngo ’ Usenze umugore we agomba kumuha urwandiko rwo kumusenda ’ .
40005032	Naho jye mbabwiye ko umuntu wese usenda umugore we — usibye iyo babanaga bitemewe — aba amuteye gusambana ; n’ucyura umugore wasenzwe , aba asambanye .
40005033	Mwumvise kandi ko abakurambere babwiwe ngo ’ Ntuzarahire ibinyoma ahubwo uzahigura Nyagasani ibyo wamusezeranije mu ndahiro ’ .
40005034	Jyeweho mbabwiye kutarahira na gato : ari ukurahira ijuru , kuko ari inteko y’Imana ;
40005035	ari ukurahira isi , kuko ari umusego w’ibirenge byayo ; ari na Yeruzalemu , kuko ari Umurwa w’Umwami mukuru .
40005036	Ntukarahize n’umutwe wawe , kuko udashobora guhindura n’umwe mu misatsi yawe umweru cyangwa igikara .
40005037	Mujye muvuga muti ’ Yego ’ , niba ari yego , cyangwa ’ Oya ’ , niba ari oya ; ibigeretsweho bindi biba biturutse kuri Sekibi .
40005038	Mwumvise ko byavuzwe ngo ’ Ijisho rihorerwe ijisho , iryinyo rihorerwe irindi ’ .
40005039	Jyeweho mbabwiye kudashyamirana n’umugiranabi ; ahubwo nihagira ugukubita urushyi mu musaya w’iburyo , mutegeze n’uwundi .
40005040	Nihagira ushaka kukuburanya ngo agutware ikanzu yawe , mwegurire n’igishura cyawe .
40005041	Nihagira uguhatira gutera intambwe igihumbi , muterane ibihumbi bibiri .
40005042	Ugusabye , umuhe ; n’ushatse ko umuguriza , ntukamwihunze .
40005043	Mwumvise ko byavuzwe ngo ’ Uzakunde mugenzi wawe , wange umwanzi wawe . ’
40005044	Jyeweho ndababwira ngo ’ Nimukunde ababanga , musabire ababatoteza ’ .
40005045	Bityo muzabe abana ba So uri mu ijuru , We uvusha izuba rye ku babi no ku beza , kandi akavubira imvura abatunganye n’abadatunganye .
40005046	Nimwikundira gusa ababakunda , muzahemberwa iki ? Ese abasoresha bo , si ko babigenza ?
40005047	Maze se nimuramutsa gusa abo muva inda imwe , muzaba murushije iki abandi ? Ese abatazi Imana bo , si ko babigenza ?
40005048	Mwebweho rero , muzabe intungane nk’uko So wo mu ijuru ari intungane .
40006001	Murajye mwirinda kugira neza mu maso y’abantu mugira ngo babarebe ; mwaba mwivukije ingororano kwa So mu ijuru .
40006002	Igihe rero utanga imfashanyo , ntukavugishe ihembe imbere yawe , nk’uko indyarya zibigira mu masengero no mu mayira , kugira ngo baratwe n’abantu . Ndababwira ukuri : baba bashyikiriye ingororano yabo .
40006003	Naho wowe , nutanga imfashanyo , ikiganza cyawe cy’ibumoso ntikikamenye icyo icy’iburyo gikora ,
40006004	bityo imfashanyo yawe ijye igirirwa mu ibanga ; maze So umenya ibyihishe , azabikwiture .
40006005	Igihe musenga , ntimukagenze nk ’ indyarya zikunda gusenga zihagaze mu masengero no mu mayirabiri , ngo zibonwe n’abantu . Ndababwira ukuri : baba bashyikiriye ingororano yabo .
40006006	Naho wowe , nushaka gusenga , ujye winjira mu nzu yawe , ukinge , maze usenge So uri aho atagaragara ; maze So umenya ibyihishe , azabikwiture .
40006007	Igihe musenga , ntimugasukiranye amagambo nk’abatazi Imana , bibwira ko amagambo menshi ari yo atuma bumvwa neza .
40006008	Ntimukagenze nka bo ; kuko So azi neza icyo mukeneye , na mbere y’uko mukimusaba .
40006009	Mwebwe rero mujye musenga , mugira muti : Dawe uri mu ijuru , izina ryawe ryubahwe ,
40006010	Ubwami bwawe nibuze , icyo ushaka gikorwe mu nsi nk’uko gikorwa mu ijuru .
40006011	Ifunguro ridutunga uriduhe none .
40006012	Utubabarire ibicumuro byacu , nk’uko natwe tubabarira abaducumuyeho .
40006013	Ntudutererane mu bitwoshya , ahubwo udukize ikibi .
40006014	Koko , nimubabarira abantu amakosa yabo , So wo mu ijuru na We azabababarira ayanyu .
40006015	Naho nimutababarira abantu , na So ntazabababarira amakosa yanyu .
40006016	Igihe musiba kurya , ntimukijime mu maso nk’uko indyarya zibigira : zikambya agahanga kugira ngo babone ko zisiba . Ndababwira ukuri : ziba zashyikiriye ingororano yazo .
40006017	Wowe rero nusiba kurya , ujye wisiga mu mutwe , wiyuhagire mu maso ,
40006018	kugira ngo utamenyesha abantu ko usiba , ahubwo bimenywe na So uri aho atagaragara ; maze So umenya ibyihishe , azabikwiture .
40006019	Ntimugashakire ubukungu hano mu nsi , aho udusimba n’imungu byonona , aho abajura baca ibyuho bakiba .
40006020	Ahubwo mwizigamire ubukungu mu ijuru , aho udusimba n’imungu bitonona , aho abajura badaca ibyuho ngo bibe .
40006021	Kuko , aho ubukungu bwawe buri , ni ho n’umutima wawe uzaba uri .
40006022	Itara ry’umubiri ni ijisho . Niba rero ijisho ryawe ridafite inenge , umubiri wawe wose uzamurikirwa .
40006023	Naho niba ijisho ryawe ari ribi , umubiri wawe wose uzaba mu mwijima . Noneho se , niba urumuri rukurimo ruhindutse umwijima , uwo mwijima uzangana iki !
40006024	Nta wushobora gukorera ba shebuja babiri : azanga umwe akunde undi , cyangwa azibanda kuri umwe , asuzugure undi . Ntimushobora gukorera Imana na Bintu .
40006025	Ni cyo gituma mbabwira nti ’ Mwihagarikwa imitima n’uko muzamera , ari ku bibatunga cyangwa ku byo muzambika umubiri wanyu . ’ Ubugingo se ntiburuta ibyo kurya ? Umubiri se wo nturuta umwambaro ?
40006026	Nimurebe inyoni zo mu kirere : ntizibiba , ntizisarura , ntizihunika mu bigega , nyamara So wo mu ijuru arazigaburira ! Mwebwe se , ntimuzitambukije agaciro ?
40006027	Ni nde muri mwe , n’aho yahagarika umutima ate , washobora kugira icyo yongera ku bugingo bwe ?
40006028	Imyambaro yo yabahagarikira iki umutima ? Nimwitegereze indabo zo mu gasozi uko zikura : ntiziruha , ntiziboha .
40006029	Nyamara rero ndababwira ko na Salomoni mu bukire bwe bwose atigeze yambara nka rumwe muri zo .
40006030	Niba Imana yambika ityo icyatsi cyo mu murima kiriho none , ejo kikazatabwa mu muriro , mwe ntizabarengerezaho , mwa bemera gato mwe ?
40006031	Mwibunza rero imitima muvuga ngo ’ Tuzarya iki ? Tuzanywa iki ? Tuzambara iki ?
40006032	Ni ibyo byose abanyamahanga bahihibikanira . So wo mu ijuru azi ko ibyo byose mubikeneye .
40006033	Ahubwo mbere na mbere nimuharanire Ingoma n’ubutungane bwayo , naho ibindi byose muzabigerekerwaho .
40006034	Mwiterwa impagarara n’iby’ejo : umunsi w’ejo uzazana impagarara zawo . Umuruho wa buri munsi urahagije .
40007001	Mwica urubanza namwe mutazarucirwa ,
40007002	kuko , uko muzaba mwaziciye , ni ko muzazicirwa , n’igipimisho muzageresha , ni cyo namwe muzagererwamo .
40007003	Kuki ubona akatsi kari mu jisho rya mugenzi wawe , ariko umugogo uri mu jisho ryawe ntuwubone ?
40007004	Ubwo se wabwira ute mugenzi wawe uti ’ Reka ngutokore akatsi kakuri mu jisho ’ kandi utareba umugogo uri mu ryawe ?
40007005	Wa ndyarya we , banza ukure umugogo uri mu jisho ryawe , hanyuma uzabone neza , ushobore gutokora akatsi ko mu jisho rya mugenzi wawe .
40007006	Ikintu gitagatifu ntimukakigabize imbwa , amasaro yanyu ntimukayajugunye imbere y’ingurube : hato zitayaribata hanyuma zikabahindukirana zikabashiha .
40007007	Musabe , muzahabwa ; mushakashake , muzaronka ; mukomange , muzakingurirwa .
40007008	Kuko usaba wese ahabwa ; ushakashatse akaronka , n’ukomanze agakingurirwa .
40007009	Mbese ni nde muntu muri mwe , umwana we yasaba umugati , akamuhereza ibuye ?
40007010	Cyangwa se , yamusaba ifi , akamuhereza inzoka ?
40007011	Niba rero , mwebwe n’ububi bwanyu , muzi guha abana banyu ibintu byiza , So uri mu ijuru azarushaho ate guha ibyiza abamusabye ?
40007012	Ibyo mwifuza ko abandi babagirira byose , namwe muzajye mubibagirira : ngayo Amategeko n’Abahanuzi .
40007013	Nimwinjirire mu muryango ufunganye , kuko umuryango wagutse n’inzira y’igihogere ari byo bijyana mu cyorezo , kandi abahanyura ni benshi .
40007014	Mbega ukuntu umuryango ugana mu bugingo ufunganye , n’inzira ijyayo ikaba impatanwa , maze bikabonwa na bake !
40007015	Muritondere abahanurabinyoma babasanga , inyuma basa n’intama , naho imbere ari ibirura by’ibihubuzi .
40007016	Muzabamenyera ku mbuto bera . Hari usoroma imizabibu ku mahwa ? Cyangwa se imitini ku mikeri ?
40007017	Burya igiti cyose cyiza cyera imbuto nziza , naho igiti kibi kikera imbuto mbi .
40007018	Igiti cyiza ntigishobora kwera imbuto mbi , n’igiti kibi ntigishobora kwera imbuto nziza .
40007019	Igiti cyose kitera imbuto nziza baragitema , bakakijugunya mu muriro .
40007020	Nuko rero , muzabamenyera ku mbuto bera .
40007021	Umbwira wese ngo ’ Nyagasani , Nyagasani ’ , si we uzinjira mu ngoma y’ijuru , ahubwo ni ukora ibyo Data uri mu ijuru ashaka .
40007022	Benshi bazambwira uwo munsi bati ’ Nyagasani , Nyagasani , ese ntitwahanuye mu izina ryawe ? Ese ntitwirukanye roho mbi mu izina ryawe ? Ese ntitwakoze ibitangaza byinshi mu izina ryawe ?
40007023	Ubwo nzaba bwira nti ’ Sinigeze mbamenya ; nimwigireyo , mwa nkozi z’ibibi mwe ! ’
40007024	Nuko rero , umuntu wese wumva ayo magambo maze kuvuga , kandi akayakurikiza , ameze nk’umuntu w’umunyabwenge wubatse inzu ye ku rutare .
40007025	Imvura yaraguye , imivu iratemba , imiyaga irahuha , bikoranira kuri ya nzu ariko ntiyatemba ; kuko yari yubatse ku rutare !
40007026	Naho uwumva wese ayo magambo maze kuvuga , ntayakurikize , ameze nk’umuntu w’umusazi wubatse inzu ye ku musenyi .
40007027	Imvura yaraguye , imivu iratemba , imiyaga irahuha , bikoranira kuri ya nzu , irahirima ; ihinduka ubushingwe ! »
40007028	Yezu amaze kuvuga ayo magambo , rubanda batangarira ibyo yigishije ,
40007029	kuko yigishaga nk’umuntu ufite ububasha , atameze nk’abigishamategeko babo .
40008001	Igihe Yezu amanutse umusozi , abantu benshi baramukurikira .
40008002	Nuko haza umubembe amupfukama imbere , aramubwira ati « Nyagasani , ubishatse wankiza . »
40008003	Yezu arambura ukuboko , amukoraho , avuga ati « Ndabishatse , kira . » Ako kanya ibibembe bye birakira .
40008004	Nuko Yezu aramubwira ati « Uramenye ntugire uwo ubibwira , ahubwo genda , wiyereke umuherezabitambo kandi utange ituro ryategetswe na Musa ngo ribabere icyemezo cy’uko wakize . »
40008005	Yezu abaye akinjira muri Kafarinawumu , umutegeka w’abasirikare aramwegera , aramwinginga , avuga ati
40008006	« Nyagasani , umugaragu wanjye aryamye mu nzu iwanjye ; ni ikimuga kitinyagambura kandi arababaye cyane » .
40008007	Yezu aramubwira ati « Ndaje mukize » .
40008008	Uwo mutegeka aravuga ati « Nyagasani , sinkwiye ko wakwinjira mu nzu yanjye , ariko uvuge ijambo rimwe gusa maze umugaragu wanjye akire .
40008009	N’ubwo nanjye ndi umuntu utegekwa , mfite abasirikare ; nabwira umwe nti ’ Genda ’ , akagenda ; undi nti ’ Ngwino ’ , akaza ; n’umugaragu wanjye nti ’ Kora iki ’ , akagikora . »
40008010	Yezu abyumvise , aratangara maze abwira abamukurikiye , ati « Ndababwira ukuri , muri Israheli nta muntu nigeze nsangana ukwemera nk’uku .
40008011	Ndabibabwiye : benshi bazava aho izuba rituruka n’aho rirengera , basangire na Abrahamu na Izaki na Yakobo mu Ngoma y’ijuru ,
40008012	naho abana b’Ingoma bazatabwa hanze mu mwijima : aho bazaririra kandi bagahekenya amenyo . »
40008013	Hanyuma Yezu abwira uwo mutegeka w’abasirikare , ati « Genda , uko wemeye abe ari ko ugirirwa . » Nuko wa mugaragu akira ako kanya .
40008014	Yezu ngo agere kwa Petero , asanga nyirabukwe aryamye , yahinduwe .
40008015	Amukoze ku kiganza , ubuganga bumwamukamo , arabyuka aramuzimanira .
40008016	Bugorobye , bamuzanira abahanzweho na roho mbi nyinshi ; nuko azirukana azikabukira , maze akiza abarwayi bose ,
40008017	kugira ngo huzuzwe ibyo umuhanuzi Izayi yavuze ati « Yatwunamuye mu ntege nke zacu , yigerekaho n’indwara zacu . »
40008018	Yezu abonye ko ashagawe n’abantu benshi , ategeka ko bafata ku nkombe yo hakurya .
40008019	Umwigishamategeko aramwegera ati « Mwigisha , nzagukurikira aho uzajya hose . »
40008020	Yezu aramusubiza ati « Imihari igira amasenga , n’inyoni zo mu kirere zikagira ibyari ; naho Umwana w’umuntu we ntagira aho yegeka umutwe . »
40008021	Undi wo mu bigishwa aramubwira ati « Nyagasani , reka mbanze njye guhamba data . »
40008022	Yezu aramusubiza ati « Nkurikira , ureke abapfu bahambe abapfu babo . »
40008023	Yezu aherekejwe n’abigishwa be , bajya mu bwato .
40008024	Ni bwo habyutse umuhengeri mwinshi mu nyanja , imivumba irenga ubwato . Nyamara we yari asinziriye .
40008025	Baramwegera baramukangura , bavuga bati « Nyagasani , dutabare , turashize ! »
40008026	Arababwira ati « Muratinya iki , mwa bemera gato mwe ? » Hanyuma arahaguruka , ategeka umuyaga n’inyanja , maze haratuza cyane .
40008027	Nuko abo bantu baratangara , baravuga bati « Uyu ni muntu ki , imiyaga n’inyanja byumvira ! »
40008028	Amaze gufata inkombe yo hakurya mu gihugu cy’Abanyagadara , abagabo babiri bahanzweho na roho mbi baturuka mu irimbi , baza bamusanga ; bari ibintu by’ibinyamaswa , ntihagire utinyuka kunyura iyo nzira .
40008029	Nuko barasakuza bati « Uradushakaho iki , Mwana w’Imana ? Wazanywe no kuduturumbanya igihe kitaragera ? »
40008030	Hirya y’aho rero hakaba umukumbi w’ingurube zarishaga .
40008031	Roho mbi ni ko kwinginga Yezu , ziti « Niba utwirukanye , twohereze muri uriya mukumbi w’ingurube . »
40008032	Arazibwira ati « Nimuzijyemo ! » Nuko ziva muri abo bantu , zijya muri za ngurube , maze uwo mukumbi wose ukonkoboka mu manga n’umuriri mwinshi , wiroha mu nyanja , urarohama .
40008033	Abashumba barahunga , basubira mu mugi , bavuga ibyabaye byose , n’ibyerekeye abahanzweho .
40008034	Nuko abatuye umugi bose basanga Yezu ; ngo bamubone , baramwinginga ngo abavire mu gihugu .
40009001	Yezu amaze kujya mu bwato , arambuka , ajya mu mugi we .
40009002	Nuko bamuzanira ikirema kiryamye mu ngobyi . Yezu abonye ukwemera kwabo , abwira ikirema ati « Izere , mwana wanjye , ibyaha byawe urabikijijwe . »
40009003	Bamwe mu bigishamategeko baribwira bati « Uyu muntu aratuka Imana ! »
40009004	Ariko Yezu amenya ibyo batekereza , arababwira ati « Igituma mutekereza ibidatunganye ni iki ?
40009005	Icyoroshye ni ikihe : ari ukuvuga ngo ’ Ibyaha byawe urabikijijwe ’ , cyangwa kuvuga ngo ’ Haguruka ugende ’ ?
40009006	None rero , kugira ngo mumenye ko Umwana w’umuntu afite ububasha bwo gukiza ibyaha mu nsi . . . » , abwira ikirema ati « Haguruka , ufate ingobyi yawe , witahire ! »
40009007	Arahaguruka , arataha .
40009008	Rubanda babibonye , barakangarana ; nuko basingiza Imana yahaye abantu ububasha bungana butyo .
40009009	Yezu arakomeza , yigiye imbere , abona umuntu wicaye mu biro by’imisoro , akitwa Matayo . Aramubwira ati « Nkurikira ! » Arahaguruka , aramukurikira .
40009010	Nuko , igihe Yezu yari ku meza iwe , abasoresha benshi n’abanyabyaha baraza , basangira na we n’abigishwa be .
40009011	Abafarizayi babibonye , babaza abigishwa be bati « Ni iki gituma umwigisha wanyu asangira n’abasoresha n’abanyabyaha ? »
40009012	We rero abyumvise , aravuga ati « Abazima si bo bakeneye umuvuzi , ahubwo ni abarwayi .
40009013	Nimugende rero , musiganuze icyo iri jambo rivuga ngo ’ Icyo nshaka ni impuhwe , si igitambo . ’ Erega sinazanywe no guhamagara intungane , ahubwo abanyabyaha . »
40009014	Nuko abigishwa ba Yohani baramusanga , ni ko kumubaza bati « Ni iki gituma twebwe n’Abafarizayi dusiba kurya , naho abigishwa bawe ntibasibe ? »
40009015	Yezu arabasubiza ati « Birakwiye se ko abakwe bagira ishavu bakiri kumwe n’umukwe ? Ariko hazaza igihe umukwe azabavanwamo , ni bwo bazasiba .
40009016	Ntawe utera igitambaro gishya ku mwenda ushaje , kuko icyo kiremo cyakurura uwo mwenda , ukarushaho gucika .
40009017	Nta n’ushyira divayi nshya mu masaho ashaje , naho ubundi amasaho yasandara , divayi ikameneka , kandi ya masaho akaba apfuye ubusa . Ubusanzwe bashyira divayi nshya mu masaho mashya , byombi bikarama . »
40009018	Igihe akibabwira , umutware aramwegera , amupfukama imbere , amubwira ati « Umukobwa wanjye amaze gupfa ; ngwino umuramburireho ikiganza , arakira . »
40009019	Yezu arahaguruka , aramukurikira n’abigishwa be .
40009020	Nuko umugore wari umaze imyaka cumi n’ibiri ava amaraso , amuturuka inyuma , akora ku ncunda z’igishura cye .
40009021	Kuko yibwiraga ati « Mfa gusa gukora ku gishura cye ngakira ! »
40009022	Yezu akebutse aramurabukwa , aravuga ati « Humura , mwana wanjye , ukwemera kwawe kuragukijije . » Ako kanya umugore arakira .
40009023	Yezu ageze mu rugo rw’umutware abona abavuza imyironge n’abantu benshi baboroga , aravuga ati
40009024	« Nimuhave , uwo mukobwa ntiyapfuye ; arasinziriye . » Nuko baramuseka .
40009025	Bamaze gusohora abo bantu , arinjira , amufata ukuboko , maze umukobwa arahaguruka .
40009026	Iyo nkuru isakara muri icyo gihugu cyose .
40009027	Yezu akomeza kugenda , impumyi ebyiri ziramukurikira , zisakuza , ziti « Mwana wa Dawudi , tugirire impuhwe ! »
40009028	Ageze imuhira , impumyi ziramwegera maze arazibaza ati « Mwemera ko nshobora gukora ibyo ngibyo ? » Ziti « Yego , Nyagasani . »
40009029	Nuko abakora ku maso , avuga ati « Nibibabere uko mubyemera ! »
40009030	Nuko amaso yabo arahumuka . Hanyuma Yezu arabihanangiriza , ati « Mumenye ntihagire ubimenya ! »
40009031	Ariko bo bagitirimuka aho , bamwamamaza muri icyo gihugu cyose .
40009032	Bakiva aho , bamuzanira umuntu wahanzweho na roho mbi yamuteraga kuba ikiragi .
40009033	Roho mbi imaze kwirukanwa , icyo kiragi kiravuga . Rubanda baratangara bati « Nta bintu nk’ibi byigeze biboneka muri Israheli ! »
40009034	Abafarizayi bo baravuga bati « Sekibi , umutware wa roho mbi , ni we yirukanisha roho mbi . »
40009035	Yezu yazengurukaga imigi yose n’insisiro , yigisha mu masengero yabo , akwiza Inkuru Nziza y’Ingoma , ari na ko akiza icyitwa indwara n’ubumuga bwose .
40009036	Abonye iyo mbaga y’abantu , abagirira impuhwe , kuko bari barushye kandi bameze nk’intama zitagira umushumba .
40009037	Nuko abwira abigishwa be ati « Imyaka yeze ni myinshi , ariko abakozi ni bakeya ;
40009038	nimusabe rero Nyir’imyaka yohereze abakozi mu mirima ye . »
40010001	Amaze guhamagara abigishwa be cumi na babiri , abaha ububasha bwo kuganza roho mbi no kuzirukana , n’ubwo gukiza icyitwa indwara n’icyitwa ubumuga cyose .
40010002	Dore amazina y’izo ntumwa cumi n’ebyiri : uwa mbere ni Simoni witwa Petero , na Andereya murumuna we ; Yakobo mwene Zebedeyi , na Yohani murumuna we ;
40010003	Filipo na Baritolomayo , Tomasi na Matayo umusoresha ; Yakobo mwene Alufeyi na Tadeyo ;
40010004	Simoni w’i Kana , na Yuda Isikariyoti wa wundi wamugambaniye .
40010005	Abo cumi na babiri Yezu abohereza mu butumwa , kandi abihanangiriza agira ati « Ntimwerekeze mu karere k’abanyamahanga kandi ntimwinjire mu migi y’Abanyasamariya ;
40010006	ahubwo musange intama zazimiye z’umuryango wa Israheli .
40010007	Aho munyura , muvuge ko Ingoma y’ijuru yegereje .
40010008	Mukize abarwayi , muzure abapfuye , ababembe mubakize , mwirukane roho mbi . Mwahawe ku buntu , mutange ku buntu .
40010009	Ntimwitwaze zahabu , feza cyangwa ibiceri mu mikandara yanyu ;
40010010	ntimujyane kandi uruhago rw’urugendo , amakanzu abiri , cyangwa inkweto , habe n’inkoni , kuko umukozi akwiye ifunguro .
40010011	Aho mugeze mu mugi cyangwa mu rusisiro , mujye mubaririza umuntu ukwiriye kubakira , maze mugume iwe kugeza igihe muzagendera .
40010012	Nimugera iwe , mumwifurize amahoro .
40010013	Niba urwo rugo ruyakwiye , amahoro yanyu azarutahemo ; niba rutayakwiye , amahoro yanyu azabagarukira .
40010014	Nibanga kubakira no kumva amagambo yanyu , muve muri urwo rugo cyangwa muri uwo mugi , mukunguta umukungugu wo ku birenge byanyu .
40010015	Ndababwira ukuri : ku munsi w’urubanza , Sodoma na Gomora bizadohorerwa kurusha uwo mugi .
40010016	Dore , mbohereje nk’intama mu birura ; murabe rero inyaryenge nk’inzoka , mube n’intaryarya nk’inuma .
40010017	Muritondere abantu , kuko bazabagabiza inkiko zabo , kandi bakabakubitira mu masengero yabo .
40010018	Bazabajyana imbere y’abatware n’abami , ari jye muzira , kugira ngo mumbere abagabo mu maso yabo , n’imbere y’abanyamahanga .
40010019	Igihe rero bazabagabiza inkiko , ntimuzakurwe umutima n’ibyo muzavuga n’uburyo muzabivuga ; icyo muzavuga muzakibona icyo gihe ,
40010020	kuko atari mwe muzavuga , ahubwo ni Roho wa So uzabavugiramo .
40010021	Umuvandimwe azatanga uwo bava inda imwe , ngo bamwice , umubyeyi n’umwana we bibe uko ; bazahinduka abababyaye , babicishe .
40010022	Muzangwa na bose muzira izina ryanjye , ariko uzakomera kugeza ku ndunduro , uwo ni we uzarokoka .
40010023	Nibabahiga mu mugi uyu n’uyu , muhungire mu wundi . Ndababwira ukuri : Ntimuzarinda guhetura imigi yose ya Israheli , Umwana w’umuntu ataraza .
40010024	Umwigishwa ntasumba umwigisha we , n’umugaragu ntasumba shebuja .
40010025	Ahubwo umwigishwa nabe nk’umwigisha , n’umugaragu amere nka shebuja , maze ibyo bibe bihagije . Niba nyir’urugo baramwise Belizebuli , bazavuga iki ku bo mu rugo rwe ?
40010026	Ntimukabatinye rero , kuko nta kintu gihishe kitazagaragara , nta n’igihishiriwe kitazamenyekana .
40010027	Icyo mbabwiriye mu mwijima , muzakivugire ahabona ; icyo mbongorereye ahiherereye , muzagitangarize ahirengeye .
40010028	Ntimugatinye abica umubiri , ariko badashobora kwica ubugingo ; ahubwo mutinye Ushobora kuroha ubuzima n’umubiri icyarimwe mu nyenga y’umuriro .
40010029	Mbese ibishwi bibiri ntibigura igiceri ? Nyamara nta kigwa hasi muri byo , So atabishaka !
40010030	Naho mwe , imisatsi yo ku mutwe wanyu yose irabaze !
40010031	Ntimugatinye rero : mwebwe murushije agaciro ibishwi byinshi .
40010032	Umuntu wese uzanyemera mu maso y’abantu , nanjye nzamwemera imbere ya Data uri mu ijuru ;
40010033	naho uzanyihakana mu maso y’abantu , nanjye nzamwihakana mu maso ya Data uri mu ijuru .
40010034	Ntimugire ngo nazanywe no gukwiza amahoro ku isi ; sinaje gukwiza amahoro , ahubwo nazanye inkota .
40010035	Koko naje gushyamiranya umuhungu na se , umukobwa na nyina , umukazana na nyirabukwe :
40010036	maze abanzi b’umuntu bakazaba abo mu rugo rwe .
40010037	Ukunda se cyangwa nyina kunduta , ntakwiriye kuba uwanjye . Ukunda umuhungu cyangwa umukobwa we kunduta , ntakwiriye kuba uwanjye .
40010038	Udatwara umusaraba we ngo ankurikire , ntakwiriye kuba uwanjye .
40010039	Uwihambira ku bugingo bwe azabubura , naho uzahara ubugingo bwe ari jye agirira , azabuhorana .
40010040	Ubakiriye neza , ni jye aba yakiriye , n’unyakiriye aba yakiriye Uwantumye .
40010041	Uwakiriye neza umuhanuzi kuko ari umuhanuzi , azahabwa ingororano y’umuhanuzi ; n’uwakiriye intungane neza kuko ari intungane , azahabwa ingororano y’intungane .
40010042	Uzaba yarahaye icyo kunywa umwe muri aba baciye bugufi , n’aho rwaba uruho rw’amazi afutse , kuko ari umwigishwa wanjye , ndababwira ukuri : ntazabura ingororano ye . »
40011001	Yezu amaze guha abigishwa be cumi na babiri ayo mabwiriza , aherako ajya kwigisha no kwamamaza Inkuru Nziza mu migi yabo .
40011002	Yohani , aho yari mu buroko , amaze kumva ibyo Kristu akora , yohereza babiri mu bigishwa be kumubaza bati
40011003	« Mbese uri Wawundi ugomba kuza , cyangwa dutegereze undi ? »
40011004	Yezu arabasubiza ati « Nimugende mutekerereze Yohani ibyo mwumva n’ibyo mubona :
40011005	impumyi zirabona , abacumbagira baragenda , ababembe barakira , ibipfamatwi birumva , abapfuye barazuka , n’abakene barigishwa Inkuru Nziza .
40011006	Hahirwa utazagushwa n’ibyo nkora ! »
40011007	Izo ntumwa zitirimutse , Yezu abwira rubanda ibya Yohani , ati « Mwagiye kureba iki mu butayu ? Urubingo se ruhubanganywa n’umuyaga ?
40011008	Mwagiye kureba iki ? Umuntu se wambaye imyenda y’agatangaza ? . . . Abambaye iy’agatangaza se ko batuye mu ngoro z’abami !
40011009	Nk’ubwo se , mwagiye kureba iki ? Umuhanuzi se ? Koko rero ndabibabwiye , ndetse atambutse umuhanuzi .
40011010	Ni we banditseho ngo ’ Dore nohereje intumwa yanjye imbere yawe , kugira ngo izagutegurire inzira . ’ »
40011011	Ndababwira ukuri : mu bana babyawe n’abagore , ntihigeze kuboneka uruta Yohani Batisita ; nyamara umuto mu Ngoma y’ijuru , aramuruta .
40011012	Guhera igihe cya Yohani Batisita kugeza ubu , Ingoma y’ijuru iraharanirwa , ab’ibyihare ni bo bayikukana .
40011013	Ni uko Abahanuzi bose kimwe n’Amategeko bavuze kugeza kuri Yohani .
40011014	Kandi niba mushaka kunyemera , ni we Eliya wagombaga kuza .
40011015	Ufite amatwi yo kumva niyumve !
40011016	Mbese ab’iki gihe nabagereranya na bande ? Bameze nk’abana bicaye ku bibuga , bagahamagara abandi ,
40011017	bati ’ Twavugije umwironge , maze ntimwabyina ! Duteye indirimbo z’amaganya , ntimwarira ! ’
40011018	Koko rero Yohani yaje atarya , atanywa , bati ’ Yahanzweho ! ’
40011019	Naho Umwana w’umuntu aje arya kandi anywa , bati ’ Ni igisambo , ni umusinzi , ni incuti y’abasoresha n’abanyabyaha ! ’ Nyamara ubuhanga bw’Imana bwagaragajwe n’ibikorwa byayo . »
40011020	Nuko atangira gutonganya imigi yabonye ibitangaza bye byinshi , ikarenga ntiyihane , avuga ati
40011021	« Iyimbire , Korazini ! Iyimbire , Betsayida ! Kuko ibitangaza byabakorewemo , iyo bikorerwa muri Tiri no muri Sidoni , baba barisubiyeho kuva kera , bakambara ibigunira bakisiga ivu .
40011022	Ni cyo gituma mbibabwiye : ku munsi w’urubanza muzahanwa kurusha Tiri na Sidoni .
40011023	Naho wowe , Kafarinawumu , ubona ko uzakuzwa kugera mu bicu ? Uzarohwa mu kuzimu . Kuko ibitangaza byagukorewemo , iyo bikorerwa muri Sodoma , iba ikiriho n’ubu .
40011024	Ni cyo gituma ku munsi w’urubanza uzahanwa kurusha igihugu cya Sodoma . »
40011025	Icyo gihe Yezu yungamo ati « Dawe , Mutegetsi w’ijuru n’isi , ngushimiye ko ibyo wabihishe abanyabwenge n’abahanga , ukabihishurira abaciye bugufi .
40011026	Koko , Dawe , ni ko wabyishakiye .
40011027	Byose nabyeguriwe na Data , kandi nta we uzi Mwana keretse Data , nta n’uzi Data , keretse Mwana n’uwo Mwana ashatse kumuhishurira .
40011028	Nimungane mwese , abarushye n’abaremerewe , jye nzabaruhura .
40011029	Nimwikorere umutwaro wanjye , kandi mundebereho , kuko ngira umutima ugwa neza kandi nkoroshya ; muzamererwa neza mu mitima yanyu .
40011030	Koko rero umutwaro wanjye uroroshye , n’ibyo mbakorera ntibiremereye . »
40012001	Icyo gihe , ku munsi w’isabato , Yezu anyura mu mirima yeze . Abigishwa be bakaba bashonje , bamamfuza ingano , barazirya .
40012002	Abafarizayi babibonye baramubwira bati « Dore re , abigishwa bawe barakora ibyabujijwe ku isabato ! »
40012003	Ariko we arababwira ati « Ntimwasomye uko Dawudi yabigenjeje , igihe yari ashonje , we n’abo bari kumwe ?
40012004	Uko yinjiye mu Ngoro y’Imana , n’uko bariye imigati y’umumuriko batashoboraga kurya , kuko yari igenewe abaherezabitambo bonyine ?
40012005	Cyangwa se ntimwasomye mu Mategeko uko abaherezabitambo bakorera mu Ngoro y’Imana ku munsi w’isabato bahora bica ikiruhuko cyayo , ntibibabere icyaha ?
40012006	Nyamara rero ndabibabwiye : hano hari igitambutse iyo Ngoro .
40012007	Iyo musobanukirwa n’iri jambo ngo ’ Icyo nshaka ni impuhwe , si igitambo ’ , ntimuba mwarahamije icyaha abaziranenge .
40012008	Koko , Umwana w’umuntu ni Umugenga w’isabato . »
40012009	Avuye aho , ajya mu isengero ryabo .
40012010	Maze ubwo hakaba umuntu ufite ikiganza cyumiranye . Nuko baramubaza bati « Ese biremewe gukiza umuntu ku munsi w’isabato ? » , bagira ngo babone icyo bamurega .
40012011	We rero arabasubiza ati « Ni nde muri mwe wagira intama imwe , yagwa mu mwobo ku munsi w’isabato , ntajye kuyikuramo ?
40012012	Nyamara umuntu arushije kure intama agaciro ! Nuko rero biremewe kugira neza ku munsi w’isabato . »
40012013	Hanyuma abwira uwo muntu ati « Rambura ikiganza cyawe . » Arakirambura , nuko kimera neza , kiba kizima nk’ikindi .
40012014	Ni bwo Abafarizayi basohotse , bajya inama yo gushaka uko bamwicisha .
40012015	Yezu abimenye , ava aho hantu . Abantu benshi baramukurikira , nuko arabakiza bose ,
40012016	kandi arabihanangiriza ngo boye kumwamamaza .
40012017	Bityo huzuzwa ibyavuzwe n’umuhanuzi Izayi , ngo
40012018	« Dore Umugaragu wanjye nitoreye , Inkoramutima yanjye natonesheje rwose . Nzamushyiraho Roho wanjye , na we azamenyeshe abanyamahanga ukuri .
40012019	Ntazatongana , ntazasakuza , nta n’uzumva ijwi rye mu makoraniro .
40012020	Ntazavuna urubingo rwarabiranye , ntazazimya ifumba icyaka . Azakomeza ukuri kuzarinde gutsinda ;
40012021	abanyamahanga bazizera Izina rye . »
40012022	Nuko Yezu bamuzanira umuntu wahanzweho na roho mbi , akaba impumyi n’ikiragi ; aramukiza , nuko ikiragi kiravuga kandi kirareba .
40012023	Rubanda rwose baratangara , baravuga bati « Aho uriya ntiyaba Mwene Dawudi ? »
40012024	Abafarizayi babyumvise , baravuga bati « Belizebuli , umutware wa roho mbi , ni we yirukanisha roho mbi . »
40012025	Yezu amenye ibyo batekereza , arababwira ati « Ingoma yabyaye amahari irarimbuka : nta mugi , nta rugo byasubiranamo ngo bikomere .
40012026	Niba Sekibi yirukana Sekibi , ubwo ni we wirwanya . Ingoma ye izakomera ite ?
40012027	Niba kandi ari Belizebuli nirukanisha roho mbi , abana banyu bazirukanisha nde ? Ni bo rero bazababera abacamanza .
40012028	Ariko niba ari Roho w’Imana nirukanisha roho mbi , ni uko Ingoma y’Imana yabagezemo .
40012029	Cyangwa se , umuntu ashobora ate kwinjira mu nzu y’umunyamaboko no gusahura ibintu bye atabanje kumuboha ? Ni bwo yabona kumusahurira inzu .
40012030	Utari kumwe nanjye arandwanya , n’utarunda hamwe nanjye aranyanyagiza .
40012031	Ni cyo gituma mbabwira nti : Icyaha cyose n’ubutukamana bwose bizababarirwa , ariko gutuka Roho Mutagatifu ntibizababarirwa .
40012032	Kandi nihagira uvuga Umwana w’umuntu nabi , azagirirwa imbabazi ; ariko navuga nabi Roho Mutagatifu , ntazagirirwa imbabazi , ari muri iki gihe , ari no mu kizaza .
40012033	Niba mufite igiti cyiza , n’imbuto zacyo zizaba nziza ; nyamara nimugira igiti kibi , n’imbuto zacyo zizaba mbi : kuko igiti kirangwa n’imbuto zacyo .
40012034	Mwa nyoko mbi z’impiri mwe , mwashobora mute kuvuga amagambo meza kandi muri babi ? N’ubundi akuzuye umutima gasesekara ku munwa !
40012035	Umunyamico myiza avana mu mutima we ibyiza bibitsemo ; n’umunyamico mibi akavana mu mutima we ibibi byawusabitse .
40012036	Ndabibabwira : ku munsi w’urubanza , abantu bazabazwa ijambo ryose ritagira aho rishingiye bazaba baravuze .
40012037	Kuko amagambo yawe ari yo azatuma uba intungane , cyangwa se agatuma ucibwa . »
40012038	Nuko bamwe mu bigishamategeko no mu Bafarizayi baraterura , bati « Mwigisha , turifuza kubona ukora igitangaza . »
40012039	Arabasubiza ati « Iyi nyoko mbi kandi y’abahemu irashaka ikimenyetso ! Nta kindi kimenyetso izahabwa , atari icy’umuhanuzi Yonasi .
40012040	Nk’uko Yonasi yamaze mu nda y’igifi iminsi itatu n’amajoro atatu , ni na ko Umwana w’umuntu azamara mu nda y’isi iminsi itatu n’amajoro atatu .
40012041	Ku munsi w’urubanza , Abanyaninivi bazahagurukira ab’iyi ngoma , maze babatsinde , kuko bo bumvise inyigisho za Yonasi maze bakisubiraho , kandi hano hari uruta Yonasi !
40012042	Umwamikazi w’igihugu cy’epfo azahagurukira ab’iyi ngoma kuri uwo munsi w’urubanza , maze abatsinde , kuko yaturutse iyo gihera aje kumva ubuhanga bwa Salomoni , kandi hano hari uruta Salomoni !
40012043	Iyo roho mbi ivuye mu muntu , ibungera ahantu h’agasi , ishaka uburuhukiro maze ikabubura .
40012044	Nuko ikibwira iti ’ Nsubiye mu nzu yanjye navuyemo . ’ Yahagera igasanga idatuwe , ikubuye , iteguye .
40012045	Nuko ikagenda ikazana roho mbi zindi ndwi ziyitambukije ubugome , zikaza zikahatura . Nuko imimerere ya nyuma y’uwo muntu ikarushaho kuba umwaku . Nguko uko bizamerera iki gisekuru kibi . »
40012046	Akibwira rubanda , nyina n’abavandimwe be baba bari hanze , bashaka kugira icyo bamubwira . (
40012047	Nuko umuntu aramubwira ati « Dore nyoko n’abavandimwe bawe bahagaze hanze , barashaka ko muvugana . » )
40012048	Yezu asubiza uwari ubimubwiye , ati « Mama ni nde , n’abavandimwe banjye ni bande ? »
40012049	Nuko arambura ukuboko yerekeje ku bigishwa be , ati « Dore mama n’abavandimwe banjye !
40012050	Kuko ukora icyo Data wo mu ijuru ashaka wese , ni we muvandimwe wanjye , na mushiki wanjye , na mama . »
40013001	Uwo munsi Yezu ava imuhira , maze yicara ku nkombe y’inyanja .
40013002	Abantu benshi bamuteranira iruhande , bituma ajya kwicara mu bwato , naho rubanda rwose ruhagaze ku nkombe .
40013003	Ababwirira byinshi mu migani , ati « Umubibyi yavuye iwe ajya kubiba .
40013004	Nuko igihe abiba , imbuto zimwe zigwa iruhande rw’inzira , inyoni ziraza zirazirya .
40013005	Izindi zigwa mu rubuye , ntizahasanga igitaka cyinshi , nuko zimera vuba , kuko igitaka cyari gike ;
40013006	izuba rivuye zirashya , ziruma , kuko zitari zifite imizi .
40013007	Izindi zigwa mu mahwa , amahwa arakura , nuko arazipfukirana .
40013008	Izindi zigwa mu gitaka cyiza , nuko zera imbuto , imwe ijana , indi mirongo itandatu , indi mirongo itatu .
40013009	Ufite amatwi , niyumve ! »
40013010	Abigishwa baramwegera , baramubaza bati « Igituma ubabwira mu migani ni iki ? »
40013011	Arabasubiza ati « Mwebweho mwahawe kumenya amabanga y’Ingoma y’ijuru ; naho bo , ntibabihawe .
40013012	Kuko ufite byinshi ari we uzongererwa agakungahara ; naho ufite bike , n’icyo yari afite bazakimwaka .
40013013	Ni cyo kintera kubabwirira mu migani , kuko bareba ntibabone , batega amatwi ntibumve kandi ntibasobanukirwe .
40013014	Bityo ubuhanuzi bwa Izayi bubuzurizwaho , ngo ’ Kumva muzumva , ariko ntimuzasobanukirwa ; kureba muzareba , ariko ntimuzabona .
40013015	Kuko umutima w’uwo muryango unangiye , bipfutse amatwi bahunza n’amaso , bagira ngo batabona , bagira ngo batumva , bagira ngo umutima wabo udasobanukirwa , bakisubiraho , nkabakiza ! ’
40013016	Mwebweho , amaso yanyu arahirwa kuko abona , n’amatwi yanyu arahirwa kuko yumva .
40013017	Ndababwira ukuri : abahanuzi benshi n’intungane nyinshi bifuje kubona ibyo muruzi ntibabibona , kumva ibyo mwumva ntibabyumva !
40013018	Mwebweho rero , nimwumve icyo umugani w’umubibyi uvuga .
40013019	Umuntu wese wumva ijambo ry’Imana , ariko ntaryiteho , ameze nk’imbuto yabibwe iruhande rw’inzira : Sekibi araza akamukuramo icyari cyabibwe mu mutima we .
40013020	Imbuto yabibwe mu rubuye , isobanura umuntu wumva ijambo , ako kanya akaryakirana ibyishimo ,
40013021	nyamara ntirimucengeremo ngo rimushingemo imizi kubera ko ahora ahindagurika ; iyo hadutse amagorwa cyangwa ibitotezo bitewe n’iryo jambo , agwa ako kanya .
40013022	Naho imbuto ibibwe mu mahwa , yo isobanura umuntu wumva neza ijambo , ariko imihihibikano y’isi n’ibishuko by’ubukungu bigapfukirana iryo jambo , rigapfa ubusa .
40013023	Hanyuma imbuto ibibwe mu gitaka cyiza , isobanura uwumva ijambo akaryitaho : uwo arera akabyara imbuto , umwe ijana , undi mirongo itandatu , undi mirongo itatu . »
40013024	Abacira undi mugani ati « Ingoma y’ijuru imeze nk’umuntu wabibye imbuto nziza mu murima we .
40013025	Ariko igihe abantu basinziriye , umwanzi we araza , abiba urumamfu hagati y’ingano , nuko arigendera .
40013026	Ingano ziramera , zimaze kugengarara , ubwo urumamfu na rwo ruragaragara .
40013027	Abagaragu basanga nyir’umurima , baramubaza bati ’ Shobuja , ntiwari warabibye imbuto nziza mu murima wawe ? Ni iki gituma harimo n’urumamfu ? ’
40013028	Arabasubiza ati ’ Ni umwanzi wabigize ! ’ Abagaragu barongera bati ’ Urashaka ko tujya kururandura ? ’
40013029	Ati ’ Oya , muri uko gutoranya urumamfu , mutavaho murandura n’ingano .
40013030	Nimureke bikure byombi kugeza mu isarura ; igihe cy’isarura nzabwira abasaruzi , nti ’ Nimubanze mutoranye urumamfu muruhambiremo imiba , muyijugunye mu muriro ; naho ingano muzihunike mu kigega cyanjye . ’ »
40013031	Abacira undi mugani ati « Ingoma y’ijuru imeze nk’imbuto ya sinapisi , umuntu yateye mu murima we .
40013032	Ni yo ntoya mu mbuto zose , ariko iyo imaze gukura , isumba imyaka yose yo mu murima , ndetse ikaba igiti , ku buryo inyoni zo mu kirere ziza kwarika mu mashami yacyo . »
40013033	Abacira undi mugani ati « Ingoma y’ijuru imeze nk’umusemburo umugore yavanze n’incuro eshatu z’ifu , kugeza igihe byose bitutumbye . »
40013034	Ibyo byose Yezu yabibwiraga rubanda mu migani , nta cyo yababwiraga atababwiriye mu migani ;
40013035	bityo huzuzwa ibyo umuhanuzi yavuze ati « Umunwa wanjye uzavuga mu migani , nzamamaza ibyahishwe kuva isi ikiremwa . »
40013036	Hanyuma asiga aho rubanda , ajya imuhira . Nuko abigishwa be baramwegera , baramubaza bati « Dusobanurire umugani w’urumamfu rwo mu murima . »
40013037	Arabasubiza ati « Ubiba imbuto nziza ni Umwana w’umuntu ;
40013038	umurima ni isi ; imbuto nziza ni abana b’Ingoma ; urumamfu ni abana ba Nyakibi ;
40013039	umwanzi warubibye ni Sekibi ; isarura ni iherezo ry’isi ; abasaruzi ni abamalayika .
40013040	Nk’uko rero batoranya urumamfu , bakarujugunya mu muriro , ni ko bizagenda mu iherezo ry’isi .
40013041	Umwana w’umuntu azohereza abamalayika be , bavangure mu Ngoma ye abateye abandi kugwa mu cyaha bose , n’inkozi z’ibibi zose ,
40013042	maze babarohe mu nyenga y’umuriro , aho bazaririra kandi bagahekenya amenyo .
40013043	Ubwo intungane zizabengerana nk’izuba mu Ngoma ya Se . Ufite amatwi , niyumve !
40013044	Ingoma y’ijuru imeze nk’ikintu cy’agaciro gakomeye gihishe mu murima ; umuntu iyo akiguyeho , yongera kugihisha , akagenda yishimye , agatanga ibyo atunze byose , akagura uwo murima .
40013045	Byongeye kandi Ingoma y’ijuru imeze nk’umucuruzi washakashakaga amasaro meza .
40013046	Yabona isaro rimwe ry’agaciro kanini , akagenda , akagurisha ibyo atunze byose , maze akarigura .
40013047	Byongeye kandi Ingoma y’ijuru imeze nk’urushundura banaze mu nyanja , maze rugafata amafi y’amoko yose .
40013048	Iyo rwuzuye , barukururira ku nkombe , hanyuma bakicara , bakarobanurira mu bitebo afite akamaro , naho adafite akamaro bakayajugunya .
40013049	Ni ko bizamera mu iherezo ry’isi : abamalayika bazaza batandukanye intungane n’abagome .
40013050	Maze bo babarohe mu nyenga y’umuriro ; aho bazaririra kandi bagahekenya amenyo .
40013051	Ibyo byose mwabyumvise ? » Bati « Yee . »
40013052	Arongera ati « Ni cyo gituma umwigishamategeko wese , wigishijwe iby’Ingoma y’ijuru , asa na nyir’urugo ukura mu bushyinguro bwe ibishya n’ibishaje . »
40013053	Yezu arangije iyo migani , ava aho .
40013054	Nuko ajya mu karere k’iwabo , ahigishiriza abantu mu isengero ryabo , bituma batangara bavuga bati « Ubu buhanga n’ubu bubasha bwinshi abikomora he ?
40013055	Uriya si umwana wa wa mubaji ? Nyina ntiyitwa Mariya ? Abavandimwe be si Yakobo , Yozefu , Simoni na Yuda ?
40013056	Bashiki be bose ntiduturanye ? None se biriya byose abikomora he ? »
40013057	Nuko abatera imbogamizi . Yezu ni ko kubabwira ati « Koko nta handi umuhanuzi asuzugurirwa keretse mu gihugu cye no muri bene wabo . »
40013058	Nuko aho ntiyahakorera ibitangaza byinshi , abitewe n’ukutemera kwabo .
40014001	Icyo gihe Herodi , umutware w’intara ya Galileya , yumva iby’ubwamamare bwa Yezu .
40014002	Nuko abwira ibyegera bye , ati « Uriya muntu ni Yohani Batisita , ni we wazutse mu bapfuye ! Ni cyo gituma afite ububasha bwo gukora ibitangaza . »
40014003	Koko Herodi yari yarafashe Yohani , aramuboha aranamufungisha , abitewe na Herodiya , umugore w’umuvandimwe we Filipo .
40014004	Kuko Yohani yamubwiraga , ati « Ntibyemewe ko umutunga . »
40014005	Herodi asigara ashaka kumwica , ariko agatinya rubanda rwabonaga ko Yohani ari umuhanuzi .
40014006	Ku munsi wo kwibuka ivuka rya Herodi , umukobwa wa Herodiya abyinira mu ruhame , Herodi aranyurwa .
40014007	Ni bwo arahiriye kumuha icyo ari bumusabe cyose .
40014008	Nuko uwo mukobwa amaze kugirwa inama na nyina , aravuga ati « Ngaho mpera aha ngaha ku mbehe , umutwe wa Yohani Batisita . »
40014009	Umwami ni ko kubabara , ariko kubera indahiro yagiriye imbere y’abatumirwa be , ategeka ko bawumuha .
40014010	Yohereza ujya gucira Yohani umutwe mu nzu y’imbohe .
40014011	Umutwe bawuzana ku mbehe , bawuha wa mukobwa , awushyira nyina .
40014012	Nuko abigishwa ba Yohani baraza batwara umurambo we , barawuhamba . Hanyuma bajya kubimenyesha Yezu .
40014013	Yezu amaze kubyumva , ajya mu bwato , agana ahantu h’ubutayu hitaruye ; rubanda rubimenye ruva mu migi , rumukurikira ku maguru .
40014014	Amaze kwambuka , abona abantu benshi , abagirira impuhwe ; akiza ibimuga byabo .
40014015	Bugorobye , abigishwa be baramwegera , bati « Aha hantu ntihatuwe , kandi umunsi uciye ikibu ; none sezerera aba bantu bajye mu ngo kwigurira ibyo barya . »
40014016	Ariko Yezu we arababwira ati « Bikwirirwa bajyayo ; nimubahe ibyo kurya mwebwe ubwanyu . »
40014017	Baramusubiza bati « Dufite hano imigati itanu n’amafi abiri gusa . »
40014018	Arababwira ati « Nimubinzanire hano . »
40014019	Amaze gutegeka ko bicaza abantu mu byatsi , afata ya migati itanu na ya mafi abiri , areba ku ijuru , ashimira Imana ; hanyuma amanyura ya migati ayiha abigishwa be , na bo bayiha rubanda .
40014020	Bose bararya barahaga . Nuko barundarundira hamwe ibisigaye , byuzura inkangara cumi n’ebyiri !
40014021	Nyamara abariye bari ibihumbi bitanu , batabariyemo abagore n’abana .
40014022	Nuko Yezu aherako ategeka abigishwa be kujya mu bwato no kumutanga hakurya , igihe agisezerera rubanda .
40014023	Amaze kubasezerera , azamuka umusozi kugira ngo asengere ahiherereye . Umugoroba ukuba ari wenyine .
40014024	Naho ubwato bwari bugeze kure y’inkombe , buhungabanywa n’imivumba , kuko umuyaga wabuturukaga imbere .
40014025	Nuko bujya gucya , aza abasanga agenda hejuru y’inyanja .
40014026	Abigishwa babonye agenda hejuru y’inyanja , bakuka umutima , bati « Ni Baringa ! » Bashya ubwoba , ni ko kuvuza induru .
40014027	Ako kanya Yezu arababwira , ati « Nimuhumure , ni jye ; mwigira ubwoba ! »
40014028	Petero ni ko kumusubiza ati « Nyagasani , niba ari wowe , tegeka ko ngusanga ngenda ku mazi . »
40014029	Yezu ati « Ngwino . » Nuko Petero ava mu bwato agenda ku mazi asanga Yezu .
40014030	Ariko abonye ko umuyaga uteye inkeke , agira ubwoba atangira kurohama , nuko atera hejuru ati « Nyagasani , nkiza ! »
40014031	Ako kanya Yezu arambura ukuboko , aramusingira , ati « Wa mwemera gato we , ni iki cyatumye ushidikanya ? »
40014032	Nuko bageze mu bwato , umuyaga urahosha .
40014033	Abari mu bwato bamupfukamira bavuga bati « Koko uri Umwana w’Imana ! »
40014034	Bamaze kwambuka , bagera mu karere ka Genezareti .
40014035	Abantu b’aho bamumenye , bakwiza inkuru muri ako karere kose ; ni ko kumuzanira abarwayi babo bose .
40014036	Baramwinginga ngo abareke bakore ku ncunda z’igishura cye gusa , nuko abazikozeho bose bagakira .
40015001	Abafarizayi n’abigishamategeko baturutse i Yeruzalemu ni ko kwegera Yezu , bati
40015002	« Ni iki gituma abigishwa bawe bica umuco w’abakurambere ? Dore ntibakaraba iyo bagiye gufungura ! »
40015003	Arabasubiza ati « Mwebwe se , ni iki gituma mwica itegeko ry’Imana , mubikurije ku muco wanyu ?
40015004	Dore Imana yaravuze iti ’ Jya wubaha so na nyoko ’ , kandi iti ’ Uzatuka se cyangwa nyina , azicwe . ’
40015005	Mwebweho ariko muravuga ngo : Umuntu wese ubwira se cyangwa nyina , ati ’ Ibintu najyaga kuzagufashisha , nabituye Imana ’ ,
40015006	ntaba agitegetswe gufasha se na nyina . Bityo mukaba mukuyeho ijambo ry’Imana mukurikije umuco wanyu !
40015007	Mwa ndyarya mwe ! Izayi yabahanuyeho neza , igihe avuze ati
40015008	’ Uyu muryango unyubahisha ururimi gusa , naho imitima yabo indi kure .
40015009	Icyubahiro bampa ni amanjwe : inyigisho bigisha ni amategeko y’abantu gusa . ’ »
40015010	Nuko Yezu ahamagara rubanda , ni ko kubabwira ati « Nimutege amatwi maze mwumve !
40015011	Si igishyirwa mu kanwa gihumanya umuntu ; ahubwo ikiva mu kanwa , ni cyo gihumanya umuntu . »
40015012	Nuko abigishwa be baramwegera baramubwira bati « Aho uzi ko Abafarizayi bumvise ayo magambo , bikabarakaza ? »
40015013	Yezu ati « Agati kose kadateretswe na Data wo mu ijuru , kazarandurwa .
40015014	Nimubihorere : ni impumyi zirandata izindi impumyi ! Kandi iyo impumyi irandase indi mpumyi , zombi zigwa mu mwobo . »
40015015	Petero araterura ati « Dusobanurire uwo mugani . »
40015016	Yezu ati « Namwe ntimuramenya ubwenge ?
40015017	Ntimwumva se ko igishyirwa mu kanwa cyose , kijya mu nda , hanyuma kikajya mu musarane ,
40015018	naho ibiva mu kanwa bituruka mu mutima akaba ari byo bihumanya umuntu ?
40015019	Koko rero , mu mutima ni ho haturuka ibitekerezo bibi , ubwicanyi , ubusambanyi , ingeso mbi , ubujura , ububeshyi n’ubutukanyi .
40015020	Ngibyo ibyanduza umuntu ; naho kurya udakarabye si byo bihumanya umuntu . »
40015021	Hanyuma Yezu ava aho , yerekeza mu karere k’i Tiri n’i Sidoni .
40015022	Nuko Umukanahanikazi ava ku nkiko y’icyo gihugu , atera hejuru ati « Mbabarira , Nyagasani , Mwana wa Dawudi ! Umukobwa wanjye yashegeshwe na roho mbi ! »
40015023	Ariko Yezu ntiyagira icyo amusubiza . Nuko abigishwa baramwegera , baramwinginga bati « Mwirukane , kuko adusakuza inyuma . »
40015024	Ariko we arabasubiza , ati « Nta handi noherejwe , kereka mu ntama zazimiye zo mu muryango wa Israheli . »
40015025	Ariko uwo mugore aramwegera , aramupfukamira , avuga ati « Nyagasani , ntabara ! »
40015026	Aramusubiza ati « Ntibikwiye gufata umugati w’abana ngo uwujugunyire ibibwana . »
40015027	Umugore na we ati « Ni koko , Nyagasani , ariko n’ibibwana birya utuvungukira tugwa aho ba shebuja bafunguriye . »
40015028	Nuko Yezu aramusubiza ati « Wa mugore we , ukwemera kwawe kurakomeye ; nibikumerere uko ubishaka ! » Ako kanya umukobwa we arakira .
40015029	Nuko Yezu ava aho , afata ku nkombe y’inyanja ya Galileya . Azamuka umusozi , nuko aricara .
40015030	Abantu benshi baramusanga , bazanye abacumbagira , ibimuga , impumyi , ibiragi n’abandi benshi , babashyira imbere ye arabakiza .
40015031	Nuko rubanda baratangara babonye ibiragi bivuga , ibimuga bikize , abacumbagira bagenda , impumyi zibona , maze basingiza Imana ya Israheli .
40015032	Yezu ahamagara abigishwa be , arababwira ati « Iyi mbaga nyifitiye impuhwe , kuko hashize iminsi itatu bankurikiye , kandi bakaba badafite ibyo barya . Kubohereza bashonje simbishaka ; hato batagwa mu nzira . »
40015033	Abigishwa baramubwira bati « Turakura he muri ubu butayu imigati ihagije abantu bangana batya ? »
40015034	Yezu arabaza ati « Mufite imigati ingahe ? » Baramusubiza bati « Irindwi , n’udufi dukeya . »
40015035	Nuko ategeka rubanda kwicara hasi .
40015036	Hanyuma afata ya migati irindwi na ya mafi , ashimira Imana , arayimanyura , maze ayiha abigishwa be , bayiha rubanda .
40015037	Bose bararya barahaga . Nyuma bakoranya ibisate bisigaye , byuzura inkangara ndwi !
40015038	Nyamara abariye bari ibihumbi bine , batabariyemo abagore n’abana .
40015039	Yezu amaze gusezerera rubanda , ajya mu bwato , berekeza mu karere ka Magadani .
40016001	Nuko Abafarizayi n’Abasaduseyi baramusanga , bagira ngo bamwinje , bamusaba ikimenyetso giturutse mu ijuru .
40016002	Arabasubiza ati « Ku mugoroba , muravuga muti ’ Hazaba umucyo kuko ijuru ari umutuku ’ ;
40016003	no mu museke , muti ’ Uyu munsi uraba mubi kuko ijuru ari urwijiji ’ . Bityo mukamenya gusobanura neza uko ijuru risa , nyamara ntimushobore kumenya ibimenyetso by’iki gihe turimo !
40016004	Iki gisekuru kibi kandi cy’abasambanyi kirashaka ikimenyetso ! Ariko nta kindi kimenyetso bazabona , atari icya Yonasi . » Ubwo abasiga aho arigendera .
40016005	Igihe bambukaga ngo bafate hakurya , abigishwa basanga bibagiwe kujyana imigati .
40016006	Nuko Yezu arababwira ati « Murabe maso kandi mwirinde umusemburo w’Abafarizayi n’uw’Abasaduseyi . »
40016007	Naho bo mu mutima baribwira bati « Ni uko tutazanye imigati . »
40016008	Yezu arabimenya , arababwira ati « Mwa bemera gato mwe , n’iki gituma mujya impaka ngo ntimwazanye imigati ?
40016009	Ntimurasobanukirwa ? Ntimwibuka se ya migati itanu yahagije abantu ibihumbi bitanu , n’umubare w’inkangara mwahavanye ?
40016010	Ntimwibuka se ya migati irindwi yahagije abantu ibihumbi bine , n’umubare w’inkangara mwahavanye ?
40016011	Ni iki gituma mutumva ko atari imigati navugaga , igihe nababwiraga nti ’ Nimwirinde umusemburo w’Abafarizayi n’uw’Abasaduseyi ! ’ »
40016012	Nuko bumva ko atari yababwiye kwirinda umusemburo w’imigati , ahubwo kwirinda inyigisho z’Abafarizayi n’iz’Abasaduseyi .
40016013	Yezu ageze mu gihugu cya Kayizareya ya Filipo , atangira kubaza abigishwa be , ati « Abantu bavuga ko Umwana w’umuntu ari nde ? »
40016014	Baramusubiza bati « Bamwe bavuga ko ari Yohani Batisita , abandi ko ari Eliya , abandi ko ari Yeremiya cyangwa umwe mu bandi bahanuzi . »
40016015	Yongera kubabaza ati « Mwebwe se , muvuga ko ndi nde ? »
40016016	Simoni Petero aramusubiza ati « Wowe uri Kristu , Umwana w’Imana Nzima ! »
40016017	Yezu amusubiza , agira ati « Urahirwa , Simoni mwene Yonasi , kuko atari umubiri n’amaraso byabiguhishuriye , ahubwo ni Data uri mu ijuru .
40016018	Noneho nkubwiye ko uri Urutare , kandi kuri urwo rutare nzubakaho Kiliziya yanjye , n’ububasha bwo mu kuzimu ntibuzayitsinda .
40016019	Nzaguha imfunguzo z’Ingoma y’ijuru : icyo uzaba waboshye mu nsi , kizabohwa no mu ijuru ; n’icyo uzaba wabohoye mu nsi , kizabohorwa no mu ijuru . »
40016020	Hanyuma yihanangiriza abigishwa kutagira uwo babwira ko ari Kristu .
40016021	Kuva ubwo Yezu atangira kumenyesha abigishwa be ko agomba kujya i Yeruzalemu kuhababarizwa cyane n’abakuru b’imiryango , n’Abaherezabitambo bakuru , n’abigishamategeko , akicwa kandi akazazuka ku munsi wa gatatu .
40016022	Petero aramwihugikana , aramutonganya avuga ati « Biragatsindwa , Nyagasani ! Ibyo ntibizakubeho ! »
40016023	Ariko we ahindukirana Petero , aramubwira ati « Hoshi , mva iruhande , Sekibi ! Umbereye umutego kuko ibitekerezo byawe bitavuye ku Mana , ahubwo ku bantu ! »
40016024	Nuko Yezu abwira abigishwa be , ati « Niba hari ushaka kunkurikira ajye yiyibagirwa ubwe , aheke umusaraba we , maze ankurikire !
40016025	Kuko uzashaka gukiza ubugingo bwe , azabubura ; naho uzahara ubugingo bwe ari jye agirira , azabukiza .
40016026	Umuntu watunga isi yose , ariko akabura ubugingo bwe , byaba bimumariye iki ? Cyangwa se umuntu yagurana iki ubugingo bwe ?
40016027	Kandi Umwana w’umuntu agomba kuzagaruka mu ikuzo rya Se , ashagawe n’abamalayika , maze ubwo akagororera umuntu wese akurikije imigirire ye .
40016028	Ndababwira ukuri : mu bari hano harimo abatazapfa batabonye Umwana w’umuntu aje mu ikuzo ry’Ingoma ye . »
40017001	Hashize iminsi itandatu , Yezu ajyana na Petero , na Yakobo , na Yohani umuvandimwe we ukwabo mu mpinga y’umusozi muremure .
40017002	Nuko yihindurira ukundi mu maso yabo : uruhanga rwe rubengerana nk’izuba , imyambaro ye yererana nk’urumuri .
40017003	Ubwo Musa na Eliya bababonekera , baganira na we .
40017004	Petero ni ko guterura abwira Yezu , ati « Nyagasani , kwibera hano ntako bisa ; niba ubishaka ngiye kuhaca ibiraro bitatu , kimwe cyawe , ikindi cya Musa , n’ikindi cya Eliya . »
40017005	Akivuga ibyo , igihu kibengerana kirabatwikira ; ijwi riturukamo rivuga riti « Uyu ni Umwana wanjye nkunda cyane unyizihira ; nimumwumve ! »
40017006	Abigishwa babyumvise , bitura hasi bubitse amaso , bafite ubwoba bwinshi .
40017007	Nuko Yezu arabegera , abakoraho , arababwira ati « Nimubaduke , mwitinya ! »
40017008	Bubuye amaso , ntibagira undi babona kereka Yezu wenyine .
40017009	Bamanuka umusozi , Yezu arabihanangiriza ati « Ntimugire uwo mubwira ibyo mumaze kubona , kugeza ubwo Umwana w’umuntu azaba amaze kuzuka mu bapfuye . »
40017010	Nuko abigishwa baramubaza bati « Ni kuki abigishamategeko bavuga ko Eliya ari we ugomba kubanza kuza ?
40017011	Arabasubiza ati « Ni koko , Eliya azaza kandi atunganye byose ;
40017012	ariko mbabwire : Eliya yaraje , nyamara ntibamumenye , ahubwo bamugiriye nabi uko bishakiye . N’Umwana w’umuntu bazamubabaza batyo . »
40017013	Nuko abigishwa bamenya ko ari Yohani Batisita yababwiraga .
40017014	Bageze iruhande rw’inteko y’abantu , umuntu yegera Yezu , amupfukamira agira ati
40017015	« Nyagasani , babarira umwana wanjye urwaye igicuri , akaba ameze nabi . Kenshi yiroha mu muriro , ubundi mu mazi .
40017016	Namuzaniye abigishwa bawe ntibashobora kumukiza . »
40017017	Yezu arasubiza ati « Mbe bantu b’iki gihe , b’abemera gato kandi b’inkozi z’ibibi , nzabana namwe kugeza ryari ? Nzabiyumanganya mpereze hehe ? Nimumunzanire hano . »
40017018	Nuko Yezu acyaha iyo roho mbi , imuvamo , ako kanya arakira .
40017019	Nuko abigishwa begera Yezu , baramubaza bati « Ni iki gituma twebwe tutashoboye kuyirukana ? »
40017020	Arababwira ati « Ni uko mufite ukwemera guke . Koko ndababwira ukuri : iyo mugira ukwemera kungana n’impeke y’ururo , mwabwiye uyu musozi muti ’ Va aha ngaha , ujye hariya ’ , ukahajya ; kandi nta cyashobora kubananira . »
40017021	
40017022	Umunsi umwe bateraniye mu Galileya , Yezu arababwira ati « Umwana w’umuntu agiye gushyirwa mu maboko y’abantu ,
40017023	bakazamwica , ariko akazazuka ku munsi wa gatatu . » Ibyo birabashavuza cyane .
40017024	Bageze i Kafarinawumu , abasoresha b’Ingoro begera Petero , baramubaza bati « Mbese Umwigisha wanyu ntatanga ituro ry’Imana ? »
40017025	Arabasubiza ati « Araritanga . » Igihe bageze imuhira , Yezu aramutanguranwa , aramubwira ati « Simoni , ubyumva ute ? Abami b’isi bahabwa na bande imisoro cyangwa amaturo ? Babihabwa n’abana babo cyangwa se na rubanda ? »
40017026	Amushubije ati « Ni rubanda » , Yezu arongera ati « Nuko rero abana ntibabitegekwa .
40017027	Nyamara , kugira ngo tudaha urugero rubi bariya bantu , jya ku nyanja urohe ururobo . Ifi ya mbere uri bufate , uyasamure ; urayisangamo igiceri , ukijyane , maze ukibaheho ituro ryanjye n’iryawe . »
40018001	Icyo gihe abigishwa begera Yezu , baramubaza bati « Mbese ubona ari nde uruta abandi mu Ngoma y’ijuru ? »
40018002	Ahamagara umwana muto , amushyira hagati yabo ,
40018003	nuko aravuga ati « Ndababwira ukuri : nimudahinduka ngo mumere nk’abana , nta bwo muzinjira mu Ngoma y’ijuru .
40018004	Uwicisha bugufi wese nk’uyu mwana , uwo ni we usumba abandi mu Ngoma y’ijuru .
40018005	Uwakira neza umwana nk’uyu ari jye agirira , ni jye aba yakiriye .
40018006	Ariko nihagira ugusha mu cyaha umwe muri bene aba bato banyemera , ikimukwiye ni uko bamuhambira ku ijosi urusyo rusheshwa n’indogobe maze akarohwa mu nyanja rwagati .
40018007	Isi iragowe kubera ibibi byayo bigusha abantu mu byaha ! Kubuza ibigusha abantu mu byaha ntibishoboka , ariko hagowe umuntu biturukaho !
40018008	Niba ikiganza cyawe cyangwa ikirenge cyawe bigutera gukora icyaha , bice ubijugunye kure yawe ! Ikiruta ni uko wajya mu bugingo ucitse ukuboko cyangwa ucumbagira , aho gutabwa mu muriro w’iteka , ufite ibiganza byawe byombi cyangwa ibirenge byombi .
40018009	Ijisho ryawe kandi nirikubera impamvu yo gukora icyaha , rinoboremo maze urijugunye kure yawe ! Ikiruta ni uko wakwinjira mu bugingo ufite ijisho rimwe , aho gutabwa mu nyenga y’umuriro , ufite amaso yombi .
40018010	Mwirinde kugira uwo musuzugura muri abo bato ; koko rero ndababwira ko mu ijuru abamalayika babo badahwema kureba uruhanga rwa Data wo mu ijuru .
40018012	Mwe murabibona mute ? Niba umuntu afite intama ijana , iyo imwe muri zo izimiye , ntasiga za zindi mirongo urwenda n’icyenda ku musozi , akajya gushaka iyazimiye ?
40018013	Kandi iyo ahiriwe akayibona , ndababwira ukuri : imutera ibyishimo biruta ibyo aterwa na za zindi mirongo urwenda n’icyenda zitazimiye .
40018014	Ni na ko So wo mu ijuru adashaka ko hari umwe muri abo bato uzimira .
40018015	Mugenzi wawe naramuka acumuye , umusange maze umuhane mwiherereye . Nakumva , uzaba ukijije uwo muvandimwe .
40018016	Natakumva , uzashake umuntu umwe cyangwa babiri , kugira ngo ibyo bikiranurwe n’abagabo babiri cyangwa batatu .
40018017	Niyanga kumva abo ngabo , ubibwire ikoraniro . Niyanga kumva ikoraniro , abe akubereye nk’umunyamahanga n’umusoresha .
40018018	Ndababwira ukuri : ibyo muzaba mwaboshye mu nsi byose , bizabohwa no mu ijuru ; n’ibyo muzaba mwabohoye mu nsi , bizabohorwa no mu ijuru .
40018019	Byongeye kandi ndababwira ukuri : niba babiri muri mwe ku isi bashyize hamwe ngo bagire icyo basaba , bazagihabwa na Data uri mu ijuru .
40018020	Koko , iyo babiri cyangwa batatu bateraniye hamwe mu izina ryanjye , mba ndi aho hagati yabo . »
40018021	Nuko Petero aramwegera , aramubaza ati « Nyagasani , uwo tuva inda imwe nancumuraho , nzamubabarire kangahe ? Nzageza ku ncuro ndwi ? »
40018022	Yezu aramusubiza ati « Sinkubwiye kugeza kuri karindwi , ahubwo kuri mirongo irindwi karindwi .
40018023	Nuko rero Ingoma y’ijuru imeze nk’umwami washatse ko abagaragu be bamumurikira ibintu bye .
40018024	Atangiye kumurikisha , bamuzanira umwe wari umurimo amatalenta ibihumbi cumi .
40018025	Uwo muntu abuze icyo yishyura , shebuja ategeka ko bamugura , we n’umugore n’abana be , n’ibye byose , bityo akaba yishyuye umwenda we .
40018026	Nuko umugaragu arapfukama , arunama , avuga ati ’ Nyorohera , nzakwishyura byose . ’
40018027	Shebuja agize impuhwe , aramurekura kandi amurekera uwo mwenda we .
40018028	Uwo mugaragu akivaho , ahura n’umwe muri bagenzi be wari umurimo umwenda w’amadenari ijana , amufata mu muhogo aramuniga , ati ’ Ishyura ibyo undimo byose . ’
40018029	Nuko mugenzi we amupfukama imbere , aramwinginga ati ’ Nyorohera , nzakwishyura . ’
40018030	Ariko undi ntiyabyemera , ahubwo aragenda , amuroha mu nzu y’imbohe kugeza igihe yishyuriye umwenda we .
40018031	Bagenzi be babibonye , birabarakaza cyane ; ni ko kujya kubwira shebuja ibyabaye byose .
40018032	Nuko shebuja aramutumiza , aramubwira ati ’ Wa mugaragu mubi we , nakurekeye umwenda wawe wose kuko unyinginze ;
40018033	wowe se ntiwagombaga kugirira mugenzi wawe impuhwe nk’uko nazikugiriye ? ’
40018034	Shebuja ararakara , amugabiza abamubabaza kugeza igihe yishyuriye umwenda we wose .
40018035	Nguko uko Data wo mu ijuru azabagirira , nimutababarira bagenzi banyu mubikuye ku mutima . »
40019001	Yezu amaze gutanga izo nyigisho , ava muri Galileya , ajya mu ntara ya Yudeya iri hakurya ya Yorudani .
40019002	Abantu benshi baramukurikira arahabakiriza .
40019003	Nuko Abafarizayi baramwegera , bamubaza bamwinja , bati « Ese biremewe ko umugabo yasenda umugore we ku mpamvu ibonetse yose ? »
40019004	Arabasubiza ati « Ntimwasomye ko kuva mu ntangiriro , Rurema yabaremye ari umugabo n’umugore ,
40019005	kandi ko yavuze ati ’ Ni cyo gituma umugabo azasiga se na nyina kugira ngo yegukire umugore we , maze bombi bakaba umubiri umwe gusa ’ ?
40019006	Bityo rero ntibaba bakiri babiri , ahubwo baba umubiri umwe . Nuko rero icyo Imana yafatanyije , umuntu ntakagitandukanye ! »
40019007	Baramubaza bati « Ariko se , ni iki gituma Musa yategetse gutanga urwandiko rw’isenda mbere yo kwirukana umugore ? »
40019008	Arabasubiza ati « Ni umutima wanyu w’indashoboka watumye Musa abemerera kwirukana abagore banyu , ariko si ko byahoze .
40019009	Naho jye mbabwiye ko umuntu wese wirukanye umugore we — uretse iyo babanaga bitemewe n’Amategeko — kandi akazana undi , aba asambanye . »
40019010	Abigishwa baramubwira bati « Niba ari uko bimeze ku mugabo n’umugore , ikiruta ni ukudashaka . »
40019011	Ni ko kubasubiza ati « Bose ntibumva iyo mvugo , kereka ababihawe bonyine .
40019012	Koko rero hariho abantu bavutse ari ibiremba , hari abandi babigizwe n’abantu , kandi hari n’abandi bigize batyo kubera Ingoma y’ijuru . Ushobora kumva , niyumve ! »
40019013	Nuko bamuzanira abana bato ngo abashyireho ibiganza abasabira , maze abigishwa barabakabukira .
40019014	Yezu ni ko kubabwira ati « Nimureke abana bansange , mwibabuza kunyegera , kuko Ingoma y’ijuru ari iy’abameze nka bo . »
40019015	Nuko amaze kubashyiraho ibiganza , ava aho hantu .
40019016	Nuko umuntu aramwegera ati « Mwigisha , ngomba gukora iki cyiza kugira ngo ngire ubugingo bw’iteka ? »
40019017	Yezu aramusubiza ati « Utewe n’iki kumbaza ikiri cyiza ? Umwiza ni Umwe gusa . Ariko niba ushaka kugera mu bugingo , kurikiza amategeko . »
40019018	Undi aramubaza ati « Ni ayahe se ? » Yezu ati « Ntuzice , ntuzasambane , ntuzibe , ntuzabe umushinjabinyoma ,
40019019	jya wubaha so na nyoko , kandi jya ukunda mugenzi wawe nk’uko wikunda . »
40019020	Uwo musore aramubwira ati « Ibyo byose ko nabikurikije , ni iki kindi nshigaje ? »
40019021	Yezu aramubwira ati « Niba ushaka kuba intungane , genda ugurishe ibyo utunze , ibivuyemo ubihe abakene , maze uzagire ubukungu mu ijuru ; hanyuma uze unkurikire . »
40019022	Umusore yumvise iryo jambo , agenda ababaye , kuko yari atunze ibintu byinshi .
40019023	Nuko Yezu abwira abigishwa be ati « Ndababwira ukuri : kwinjira mu Ngoma y’ijuru biraruhije ku mukungu !
40019024	Koko nongere mbibabwire : byoroheye ingamiya guca mu mwenge w’urushinge kurusha uko byoroheye umukungu kwinjira mu Ngoma y’ijuru . »
40019025	Abigishwa bumvise ayo magambo , baratangara cyane , barabaza bati « Ni nde ubasha kurokoka ? »
40019026	Yezu arabitegereza maze arababwira ati « Ku bantu ntibishoboka , ariko ku Mana byose birashoboka . »
40019027	Nuko Petero araterura , aramubwira ati « Nkatwe twaretse byose tukagukurikira , tuzamera dute ? »
40019028	Yezu arabasubiza ati « Ndababwira ukuri : mwebwe mwankurikiye , igihe byose bizavugururwa , igihe Umwana w’umuntu azaba aganje ku ntebe ye y’ikuzo , namwe muzicara ku ntebe cumi n’ebyiri mutegeke imiryango cumi n’ibiri ya Israheli ;
40019029	n’umuntu wese uzaba yararetse amazu , cyangwa abavandimwe be , cyangwa bashiki be , cyangwa se , cyangwa nyina , cyangwa abana , cyangwa isambu ye , abitewe n’izina ryanjye , azabisubizwa incuro ijana kandi azatunga ubugingo bw’iteka .
40019030	Abenshi mu ba mbere bazaba aba nyuma , n’abenshi mu ba nyuma bazaba aba mbere .
40020001	Ingoma y’ijuru imeze nka nyir’umurima wazindutse mu museke , kugira ngo ararike abamukorera mu mizabibu .
40020002	Amaze gusezerana n’abakozi idenari imwe ku munsi , abohereza mu mizabibu ye .
40020003	Ngo asohoke nko ku isaha ya gatatu , abona abandi bandagaye ku kibuga .
40020004	Arababwira ati ’ Namwe nimujye mu mizabibu yanjye , ndi bubahe igihembo gikwiye . ’
40020005	Maze bajyayo . Yongeye gusohoka ahagana ku isaha ya gatandatu , n’ahagana ku ya cyenda , abigenza kwa kundi .
40020006	Yongera kugenda ku isaha ya cumi n’imwe , abona n’abandi bahagaze , arababwira ati ’ Ni iki gituma mwahagaze aha ngaha umunsi wose nta cyo mukora ? ’
40020007	Barasubiza bati ’ Ni uko nta waturaritse . ’ Arababwira ati ’ Namwe nimujye mu mizabibu yanjye . ’
40020008	Bugorobye , nyir’imizabibu abwira umuhingisha , ati ’ Hamagara abakozi , ubahe igihembo cyabo , uhere ku baje nyuma , uheruke abaje mbere . ’
40020009	Nuko rero abo ku isaha ya cumi n’imwe baraza , maze buri muntu ahabwa idenari .
40020010	Aba mbere baza batekereza ko bari burengerezweho ; na bo ariko buri muntu ahabwa idenari imwe .
40020011	Bayakira binubira nyir’umurima , bati
40020012	’ Abaje nyuma bakoze isaha imwe gusa , ubagiriye nka twe twahanganye n’umunsi wose n’izuba . ’
40020013	We rero asubiza umwe muri bo , ati ’ Mugenzi wanjye , nta cyo nkurenganyijeho ; si idenari imwe twasezeranye ?
40020014	Fata ikiri icyawe , maze wigendere . Jye nshatse guha uwaje nyuma nk’icyo nguhaye .
40020015	Sinshobora se kugenza uko nshaka mu byanjye ? Cyangwa se undebye nabi kuko ngize neza ? ’
40020016	Nguko uko aba nyuma bazaba aba mbere , n’aba mbere bakazaba aba nyuma . »
40020017	Yezu akaba arazamuka yerekeza i Yeruzalemu , ashyira ba Cumi na babiri ukwabo , maze ababwirira mu nzira ati
40020018	« Dore tuzamutse tujya i Yeruzalemu , maze Umwana w’umuntu azagabizwe abatware b’abaherezabitambo n’abigishamategeko . Bazamucira urubanza rwo gupfa ,
40020019	bazamugabiza abanyamahanga kugira ngo ashinyagurirwe , akubitwe , maze abambwe ku musaraba ; ariko ku munsi wa gatatu azazuke . »
40020020	Nuko nyina wa bene Zebedeyi asanga Yezu ari kumwe n’abahungu be bombi , arapfukama , ashaka kugira icyo amusaba .
40020021	Yezu aramubaza ati « Urashaka iki ? » Undi aramusubiza ati « Dore aba bahungu banjye bombi , tegeka ko bazicarana nawe , umwe iburyo , undi ibumoso , mu Ngoma yawe . »
40020022	Yezu arabasubiza ati « Ntimuzi icyo musaba ; mushobora se kunywera ku nkongoro ngiye kunyweraho ? » Baramusubiza bati « Turabishobora . »
40020023	Yezu ati « Koko muzanywera ku nkongoro yanjye , naho kwicara iburyo n’ibumoso bwanjye , si jye ubitanga : ni ibyo abo Data yabigeneye . »
40020024	Abandi cumi babyumvise barakarira abo bavandimwe bombi .
40020025	Nuko Yezu arabahamagara , arababwira ati « Muzi ko abahawe kugenga amahanga , bayagenga uko bashatse , kandi ko abatware bayo bayategekesha agahato .
40020026	Kuri mwebwe rero , si ko bimeze . Ahubwo ushaka kuba mukuru muri mwe , niyigire umuhereza wanyu ;
40020027	uzashaka kandi kuba uwa mbere muri mwe , azihindure umugaragu wanyu .
40020028	Ni nk’uko Umwana w’umuntu ataje gukorerwa , ahubwo yaje gukorera abandi no gutanga ubugingo bwe ngo bube incungu ya benshi » .
40020029	Igihe bavuye i Yeriko abantu benshi baramukurikira .
40020030	Ubwo impumyi ebyiri zari zicaye iruhande rw’inzira , zumvise ko Yezu ahise , zitera hejuru ziti « Nyagasani , Mwana wa Dawudi , tubabarire ! »
40020031	Rubanda barazicyaha ngo ziceceke , ariko zirushaho gusakuza , ziti « Nyagasani , Mwana wa Dawudi , tubabarire ! »
40020032	Yezu arahagarara , arazihamagara , arazibaza ati « Murashaka ko mbagirira nte ? »
40020033	Ziramusubiza ziti « Nyagasani , duhe guhumuka amaso ! »
40020034	Yezu agize impuhwe , azikora ku maso , maze ako kanya zirabona . Ni ko kumukurikira .
40021001	Igihe begereye Yeruzalemu , bageze i Betifage ku musozi w’Imizeti , Yezu yohereza babiri mu bigishwa be .
40021002	Arababwira ati « Nimujye mu mudugudu uri imbere yanyu ; ako kanya nimuhagera , murasanga indogobe iziritse hamwe n’iyayo , muziziture , muzinzanire .
40021003	Nihagira ugira icyo ababwira , mumusubize muti ’ Nyagasani arazikeneye , ariko arazohereza vuba ’ . »
40021004	Ibyo byabereye kugira ngo huzuzwe ibyo umuhanuzi yavuze , ati
40021005	« Mubwire Umwari wa Siyoni , muti ’ Nguwo Umwami wawe w’ituze agusanze yicaye ku ndogobe n’iyayo , icyana cy’itungo riheka imizigo . ’ »
40021006	Nuko abigishwa baragenda , maze bagenza uko Yezu yabibategetse ;
40021007	bazana indogobe n’iyayo . Hanyuma bazigerekaho ibishura byabo , maze Yezu yicaraho .
40021008	Nuko abantu benshi barambura ibishura byabo mu nzira , abandi batema amashami y’ibiti maze bayasasa mu nzira .
40021009	Nuko imbaga y’abantu yari imushagaye , bamwe imbere abandi inyuma , bose barangurura amajwi bati « Hozana ! Harakabaho mwene Dawudi ! Nasingizwe Uje mu izina rya Nyagasani ! Hozana , nahabwe impundu mu ijuru ! »
40021010	Igihe yinjiye muri Yeruzalemu , umurwa wose ucikamo igikuba ; barabaza bati « Uwo ni nde ? »
40021011	Naho rubanda ngo « Uwo ni Umuhanuzi Yezu , wo kuri Nazareti , mu Galileya . »
40021012	Hanyuma Yezu yinjira mu Ngoro y’Imana . Nuko yirukana abacuruzi n’abaguzi bari mu Ngoro y'Imana ; ahirika ameza y’abavunjaga amafaranga , n’intebe z’abacuruzaga inuma .
40021013	Maze arababwira ati « Handitswe ngo ’ Inzu yanjye izitwa ingoro yo gusengeramo ; none mwebwe mwayigize ubuvumo bw’abajura ! ’ »
40021014	Hari kandi impumyi n’abacumbagira , bamusanga mu Ngoro maze arabakiza .
40021015	Abatware b’abaherezabitambo n’abigishamategeko , babonye ibitangaza amaze gukora n’abana basakuzaga mu Ngoro bati ’ Harakabaho mwene Dawudi ! » Bararakara .
40021016	Ni ko kumubwira bati « Aho urumva ibyo bariya bavuga ? » Yezu arabasubiza ati « Ndabyumva , ariko se ntimwigeze musoma aya magambo ngo ’ Witeguriye igisingizo mu kanwa k’abakiri ku ibere n’ibitambambuga ’ ? »
40021017	Hanyuma abasiga aho , maze ava mu murwa , ajya kurara i Betaniya .
40021018	Agaruka mu murwa mu gitondo cya kare , yumva arashonje .
40021019	Abonye igiti cy’umutini hafi y’inzira , aracyegera , ariko agisangana ibibabi bisa . Nuko arakibwira ati « Ntuzagire imbuto wera ukundi ! » Maze ako kanya icyo giti cy’umutini kiruma .
40021020	Abigishwa babibonye baratangara , bati « Cyumye gite aka kanya ? »
40021021	Yezu arabasubiza ati « Ndababwira ukuri : iyaba mwari mufite ukwemera kudashidikanya , ntimwakora gusa ibyo maze kugirira iki giti cy’umutini , ahubwo mwabwira uriya musozi muti ’ Vaho wirohe mu nyanja ’ , maze bikaba .
40021022	Icyo muzasaba cyose musenga , mubigiranye ukwemera , muzagihabwa . »
40021023	Igihe amaze kwinjira mu Ngoro ariho yigisha , abatware b’abaherezabitambo n’abakuru b’umuryango , baramusanga bati « Ibyo ubikoresha bubasha ki ? Ni nde waguhaye ubwo bubasha ? »
40021024	Yezu arabasubiza ati « Reka nanjye ngire icyo mbabaza ; nimukimbwira nanjye ndababwira inkomoko y’ububasha nkoresha ibyo .
40021025	Batisimu ya Yohani yaturukaga he ? Ni mu ijuru cyangwa se ni ku bantu ? » Ariko bo baribwira bati « Nidusubiza tuti ’ Ni mu ijuru ’ , aratubwira ati ’ Mwabujijwe n’iki kumwemera ? ’
40021026	Naho nidusubiza ngo ’ Ni ku bantu ’ , ntidukira rubanda kuko bose bahamya ko Yohani ari umuhanuzi . »
40021027	Basubiza Yezu bati « Ntitubizi . » Na we arabasubiza ati « Nanjye ni uko , simbabwira inkomoko y’ububasha nkoresha ibyo . »
40021028	Ngaho nimumbwire uko mubyumva . Umugabo yari afite abahungu babiri . Asanga uwa mbere , aramubwira ati ’ Mwana wanjye , uyu munsi jya gukora mu mizabibu . ’
40021029	Undi aramusubiza ati ’ Ndanze ! ’ ; ariko yisubiraho , ajyayo .
40021030	Se abwira uwa kabiri kwa kundi ; undi arasubiza ati ’ Yego , Mubyeyi ’ , nyamara ntiyajyayo .
40021031	Ni uwuhe muri abo bombi wakoze icyo se yashatse ? » Bati « Ni uwa mbere . » Nuko Yezu arababwira ati « Ndababwira ukuri : abasoresha n’abakobwa b’ibyomanzi bazabatanga mu Ngoma y’Imana .
40021032	Kuko Yohani yaje abayobora inzira y’ubutungane , maze ntimwamwemera ; abasoresha bo n’abakobwa b’ibyomanzi baramwemera . Naho mwebwe mubonye urwo rugero , ntimwarushya mwisubiraho ngo mwemere .
40021033	Nimwumve undi mugani . Habayeho umuntu wari ufite umurima , awuhingamo imizabibu , awuzengurutsa uruzitiro , acukuramo urwengero , yubakamo n’umunara w’abararirizi , awatira abahinzi , maze yigira mu rugendo .
40021034	Igihe cy’isarura cyegereje , atuma abagaragu be ku bahinzi , kugira ngo bahabwe ibyatamurima .
40021035	Ariko abahinzi bafata abagaragu be , umwe baramukubita , undi baramwica , undi bamutera amabuye .
40021036	Nuko arongera yohereza abandi bagaragu baruta aba mbere ubwinshi , na bo babagenza batyo .
40021037	Hanyuma abatumaho umwana we , yibwira ati ’ Umwana wanjye we nta cyo bazamutwara . ’
40021038	Ariko abahinzi babonye umwana we , barabwirana bati ’ Dore uzamuzungura ; nimuze tumwice , maze tuzazungure ibye ! ’
40021039	Nuko baramufata , bamwigiza hirya y’imizabibu , baramwica .
40021040	Aho nyir’imizabibu azahindukirira , azagenzereza ate abo bahinzi ? »
40021041	Baramusubiza bati « Abo batindi , azabica urw’abagome , maze imizabibu ye ayatire abandi bahinzi bazajya bamuha ibyatamurima uko isarura rigeze . »
40021042	Nuko Yezu arababwira ati « Ntimwigeze musoma mu Byanditswe ngo ’ Ibuye ryajugunywe n’abubatsi ryabaye insanganyarukuta ; icyo gikorwa cya Nyagasani cyatubereye igitangaza . ’
40021043	Ni cyo gituma mbabwira nti ’ Ingoma y’Imana muzayinyagwa , maze ihabwe ihanga rizayibyaza imbuto . ’
40021044	Uzagwa kuri iryo buye , azamenagurika ; kandi uwo rizagwira na we , rizamujanjagura . »
40021045	Abatware b’abaherezabitambo n'Abafarizayi bumvise imigani ye , bamenya ko ari bo avuga .
40021046	Nuko bashaka kumufata , ariko batinya rubanda rwabonaga ko ari umuhanuzi .
40022001	Yezu yongera kubabwirira mu migani , ati
40022002	« Ingoma y’ijuru imeze nk’umwami wacyuje ubukwe bw’umuhungu we ;
40022003	agatuma abagaragu be guhamagara abatumiwe mu bukwe , ariko banga kuza .
40022004	Nuko yongera gutuma abandi bagaragu , kugira ngo babwire abatumiwe bati ’ Dore nateguye amazimano ; ibimasa byanjye n’amatungo yanjye y’imishishe byabazwe , byose byatunganye , nimuze mu bukwe . »
40022005	Ariko bo ntibabyitaho barigendera , umwe mu murima we , undi mu bucuruzi bwe ;
40022006	maze abandi bafata abagaragu babagirira nabi , barabica .
40022007	Umwami ararakara , yohereza ingabo ze zirimbura abo babisha , kandi zitwika umugi wabo .
40022008	Hanyuma abwira abagaragu be , ati ’ Iby’ubukwe byateguwe , ariko abatumiwe ntibari babikwiye .
40022009	Nimugende rero mu mayirabiri , mutumire mu bukwe abantu bose muhura . ’
40022010	Abo bagaragu bakwira amayira , bakoranya abo babonye bose , ari ababi , ari n’abeza , maze inzu y’ubukwe yuzura abatumirwa .
40022011	Nuko umwami arinjira ngo arebe abari ku meza , maze ahabona umuntu utambaye iby’ubukwe .
40022012	Aramubwira ati ’ Mugenzi wanjye , waje ute hano udafite umwambaro w’abakwe ? ’ Undi araceceka .
40022013	Nuko umwami abwira abahereza , ati ’ Nimumubohe amaguru n’amaboko , mumujugunye hanze mu mwijima , aho azaririra kandi agahekenya amenyo . ’
40022014	Koko hahamagarwa benshi , hagatorwa bake . »
40022015	Abafarizayi baragenda , bajya inama yo gufatira Yezu ku magambo avuga .
40022016	Nuko bamutumaho abigishwa babo n’Abaherodiyani . Baramubaza bati « Mwigisha , tuzi ko uvuga ukuri kandi ukigisha inzira y’Imana nta cyo wikanga , kuko udatinya amaso y’abantu .
40022017	Nuko rero tubwire uko ubyumva : ese guha Kayizari umusoro , biremewe cyangwa si byo ? »
40022018	Ariko Yezu wari uzi ubugome bwabo , arabasubiza ati « Mwa ndyarya mwe , igituma munyinja ni iki ?
40022019	Nimunyereke igiceri mutangaho umusoro . » Bamuhereza idenari .
40022020	Nuko arababaza ati « Iri shusho n’ibyanditseho ni ibya nde ? »
40022021	Bati « Ni ibya Kayizari . » Nuko Yezu arababwira ati « Ibya Kayizari , mubisubize Kayizari , n’iby’Imana , mubisubize Imana ! »
40022022	Babyumvise baratangara , bamusiga aho barigendera .
40022023	Uwo munsi nanone , Abasaduseyi ba bandi bahakana iby’izuka ry’abapfuye baramwegera , baramubaza bati
40022024	« Mwigisha , Musa yaravuze ati ’ Umuntu napfa ari incike , uwo bava inda imwe ajye acyura uwo mupfakazi , kugira ngo acikure nyakwigendera . ’
40022025	Iwacu rero habayeho abavandimwe barindwi . Uwa mbere ashaka umugore , hanyuma apfa bucike , umugore we amusigira uwo bava inda imwe .
40022026	Uwa kabiri na we bimugendekera bityo , n’uwa gatatu biba uko , kugeza ku wa karindwi .
40022027	Amaherezo , na wa mugore aza gupfa .
40022028	Igihe cy’izuka uwo mugore azaba uwa nde muri abo bavandimwe barindwi , ko bose bamutunze ? »
40022029	Yezu arabasubiza ati « Murayoba kuko mutazi Ibyanditswe , ntimumenye n’ububasha bw’Imana .
40022030	Igihe cy’izuka nta we uzagira umugore , nta n’uzagira umugabo , ahubwo bazamera nk’abamalayika mu ijuru .
40022031	Naho iby’izuka ry’abapfuye , ntimwasomye aho Imana ibabwira iti
40022032	’ Ndi Imana ya Abrahamu , Imana ya Izaki , n’Imana ya Yakobo ’ ? Nta bwo rero Imana ari iy’abapfuye , ahubwo ni iy’abazima ! »
40022033	Maze rubanda bari babyumvise batangazwa n’inyigisho ze .
40022034	Abafarizayi bumvise ko yazibye akanwa k’Abasaduseyi , barakorana .
40022035	Maze umwe muri bo wari umwigishamategeko amubaza amwinja , ati
40022036	« Mwigisha , itegeko riruta ayandi ni irihe ? »
40022037	Aramubwira ati « Uzakunde Nyagasani , Imana yawe , n’umutima wawe wose , n’amagara yawe yose , n’ubwenge bwawe bwose .
40022038	Iryo ni itegeko riruta ayandi kandi ni ryo rya mbere .
40022039	Irya kabiri risa na ryo : Urajye ukunda mugenzi wawe nk’uko wikunda .
40022040	Muri ayo mategeko uko ari abiri , habumbiyemo andi yose n’ibyo Abahanuzi bavuze . »
40022041	Abafarizayi bamaze gukorana , Yezu arababaza ati
40022042	« Icyo mutekereza kuri Kristu ni iki ? Ni mwene nde ? » Bati « Ni mwene Dawudi . »
40022043	Arongera ati « Bite se ko Dawudi , abwirijwe na Roho w’Imana , amwita Umutegetsi , avuga ati
40022044	’ Nyagasani yabwiye Umutegetsi wanjye , ati : Icara iburyo bwanjye kugeza igihe abanzi bawe mbahindura imisego y’ibirenge byawe . ’
40022045	Uwo rero Dawudi yita Umutegetsi we , yaba umwana we ate ? »
40022046	Ntihagira ubasha kumusubiza n’ijambo na rimwe ; kandi kuva uwo munsi , nta n’uwongeye gutinyuka kugira icyo amubaza .
40023001	Nuko Yezu abwira rubanda n’abigishwa be , ati
40023002	« Abigishamategeko n’Abafarizayi bicaye ku ntebe ya Musa :
40023003	nuko rero , nimukore kandi mukurikize icyo bababwira cyose , ariko ntimukigane imigenzereze yabo , kuko bavuga kandi ntibakore .
40023004	Bahambira imitwaro iremereye , bakayikorera abantu , ariko bo bakanga kuyikozaho n’urutoki !
40023005	Muri byose bakorera kugira ngo abantu bababone . Ni cyo gituma barushanwa gutwara ku kuboko no ku gahanga udupapuro twanditseho Amategeko , n’incunda z’imyambaro yabo bakazigira ndende .
40023006	Bakunda ibyicaro bya mbere aho batumiwe , n’intebe za mbere mu masengero ,
40023007	bagakunda kuramukirizwa ku karubanda no kumva abantu babita ’ Mwigisha ’ .
40023008	Mwebweho ntimugatume babita ’ Mwigisha ’ , kuko Umwigisha wanyu ari umwe gusa , mwese mukaba abavandimwe .
40023009	Ku isi ntimukagire uwo mwita Umubyeyi wanyu , kuko mufite Umwe gusa , Imana Data uri mu ijuru .
40023010	Ntimukemere ko babita ’ Abayobozi ’ , kuko mufite Umuyobozi umwe gusa , ari we Kristu .
40023011	Umukuru muri mwe azabe umugaragu wanyu .
40023012	Uzikuza wese azacishwa bugufi , naho uzicisha bugufi azakuzwa .
40023013	Nimwiyimbire , bigishamategeko n’Abafarizayi b’indyarya , mwe mutesha abantu irembo ry’Ingoma y’ijuru ! Ubwanyu ntimwinjira , maze n’ababishaka ntimureke binjira . ( )
40023015	Nimwiyimbire , bigishamategeko n’Abafarizayi b’indyarya , mwe mubungera mu nyanja no mu bihugu kugira ngo mugire uwo muhindura , kandi mwamubona mukamugira uwo kujugunywa mu nyenga y’umuriro bitambutse ibyanyu incuro ebyiri !
40023016	Nimwiyimbire , bayobozi muhumye , muvuga ngo ’ Iyo umuntu arahije Ingoro y’Imana nta cyo bitwaye , ariko yarahiza zahabu y’Ingoro akaba akomeje . ’
40023017	Mwa basazi mwe n’impumyi ! Ikiruta ikindi ni ikihe , zahabu cyangwa Ingoro y'Imana itagatifuza iyo zahabu ?
40023018	Murongera kandi muti ’ Iyo umuntu arahije urutambiro nta cyo bitwaye , ariko yarahiza ituro riri ku rutambiro akaba akomeje . ’
40023019	Mwa mpumyi mwe ! Ikiruta ikindi ni iki , ituro cyangwa urutambiro rutagatifuza ituro ?
40023020	Nuko rero kurahiza urutambiro ni ukurahiza n’ibiruriho byose ;
40023021	kurahiza Ingoro ni ukurahiza n’Uyituyemo .
40023022	Kurahiza ijuru ni ukurahiza intebe y’Imana n’Uyicayeho .
40023023	Nimwiyimbire , bigishamategeko n’Abafarizayi b’indyarya , mwe mutanga igice cya cumi cy’isogi , n’icy’imbwija , n’icy’inyabutongo , mwirengagije ingingo zikomeye z’amategeko : ubutabera , imbabazi , no kutaryarya . Ngibyo ibyo mwagombaga gutunganya mutirengagije n’ibindi !
40023024	Mwa bayobozi bahumye mwe , muminina umubu ariko mukamira bunguri ingamiya !
40023025	Nimwiyimbire , bigishamategeko n’Abafarizayi b’indyarya , mwe musukura inkongoro n’imbehe inyuma gusa , naho imbere huzuye ubwambuzi n’ingeso mbi .
40023026	Mufarizayi w’impumyi ! Banza usukure inkongoro imbere , n’inyuma habonereho kuba hasukuye .
40023027	Nimwiyimbire , bigishamategeko n’Abafarizayi b’indyarya , mwe mumeze nk’imva zirabye ingwa ; inyuma ni nziza , naho imbere zuzuye amagufa y’abapfuye n’ibihumanya by’ubwoko bwose .
40023028	Namwe ni uko mumeze : imbere y’abantu mwigira intungane , nyamara mu mutima haganje uburyarya n’ubugome .
40023029	Nimwiyimbire , bigishamategeko n’Abafarizayi b’indyarya , mwe mwubakira imva z’abahanuzi mugasukura ibituro by’intungane
40023030	mukavuga ngo ’ Iyo tubaho mu gihe cy’abasokuruza bacu ntituba twarafatanyije na bo kumena amaraso y’abahanuzi . ’
40023031	Bityo mukihamya ubwanyu ko muri abana b’abishe Abahanuzi .
40023032	Ngaho nimwigane ba sokuruza banyu , maze mubarenze ubugome !
40023033	Mwa nzoka mwe , mwa nyoko z’impiri mwe , muzarokoka mute igihano cy’umuriro w’iteka ?
40023034	Dore rero mboherereje abahanuzi , abanyabuhanga n’abigisha ; muzica bamwe mubabambe ku musaraba , abandi muzabakubitira mu masengero yanyu , mubameneshe mu migi yose .
40023035	Bityo muzaryozwa amaraso yose atagira inenge yamenetse ku isi , kuva ku maraso ya Abeli intungane , kugera ku maraso ya Zakariya , mwene Barakiya , mwatsinze hagati y’Ingoro n’urutambiro rwayo .
40023036	Ndababwira ukuri , ibyo byose bizaryozwa ab’iki gihe !
40023037	Yeruzalemu , Yeruzalemu , wowe wica abahanuzi ugatera amabuye abagutumweho , ni kangahe nashatse kwegeranya abana bawe , nk’uko inkoko ibundikira abana bayo mu mababa , ariko wowe ukanga !
40023038	Dore inzu mutuyemo izabasenyukiraho .
40023039	Koko rero ndabibabwiye : ntimuzongera kumbona ukundi , kugeza igihe muzavuga muti ’ Nasingizwe uje mu izina rya Nyagasani ! ’ »
40024001	Nuko Yezu ava mu Ngoro y'Imana , aragenda . Abigishwa be baramwegera , bamuratira uburyo iyo Ngoro yubakitse .
40024002	Ariko arabasubiza , ati « Ntimubona ibi byose ? Ndababwira ukuri , hano nta buye rizasigara rigeretse ku rindi ridashenywe . »
40024003	Nuko amaze kwicara ku musozi w’Imizeti , abigishwa be baraza baramwegera , baramubaza biherereye , bati « Tubwire igihe ibyo bizabera , n’ikizaba ikimenyetso cy’ukuza kwawe n’icy’iherezo ry’isi . »
40024004	Nuko Yezu arabasubiza ati « Muramenye ntihazagire ubayobya !
40024005	Kuko hazaduka benshi biyita izina ryanjye , bavuga ngo ’ Ni jyewe Kristu ’ , maze bakayobya benshi .
40024006	Muzumva bavuga intambara , mwumve n’impuha zayo . Ariko ntimuzakuke umutima , kuko bigomba kuba ; nyamara si byo herezo .
40024007	Igihugu kizahagurukira ikindi , ingoma ishyamirane n’indi . Hirya no hino hazatera inzara n’imitingito y’isi .
40024008	Ibyo byose bizamera nk’intangiriro y’ububabare bw’umugore wenda kubyara .
40024009	Ubwo bazabagabiza ababababaza , bakanabica ; muzangwa n’amahanga yose kubera izina ryanjye .
40024010	Benshi bazaboneraho ibibagusha , maze bazasubiranemo bangane .
40024011	Hazaduka n’abahanurabinyoma batabarika , maze bayobye abantu benshi .
40024012	Urukundo ruzacogora muri benshi kubera ko ubugome buzaba bwiganje .
40024013	Ariko uzakomera kugeza ku ndunduro , uwo ni we uzarokoka .
40024014	Iyi Nkuru Nziza y’Ingoma izamamazwe ku isi yose , kugira ngo ibere gihamya amahanga yose . Ubwo ni ho iherezo rizagera .
40024015	Nuko rero nimubona ’ rya shyano ry’icyorezo ’ ryavuzwe n’umuhanuzi Daniyeli rihagaze ahantu hatagatifu — usoma abyumve neza ! —
40024016	icyo gihe abazaba bari muri Yudeya bazahungire mu misozi .
40024017	Uzaba ari hejuru y’inzu , ntazururuke ngo hari icyo agiye gufata mu nzu ye .
40024018	Kandi uzaba ari mu murima , ntazahindukire ngo ajye gufata umwitero we !
40024019	Hagowe abazaba batwite n’abazaba bonsa , muri iyo minsi !
40024020	Nimusabe kugira ngo ihunga ryanyu ritazaba mu itumba cyangwa ku munsi w’isabato .
40024021	Nuko rero hazaba amagorwa akomeye atigeze aboneka kuva aho isi yatangiriye kugeza kuri uyu munsi , kandi adateze kuzaboneka ukundi .
40024022	Ndetse iyo minsi iyo itagerurwa , nta kizima cyajyaga kurokoka ; ariko iyo minsi izagerurwa bigiriwe abatowe .
40024023	Nuko rero nihagira ubabwira ati ’ Dore Kristu ari hano ’ , cyangwa ’ ari hariya ’ , ntimuzabyemere .
40024024	Koko hazaduka abiyita Kristu , haze n’abahanuzi b’ibinyoma ; bazerekana ibimenyetso bikomeye , bakore n’ibitangaza , byayobya ndetse n’abatowe bibaye ibishoboka .
40024025	Dore ndababuriye hakiri kare .
40024026	Nibababwira ngo ’ Nguriya mu butayu ’ , ntimuzajyeyo ; bati ’ Nguriya ari mu nzu ’ , ntimuzabyemere .
40024027	Uko umurabyo urabiriza mu burasirazuba ukabonekera mu burengerazuba , ni ko ukuza k’Umwana w’umuntu kuzamera .
40024028	Aho intumbi izaba iri hose , ni ho inkongoro zizakoranira .
40024029	Bidatinze , nyuma y’iyo minsi y’amagorwa , izuba rizacura umwijima , ukwezi ntikuzamurika , inyenyeri zizahanuka ku ijuru , maze ibikomeye byo mu ijuru bihungabane .
40024030	Ubwo ikimenyetso cy’Umwana w’umuntu kizaboneka mu ijuru , n’amoko yose y’isi azacure imiborogo , maze azabone Umwana w’umuntu aje ku bicu byo mu kirere afite ububasha n’ikuzo ryinshi .
40024031	Nuko azatume abamalayika be bavuze ihembe riranguruye , bakoranye abo yatoye mu byerekezo bine by’isi , kuva aho ijuru ritangirira kugeza aho riherera .
40024032	Nimurebere ku giti cy’umutini . Iyo amashami yacyo atoshye , n’amababi akamera , mumenya ko igihe cy’imbuto cyegereje .
40024033	Namwe , nimubona ibyo byose bibaye , muzamenye ko Umwana w’umuntu ari hafi , ko yageze ku irembo .
40024034	Ndababwira ukuri : iki gisekuru ntikizashira ibyo byose bitabaye .
40024035	Ijuru n’isi bizashira , ariko amagambo yanjye ntazashira .
40024036	Naho umunsi n’isaha ibyo bizabera nta we ubizi , ari abamalayika bo mu ijuru , ari Mwana , keretse Data wenyine .
40024037	Mu gihe cy’ukuza k’Umwana w’umuntu bizamera nko mu minsi ya Nowa .
40024038	Muri iyo minsi yabanjirije umwuzure , bararyaga kandi baranywaga , bashakaga abagore cyangwa abagabo , kugeza umunsi Nowa yinjiriye mu bwato ,
40024039	nuko abantu ntibagira icyo bamenya , kugera igihe umwuzure uziye ukabahitana bose . Nguko uko bizamera mu gihe cy’ukuza k’Umwana w’umuntu .
40024040	Mu bagabo babiri bazaba bari mu mirima , umwe azatwarwa undi asigare ;
40024041	mu bagore babiri bazaba basya , umwe azatwarwa undi asigare .
40024042	Nuko rero murabe maso , kuko mutazi umunsi Umwami wanyu azaziraho .
40024043	Murabizi : iyaba nyir’urugo yamenyaga igihe cy’ijoro umujura azaziraho , yabaye maso maze ntareke bamupfumurira inzu .
40024044	Namwe rero nimube maso , kuko Umwana w’umuntu azaza igihe mudakeka .
40024045	Mubirebye , ni nde mugaragu w’indahemuka kandi uzi ubwenge , atari uwo shebuja yemeye gushinga abo mu rugo rwe , kugira ngo ajye abaha igaburo ryabo ku gihe gikwiye ?
40024046	Hahirwa uwo mugaragu , shebuja azagaruka agasanga agenza atyo !
40024047	Ndababwira ukuri : azamushinga ibyo atunze byose .
40024048	Naho niba ari umugaragu mubi , wibwira ati ’ Databuja aratinze ’ ,
40024049	maze agatangira gukubita bagenzi be , akarya akanywa hamwe n’abasinzi ,
40024050	shebuja azaza umunsi atamwitezeho no ku isaha atazi ,
40024051	amwirukane , amuherereze mu gice cy’indyarya : aho azaririra kandi agahekenya amenyo .
40025001	Ubwo rero Ingoma y’ijuru izagereranywa n’abakobwa cumi bafashe amatara yabo , bajya gusanganira umukwe .
40025002	Batanu muri bo bari abapfayongo , abandi batanu ari abanyamutima .
40025003	Abakobwa b’abapfayongo bafata amatara yabo , ariko ntibajyana amavuta yo kongeramo ;
40025004	naho abanyamutima bafata amatara hamwe n’amavuta mu tweso .
40025005	Nuko rero umukwe atinze , barahunyiza , bose barasinzira .
40025006	Ariko mu gicuku akamu karavuga ngo ’ Dore umukwe araje , nimujye kumusanganira ! ’
40025007	Nuko ba bakobwa bose barabaduka , batunganya amatara yabo .
40025008	Ab’abapfayongo babwira ab’abanyamutima bati ’ Nimuduhe ku mavuta yanyu , kuko amatara yacu agiye kuzima . ’
40025009	Ariko abanyamutima barabasubiza bati ’ Ahubwo nimugane abacuruzi , mwigurire , tutavaho tubura aduhagije twese . ’
40025010	Igihe bagiye kuyagura , umukwe aba araje ; abiteguye binjirana na we mu nzu y’ubukwe , nuko umuryango urakingwa .
40025011	Hanyuma ba bakobwa bandi baraza , barahamagara bati ’ Nyagasani , Nyagasani , dukingurire ! ’
40025012	We rero arabasubiza ati ’ Ndababwira ukuri : simbazi ! ’
40025013	Nuko rero , murabe maso , kuko mutazi umunsi n’isaha .
40025014	Koko , iby’icyo gihe bizamera nk’umuntu wari ugiye kujya mu rugendo , agahamagara abagaragu be , akababitsa ibintu bye .
40025015	Umwe amuha amatalenta atanu , undi abiri , undi imwe , umuntu wese ku rugero rw’icyo ashoboye , hanyuma aragenda .
40025016	Ako kanya uwari wahawe amatalenta atanu ajya kuyakoresha maze yunguka andi atanu .
40025017	Uwari wahawe abiri na we , yunguka andi abiri .
40025018	Naho uwari wahawe imwe , aragenda acukura umwobo mu gitaka maze ahishamo imari ya shebuja .
40025019	Hashize igihe kirekire , shebuja wa ba bagaragu araza , maze abamurikisha ibintu bye .
40025020	Uwahawe amatalenta atanu aregera maze amuhereza amatalenta atanu yandi , agira ati ’ Shobuja , wari wampaye amatalenta atanu , dore andi atanu nungutse . ’
40025021	Shebuja aramubwira ati ’ Ni uko , mugaragu mwiza kandi udahemuka , wabaye inyangamugayo mu bintu bike , nzagushinga ibisumbyeho ; ngwino wishimane na Shobuja ! ’
40025022	Uwahawe amatalenta abiri , na we araza , agira ati ’ Shobuja , wari wampaye amatalenta abiri , dore andi abiri nungutse . ’
40025023	Shebuja aramubwira ati ’ Ni uko , mugaragu mwiza kandi udahemuka , wabaye inyangamugayo mu bintu bike , nzagushinga ibisumbyeho ; ngwino wishimane na Shobuja . ’
40025024	Haza uwahawe talenta imwe , aravuga ati ’ Shobuja , nzi ko uri umuntu w’umunyabugugu , usarura aho utabibye , ukanura aho utanitse .
40025025	Naratinye , ndagenda mpisha talenta yawe mu gitaka : dore ibiri ibyawe . ’
40025026	Naho shebuja aramusubiza ati ’ Mugaragu mubi kandi w’umunebwe , wari uzi ko nsarura aho ntabibye , nkanura aho ntanitse ;
40025027	uba rero warabikije imari yanjye abari kunyungukira , nagaruka nkabona ibyanjye n’inyungu .
40025028	Nimumwambure talenta ye maze muyihe ufite amatalenta cumi ;
40025029	kuko utunze bazamuha agakungahara ; naho udafite na mba bazamwaka n’utwo yaganyiragaho .
40025030	Naho uwo mugaragu w’imburamumaro nimumujugunye hanze , aho azaririra kandi agahekenya amenyo . ’
40025031	Igihe Umwana w’umuntu azaza yuje ikuzo , ashagawe n’abamalayika bose , ubwo azicara ku ntebe ye y’ikuzo .
40025032	Ibihugu byose bizakoranyirizwe imbere ye , maze azatandukanye abantu nk’uko umushumba asobanura intama n’ihene .
40025033	Azashyira intama iburyo bwe , n’ihene ibumoso .
40025034	Nuko rero Umwami azabwire abari iburyo bwe , ati ’ Nimuze , abahawe umugisha na Data , muhabwe Ingoma mwateguriwe kuva isi ikiremwa ;
40025035	kuko nashonje mukamfungurira ; nagize inyota mumpa icyo kunywa ; naje ndi umugenzi murancumbikira ;
40025036	nari nambaye ubusa muranyambika ; nari ndwaye muransura ; nari imbohe muza kundeba . ’
40025037	Nuko intungane zizamusubize ziti ’ Nyagasani , twakubonye ryari ushonje , maze turagufungurira ; ufite inyota tuguha icyo unywa ;
40025038	uri umugenzi turagucumbikira ; wambaye ubusa turakwambika ;
40025039	urwaye cyangwa se uri imbohe tuza kukureba ? ’
40025040	Nuko Umwami azabasubize , ati ’ Ndababwira ukuri : ibyo mwagiriye umwe muri abo bavandimwe banjye baciye bugufi , ni jye mwabaga mubigiriye . ’
40025041	Hanyuma azabwire n’ab’ibumoso , ati ’ Nimumve iruhande , mwa bivume mwe , mujye mu muriro w’iteka wagenewe Sekibi n’abamalayika be ;
40025042	kuko nashonje ntimwamfungurira ; nagize inyota ntimwampa icyo nywa ;
40025043	naje ndi umugenzi ntimwancumbikira ; nari nambaye ubusa ntimwanyambika ; nari ndwaye cyangwa ndi imbohe ntimwaza kunsura . ’
40025044	Nuko abo na bo bazamubaze bati ’ Nyagasani , twakubonye ryari ushonje cyangwa ufite inyota ; uri umugenzi cyangwa wambaye ubusa ; urwaye cyangwa uri imbohe ntitwagufasha ? ’
40025045	Nuko azabasubize , ati ’ Ndababwira ukuri : ibyo mutagiriye umwe muri abo baciye bugufi , ni jye mutabigiriye . ’
40025046	Maze abo bazajye mu bubabare bw’iteka , naho intungane zijye mu bugingo bw’iteka . »
40026001	Yezu arangije izo nyigisho zose , abwira abigishwa be , ati
40026002	« Muzi ko Pasika izaba mu minsi ibiri , maze Umwana w’umuntu agatangwa kugira ngo abambwe ku musaraba . »
40026003	Nuko abatware b’abaherezabitambo n’abakuru b’umuryango bakoranira mu ngoro y’umuherezabitambo mukuru witwaga Kayifa ,
40026004	kugira ngo bajye inama yo gufata Yezu ku mayeri , maze bamwice .
40026005	Icyakora baravugaga bati « Ntibizabe ku munsi mukuru , ejo rubanda rudatera imidugararo . »
40026006	Igihe Yezu yari i Betaniya kwa Simoni umubembe ,
40026007	umugore aza amusanga , afite urweso rwuzuye umubavu umininnye , awusuka ku mutwe wa Yezu , igihe yari ku meza afungura .
40026008	Abigishwa babibonye , bararakara bati « Bimaze iki gupfusha ubusa bene ako kageni ?
40026009	Uwo mubavu wari kugurwa byinshi bigahabwa abakene ! »
40026010	Yezu arababwira ati « Uwo mugore muramutonganyiriza iki ? Dore ibyo amaze kungirira ni byiza .
40026011	Abakene muzabahorana iteka , ariko jye ntimuzamporana iteka .
40026012	Kuba asize uyu mubavu umubiri wanjye , abigize ateganya ihambwa ryanjye .
40026013	Ndababwira ukuri : aho iyi Nkuru Nziza izamamazwa hose , ku isi yose , bazajya bavuga n’ibyo amaze gukora , bamwibuke . »
40026014	Nuko umwe muri ba Cumi na babiri witwaga Yuda Isikariyoti , asanga abatware b’abaherezabitambo ,
40026015	arababwira ati « Murampa iki , nanjye nkamubagabiza ? » Bamubarira ibiceri mirongo itatu bya feza .
40026016	Kuva icyo gihe atangira gushaka uburyo buboneye bwo kumutanga .
40026017	Umunsi wa mbere wo kurya Imigati idasembuye , abigishwa baza kubaza Yezu , bati « Aho ushaka ko tugutegurira ibyo kurya Pasika ni he ? »
40026018	Ati « Nimujye mu murwa kwa kanaka , mumubwire muti ’ Umwigisha agutumyeho ngo : Igihe cyanjye kiregereje , ndashaka kurira Pasika iwawe ndi kumwe n’abigishwa banjye . ’ »
40026019	Abigishwa babigenza uko Yezu yabategetse , maze bategura ibya Pasika .
40026020	Bugorobye , Yezu ajya ku meza hamwe na ba Cumi na babiri .
40026021	Nuko rero igihe bafungura , aravuga ati « Ndababwira ukuri : umwe muri mwe agiye kungambanira . »
40026022	Birabababaza cyane , batangira kumubaza umwe umwe , bati « Mbese yaba ari jye , Nyagasani ? »
40026023	Arabasubiza ati « Uwo duhurije intoki ku mbehe , ni we ugiye kungambanira !
40026024	Koko Umwana w’umuntu aragiye nk’uko Ibyanditswe bimuvuga ! Ariko rero hagowe uwo muntu wemeye kugambanira Umwana w’umuntu ; icyari kuba cyiza ni uko uwo muntu aba ataravutse ! »
40026025	Yuda umugambanyi na we aramubaza , ati « Aho ntiyaba jye , Mwigisha ? » Yezu ati « Urabyivugiye ! »
40026026	Nuko bafungura , Yezu afata umugati ; amaze gushimira Imana , arawumanyura , awuhereza abigishwa be , ati « Nimwakire , murye : iki ni umubiri wanjye . »
40026027	Arongera afata n’inkongoro , arashimira , arabahereza , ati « Nimunyweho mwese ,
40026028	kuko iki ari amaraso yanjye , ay’Isezerano , agiye kumenerwa benshi ngo bababarirwe ibyaha .
40026029	Ndabibabwiye , sinzongera kunywa ukundi ku mbuto y’umuzabibu kugeza ku munsi nzanywera divayi nshya hamwe namwe mu Ngoma ya Data . »
40026030	Bamaze kuririmba zaburi , barasohoka bagana ku musozi w’Imizeti .
40026031	Nuko Yezu arababwira ati « Iri joro , ibigiye kumbaho biratuma mwese muhungabana , kuko handitse ngo ’ Nzakubita umushumba , maze umukumbi w’intama utatane . ’
40026032	Ariko nimara kuzuka , nzabatanga mu Galileya . »
40026033	Petero asubiza , amubwira ati « N’aho bose bahungabana kubera wowe , jyewe sinzigera mpungabana ! »
40026034	Yezu aramubwira ati « Ndakubwira ukuri : iri joro , isake itarabika , uranyihakana gatatu . »
40026035	Petero aramusubiza ati « N’aho nagomba gupfana nawe , sinzakwihakana ! » Abigishwa bose bavuga batyo .
40026036	Nuko Yezu ajyana na bo ahantu hitwa Getsemani maze abwira abigishwa be , ati « Nimube mwicaye aha , umwanya ngiye hariya gusenga . »
40026037	Ajyana na Petero na bene Zebedeyi bombi , atangira kugira agahinda n’ishavu .
40026038	Nuko arababwira ati « Umutima wanjye urashavuye byo gupfa ; nimugume aha , kandi mube maso hamwe nanjye . »
40026039	Hanyuma yigira imbere gato , agwa yubitse amaso , asenga agira ati « Data , niba bishoboka , iyi nkongoro ice kure yanjye ! Nyamara ntibibe uko jye nshaka , ahubwo bibe uko wowe ushaka ! »
40026040	Agaruka ku bigishwa be , maze asanga basinziriye ; nuko abwira Petero ati « Ni ibyo byawe , ntiwashoboye kuba maso hamwe nanjye isaha imwe ?
40026041	Nimube maso kandi mwambaze , kugira ngo mutaza kugwa mu gishuko : umutima w’umuntu uharanira ibyiza , naho umubiri wo ugira intege nke . »
40026042	Arongera ajya kwambaza ubwa kabiri , ati « Data , niba iyi nkongoro idashobora guhita ntayinyoyeho , icyo ushaka nigikorwe ! »
40026043	Hanyuma agarutse , asanga na none basinziriye , kuko amaso yabo yari aremerewe .
40026044	Arabihorera , maze yongera kujya kwambaza ubwa gatatu , asubira muri ya magambo .
40026045	Hanyuma asanga abigishwa be , arababwira ati « Noneho nimusinzire , muruhuke ! Dore isaha irageze , Umwana w’umuntu agiye gushyirwa mu maboko y’abanyabyaha .
40026046	Nimuhaguruke , tugende ! Dore untanga ari hafi . »
40026047	Akivuga ibyo , Yuda umwe muri ba Cumi na babiri atunguka aherekejwe n’abantu benshi bitwaje inkota n’ibibando , boherejwe n’abatware b’abaherezabitambo n’abakuru b’umuryango .
40026048	Umugambanyi yari yabahaye iki kimenyetso , ati « Uwo nza guhobera nkamusoma , araba ari we , mumufate . »
40026049	Maze ako kanya yegera Yezu , ati « Ndakuramutsa , Mwigisha » , nuko aramusoma .
40026050	Naho Yezu aramubwira ati « Ncuti , kora icyakuzanye ! » Nuko baratambuka , basingira Yezu , baramufata .
40026051	Ni bwo umwe mu bari kumwe na Yezu akuye inkota ye , ayikubita umugaragu w’umuherezabitambo mukuru , amuca ugutwi .
40026052	Nuko Yezu aramubwira ati « Subiza inkota yawe mu rwubati , kuko abarwanisha inkota bose bazicishwa inkota .
40026053	Ubona ko ntashobora gutabaza Data akampa muri aka kanya imitwe irenze cumi n’ibiri y’abamalayika ?
40026054	Ariko se Ibyanditswe ko ari uko bigomba kumera byazarangira bite ? »
40026055	Ubwo nyine Yezu abwira rubanda , ati « Mwaje n’inkota n’ibibando kumfata nk’aho ndi igisambo ! Nyamara buri munsi nari nicaye mu Ngoro y'Imana nigisha , ntimwamfata .
40026056	Ariko ibyo byose byabereye kugira ngo ibyanditswe n’Abahanuzi byuzuzwe . » Nuko abigishwa baramutererana , bose barahunga .
40026057	Abari bafashe Yezu bamujyana kwa Kayifa , umuherezabitambo mukuru , aho abigishamategeko n’abakuru b’umuryango bari bateraniye .
40026058	Petero yari yamukurikiye yitaruye kugera ku ngoro y’umuherezabitambo mukuru , arinjira yicarana n’abagaragu bo mu rugo , ashaka kumenya amaherezo .
40026059	Abatware b’abaherezabitambo n’Inama Nkuru yose bashakaga ibyo bahimbira Yezu ngo bamwicishe .
40026060	Ariko ntibabibona , n’ubwo abashinjabinyoma baje ari benshi . Nyuma haza babiri ,
40026061	bati « Uyu muntu yaravuze , ati ’ Nshobora gusenya Ingoro y’Imana maze nkongera kuyubaka mu minsi itatu . ’ »
40026062	Nuko umuherezabitambo mukuru arahaguruka , aramubwira ati « Ko nta cyo usubiza ku byo bakurega ? »
40026063	Ariko Yezu aricecekera . Umuherezabitambo mukuru aramubwira ati « Nkurahije Imana ihoraho , ngo utubwire niba uri Kristu , Umwana w’Imana . »
40026064	Yezu aramusubiza ati « Wabyivugiye . Byongeye kandi , nkwerurire , kuva ubu muzabona Umwana w’umuntu yicaye iburyo bw’Ushoborabyose , kandi aje ku bicu byo mu kirere . »
40026065	Nuko umuherezabitambo mukuru ashishimura imyambaro ye , ati « Atutse Imana ! Abagabo bandi turacyabakeneyeho iki ? Dore noneho mwiyumviye ko atutse Imana !
40026066	Murabibona mute ? » Baramusubiza bati « Akwiye urupfu ! »
40026067	Nuko bamucira mu maso , bamukubita ibipfunsi , abandi bamukubita inshyi ,
40026068	bavuga bati « Umva ko uri Kristu , ngaho duhanurire ! Ni nde ugukubise ? »
40026069	Naho ubwo Petero yari yicaye hanze mu rugo . Umuja aregera , aramubwira ati « Nawe wari kumwe na Yezu Umunyagalileya . »
40026070	Ariko we ahakanira imbere ya bose , ati « Sinumva icyo ushaka kuvuga . »
40026071	Igihe yerekeye ku irembo , undi muja aramubona , abwira abantu bari aho , ati « Uyu yari kumwe na Yezu Umunyanazareti . »
40026072	Nuko yongera kubihakanisha indahiro , ati « Sinzi uwo muntu ! »
40026073	Bimaze akanya , abari aho baregera , babwira Petero , bati « Koko nawe uri uwabo ! N’imvugo yawe irakugaragaza . »
40026074	Noneho atangira gutukana no gucurikiranya indahiro , ati « Uwo muntu , nta bwo muzi ! » Ako kanya isake irabika .
40026075	Nuko Petero yibuka ijambo Yezu yari yamubwiye , ati « Isake itarabika , uraba unyihakanye gatatu . » Nuko , arasohoka , arirana ishavu .
40027001	Igitondo gitangaje , abatware b’abaherezabitambo bose n’abakuru b’umuryango bajya inama yo kwicisha Yezu .
40027002	Bamaze kumuboha baramushorera , bamushyira Pilato wari Umutware mukuru w’igihugu .
40027003	Nuko Yuda wari wamugambaniye abonye ko bamuciriye urubanza rwo gupfa , yumva yigaye maze agarurira abatware b’abaherezabitambo n’abakuru b’umuryango bya biceri mirongo itatu bya feza , arababwira ati
40027004	« Nacumuye , ngambanira amaraso y’umuntu w’umwere . » Baramusubiza , bati « Bidutwaye iki ? Ni wowe uzigorerwa ! »
40027005	Nuko bya biceri abijugunya imbere y’Ingoro , ava aho , ajya kwimanika .
40027006	Abatware b’abaherezabitambo bafata bya biceri , baravugana bati « Ntibikwiye ko bishyirwa hamwe n’amaturo yandi , kuko byaguzwe amaraso y’umuntu . »
40027007	Nuko , bamaze kujya inama , babigura umurima w’umubumbyi , ngo bajye bahahamba abagenzi .
40027008	Ni cyo gituma uwo murima witwa « umurima w’amaraso » , kugeza na n’ubu .
40027009	Nuko huzuzwa ibyo umuhanuzi Yeremiya yavuze , ati « Bakiriye ibiceri mirongo itatu bya feza , ari byo kiguzi cy’uwagurishijwe n’abana ba Israheli ,
40027010	kandi babitanga ku murima w’umubumbyi , nk’uko Nyagasani yabintegetse . »
40027011	Yezu ajyanwa imbere y’umutware mukuru w’igihugu . Umutware aramubaza ati « Ni wowe Mwami w’Abayahudi ? » Yezu aravuga ati « Urabyivugiye . »
40027012	Abatware b’abaherezabitambo n’abakuru b’umuryango bamurega byinshi , ariko we ntagire icyo asubiza .
40027013	Nuko Pilato aramubaza ati « Ntiwumva ibyo byose bagushinja ? »
40027014	Nuko ntiyagira ijambo na rimwe amusubiza , umutware biramutangaza cyane .
40027015	Buri munsi mukuru Umutware yari yaramenyereye kurekurira rubanda imfungwa imwe bishakiye .
40027016	Ubwo hari imfungwa y’igihangange yitwaga Barabasi .
40027017	Pilato abwira rubanda rwakoranye ati « Uwo mushaka ko mbarekurira ni nde , Barabasi cyangwa Yezu bita Kristu ? »
40027018	Nyamara yari azi ko bamutanze babitewe n’ishyari .
40027019	Mu gihe yari yicaye mu rukiko aca urubanza , umugore we amutumaho , ati « Uramenye ntiwivange mu by’uwo muntu w’intungane , dore naraye ndose byinshi byambabaje bitewe na we . »
40027020	Ariko abatware b’abaherezabitambo n’abakuru b’umuryango bemeza rubanda ko basaba Barabasi , naho Yezu bakamwicisha .
40027021	Nuko rero Umutware yongera kubabaza ati « Muri abo bombi uwo mushaka ko mbarekurira ni uwuhe ? » Baramusubiza bati « Barabasi ! »
40027022	Pilato arababwira ati « Naho se Yezu bita Kristu , mugenze nte ? » Bose barasubiza bati « Nabambwe ku musaraba ! »
40027023	We , ati « Ikibi se yakoze ni ikihe ? » Ariko barushaho gusakuza , bati « Nabambwe ku musaraba ! »
40027024	Nuko Pilato abonye ko nta cyo byunguye , ahubwo ko urusaku rurushaho kwiyongera , afata amazi akarabira imbere ya rubanda , avuga ati « Ndi umwere w’ayo maraso , muzigorerwe . »
40027025	Rubanda rwose rurasubiza ruti « Amaraso ye araduhame , twe n’abana bacu . »
40027026	Nuko abarekurira Barabasi ; naho Yezu , amaze kumukubitisha ibiboko , aramubegurira ngo abambwe ku musaraba .
40027027	Nuko abasirikare b’Umutware mukuru bajyana Yezu mu gikari cy’ingoro ye , bamukoranyirizaho igombaniro ryose .
40027028	Baramwambura , bamwambika igishura gitukura ,
40027029	hanyuma baboha ikamba ry’amahwa , barimutamiriza mu mutwe , bamufatisha n’urubingo mu kiganza cy’iburyo . Bagatera ivi imbere ye , bakamushungera bavuga bati « Urakarama , Mwami w’Abayahudi ! »
40027030	Nuko bakamuvunderezaho amacandwe , bagafata rwa rubingo bakarumukubita mu mutwe .
40027031	Bamaze kumukwena , bamwambura igishura , bamwambika imyambaro ye , maze bamujyana kumubamba ku musaraba .
40027032	Basohotse bahura n’Umunyasireni witwa Simoni , bamuhatira gutwara umusaraba wa Yezu .
40027033	Bageze ahantu hitwa Gologota , bikavuga ku Kibihanga ,
40027034	bamuha divayi ivanze n’indurwe ngo anywe ; asomyeho yanga kuyinywa .
40027035	Bamaze kumubamba ku musaraba bigabanya imyambaro ye bakoresheje ubufindo .
40027036	Nuko bicara aho baramurinda .
40027037	Hejuru y’umutwe we bahashyira urubaho rwanditseho icyo azize , ngo « Uyu ni Yezu Umwami w’Abayahudi . »
40027038	Icyo gihe hari ibisambo bibiri byari bibambanywe na we , kimwe iburyo , ikindi ibumoso .
40027039	Abahisi bakamutuka bazunguza umutwe ,
40027040	bavuga bati « Wowe usenya Ingoro y’Imana , ukongera kuyubaka mu minsi itatu , ikize ubwawe niba uri Umwana w’Imana , maze umanuke ku musaraba ! »
40027041	Abatware b’abaherezabitambo na bo bakamuseka , n’abigishamategeko , n’abakuru b’umuryango , bati
40027042	« Yakijije abandi , none ntashoboye kwikiza ubwe ! Harya ngo ni Umwami wa Israheli , ngaho namanuke ku musaraba tumwemere !
40027043	Yiringiye Imana ; nimukize rero ubu niba imukunze ! Kuko yavuze ati ’ Ndi Umwana w’Imana . ’ »
40027044	N’abambuzi babambanywe na we bakamukwena batyo .
40027045	Kuva ku isaha ya gatandatu kugeza ku isaha ya cyenda hacura umwijima ku isi yose .
40027046	Ahagana ku isaha ya cyenda , Yezu avuga mu ijwi riranguruye , ati « Eli , Eli , lama sabaktani ? » Bivuga ngo « Mana yanjye , Mana yanjye , icyatumye untererana ni iki ? »
40027047	Bamwe mu bari aho bamwumvise , baravuga bati « Aratabaza Eliya ! »
40027048	Ako kanya umwe muri bo yiruka ajya gufata icyangwe , akivika muri divayi irura , maze agitunga ku rubingo , aramuhereza ngo anywe .
40027049	Ariko abandi baramubwira bati « Reka turebe niba Eliya aza kumukiza ! »
40027050	Yezu yongera kurangurura ijwi cyane , nuko araca .
40027051	Ni bwo umubambiko wo mu Ngoro y’Imana utanyutsemo kabiri , kuva hejuru kugeza hasi ; isi ihinda umushyitsi , ibitare biriyasa .
40027052	Imva zirakinguka , n’imibiri y’abatagatifu benshi bapfuye irazuka .
40027053	Yezu amaze kuzuka , na bo bava mu mva zabo , bajya mu Murwa Mutagatifu , maze babonekera abantu benshi .
40027054	Umutegeka hamwe n’abasirikare be barindanaga Yezu , babonye umutingito w’isi n’ibyari bibaye , bagira ubwoba bwinshi , baravuga bati « Uyu koko yari Umwana w’Imana ! »
40027055	Aho hari abagore benshi bareberaga kure ; abo ni abari barakurikiye Yezu kuva mu Galileya bamukorera .
40027056	Barimo Mariya Madalena , na Mariya nyina wa Yakobo na Yozefu , na nyina wa bene Zebedeyi .
40027057	Bugorobye , haza umuntu w’umukire w’i Arimatiya , witwa Yozefu , na we akaba yari umwigishwa wa Yezu .
40027058	Asanga Pilato , amusaba umurambo wa Yezu . Nuko Pilato ategeka ko bawumuha .
40027059	Yozefu ajyana umurambo wa Yezu , awuhambira mu mwenda utanduye ;
40027060	maze awurambika mu mva nshya yari yaricukuriye mu rutare , hanyuma akingisha ibuye rinini umuryango w’imva , aragenda .
40027061	Aho hari Mariya Madalena na Mariya wundi bicaye imbere y’imva .
40027062	Umunsi w’umwiteguro w’isabato urangiye , bukeye bwawo , abatware b’abaherezabitambo n’Abafarizayi bateranira kwa Pilato ,
40027063	baramubwira bati « Mutegetsi , twibutse ko wa munyakinyoma akiriho yavuze ati ’ Nzazuka iminsi itatu ishize ! ’
40027064	Nuko rero , tegeka ko barinda imva kugeza ku munsi wa gatatu , hato abigishwa be bataza kumwiba , bakabwira rubanda bati ’ Yazutse mu bapfuye ! ’ maze icyo kinyoma cya nyuma kikaruta icya mbere . »
40027065	Pilato arabasubiza ati « Dore abarinzi ; nimugende , murinde imva uko mubyumva . »
40027066	Nuko rero baragenda , badanangira imva , bashyira ikimenyetso kuri rya buye , maze bahasiga abazamu .
40028001	Isabato irangiye , ku wa mbere wayo mu museso , Mariya Madalena na Mariya wundi bazindukira ku mva .
40028002	Ubwo isi ihinda umushyitsi mwinshi ; umumalayika wa Nyagasani amanuka mu ijuru aregera , ahirika ibuye , aryicara hejuru .
40028003	Yari ameze nk’umurabyo , umwambaro we wera nk’urubura .
40028004	Abarinzi bamurabutswe bakuka umutima , bamera nk’abapfuye .
40028005	Ariko wa mumalayika araterura , abwira abagore ati « Mwebweho mwitinya ! Nzi ko mushaka Yezu wabambwe ku musaraba .
40028006	Ntari hano , yazutse nk’uko yari yabivuze ; nimuze mwirebere aho yari arambitse .
40028007	None rero , nimugende mwihuta , mubwire abigishwa be ko yazutse , kandi ko agiye kubatanga mu Galileya ; ni ho muzamubonera . Ngibyo ibyo nari mfite kubabwira . »
40028008	Ubwo abagore bava ku mva bafite ubwoba buvanze n’ibyishimo byinshi , bihutira kubwira abigishwa be iyo nkuru .
40028009	Ni bwo Yezu ahuye na bo ati « Nimugire amahoro ! » Baramwegera , bahobera ibirenge bye , bamupfukamye imbere .
40028010	Nuko Yezu arababwira ati « Mwitinya ! Ahubwo nimugende mubwire abavandimwe banjye bajye mu Galileya ; ni ho bazambonera . »
40028011	Abagore bakiri mu nzira , bamwe mu bazamu baza mu murwa kumenyesha abatware b’abaherezabitambo ibyari byabaye byose .
40028012	Ni bwo bateraniye hamwe n’abakuru b’umuryango ; nuko bajya inama ; baha abo basirikare amafaranga menshi ,
40028013	babihanangiriza bati « Muvuge ko abigishwa be baje nijoro , bakiba umurambo we musinziriye . ’
40028014	Umutware w’igihugu nabyumva , tuzamugusha neza , maze tubarinde impagarara . »
40028015	Bamaze gushyikira amafaranga bagenza uko bari babwirijwe . Nuko iyo nkuru yogera mu Bayahudi kugeza na n’ubu .
40028016	Nuko abigishwa cumi n’umwe bajya mu Galileya ku musozi Yezu yari yarabarangiye .
40028017	Bamubonye barapfukama , bamwe ariko bashidikanya .
40028018	Yezu arabegera , arababwira ati « Nahawe ububasha bwose mu ijuru no ku isi .
40028019	Nuko rero , nimugende mwigishe amahanga yose , mubabatize ku izina ry’Imana Data na Mwana na Roho Mutagatifu ,
40028020	mubatoze gukurikiza ibyo nabategetse byose . Dore kandi ndi kumwe namwe iminsi yose , kugeza ku ndunduro y'ibihe . »
41001001	Intangiriro y’Inkuru Nziza ya Yezu Kristu , Umwana w’Imana .
41001002	Mu gitabo cya Izayi umuhanuzi , handitswemo ngo « Dore nohereje intumwa yanjye mbere yawe , kugira ngo izagutegurire inzira .
41001003	Ni ijwi ry’uvugira mu butayu aranguruye ati ’ Nimutegure inzira ya Nyagasani , muringanize aho azanyura ! ’ »
41001004	Nuko Yohani Batisita atunguka mu butayu yamamaza mu bantu batisimu yo kwisubiraho kugira ngo bakire ibyaha .
41001005	Maze intara yose ya Yudeya ikagenda imugana , n’abaturage bose ba Yeruzalemu . Nuko bakabatizwa na we mu ruzi rwa Yorudani , babanje kwirega ibyaha byabo .
41001006	Yohani yambaraga umwenda uboheshejwe ubwoya bw’ingamiya , agakenyeza umukoba ; yatungwaga n’isanane n’ubuki bw’ubuhura .
41001007	Yamamazaga avuga ati « Uje ankurikiye andusha ububasha ; sinkwiye no kunama ngo mfundure udushumi tw’inkweto ze .
41001008	Jyewe nababatirishije amazi , naho We azababatirisha Roho Mutagatifu . »
41001009	Muri iyo minsi Yezu ava i Nazareti ho muri Galileya , aza kubatizwa na Yohani muri Yorudani .
41001010	Akiva mu mazi , abona ijuru rirakingutse na Roho Mutagatifu amumanukiraho nk’inuma .
41001011	Nuko ijwi rituruka mu ijuru , riti « Uri Umwana wanjye nkunda cyane unyizihira . »
41001012	Ako kanya Roho Mutagatifu amuganisha mu butayu .
41001013	Ahamara iminsi mirongo ine , ashukwa na Sekibi . Yahabanaga n’inyamaswa , abamalayika bakamuhereza .
41001014	Yohani amaze gutangwa , Yezu aza mu Galileya . Yamamaza Inkuru Nziza y’Imana , avuga ati
41001015	« Igihe kirageze , none Ingoma y’Imana iregereje . Nimwisubireho maze mwemere Inkuru Nziza ! »
41001016	Uko yagendaga akikiye inyanja ya Galileya , abona Simoni na Andereya murumuna we ; bariho baroha inshundura mu nyanja , kuko bari abarobyi .
41001017	Yezu arababwira ati « Nimunkurikire , nzabagira abarobyi b’abantu . »
41001018	Ako kanya basiga aho inshundura zabo , baramukurikira .
41001019	Yigiye imbere gatoya , abona Yakobo , mwene Zebedeyi , na Yohani murumuna we ; bariho batunganya inshundura zabo mu bwato .
41001020	Ako kanya arabahamagara . Nuko basiga se Zebedeyi mu bwato , hamwe n’abakozi be , baramukurikira .
41001021	Bagera i Kafarinawumu . Nuko ku munsi w’isabato , Yezu yinjira mu isengero , arigisha .
41001022	Batangariraga inyigisho ze , kuko yabigishaga nk’umuntu ufite ububasha , utameze nk’abigishamategeko babo .
41001023	Ubwo nyine mu isengero ryabo hakaba umuntu wahanzweho na roho mbi . Nuko itera hejuru iti
41001024	« Uradushakaho iki , Yezu w’i Nazareti ? Waje kuturimbura ! Nzi uwo uri we : uri Intungane y’Imana . »
41001025	Yezu ayibwira ayikangara , ati « Ceceka , kandi uve muri uwo muntu ! »
41001026	Nuko iyo roho mbi iramutigisa cyane , imusohokamo ivuza induru .
41001027	Bose barumirwa , bituma babazanya bati « Ibi ni ibiki ? Mbega inyigisho nshya itanganywe ububasha ! Arategeka na roho mbi , zikamwumvira ! »
41001028	Nuko bidatinze , inkuru ye ikwira mu ntara yose ya Galileya .
41001029	Bakiva mu isengero , bajya kwa Simoni na Andereya , bari kumwe na Yakobo na Yohani .
41001030	Ubwo rero nyirabukwe wa Simoni yari aryamye , ahinda umuriro . Bahita babwira Yezu iby’uburwayi bwe .
41001031	Ni ko kumwegera , amufata ukuboko aramuhagurutsa . Nuko umuriro urazima , atangira kubazimanira .
41001032	Bugorobye , izuba rimaze kurenga , bamuzanira abarwayi bose n’abahanzweho na roho mbi ;
41001033	mbese umugi wose ukoranira imbere y’umuryango .
41001034	Nuko akiza abarwayi benshi bari bababajwe n’indwara z’amoko menshi , kandi yirukana roho mbi nyinshi , ariko akazibuza kumuvuga , kuko zari zizi uwo ari we .
41001035	Bukeye bwaho Yezu abyuka mu rukerera , arasohoka , ajya ahantu hiherereye , nuko arasenga .
41001036	Simoni na bagenzi be bajya kumushakashaka .
41001037	Bamubonye , baramubwira bati « Rubanda rwose ruragushaka . »
41001038	We rero arabasubiza ati « Nimucyo tujye ahandi , mu nsisiro za hafi , na ho mpamamaze Inkuru Nziza , kuko ari cyo cyanzanye . »
41001039	Nuko azenguruka Galileya yose , yamamaza Inkuru Nziza mu masengero yabo , kandi yirukana roho mbi .
41001040	Umubembe aza amugana , apfukama imbere ye , amwinginga agira ati « Ubishatse wankiza ! »
41001041	Yezu amugirira impuhwe , arambura ukuboko amukoraho ; avuga ati « Ndabishatse , kira ! »
41001042	Ako kanya ibibembe bimuvaho , arakira .
41001043	Yezu aramwihanangiriza , amusezerera ako kanya ,
41001044	amubwira ati « Uramenye ntugire uwo ubibwira , ahubwo genda , wiyereke umuherezabitambo kandi uture ibyo Musa yategetse abahumanuwe , maze bibabere icyemezo cy’uko wakize . »
41001045	We ariko , ngo amare kugenda , atangira gutangaza no gukwiza hose iyo nkuru , bituma Yezu atagishoboye kwinjira mu mugi ku mugaragaro , ahubwo yigumira ahantu hadatuwe ; akaba ari ho abantu bamusanga , baturutse impande zose .
41002001	Hashize iminsi mike , Yezu asubira i Kafarinawumu ; bamenya ko ari imuhira .
41002002	Abantu benshi barahakoranira , bituma habura umwanya , ndetse n’imbere y’umuryango ; nuko arabigisha .
41002003	Haza abantu bamuzaniye ikirema gihetswe mu ngobyi .
41002004	Kuko batashoboraga kukimugezaho , bitewe n’ikivunge cy’abantu , basenya igisenge hejuru y’aho yari ari . Bamaze kuhaca icyuho , bururutsa ingobyi ikirema cyari kiryamyemo .
41002005	Yezu abonye ukwemera kwabo , abwira icyo kirema ati « Mwana wanjye , ibyaha byawe urabikijijwe . »
41002006	Ubwo hakaba abigishamategeko bamwe , bari bicaye aho , bakibaza bati
41002007	« Igituma uriya avuga atyo ni iki ? Aratuka Imana . Ni nde ushobora gukiza ibyaha , atari Imana yonyine ? »
41002008	Ako kanya Yezu amenya ibitekerezo byabo , ni ko kubabwira ati « Ni iki gituma mutekereza mutyo mu mutima wanyu ?
41002009	Icyoroshye ni ikihe , ari ukubwira ikirema nti ’ Ibyaha byawe urabikijijwe ’ cyangwa kuvuga nti ’ Haguruka , ufate ingobyi yawe maze ugende ’ ?
41002010	None rero , kugira ngo mumenye ko Umwana w’umuntu afite ububasha ku isi bwo gukiza ibyaha . . . » , abwira ikirema ati
41002011	« Ndabikubwiye : haguruka , ufate ingobyi yawe , witahire ! »
41002012	Ako kanya arahaguruka , afata ingobyi ye , asohoka bose bamureba ; bagwa mu kantu , basingiza Imana bavuga bati « Nta na rimwe twigeze tubona ibintu nk’ibi ngibi ! »
41002013	Yezu yongera kugenda akikiye inyanja , imbaga yose y’abantu iramusanga , arabigisha .
41002014	Nuko yihitira , abona Levi , mwene Alufeyi , yicaye mu biro by’imisoro . Aramubwira ati « Nkurikira . » Arahaguruka aramukurikira .
41002015	Igihe Yezu yari ku meza iwe , hamwe n’abigishwa be , haza abasoresha benshi n’abanyabyaha gusangira na bo , kuko bamukurikiraga ari benshi .
41002016	Abigishamategeko b’Abafarizayi , bamubonye asangira n’abanyabyaha n’abasoresha , babwira abigishwa be bati « Dore re ! Mbese asangira n’abasoresha n’abanyabyaha ! »
41002017	Yezu ngo abyumve , arabasubiza ati « Abazima si bo bakeneye umuvuzi , ahubwo ni abarwayi ; sinazanywe n’intungane , ahubwo nazanywe no guhamagara abanyabyaha . »
41002018	Umunsi umwe abigishwa ba Yohani n’Abafarizayi bari basibye kurya . Nuko baraza babaza Yezu bati « Ni iki gituma abigishwa ba Yohani n’Abafarizayi basiba kurya , naho abigishwa bawe ntibasibe ? »
41002019	Yezu arabasubiza ati « Birakwiye se ko abakwe basiba kurya , umukwe akiri kumwe na bo ? Igihe cyose bakiri kumwe n’umukwe ntibakwiye gusiba kurya .
41002020	Ariko hari igihe umukwe azabavanwamo , ubwo rero bazasiba kurya kuri uwo munsi .
41002021	Nta we utera igitambaro gishya ku mwenda ushaje , kuko abigenje atyo , igishya cyakurura igishaje maze umwenda ukarushaho gucika .
41002022	Nta n’ushyira divayi nshya mu masaho ashaje , kuko divayi yasandaza amasaho , maze divayi ikameneka , n’amasaho agapfa ubusa . Ubundi divayi nshya bajye bayishyira mu masaho mashya ! »
41002023	Umunsi umwe , ku isabato , Yezu anyura mu mirima y’ingano , abigishwa be batangira kugenda bazimamfuza .
41002024	Abafarizayi ni ko kumubwira bati « Dore re ! Kuki bakora ibibujijwe ku isabato ? »
41002025	Arabasubiza ati « Ntimwasomye uko Dawudi yabigenjeje , igihe ashonje akabura uko agira , we n’abo bari kumwe ?
41002026	N’uko yinjiye mu Ngoro y’Imana mu gihe cy’Abiyatari umuherezabitambo mukuru , akarya imigati y’umumuriko atashoboraga kurya , kuko yari igenewe abaherezabitambo bonyine , kandi akayihaho n’abari kumwe na we ? »
41002027	Nuko Yezu arababwira ati « Isabato ibereyeho umuntu , nta bwo ari umuntu ubereyeho isabato !
41002028	Ni cyo gituma Umwana w’umuntu agenga ndetse n’isabato ! »
41003001	Nuko yongera kwinjira mu isengero , maze ahasanga umuntu wari ufite ikiganza cyumiranye .
41003002	Ubwo bagenzuraga Yezu ngo berebe ko amukiza ku munsi w’isabato , bagira ngo babone icyo bamurega .
41003003	Nuko abwira uwo muntu wari ufite ikiganza cyumiranye , ati « Haguruka , uze hano hagati ! »
41003004	Maze arababwira ati « Ni iki cyemewe ku munsi w’isabato , ari ukugira neza , cyangwa ari ukugira nabi ? Ari ugukiza umuntu , cyangwa se kumwica ? » Nyamara bo baraceceka .
41003005	Nuko abararanganyamo amaso arakaye , ashavujwe n’imitima yabo yanangiye . Ni ko kubwira uwo muntu ati « Rambura ikiganza cyawe . » Nuko arakirambura , kirakira .
41003006	Abafarizayi basohotse , baherako bajya inama n’Abaherodiyani yo gushaka uko bamwicisha .
41003007	Yezu yigira ku nyanja hamwe n’abigishwa be . Abantu benshi baramukurikira , baturutse muri Galileya . N’abandi benshi baturutse mu Yudeya ,
41003008	n’i Yeruzalemu , no muri Idumeya , no hakurya ya Yorudani , no mu karere ka Tiri na Sidoni , baza bamugana , bumvise ibyo yakoraga .
41003009	Nuko abwira abigishwa be ngo bamuteganyirize ubwato , agira ngo ikivunge cy’abantu kitaza kumubyiganaho .
41003010	Koko rero yari yarakijije benshi , bigatuma abarwayi bose bamwirohaho bagira ngo bamukoreho .
41003011	Abahanzweho na roho mbi na bo , iyo bamubonaga , barambararaga imbere ye , bagatera hejuru bati « Uri Umwana w’Imana ! »
41003012	We ariko akabihanangiriza cyane , ababuza guhishura uwo ari we .
41003013	Hanyuma Yezu azamuka umusozi , maze ahamagara abo yishakiye ubwe , baramusanga .
41003014	Abashyiraho ari cumi na babiri , kugira ngo babane na we , kandi ngo abatume kwamamaza Inkuru Nziza ,
41003015	abaha n’ububasha bwo kwirukana roho mbi .
41003016	Abo ni Simoni , ari we yahimbye izina rya Petero ;
41003017	na Yakobo mwene Zebedeyi , na Yohani umuvandimwe we , ari bo yahimbye irya ’ Bowanerigesi ’ , bikavuga bene inkuba ;
41003018	na Andereya , Filipo , Baritolomayo , Matayo , Tomasi , Yakobo mwene Alufeyi , Tadeyo , Simoni umunyeshyaka ,
41003019	na Yuda Isikariyoti , wa wundi wamugambaniye .
41003020	Bageze imuhira , abantu benshi bongera guterana , bituma badashobora kugira icyo barya .
41003021	Nuko bene wabo wa Yezu babyumvise , baza kuhamuvana ; kuko bavugaga ngo « Yasaze ! »
41003022	N’abigishamategeko bari bavuye i Yeruzalemu baravugaga ngo « Yahanzweho na Belizebuli ! » kandi ngo « Umutware wa roho mbi ni we yirukanisha roho mbi ! »
41003023	Nuko abakoranyiriza iruhande rwe , ababwirira mu migani ati « Sekibi yabasha ate kwiyirukana ?
41003024	Ingoma yibyayemo amahari ntishobora gukomera .
41003025	N’umuryango wabyaye amahari , na wo ntushobora gukomera .
41003026	Niba rero Sekibi yirwanya akicamo ibice , ntaba agikomeye , ake kaba kashobotse !
41003027	Kandi nta muntu ushobora kwinjira mu nzu y’umunyamaboko ngo asahure ibintu bye , atabanje kuboha uwo munyamaboko , hanyuma ngo abone uko asahura inzu ye .
41003028	Ndababwira ukuri , abana b’abantu bazakizwa ibyaha byose bakoze , ndetse n’ibitutsi batutse Imana .
41003029	Nyamara uzaba yaratutse Roho Mutagatifu , nta bwo azagirirwa imbabazi bibaho ; ahubwo azashinjwa igicumuro cye iteka . »
41003030	Yezu yababwiye ibyo , abitewe n’uko bavugaga ngo « Yahanzweho na roho mbi . »
41003031	Nyina wa Yezu n’abavandimwe be baraza , bahagarara hanze , bamutumaho ngo aze babonane .
41003032	Abantu benshi bakaba bicaye bamukikije . Baramubwira bati « Dore nyoko n’abavandimwe bawe bari hanze baragushaka . »
41003033	Arabasubiza ati « Mama ni nde , n’abavandimwe banjye ni bande ? »
41003034	Nuko azengurutsa amaso mu bari bicaye bamukikije , aravuga ati « Dore mama , dore n’abavandimwe banjye .
41003035	Umuntu wese ukora icyo Imana ishaka , ni we muvandimwe wanjye , ni we mushiki wanjye , kandi ni we mama . »
41004001	Arongera atangira kwigishiriza ku nkombe y’inyanja . Abantu benshi cyane bamuteranira iruhande , bituma ajya kwicara mu bwato , mu nyanja , naho abantu bose bari imusozi ku nkombe y’inyanja .
41004002	Yabigishaga byinshi avugira mu migani , maze mu nyigisho ze akababwira ati
41004003	« Nimutege amatwi ! Umubibyi yavuye iwe ajya kubiba .
41004004	Nuko igihe abiba , imbuto zimwe zigwa iruhande rw’inzira , inyoni ziraza zirazirya .
41004005	Izindi zigwa mu rubuye , ntizahasanga igitaka cyinshi , nuko zimera vuba , kuko igitaka cyari gike ;
41004006	izuba rivuye zirashya , ziruma kuko zitari zifite imizi .
41004007	Izindi zigwa mu mahwa , amahwa arakura , arazipfukirana , nuko ntizagira icyo zera .
41004008	Naho izindi zose zigwa mu gitaka cyiza , zo zirakura ziragara , zera imbuto , imwe ikera mirongo itatu , indi mirongo itandatu , indi ijana . »
41004009	Nuko Yezu aravuga ati « Ufite amatwi yo kumva , niyumve ! »
41004010	Igihe bari basigaye bonyine , ba cumi na babiri n’abandi bari kumwe na we , bamusiganuza iby’imigani .
41004011	Arababwira ati « Mwebweho mwahawe kumenya amabanga y’Ingoma y’Imana , naho bariya bo hanze , byose bibabera urujijo ,
41004012	’ ku buryo bitegereza ariko ntibabone , bakumva ariko ntibasobanukirwe , kugira ngo badahinduka bagakizwa . ’
41004013	Nuko yungamo ati « Nta bwo mwumva uwo mugani ! Ubwo se iyindi migani yose , muzayumva mute ? »
41004014	Umubibyi , ni Ijambo ry’Imana abiba .
41004015	Hari rero abari iruhande rw’inzira aho iryo Jambo ribibwa . Bamara kuryumva , ako kanya Sekibi akaza , akabakuramo iryo jambo ryababibwemo .
41004016	Abandi ni abakirira imbuto nko mu rubuye ; iyo bamaze kumva Ijambo , ako kanya baryakirana ibyishimo ,
41004017	ariko ntirishore imizi muri bo , bakarimarana igihe gito ; hatera amagorwa cyangwa batotezwa bahorwa iryo Jambo , bagahita bagwa .
41004018	Abandi ni abakirira imbuto nko mu mahwa : bumva Ijambo ,
41004019	ariko imihihibikano y’isi , n’ibishuko by’ubukungu , n’ibindi byifuzo bibi bibatwara umutima , bigapfukirana iryo Jambo , ntiryere imbuto na busa .
41004020	Naho abakirira imbuto nko mu gitaka cyiza , ni abumva Ijambo bakaryakira , bakera imbuto , umwe mirongo itatu , undi mirongo itandatu , undi ijana . »
41004021	Yezu arababaza ati « Harya bazanira itara kugira ngo baryubikeho icyibo cyangwa ngo barishyire mu nsi y’urutara ? Si ukugira ngo rishyirwe ku gitereko cyaryo ?
41004022	Koko rero , nta cyahishwe kitazahishurwa , nta n’ibanga rizahera ritamenyekanye ! »
41004023	Ufite amatwi yo kumva , niyumve ! » .
41004024	Arongera aravuga ati « Mwitondere ibyo mwumva . Igipimisho muzageresha , ni cyo namwe muzagererwamo , ndetse muzarengerezwaho .
41004025	Kuko ufite byinshi azongererwa , naho ufite bike na byo akazabyakwa . »
41004026	Na none aravuga ati « Iby’Ingoma y’Imana byagereranywa n’umuntu watera imbuto mu gitaka .
41004027	Yasinzira cyangwa yaba maso , haba nijoro cyangwa ku manywa , izo mbuto ntizihwema kumera no gukura , we atazi uko bigenda .
41004028	Igitaka ku bwacyo kibanza kumera ingemwe , hanyuma zikagengarara , hanyuma imbuto z’ingano zikuzura mu mahundo .
41004029	Izo mbuto zamara kwera , ako kanya bakazitemesha urusaruzo , kuko imyaka iba yeze . »
41004030	Arongera ati « Iby’Ingoma y’Imana twabigereranya n’iki , cyangwa se twabivuga mu wuhe mugani ?
41004031	Bimeze nk’imbuto ya sinapisi ibibwa mu gitaka , ari ntoya kurusha imbuto zose ziba ku isi ;
41004032	ariko yamara kubibwa , igakura ikaruta ibindi bihingwa byose , ikagira amashami manini , bigatuma inyoni zo mu kirere ziza kwarika mu gicucu cyayo . »
41004033	Nguko uko yabigishaga Ijambo ry’Imana , abacira imigani myinshi , iringaniye n’ibyo bashoboraga kumva .
41004034	Kandi ntiyigishaga adaciye imigani , ariko abigishwa be akabasobanurira byose biherereye .
41004035	Uwo munsi nyine , umugoroba ukubye , arababwira ati « Twambuke dufate hakurya . »
41004036	Nuko basiga rubanda aho , bamujyana muri bwa bwato yahozemo , andi mato aramukurikira .
41004037	Ni bwo haje umuhengeri mwinshi , maze imivumba irenga ubwato , butangira gusendera .
41004038	Yezu we yari ku irango asinziriye ku musego . Bamukangura bamubwira bati
41004039	« Mwigisha , nta cyo bigutwaye ko tugiye gushira ? » Nuko arakanguka , akangara umuyaga , abwira inyanja ati « Ceceka ! Tuza ! » Nuko umuyaga urahosha , maze ituze riba ryose .
41004040	Hanyuma arababwira ati « Icyabateye ubwo bwoba ni iki ? Mbese ntimuragira ukwemera ? »
41004041	Bagira ubwoba bwinshi , barabazanya bati « Uyu yaba ari nde , wumvirwa n’umuyaga n’inyanja ? »
41005001	Nuko bagera hakurya y’inyanja , mu gihugu cy’Abanyagerasa .
41005002	Yezu akiva mu bwato , umuntu wahanzweho na roho mbi aturuka mu irimbi , aza amusanga .
41005003	Yiberaga mu marimbi , kandi nta muntu wari ugishobora kumuboha , kabone n’iyo yakoresha umunyururu .
41005004	Kenshi yari yaraboheshejwe n’ingoyi n’iminyururu , maze agaca iminyururu agacagagura n’ingoyi , kandi nta washoboraga kumufata ngo amuherane .
41005005	Ijoro n’amanywa yahoraga ari mu marimbi , no mu misozi , avuza induru kandi yishishimuza amabuye .
41005006	Nuko abona Yezu akiri kure , aza yiruka , aramupfukamira ,
41005007	maze atera hejuru cyane ati « Uranshakaho iki , Yezu , Mwana w’Imana Isumbabyose ? Nkurahije Imana , winyica urubozo ! »
41005008	Yezu koko yarayibwiraga ati « Roho mbi , va muri uyu muntu ! »
41005009	Maze arayibaza ati « Izina ryawe ni irihe ? » Iramusubiza iti « Nitwa Gitero , kuko turi nyinshi . »
41005010	Nuko iramwinginga cyane ngo atazirukana muri icyo gihugu .
41005011	Kuri uwo musozi hari umukumbi munini w’ingurube zarishaga .
41005012	Nuko roho mbi zinginga Yezu , ziti « Tureke twigire muri ziriya ngurube , tuzituremo . »
41005013	Arabizemerera . Nuko roho mbi ziva muri uwo muntu , zinjira mu ngurube , maze uwo mukumbi wose ukonkoboka mu manga n’umuriri mwinshi , wiroha mu nyanja ; uko zari nk’ibihumbi bibiri , ziroha mu nyanja .
41005014	Nuko abashumba bazo barahunga , bajya kubimenyesha abari mu mugi n’abari mu cyaro na bo baza kureba ibyabaye .
41005015	Basanga Yezu , babona na wa muntu wigeze guhangwaho na Gitero , ya roho mbi , yicaye , yambaye , kandi noneho yagaruye ubwenge . Nuko bashya ubwoba .
41005016	Abari babibonye batekerereza abandi ibyabaye ku uwahanzweho , n’ibyabaye ku ngurube .
41005017	Binginga Yezu ngo abavire mu gihugu .
41005018	Ngo ajye mu bwato , wa muntu wigeze guhangwaho na roho mbi aramwinginga ngo bibanire .
41005019	Yezu ntiyamwemerera , ahubwo aramubwira ati « Taha usange bene wanyu ; ubatekerereze ibyo Nyagasani yakugiriye byose , n’ukuntu yakugiriye impuhwe . »
41005020	Uwo muntu aragenda , atangira kwamamaza mu ntara ya Dekapoli ibyo Yezu yamugiriye byose . Nuko bose bagatangara .
41005021	Yezu ngo amare kugera ku nkombe yo hakurya ari mu bwato , ikivunge cy’abantu kimuhombokaho bamusanga aho yari ahagaze ku nkombe y’inyanja .
41005022	Ubwo rero haza umwe mu batware b’isengero , akitwa Yayiro . Abonye Yezu , apfukama imbere ye ,
41005023	amutakambira akomeje ati « Umukobwa wanjye yarembye cyane ; ngwino , umuramburireho ibiganza , akire , abeho . »
41005024	Yezu ajyana na we , na cya kivunge cy’abantu kiramukurikira , kimubyiganaho .
41005025	Ubwo rero hakaba umugore wari urwaye indwara yo kuva amaraso , ayimaranye imyaka cumi n’ibiri .
41005026	Yari yarahababariye cyane kubera abavuzi benshi , ahamarira ibintu bye byose , ariko ntibyagira icyo bimumarira , ahubwo akarushaho kumererwa nabi .
41005027	Uwo mugore rero yari yarumvise ibyo bavugaga kuri Yezu , aturuka inyuma ye mu kivunge cy’abantu , nuko akora ku myambaro ya Yezu .
41005028	Yaribwiraga ati « Byibuze ninkora ku myambaro ye , ndakira . »
41005029	Akiyikoraho , isoko y’amaraso irakama , maze yumva mu mubiri we akize icyo yari arwaye .
41005030	Ako kanya Yezu yumva ko ububasha bumuvuyemo . Arahindukira abaza ikivunge cy’abantu ati « Ni nde ukoze ku myambaro yanjye ? »
41005031	Abigishwa be baramubwira bati « Urabona iki kivunge cy’abantu bakubyiga impande zose , maze ukavuga ngo ’ Ni nde unkozeho ? ’ »
41005032	Nuko areba impande zose ngo amenye uwakoze ibyo .
41005033	Umugore rero wari uzi ibyamubayeho , aza afite ubwoba kandi ahinda umushyitsi , amupfukama imbere , amubwiza ukuri kose .
41005034	Yezu aramubwira ati « Mwana wanjye , ukwemera kwawe kuragukijije . Genda amahoro , kandi ukire indwara yawe . »
41005035	Mu gihe akivuga ibyo , haza abantu bavuye kwa wa mutware w’isengero , baramubwira bati « Umukobwa wawe amaze guca . Uraruhiriza iki kandi Umwigisha ? »
41005036	Yezu aba yabumvise , abwira umutware w’isengero ati « Witinya ! Upfa kwemera gusa ! »
41005037	Nuko ntiyareka hagira undi umukurikira , uretse Petero na Yakobo , na Yohani murumuna wa Yakobo .
41005038	Bageze mu rugo rw’umutware w’isengero , Yezu ahasanga urusaku rw’abantu bariraga , bacura imiborogo .
41005039	Ngo yinjire , arababwira ati « Urwo rusaku n’ayo marira ni iby’iki ? Umwana ntiyapfuye , ahubwo arasinziriye . »
41005040	Nuko baramuseka . Amaze guheza bose , ajyana na se na nyina b’umwana , n’abari kumwe na we , maze yinjira aho umwana yari ari .
41005041	Nuko afata umwana ukuboko , aramubwira ati « Talita kumi » , bigasobanura ngo « Mukobwa , ndabikubwiye : haguruka ! »
41005042	Ako kanya umukobwa arahaguruka , atangira kugenda , kuko yari afite imyaka cumi n’ibiri . Nuko ubwoba bwinshi burabataha bose .
41005043	Abihanangiriza akomeje ngo ntihagire umuntu ubimenya , maze arababwira ngo bamugaburire .
41006001	Yezu ava aho ngaho , ajya mu karere k’iwabo , abigishwa be baramukurikira .
41006002	Isabato igeze , atangira kwigishiriza mu isengero . Abenshi ngo bamwumve baratangara cyane , bati « Biriya avuga byose abikura he ? Buriya buhanga afite , na biriya bitangaza akora , abikomora he ?
41006003	Uriya si wa mubaji tuzi , mwene Mariya ; akaba umuvandimwe wa Yakobo , na Yozeto , na Yuda , na Simoni ? Na bashiki be ntitubatunze ? » Ibyo bibabera intandaro yo kumwanga .
41006004	Yezu arababwira ati « Nta handi umuhanuzi asuzugurwa , uretse mu gihugu cye , muri bene wabo , no mu rugo iwabo . »
41006005	Ntiyashobora kuhakorera igitangaza na kimwe , uretse gukiza abarwayi bakeya abaramburiraho ibiganza .
41006006	Maze atangazwa no kutemera kwabo . Yazengurukaga insisiro zihegereye yigisha .
41006007	Nuko ahamagara ba bandi Cumi na babiri , abohereza babiri babiri mu butumwa , abaha n’ububasha kuri roho mbi .
41006008	Abategeka kutagira icyo bajyana mu rugendo , kereka inkoni yonyine ; nta mugati , nta ruhago , nta biceri mu mukandara ,
41006009	keretse kwambara inkweto z’urugendo . Ati « Ariko ntimwambare amakanzu abiri . »
41006010	Yungamo ati « Urugo muzinjiramo rwose , muzarugumemo kugeza igihe muhaviriye .
41006011	Nimugera ahantu ntibabakire kandi ntibabumve , mujye muhava mubanje gukunguta umukungugu uri ku birenge byanyu , bibabere ikimenyetso kibashinja . »
41006012	Nuko baragenda , batangaza ko abantu bagomba kugarukira Imana .
41006013	Birukana roho mbi nyinshi , kandi basiga abarwayi benshi amavuta , barabakiza .
41006014	Nuko umwami Herodi yumva bavuga ibya Yezu , kuko izina rye ryari rimaze kwamamara , bavuga ngo « Yohani Batisita yazutse mu bapfuye ! Ni cyo gituma yifitemo ububasha bwo gukora ibitangaza . »
41006015	Abandi bakavuga ngo « Ni Eliya . » Abandi kandi ngo « Ni umuhanuzi nk’abandi bahanuzi ba kera . »
41006016	Herodi abyumvise aravuga ati « Ni Yohani , umwe naciye umutwe , none akaba yarazutse ! »
41006017	Koko rero Herodi yari yatumye abantu bo gufata Yohani no kumubohera mu buroko , abitewe na Herodiya , umugore wa murumuna we Filipo , Herodi yari yaracyuye .
41006018	Kuko Yohani yari yarabwiye Herodi ati « Ubujijwe gutunga umugore wa murumuna wawe . »
41006019	Herodiya na we yahoraga ahigira Yohani agashaka no kumwicisha , ariko ntabishobore ,
41006020	kubera ko Herodi yatinyaga Yohani bigatuma amurengera , abitewe n’uko yari azi ko ari umuntu w’intabera kandi w’intungane . Iyo yabaga yamwumvise yabunzaga imitima cyane , nyamara yakundaga kumwumva .
41006021	Nuko haza kuba umunsi mukuru , ubwo Herodi yari yahimbaje isabukuru y’ivuka rye , maze atumira abatware be , n’abakuru b’ingabo ze hamwe n’abanyacyubahiro bo mu Galileya .
41006022	Umukobwa wa Herodiya araza arabyina , ashimisha Herodi n’abatumirwa be . Nuko umwami abwira umukobwa ati « Nsaba icyo ushaka cyose , ndakiguha . »
41006023	Aramurahira ati « Icyo unsaba cyose ndakiguha , kabone n’iyo cyaba icya kabiri cy’igihugu cyanjye . »
41006024	Umukobwa arasohoka abaza nyina ati « Nsabe iki ? » Undi aramusubiza ati « Saba umutwe wa Yohani Batisita . »
41006025	Umukobwa agaruka bwangu asanga umwami , amusaba avuga ati « Ndashaka ko umpa nonaha umutwe wa Yohani Batisita ku mbehe . »
41006026	Umwami biramushavuza cyane , ariko kubera indahiro ye n’abo yari yatumiye , yanga kwivuguruza .
41006027	Ako kanya umwami yohereza umwe mu ngabo ze , amutegeka kuzana umutwe wa Yohani . Uwo mugabo aragenda , amucira umutwe mu buroko .
41006028	Nuko azana umutwe ku mbehe , maze awuha uwo mukobwa , umukobwa na we awuha nyina .
41006029	Abigishwa ba Yohani babyumvise , baraza bajyana umurambo we , baramuhamba .
41006030	Intumwa zihindukiye , ziteranira iruhande rwa Yezu maze zimumenyesha ibyo zari zakoze byose n’ibyo zari zigishije byose .
41006031	Nuko arazibwira ati « Nimuze ahitaruye , hadatuwe , maze muruhuke gatoya . » Koko rero abazaga n’abagendaga bari benshi , bigatuma batabona n’umwanya wo kurya .
41006032	Nuko bajya mu bwato bambukira ahantu hadatuwe bagira ngo biherere .
41006033	Abenshi mu bababonye bagenda barabamenya , nuko baza ku maguru baturuka mu migi yose bahirukira , ndetse barahabatanga .
41006034	Yezu amaze kwambuka abona iyo mbaga nyamwinshi y’abantu , abagirira impuhwe , kuko bari bameze nk’intama zitagira umushumba , atangira kubigisha byinshi .
41006035	Umunsi uciye ikibu , abigishwa be ni bwo bamwegereye , maze baramubwira bati « Aha hantu ntihatuwe , kandi umunsi uciye ikibu ;
41006036	none sezerera aba bantu bajye mu ngo no mu nsisiro za hafi kwigurira ibyo barya . »
41006037	Arabasubiza ati « Nimubahe ibyo kurya mwebwe ubwanyu . » Baramubwira bati « Urashaka ko tujya kugura imigati y’amadenari magana abiri , ngo tubahe barye ? »
41006038	Arabasubiza ati « Mufite imigati ingahe ? Nimujye kureba . » Babimenye baravuga bati « Dufite itanu , n’amafi abiri . »
41006039	Nuko abategeka kwicaza bose mu bwatsi butoshye , mu dutsiko udutsiko .
41006040	Bicara ari inteko z’abantu ijana n’iz’abantu mirongo itanu .
41006041	Amaze gufata ya migati itanu na ya mafi abiri , areba hejuru , ashimira Imana . Hanyuma amanyura ya migati , ayiha abigishwa be kugira ngo babagaburire . Na ya mafi abiri ayabagabanya bose .
41006042	Bose bararya barahaga .
41006043	Nuko bakoranya ibisate by’imigati byasigaye n’iby’amafi , buzuza inkangara cumi n’ebyiri .
41006044	Nyamara abari bariye bari abagabo bageze ku bihumbi bitanu .
41006045	Nuko ako kanya ategeka abigishwa be kujya mu bwato no kumutanga hakurya , hafi ya Betsayida , we asigara asezerera abantu .
41006046	Amaze kubasezerera azamuka umusozi , ajya gusenga .
41006047	Umugoroba ukubye , ubwato buba bugeze mu nyanja hagati , we akiri imusozi wenyine .
41006048	Abona abigishwa be bananijwe no kugashya , kubera umuyaga wahuhaga ubarwanya . Nuko bujya gucya , aza abasanga agenda hejuru y’inyanja , ndetse ashaka no kubacaho .
41006049	Babonye agenda hejuru y’inyanja , bakeka ko ari baringa bavuza induru .
41006050	Bose bari bamubonye , bagira ubwoba . Yezu ni ko kubavugisha ati « Nimuhumure ni jye , mwigira ubwoba . »
41006051	Nuko abasanga mu bwato , maze umuyaga urahosha . Barushaho gutangara ,
41006052	kuko batari bumvise iby’imigati ; imitima yabo yari ikinangiye .
41006053	Bamaze kwambuka , bagera i Genezareti , maze bashyikira ku nkombe .
41006054	Bakiva mu bwato , abantu baramumenya ,
41006055	nuko bazenguruka ako karere kose , maze batangira kumuzanira abarwayi mu ngobyi , aho bumvaga yageze hose .
41006056	N’aho Yezu yinjiraga hose , ari mu nsisiro , mu migi no mu midugudu , bashyiraga abarwayi ku kibuga , maze bakamusaba ngo abareke bakore ku ncunda z’umwambaro we . Nuko abamukozeho bose bagakira .
41007001	Abafarizayi na bamwe mu bigishamategeko bari baturutse i Yeruzalemu , bateranira iruhande rwa Yezu .
41007002	Babona bamwe mu bigishwa be barisha intoki zanduye , ari byo kuvuga zidakarabye .
41007003	Koko rero , Abafarizayi n’Abayahudi bose ntibarya batabanje gukaraba ibiganza kugeza ku nkokora , bakurikije akamenyero k’abakurambere ,
41007004	n’iyo bavuye mu materaniro , ntibarya batabanje kwitera amazi . Hariho kandi n’indi migenzo myinshi bakurikiza by’akarande , nko koza ibikombe , ibibindi , n’amasahani . . .
41007005	Nuko rero , Abafarizayi n’abigishamategeko baramubaza bati « Ni iki gituma abigishwa bawe badakurikiza umuco w’abakurambere , bakarisha intoki zanduye ? »
41007006	Arabasubiza ati « Izayi yabahanuye neza , mwa ndyarya mwe ! Nk’uko byanditswe ngo ’ Uyu muryango unyubahisha akarimi gusa , naho imitima yabo indi kure .
41007007	Icyubahiro bampa ni amanjwe : inyigisho bigisha ni amategeko y’abantu gusa . ’
41007008	Murenga ku itegeko ry’Imana , mukibanda ku muco w’abantu . »
41007009	Maze arababwira ati « Murubahuka mugakuraho itegeko ry’Imana mwitwaza gukurikiza umucokarande wanyu .
41007010	Dore Musa yaravuze ati ’ Jya wubaha so na nyoko ’ , kandi ati ’ Uzatuka se cyangwa nyina , azacirwa urwo gupfa . ’
41007011	Naho mwe mukavuga ngo ’ Umuntu wese ubwira se cyangwa nyina ati : Ibintu najyaga kuzagufashisha ni « Korbani » , ari byo kuvuga ituro ry’Imana ,
41007012	mumwemerera kutagira icyo afashisha se cyangwa nyina ;
41007013	bityo mukavuguruza ijambo ry’Imana mwitwaza umucokarande . Kandi mukora n’ibindi byinshi bisa n’ibyo . »
41007014	Yongera guhamagara rubanda , arababwira ati « Nimutege amatwi mwese , kandi munyumve neza !
41007015	Nta kintu kijya mu muntu giturutse inyuma kimuhumanya , ahubwo ikivuye mu muntu ni cyo kimuhumanya .
41007016	Ufite amatwi yo kumva niyumve ! »
41007017	Amaze kwinjira mu nzu yitaruye rubanda , abigishwa be bamusobanuza uwo mugani .
41007018	Arabasubiza ati « Namwe mubuze ubwenge bigeze aho ? Ntimwumva se ko nta kintu na kimwe cyinjira mu muntu giturutse inyuma gishobora kumuhumanya ,
41007019	kuko kitinjira mu mutima we , ahubwo kijya mu nda , kigasohoka kijya gutabwa mu rwobo . » Bityo yemeza ko ibiribwa byose bidahumanya .
41007020	Arongera ati « Ikivuye mu muntu ni cyo kimuhumanya .
41007021	Kuko mu mutima w’abantu ariho haturuka imigambi mibi : ubusambanyi , ubujura , ubwicanyi ,
41007022	ubuhabara , umururumba , ubugome , uburyarya , ingeso mbi , ishyari , gutukana , ubwirasi , n’amafuti .
41007023	Ibyo bintu byose bibi biva mu mutima , ni byo bihumanya umuntu . »
41007024	Ahagurutse aho , Yezu ajya mu gihugu cya Tiri . Nuko yinjira mu nzu , adashaka ko hagira ubimenya , ariko ntiyashobora kuhaguma bitamenyekanye .
41007025	Ako kanya , umugore wari ufite umwana w’umukobwa wahanzweho na roho mbi yumvise bamuvuga , araza amupfukama imbere .
41007026	Uwo mugore yari umunyamahanga , kavukire k’i Fenisiya ho muri Siriya , nuko amusaba kwirukana iyo roho mbi yari mu mukobwa we .
41007027	Yezu aramubwira ati « Reka abana babanze bahage , kuko bidakwiye gufata umugati w’abana ngo bawujugunyire ibibwana . »
41007028	Umugore aramusubiza ati « Ni koko , Nyagasani ! Ariko n’ibibwana birya utuvungukira abana bataye mu nsi y’ameza . »
41007029	Aramubwira rero ati « Ngiriye iryo jambo uvuze , ngaho genda , roho mbi ivuye mu mukobwa wawe . »
41007030	Uwo mugore arataha , asanga umwana arambaraye ku buriri , koko roho mbi yamuvuyemo .
41007031	Yezu ava mu gihugu cya Tiri yambukiranya igihugu cya Sidoni , agaruka ku nyanja ya Galileya , yerekeje kuri Dekapoli .
41007032	Nuko bamuzanira igipfamatwi kidedemanga , baramwinginga ngo amuramburireho ibiganza .
41007033	Amuvana muri rubanda , amujyana ahitaruye , ashyira intoki ze mu matwi ye , nuko acira amacandwe ayamukoza ku rurimi .
41007034	Hanyuma yubura amaso ayerekeje ku ijuru , asuhuza umutima ati « Efata » , bikavuga ngo « Zibuka . »
41007035	Ako kanya , amatwi ye arazibuka , n’ururimi rwe ruragobodoka , maze atangira kuvuga neza .
41007036	Maze Yezu abihanangiriza kutagira uwo babibwira , nyamara uko abihanangiriza , akaba ari ko barushaho kubyamamaza .
41007037	Bagatangara cyane bakavuga bati « Byose yabikoze neza ; atuma ibipfamatwi byumva n’ibiragi bivuga . »
41008001	Muri iyo minsi , hongera kuza imbaga y’abantu badafite ibyo kurya . Yezu ahamagara abigishwa be arababwira ati
41008002	« Iyi mbaga nyifitiye impuhwe , kuko hashize iminsi itatu bankurikiye , kandi bakaba badafite ibyo kurya .
41008003	Nimbasezerera batariye , baragwa mu nzira , kandi muri bo harimo abaturutse kure . »
41008004	Abigishwa be baramusubiza bati « Imigati ihagije aba bantu bangana batya umuntu yayikura he muri ubu butayu ? »
41008005	Arababaza ati « Mufite imigati ingahe ? » Bati « Irindwi . »
41008006	Nuko ategeka rubanda kwicara hasi , maze afata ya migati irindwi , ashimira Imana , arayimanyura , maze ayiha abigishwa be ngo bayibahereze .
41008007	Bayihereza imbaga . Bari bafite n’udufi dukeya ; Yezu ashimira Imana , abategeka kutubahereza na two .
41008008	Nuko bararya barahaga . Hanyuma bakoranya ibisate byasigaye , byuzura inkangara ndwi !
41008009	Ubwo kandi bari nk’ibihumbi bine . Nuko Yezu arabasezerera .
41008010	Aherako ajya mu bwato hamwe n’abigishwa be , agana mu karere ka Dalimanuta .
41008011	Abafarizayi baraza , maze batangira kumwiyenzaho bamusaba ikimenyetso giturutse mu ijuru , byo kumwinja .
41008012	Nuko asuhuza umutima , ati « Kuki abantu b’iki gihe bashaka ikimenyetso ? Ndababwira ukuri , nta kimenyetso abantu b’ubu bateze kubona . »
41008013	Nuko abasiga aho , arongera ajya mu bwato agana ku yindi nkombe y’inyanja .
41008014	Abigishwa bari bibagiwe kujyana imigati , maze bakagira umugati umwe gusa mu bwato .
41008015	Nuko Yezu arabihanangiriza ati « Murabe maso , kandi mwirinde umusemburo w’Abafarizayi n’umusemburo wa Herodi . »
41008016	Bo rero batangira kujya impaka ngo nta migati bafite .
41008017	Yezu abimenye , arababwira ati « Kuki mujya impaka ngo nta migati mufite ? Ntimurumva kandi ntimurasobanukirwa ? Mbese umutima wanyu uracyanangiye ?
41008018	Mufite amaso ntimubone , mukagira n’amatwi ntimwumve ? Kandi ntimwibuka ,
41008019	igihe manyuriye imigati itanu abantu ibihumbi bitanu , mwahakuye inkangara zingahe zuzuye ibisate ? » Baramusubiza bati « Ni cumi n’ebyiri . »
41008020	Arongera ati « N’igihe manyuriye imigati irindwi abantu ibihumbi bine , mwahakuye inkangara zingahe zuzuye ibisate ? » Baramusubiza bati « Ni indwi . »
41008021	Nuko arababwira ati « Na n’ubu ntimurasobanukirwa ? »
41008022	Ngo bagere i Betsayida , abantu bamuzanira impumyi , bamwingingira ko ayikoraho .
41008023	Afata impumyi ukuboko , ayikura mu rusisiro , ayisiga amacandwe ku maso , ayiramburiraho n’ibiganza , maze arayibaza ati « Hari icyo ubona ? »
41008024	Impumyi irambura amaso , iramusubiza iti « Ndabona abantu , barasa n’ibiti , ariko baragenda . »
41008025	Yezu arongera ashyira ibiganza ku maso ye , undi atangira kubona bigaragara , arakira , abona neza ibintu byose uko biri .
41008026	Nuko Yezu amwohereza iwe , amubwira ati « Ntiwinjire no mu rusisiro . »
41008027	Yezu ajyana n’abigishwa be , agana mu nsisiro za Kayizareya ya Filipo . Bakiri mu nzira , abaza abigishwa be ati « Abantu bavuga ko ndi nde ? »
41008028	Baramusubiza bati « Ngo uri Yohani Batisita , abandi ngo uri Eliya ; naho abandi ngo uri umwe mu bahanuzi . »
41008029	Ati « Mwebwe se , muvuga ko ndi nde ? » Petero aramusubiza ati « Uri Kristu . »
41008030	Nuko Yezu arabihanangiriza ngo ntibagire uwo babibwira .
41008031	Nuko atangira kubigisha ko Umwana w’umuntu agomba kuzababara cyane , agacibwa n’abakuru b’imiryango , n’abaherezabitambo bakuru , n’abigishamategeko , akicwa , ariko akazazuka nyuma y’iminsi itatu .
41008032	Ibyo yabibabwiye akomeje . Nuko Petero aramwihugikana , atangira kumutonganya .
41008033	We ariko arahindukira , maze areba abigishwa be , acyaha Petero , amubwira , ati « Hoshi , mva iruhande , Sekibi ! Kuko ibitekerezo byawe bitavuye ku Mana , ahubwo ku bantu ! »
41008034	Nuko ahamagara rubanda hamwe n’abigishwa be , arababwira ati « Niba hari ushaka kunkurikira , yiyibagirwe ubwe , aheke umusaraba we , maze ankurikire !
41008035	Kuko uzashaka gukiza ubugingo bwe azabubura , naho uzahara ubugingo bwe kubera jyewe n’Inkuru Nziza , azabukiza .
41008036	Umuntu watunga iby’isi yose , ariko akabura ubugingo bwe , byaba bimumariye iki ?
41008037	Cyangwa se umuntu yagurana iki ubugingo bwe ?
41008038	Koko rero , umuntu uzanyihakana agahinyura n’amagambo yanjye imbere ya bariya bantu b’abasambanyi kandi b’abanyabyaha , Umwana w’umuntu na we azamwihakana igihe azazira mu ikuzo rya Se , ashagawe n’abamalayika batagatifu . »
41009001	Nuko yungamo ati « Ndababwira ukuri : mu bari hano , harimo abatazapfa batabonye Ingoma y’Imana ije mu bubasha . »
41009002	Hashize iminsi itandatu , Yezu ajyana na Petero , na Yakobo , na Yohani ukwabo mu mpinga y’umusozi muremure . Nuko yihindura ukundi mu maso yabo .
41009003	Imyambaro ye irererana , irabengerana bitambutse kure uburyo umumeshi wo ku isi yashobora kuyeza .
41009004	Ubwo Eliya arababonekera hamwe na Musa , baganira na Yezu .
41009005	Petero ni ko guterura abwira Yezu ati « Mwigisha , kwibera hano nta ko bisa ; reka tuhace ibiraro bitatu , kimwe cyawe , ikindi cya Musa , n’ikindi cya Eliya . »
41009006	Yari yabuze icyo avuga , kuko bari bahiye ubwoba .
41009007	Nuko igicu kirabatwikira , maze muri icyo gicu haturukamo ijwi riti « Uyu ni umwana wanjye nkunda cyane , nimumwumve ! »
41009008	Ako kanya , barebye hirya no hino , ntibagira undi wundi bongera kubona , uretse Yezu wenyine wari kumwe na bo .
41009009	Mu gihe bamanukaga umusozi , Yezu abategeka kutazagira uwo batekerereza ibyo bari bamaze kubona , kugera igihe Umwana w’umuntu azaba amaze kuzuka mu bapfuye .
41009010	Bakomeza kuzirikana iryo jambo , ariko banabazanya bati « Kuzuka mu bapfuye bivuga iki ? »
41009011	Abigishwa babaza Yezu bati « Ni kuki abigishamategeko bavuga ko Eliya ari we ugomba kubanza kuza ? »
41009012	Arabasubiza ati « Koko Eliya azabanza aze atunganye byose . Nyamara se kuki byanditswe ngo Umwana w’umuntu azababazwa ku buryo bwinshi kandi asuzugurwe ?
41009013	Reka rero mbibabwire : Eliya yaraje , kandi bamugiriye uko bishakiye , nk’uko Ibyanditswe bimuvuga . »
41009014	Igihe rero bazaga basanga abigishwa be , babona ikivunge cy’abantu kibakikije n’abigishamategeko bajyaga impaka na bo .
41009015	Rubanda rwose bakimurabukwa , barahomboka , maze biruka bajya kumusuhuza .
41009016	Arababaza ati « Icyo mujyaho impaka na bo ni iki ? »
41009017	Umwe muri rubanda aramusubiza ati « Mwigisha , nakuzaniye umwana wanjye wahanzweho na roho mbi y’ikiragi .
41009018	Iyo imweguye , imutura hasi , maze akazana urufuro , agahekenya amenyo , kandi akagagara . Nasabye abigishwa bawe kuyirukana , ntibabishobora . »
41009019	Arababwira ati « Yemwe bantu b’iki gihe mutemera ! Nzabana namwe kugeza ryari ? Nzabiyumanganya mpereze hehe ? Nimunzanire uwo mwana . »
41009020	Baramumuzanira . Roho mbi ikibona Yezu , icugusa umwana cyane , yikubita hasi , arigaragura azana urufuro .
41009021	Yezu abaza se ati « Hashize igihe kingana iki agirwa atya ? » Se aramusubiza ati « Kuva mu bwana bwe .
41009022	Incuro nyinshi yamuroshye mu muriro no mu mazi kugira ngo imwice ; ariko niba hari icyo ushobora , tubabarire udutabare ! »
41009023	Yezu aramubwira ati « Ngo niba hari icyo ushobora . . . ? Erega byose bishobokera uwemera ! »
41009024	Ako kanya se w’umwana arangurura ijwi ati « Ndemera ! Ariko komeza ukwemera kwanjye guke ! »
41009025	Yezu abonye abantu baza banigana , akabukira roho mbi avuga ati « Wowe roho mbi , umubuza kuvuga no kumva , ndagutegetse : va muri uwo mwana , kandi ntukamugarukemo ukundi . »
41009026	Roho mbi ivuza induru , icugusa umwana cyane , imusohokamo . Nuko uwo mwana amera nk’uwapfuye , ndetse bituma abantu benshi bavuga ngo « Yapfuye ! »
41009027	Naho Yezu amaze kumufata ukuboko , aramuhagurutsa , umwana arahagarara .
41009028	Yezu yinjiye mu nzu , abigishwa be bamubariza ahiherereye bati « Kuki twebwe tutashoboye kuyirukana ? »
41009029	Arabasubiza ati « Buriya bwoko bwa roho mbi , nta kindi gishobora kubwirukana , usibye isengesho . »
41009030	Bavuye aho ngaho , bambukiranya Galileya , ariko Yezu ntiyashakaga ko babimenya .
41009031	Yigishaga abigishwa be , ababwira ati « Umwana w’umuntu agiye gushyirwa mu maboko y’abantu , bakazamwica , ariko yamara gupfa , akazazuka ku munsi wa gatatu . »
41009032	Iryo jambo ariko ntibaryumva , batinya no kumubaza .
41009033	Nuko bagera i Kafarinawumu . Bari mu nzu , Yezu arababaza ati « Mu nzira mwajyaga impaka z’iki ? »
41009034	Baraceceka , kuko mu nzira bari bagiye impaka zo kumenya umukuru muri bo .
41009035	Amaze kwicara , ahamagara ba Cumi na babiri , arababwira ati « Ushaka kuba uwa mbere , azigire uwa nyuma muri bose , abe n’umugaragu wa bose . »
41009036	Nuko afata umwana , amuhagarika hagati yabo , aramuhobera , arababwira ati
41009037	« Umuntu wese wakira umwana nk’uyu nguyu , ari jye abigirira , ni jye aba yakiriye . Kandi unyakira wese , si jyewe aba yakiriye , ahubwo aba yakiriye Uwantumye . »
41009038	Yohani aramubwira ati « Mwigisha , twabonye umuntu wirukana roho mbi mu izina ryawe kandi atadukurikira ; turabimubuza kuko atadukurikira . »
41009039	Yezu ati « Mwibimubuza , kuko nta muntu ushobora gukora igitangaza mu izina ryanjye , maze ngo ahindukire amvuge nabi .
41009040	Utaturwanya wese ari kumwe natwe .
41009041	Umuntu wese uzabaha ikirahuri cy’amazi yo kunywa abitewe n’uko muri aba Kristu , ndababwira ukuri , ntazabura igihembo cye .
41009042	Ariko nihagira ugusha mu cyaha umwe muri aba bato bemera , ikimukwiye ni uko bamuhambira ku ijosi urusyo rusheshwa n’indogobe , bakamuroha mu nyanja .
41009043	Niba ikiganza cyawe kigutera gukora icyaha , ugice , kuko ikiruta ari ukwinjirana akanimfu mu bugingo ,
41009044	aho kujyana ibiganza byawe byombi mu nyenga y’umuriro utazima .
41009045	Niba ikirenge cyawe kigutera gukora icyaha , ugice , kuko ikiruta ari ukwinjira mu bugingo ucumbagira ,
41009046	aho kurohwa mu nyenga ufite ibirenge byawe byombi .
41009047	Niba ijisho ryawe rigutera gukora icyaha , rinoboremo ; kuko ikiruta ari uko wakwinjirana rimwe mu Ngoma y’Imana , aho kwinjirana yombi mu nyenga ,
41009048	aho urunyo rudapfa , n’umuriro ntuzime .
41009049	Ahubwo buri wese ajye asukurwa n’umunyu n’umuriro .
41009050	Umunyu ufite akamaro ; ariko iyo ukayutse ; mwawusubiza mute uburyohe bwawo ? Nimwigiremo umunyu kandi mubane mu mahoro . »
41010001	Nuko Yezu ava aho ngaho , ajya mu ntara ya Yudeya yo hakurya ya Yorudani . Abantu benshi bongera gukoranira iruhande rwe , nuko abigisha uko bisanzwe .
41010002	Abafarizayi baramwegera , maze bamubaza niba umugabo afite uruhushya rwo gusenda umugore we , ariko bamwinja .
41010003	Arababwira ati « Musa yabategetse iki ? »
41010004	Baramusubiza bati « Musa yemereye umugabo kwandika icyemezo cyo gusenda umugore , akabona kumusezerera . »
41010005	Yezu arababwira ati « Icyamuteye kwandika iryo tegeko , ni uko umutima wanyu unangiye .
41010006	Naho mu ntangiriro y’isi , ’ Imana yaremye umugabo n’umugore ;
41010007	ni yo mpamvu umugabo azasiga se na nyina , akifatanya n’umugore we ,
41010008	maze bombi bakaba umubiri umwe . ’ Bityo ntibaba bakiri babiri , ahubwo baba ari umubiri umwe .
41010009	Nuko rero ntihakagire umuntu utandukanya icyo Imana yafatanyije . »
41010010	Basubiye imuhira , abigishwa bongera kumusobanuza ibyerekeye iyo ngingo .
41010011	Arababwira ati « Koko umugabo usenda umugore we akazana undi aba asambana ;
41010012	umugore na we utandukana n’umugabo we agacyurwa n’undi , aba asambana . »
41010013	Nuko bamuzanira abana bato ngo abakoreho , maze abigishwa barabakabukira .
41010014	Yezu abibonye ararakara , maze arababwira ati « Nimureke abana bansange , mwibabuza , kuko Ingoma y’Imana ari iy’abameze nka bo .
41010015	Ndababwira ukuri : umuntu wese utazakira Ingoma y’Imana nk’umwana , ntazayinjiramo bibaho . »
41010016	Nuko arabahobera , abasabira umugisha abashyizeho ibiganza .
41010017	Yezu agihaguruka aho , umuntu aza yiruka amupfukama imbere , aramubaza ati « Mwigisha mwiza , nkore iki kugira ngo nzabone ubugingo bw’iteka ho umurage ? »
41010018	Yezu aramubwira ati « Kuki unyita mwiza ? Nta mwiza ubaho , keretse Imana yonyine .
41010019	Uzi amategeko : ntuzice , ntuzasambane , ntuzibe , ntuzahamye ibinyoma , ntuzagirire abandi nabi , urajye wubaha so na nyoko . »
41010020	Uwo muntu aramusubiza ati « Mwigisha , ibyo byose nabikurikije kuva mu buto bwanjye . »
41010021	Yezu aramwitegereza yumva amukunze ; aramubwira ati « Ubuze ikintu kimwe gusa : genda ugurishe ibyo utunze , ubihe abakene , uzagira ubukire mu ijuru , hanyuma uze unkurikire . »
41010022	We ariko abyumvise arasuherwa , agenda ababaye , kuko yari atunze ibintu byinshi .
41010023	Nuko Yezu araranganya amaso , abwira abigishwa be ati « Mbega ukuntu kuzinjira mu Ngoma y’Imana biruhije ku bakungu ! »
41010024	Abigishwa batangazwa n’ayo magambo ; Yezu ariko abibasubiriramo ati « Bana banjye , mbega ukuntu biruhije kwinjira mu Ngoma y’Imana .
41010025	Byoroheye ingamiya guca mu mwenge w’urushinge , kurusha uko byoroheye umukungu kwinjira mu Ngoma y’Imana ! »
41010026	Abigishwa barushaho gutangara , barabazanya bati « Ubwo se ni nde ushobora kurokoka ? »
41010027	Yezu arabitegereza , maze arababwira ati « Ku bantu ntibishoboka , ariko ku Mana birashoboka , kuko nta kinanira Imana . »
41010028	Nuko Petero araterura , aramubwira ati « Dore twebwe twasize byose turagukurikira . »
41010029	Yezu arasubiza ati « Ndababwira ukuri , nta we uzaba yarasize urugo , cyangwa abavandimwe be , cyangwa bashiki be , cyangwa nyina , cyangwa se , cyangwa abana , cyangwa isambu ye , ari jye abigirira n’Inkuru Nziza ,
41010030	ngo abure kwiturwa karijana muri iki gihe , ari amazu , ari abavandimwe , ari na bashiki be , na ba nyina , n’abana n’amasambu , ariko n’ibitotezo bitabuze , kandi no mu gihe kizaza , akaziturwa ubugingo bw’iteka .
41010031	Benshi mu ba mbere bazaba aba nyuma , n’aba nyuma babe aba mbere . »
41010032	Ubwo bari mu nzira bazamuka bajya i Yeruzalemu , Yezu abarangaje imbere . Bari bahagaritse umutima , n’abari babakurikiye bari bafite ubwoba . Yongera kwihererana ba Cumi na babiri iruhande rwe , ababwira ibigiye kumubaho ati
41010033	« Dore tuzamutse tujya i Yeruzalemu , kandi Umwana w’umuntu agiye kugabizwa abatware b’abaherezabitambo n’abigishamategeko ; bazamucira urubanza rwo gupfa , maze bamugabize abanyamahanga .
41010034	Bazamushinyagurira , bamuvunderezeho amacandwe , bamukubite , bamwice , ariko nyuma y’iminsi itatu azuke . »
41010035	Nuko Yakobo na Yohani , bene Zebedeyi , begera Yezu , baramubwira bati « Mwigisha , turashaka ko udukorera icyo tugiye kugusaba . »
41010036	Arababaza ati « Murashaka ko mbakorera iki ? »
41010037	Baramusubiza bati « Uraduhe kuzicarana nawe , umwe iburyo , undi ibumoso mu ikuzo ryawe . »
41010038	Yezu arababwira ati « Ntimuzi icyo musaba . Mushobora se kunywera ku nkongoro nzanyweraho , cyangwa se guhabwa batisimu nzahabwa ? »
41010039	Baramusubiza bati « Turabishobora ! » Yezu arababwira ati « Koko inkongoro nzanyweraho muzayinywesha , na batisimu nzahabwa muzayihabwa ;
41010040	naho ibyo kwicara iburyo bwanjye cyangwa ibumoso bwanjye , si jye ubitanga ; bizahabwa ababigenewe . »
41010041	Abandi uko ari icumi babyumvise , batangira kurakarira Yakobo na Yohani .
41010042	Yezu arabahamagara , arababwira ati « Muzi ko abahawe kugenga amahanga , bayagenga uko bashatse , kandi ko abatware bayo bayategekesha agahato .
41010043	Kuri mwebwe rero si ko bimeze . Ahubwo ushaka kuba mukuru muri mwe , ajye yigira umugaragu wanyu ,
41010044	maze ushaka kuba uwa mbere , yihindure umucakara wa bose .
41010045	Dore n’Umwana w’umuntu ntiyazanywe no gukorerwa , ahubwo yazanywe no gukorera abandi , no gutanga ubugingo bwe ngo bube incungu ya benshi . »
41010046	Nuko bagera i Yeriko . Igihe agisohoka muri Yeriko , ari kumwe n’abigishwa be n’imbaga y’abantu benshi , umuntu w’impumyi witwaga Baritimeyo , mwene Timeyo , akaba yari yicaye iruhande rw’inzira asabiriza .
41010047	Yumvise ko ari Yezu w’i Nazareti , atera hejuru ati « Yezu , Mwana wa Dawudi , mbabarira ! »
41010048	Benshi baramucyaha ngo aceceke , ariko we arushaho gusakuza ati « Mwana wa Dawudi , mbabarira ! »
41010049	Yezu arahagarara , aravuga ati « Nimumuhamagare . » Bahamagara iyo mpumyi , barayibwira bati « Humura , haguruka , dore araguhamagaye . »
41010050	Ajugunya igishura cye , ahaguruka bwangu , asanga Yezu .
41010051	Yezu aramubaza ati « Urashaka ko ngukorera iki ? » Impumyi iramusubiza iti « Mwigisha , mpa kubona ! »
41010052	Yezu aramubwira ati « Genda , ukwemera kwawe kuragukijije . » Ako kanya arahumuka , maze akurikira Yezu .
41011001	Bagiye kugera i Yeruzalemu , ahagana i Betifage n’i Betaniya , hafi y’umusozi w’Imizeti , Yezu yohereza babiri mu bigishwa be ,
41011002	arababwira ati « Nimujye mu ngo ziri imbere yanyu ; mukihagera murabona icyana cy’indogobe kiziritse , kitigeze kigira uwo giheka , mukiziture , maze mukinzanire .
41011003	Nihagira ubabwira ati ’ Ibyo mukora ni ibiki ? ’ musubize muti ’ Umwigisha aragikeneye , kandi aracyohereza vuba . ’ »
41011004	Baragenda , basanga icyana cy’indogobe kiziritse ku irembo iruhande rw’inzira , barakizitura .
41011005	Bamwe mu bari aho ngaho barababwira bati « Ibyo mukora ni ibiki ? Kuki muzitura iyo ndogobe ? »
41011006	Bo babasubiza uko Yezu yari yababwiye , nuko barabihorera .
41011007	Icyana cy’indogobe bakizanira Yezu , bagisasaho ibishura byabo , acyicaraho .
41011008	Nuko abantu benshi basasa ibishura byabo mu nzira ; abandi basasa amashami bari batemye mu mirima .
41011009	Abamugendaga imbere n’abari bamukurikiye barangurura ijwi bati « Hozana ! Hasingizwe Uje mu izina rya Nyagasani !
41011010	Hasingizwe Ingoma y’umubyeyi wacu Dawudi itugezeho ! Hozana , Imana nihabwe impundu mu ijuru ! »
41011011	Nuko Yezu agera i Yeruzalemu , yinjira mu Ngoro y’Imana . Amaze kwitegereza byose hirya no hino , umugoroba ukubye , arasohoka , ajyana na ba Cumi na babiri i Betaniya .
41011012	Bukeye , bahagurutse i Betaniya , Yezu aza gusonza .
41011013	Akiri kure , arabukwa igiti cy’umutini gifite amababi , ajya kureba ko hari imbuto yakibonaho , acyegereye , asanga ni ibibabi bisa , kuko kitari igihe cyacyo cyo kwera .
41011014	Abwira icyo giti ati « Ntihakagire umuntu urya imbuto zawe ukundi ! » Ubwo abigishwa be baramwumvaga .
41011015	Baragenda , bagera i Yeruzalemu . Yezu yinjira mu Ngoro y’Imana , atangira kwirukana abacuruzi n’abaguzi bari mu Ngoro ; ahirika ameza y’abavunjaga amafaranga , n’intebe z’abacuruzaga inuma ,
41011016	kandi abuza abikoreraga imitwaro kwahuranya ikibuga cy’Ingoro .
41011017	Nuko abigisha ababwira ati « Mbese ntihanditswe ngo : Inzu yanjye izitwa inzu yo gusengerwamo n’amahanga yose , naho mwebwe mwayigize ubuvumo bw’abambuzi ! »
41011018	Abatware b’abaherezabitambo n’abigishamategeko ngo babimenye , bashaka ukuntu bamwicisha , ariko bakamutinya , kuko rubanda rwatangariraga inyigisho ze .
41011019	Bugorobye , Yezu n’abigishwa be bava mu mugi .
41011020	Mu gitondo bahita , babona wa mutini wumye kugeza mu mizi .
41011021	Petero yibuka ibyabaye , maze abwira Yezu ati « Mwigisha , cya giti wavumye , dore cyumye cyose ! »
41011022	Yezu aramusubiza ati « Nimwemere Imana !
41011023	Ndababwira nkomeje ko uwizera Imana ashobora kubwira uriya musozi ati ’ Shyiguka aho wirohe mu nyanja ’ , niyizera adashidikanya ko ibyo avuze biba , bizaba .
41011024	Ni cyo gituma mbabwira nti ’ Icyo musabye cyose musenga , mwizere ko mugihawe , kandi muzagihabwa . ’
41011025	Kandi igihe muhagaze musenga , mujye mubabarira uwo mwaba mufitanye akantu , kugira ngo namwe So wo mu ijuru abababarire ibicumuro byanyu .
41011026	Naho nimutababarira abandi , na So wo mu ijuru ntazabababarira ibicumuro byanyu . »
41011027	Barongera bagaruka i Yeruzalemu . Ubwo Yezu yagendagendaga mu Ngoro y’Imana , abaherezabitambo bakuru , abigishamategeko n’abakuru b’imiryango baramwegera ,
41011028	baramubwira bati « Ibyo ubikoresha bubasha ki ? Ni nde waguhaye ubwo bubasha ? »
41011029	Yezu arababwira ati « Reka nanjye ngire icyo mbabaza , kandi munsubize , maze nanjye mbone kubabwira aho ububasha butuma nkora ibyo mubona bukomoka .
41011030	Batisimu ya Yohani yaturutse mu ijuru cyangwa ku bantu ? Nimunsubize ! »
41011031	Naho bo baribwira bati « Nituvuga ko yaturutse mu ijuru , aratubwira ati ’ Mwabujijwe n’iki kumwemera ? ’
41011032	Nituramuka tuvuze ko yaturutse ku bantu , bizatugendekera bite ? » Koko rero batinyaga rubanda , kuko bose bahamyaga ko Yohani ari umuhanuzi nyawe .
41011033	Nuko basubiza Yezu bati « Ntitubizi . » Yezu na we arababwira ati « Nanjye rero simbabwiye aho nkura ububasha bwo gukora ibyo mubona . »
41012001	Nuko Yezu atangira kubabwira mu migani , avuga ati « Umuntu yateye imizabibu mu murima we , ayikikizaho uruzitiro , acukuramo urwengero , yubakamo n’umunara w’abararirizi , awatira abahinzi , maze yigira mu rugendo .
41012002	Igihe cy’isarura kigeze , yohereza umugaragu kuri ba bahinzi , ngo bamumuhere ku mbuto z’imizabibu .
41012003	Ariko bo basumira uwo mugaragu , baramuhondagura , bamwohereza amara masa .
41012004	Arongera abatumaho undi mugaragu , uwo na we bamurema uruguma mu mutwe , baramutukagura .
41012005	Nuko yoherezayo undi , we baramwica . Nyuma yohereza n’abandi benshi , bamwe barabakubita , abandi barabica . Ibuye ryajugunywe n’abubatsi , ni ryo ryabaye insanganyarukuta .
41012006	Hari hasigaye umwana we yakundaga , nyuma aba ari we abatumaho , yibwira ati ’ Umwana wanjye we nta cyo bazamutwara . ’
41012007	Ariko abahinzi bamubonye , barabwirana bati ’ Dore uzamuzungura ; nimuze tumwice , maze tuzazungure ibye . ’
41012008	Nuko baramufata baramwica , bamujugunya inyuma y’umurima w’imizabibu .
41012009	Mbese mubona nyir’imizabibu azakora iki ? Azaza , arimbure abo bahinzi , maze imizabibu ayishinge abandi .
41012010	Ntimwasomye se mu Byanditswe ngo Ibuye ryajugunywe n’abubatsi , ni ryo ryabaye insanganyarukuta .
41012011	Ngicyo icyo Nyagasani yakoze , kikaba kibaye igitangaza mu maso yacu . ’ »
41012012	Bashaka uko bafata Yezu , ariko batinya rubanda . Bari bumvise neza ko ari bo yavugaga muri uwo mugani . Nuko bamusiga aho , barigendera .
41012013	Hanyuma bamwoherereza bamwe mu Bafarizayi no mu Baherodiyani , kugira ngo bamufatire ku byo avuga .
41012014	Baraza baramubwira bati « Mwigisha , tuzi ko uvuga ukuri nta cyo wikanga , kuko udatinya amaso y’abantu , ahubwo wigisha inzira y’Imana mu kuri . Ese gutanga umusoro wa Kayizari biremewe , cyangwa se ntibyemewe ? Tujye tuwutanga cyangwa se twoye kuwutanga ? »
41012015	Ariko Yezu kuko yari azi uburyarya bwabo , arababwira ati « Kuki muntega iyo mitego ? Nimunzanire igiceri ndebe ! »
41012016	Barakimuzanira . Yezu arababaza ati « Iri shusho n’iri zina biriho ni ibya nde ? » Barasubiza bati « Ni ibya Kayizari . »
41012017	Yezu ni ko kubabwira ati « Ibya Kayizari mubisubize Kayizari , n’iby’Imana mubisubize Imana ! » Ngo avuge atyo , baramutangarira cyane .
41012018	Nuko Abasaduseyi baza bamugana , ba bandi bavuga ko kuzuka bitabaho . Baramubaza bati
41012019	« Mwigisha , dore Musa yatwandikiye iri tegeko ngo ’ Umuntu napfa asize umugore batabyaranye , umuvandimwe we agomba gucyura uwo mugore , kugira ngo acikure nyakwigendera . ’
41012020	Habayeho rero abavandimwe barindwi , uwa mbere ashaka umugore maze apfa batabyaranye .
41012021	Uwa kabiri acyura wa mupfakazi , na we apfa batabyaranye . N’uwa gatatu bigenda gutyo .
41012022	Bose uko ari barindwi bapfa badasize imbuto . Amaherezo wa mugore na we arapfa .
41012023	Igihe cy’izuka , nibamara kuzuka , mbese uwo mugore azaba uwa nde muri bo , ko bose uko ari barindwi bazaba baramutunze ? »
41012024	Yezu arabasubiza ati « Aho ntimwayobejwe no kutamenya Ibyanditswe , mukirengagiza n’ububasha bw’Imana ?
41012025	Erega igihe abapfuye bazazuka , nta we uzagira umugore , nta n’uzagira umugabo , ahubwo bazamera nk’abamalayika bo mu ijuru .
41012026	Naho ku byerekeye ko abapfuye bazazuka , nta bwo mwasomye mu gitabo cya Musa , uko Imana yamubwiriye muri cya gihuru kigurumana , iti ’ Ndi Imana ya Abrahamu , Imana ya Izaki , n’Imana ya Yakobo ? ’ »
41012027	Nta bwo rero Imana ari iy’abapfuye , ahubwo ni iy’abazima . Mwarayobye cyane ! »
41012028	Umwe mu bigishamategeko wari wumvise bajya impaka , abonye ko Yezu abashubije neza , aramwegera aramubaza ati « Itegeko riruta ayandi ni irihe ? »
41012029	Yezu aramusubiza ati « Irya mbere ni iri ngiri : Tega amatwi Israheli , Nyagasani Imana yacu ni We Nyagasani umwe rukumbi :
41012030	Urajye ukunda Nyagasani Imana yawe n’umutima wawe wose , n’amagara yawe yose , n’ubwenge bwawe bwose , n’imbaraga zawe zose .
41012031	Irya kabiri na ryo ngiri : Urajye ukunda mugenzi wawe nk’uko wikunda . Nta rindi tegeko riruta ayo yombi . »
41012032	Uwo mwigishamategeko aramubwira ati « Ni koko , Mwigisha , uvuze ukuri ko Nyagasani ari umwe rukumbi , kandi nta yindi mana ibaho uretse Yo yonyine .
41012033	Kandi kuyikunda n’umutima wawe wose , n’ubwenge bwawe bwose , n’imbaraga zawe zose , ugakunda mugenzi wawe nk’uko wikunda , ibyo biruta ibitambo n’amaturo byose . »
41012034	Yezu yumvise ko amushubije neza , aramubwira ati « Nta bwo uri kure y’Ingoma y’Imana . » Nuko ntihagira utinyuka kongera kugira icyo amubaza .
41012035	Igihe Yezu yigishirizaga mu Ngoro y’Imana , araterura ati « Ni iki gituma abigishamategeko bavuga ko Kristu ari Mwene Dawudi ?
41012036	Kandi Dawudi ubwe yaravuze ati ‘ Nyagasani yabwiye Umutegetsi wanjye ati ’ Icara iburyo bwanjye , kugeza igihe abanzi bawe mbahindura imisego y’ibirenge byawe ’ .
41012037	Uwo Dawudi yita Umutegetsi , yaba umwana we ate ? » Abantu benshi bamwumvanaga umunerezo .
41012038	Mu nyigisho ze Yezu akavuga ati « Murajye mwirinda abigishamategeko , bakunda gutembera bambaye amakanzu maremare , no kuramukirizwa mu materaniro .
41012039	Bakunda kandi guhabwa intebe z’icyubahiro mu masengero n’imyanya y’imbere aho batumiwe .
41012040	Icyabo ni ukurya ingo z’abapfakazi , maze bakiha kuvuga amasengesho y’urudaca . Abo bazacirwa urubanza rukaze kurusha abandi . »
41012041	Yezu yari yicaye mu Ngoro y’Imana , ahateganye n’ububiko ba shyiragamo amaturo , yitegereza uko rubanda batura . Abakungu benshi bashyiragamo byinshi .
41012042	Maze haza umupfakazi w’umukene , ashyiramo uduceri tubiri .
41012043	Yezu ahamagara abigishwa be , arababwira ati « Ndababwira ukuri : Uriya mupfakazi w’umukene yarushije abandi bose gutura .
41012044	Kuko bariya bose bashyizemo ku by’ikirenga , naho we yashyizemo ibyari bimutunze byose . »
41013001	Yezu asohotse mu Ngoro , umwe mu bigishwa be aramubwira ati « Mwigisha , irebere nawe : mbega amabuye manini ! Mbega amazu meza ! »
41013002	Yezu aramubwira ati « Ntureba ariya mazu ukuntu asa ? Nkubwiye ko nta buye rizasigara rigeretse ku rindi , yose azasenyuka . »
41013003	Nuko igihe yari yicaye ku musozi w’Imizeti , ahateganye n’Ingoro , Petero na Yakobo na Yohani na Andereya bamubaza biherereye bati
41013004	« Tubwire igihe ibyo bizabera , n’ikimenyetso kizereka abantu ko ibyo byose bigiye gushira . »
41013005	Yezu ni ko guterura ati « Muramenye ntihazagire ubayobya ,
41013006	kuko hazaza benshi biyitirira izina ryanjye , bavuga bati ’ Ni jye Kristu ’ , maze bayobye abantu benshi .
41013007	Nimwumva bavuga intambara cyangwa impuha zayo , ntimuzakuke umutima . Ibyo bigomba kuba , ariko ntibizaba ari byo herezo .
41013008	Igihugu kizahagurukira ikindi , ingoma ishyamirane n’indi , kandi hamwe hazaba imitingito y’isi , ahandi hatere inzara . Bizamera nk’intangiriro y’ububabare bw’umugore wenda kubyara .
41013009	Namwe ubwanyu , muramenye ! Bazabagabiza inkiko , mukubitirwe mu masengero . Bazabahagarika imbere y’abami n’abandi bategetsi , ari jye babaziza , bityo muzambere abagabo imbere yabo .
41013010	Icyakora , Inkuru Nziza izabanza yogezwe mu mahanga yose .
41013011	Maze igihe bazaba babajyanye kubatanga , ntimuzabunze imitima mwibaza icyo muzavuga . Muzavuge ikibajemo muri uwo mwanya , kuko atari mwe muzaba muvuga , ahubwo azaba ari Roho Mutagatifu ubavugiramo .
41013012	Umuvandimwe azicisha umuvandimwe we , umubyeyi yicishe umwana we , abana na bo bazahinduka ababyeyi babicishe .
41013013	Kandi muzangwa n’abantu bose , muzira izina ryanjye ; ariko uzakomera kugeza ku ndunduro , uwo nguwo azarokorwa .
41013014	Nimubona ’ ishyano ry’icyorezo ’ riri aho ritagomba kuba — usoma abyumve neza ! — icyo gihe abazaba bari muri Yudeya bazahungire mu misozi ;
41013015	uzaba ari hejuru y’inzu , ntazamanuke ku nzu ye ngo yinjiremo , maze agire icyo avanamo ;
41013016	kandi uzaba ari mu murima ntazahindukire ngo ajye gushaka igishura cye imuhira .
41013017	Hagowe abazaba batwite n’abazaba bonsa muri iyo minsi !
41013018	Nimusabe kugira ngo ibyo byose bitazaba ari mu itumba .
41013019	Kuko muri iyo minsi hazaba amakuba atigeze abaho , kuva mu ntangiriro Imana irema isi kugeza ubu ngubu , kandi nta n’ubwo azongera kubaho .
41013020	Kandi iyo Nyagasani atagabanya iyo minsi , nta muntu wajyaga kuzarokoka ; ariko kubera intore yatoye , yagabanyije iyo minsi .
41013021	Ubwo nihagira ubabwira ati ’ Dore Kristu ari hano ! ’ cyangwa ’ Ari hariya ! ’ ntimuzamwemere .
41013022	Kuko hazaduka abiyita Kristu , haze n’abiyita abahanuzi berekana ibimenyetso , bakore n’ibitangaza byo kuyobya n’abatowe , iyaba byashobokaga .
41013023	Naho mwebwe muritonde , dore ndababuriye kuri byose .
41013024	Muri iyo minsi kandi , nyuma y’icyo cyorezo , izuba rizacura umwijima , ukwezi ntikuzamurika ,
41013025	inyenyeri zizahanuka ku ijuru , maze ibikomeye byo mu ijuru bihungabane .
41013026	Ni bwo bazabona Umwana w’umuntu aje mu bicu , afite ububasha bukomeye n’ikuzo ryinshi .
41013027	Ubwo rero azohereza abamalayika mu mpande enye z’isi , aho isi iherera kugeza ku mpera y’ijuru , maze akoranye intore ze .
41013028	Nimugereranye muhereye ku giti cy’umutini maze mwumve : iyo amashami yacyo amaze gutoha akameraho amababi , mumenyeraho ko igihe cy’imbuto cyegereje .
41013029	Namwe rero nimubona ibyo bibaye , muzamenye ko Umwana w’umuntu ari hafi , ndetse ko ageze ku miryango yanyu .
41013030	Ndababwira ukuri , iki gisekuru ntikizahita ibyo byose bitabaye .
41013031	Ijuru n’isi bizashira , ariko amagambo yanjye nta bwo azashira .
41013032	Nyamara uwo munsi cyangwa iyo saha , nta we ubizi , habe n’abamalayika bo mu ijuru , habe ndetse na Mwana ; bizwi n’Imana Data wenyine .
41013033	Mwitonde , mube maso , kuko mutazi igihe bizabera .
41013034	Bizaba bimeze nk’umuntu wagiye mu rugendo , agashinga abagaragu be urugo rwe , akagenera buri wese umurimo we , naho umunyarugi akamutegeka kuba maso .
41013035	Murabe maso rero kuko mutazi igihe nyir’urugo azazira , ari ku mugoroba , ari mu gicuku , ari mu nkoko , cyangwa mu gitondo ,
41013036	kugira ngo atazaza abatunguye , agasanga musinziriye .
41013037	Ibyo mbabwiye , mbibwiye n’abandi bose : Murabe maso ! »
41014001	Hari hasigaye iminsi ibiri ngo Pasika ibe , n’umunsi mukuru w’imigati idasembuye . Nuko abatware b’abaherezabitambo n’abigishamategeko bashaka gufata Yezu ku mayeri ngo bamwice .
41014002	Icyakora baravugaga bati « Ntibizabe ku munsi mukuru , ejo rubanda rudatera imidugararo . »
41014003	Igihe Yezu yari i Betaniya kwa Simoni umubembe , ari ku meza , haza umugore ufite agacupa kuzuye umubavu umininnye w’igiciro gikomeye . Nuko amaze kugapfundura , umubavu awusuka ku mutwe wa Yezu .
41014004	Bamwe ariko birabarakaza , barabwirana bati « Uriya mubavu uzize iki ?
41014005	Uyu mubavu wajyaga kugurwa amadenari arenze magana atatu , maze agahabwa abakene ! » Nuko batonganya uwo mugore .
41014006	Ariko Yezu arababwira ati « Nimumureke ! Muramutonganyiriza iki ? Dore ibyo amaze kungirira ni byiza .
41014007	Abakene muzabahorana iteka , kandi aho mushakiye mubagirira neza ; naho jyewe ntimuzamporana iteka .
41014008	Yakoze ibyo ashoboye : yasize umubiri wanjye ateganya ihambwa ryanjye .
41014009	Ndababwira ukuri : ku isi yose , aho Inkuru Nziza izamamazwa hose , bazajya bavuga n’ibyo uyu mugore amaze gukora , bamwibuke . »
41014010	Nuko Yuda Isikariyoti , umwe muri ba Cumi na babiri , asanga abatware b’abaherezabitambo bakuru , agira ngo azamubagabize .
41014011	Ngo babyumve , barishima , maze bamusezeranya kuzamuha ikiguzi . Yuda asigara ashaka uburyo bwo kumutanga .
41014012	Umunsi wa mbere wo kurya Imigati idasembuye , ari na wo babagagaho intama za Pasika , abigishwa be baramubaza bati « Urashaka ko tujya gutegura he , ngo uharire Pasika ? »
41014013	Yezu yohereza babiri mu bigishwa be , arababwira ati « Nimujye mu murwa , muri buhure n’umuntu wikoreye ikibindi cy’amazi , mumukurikire ,
41014014	maze aho yinjira , mubwire nyir’urugo muti ’ Umwigisha aravuze ngo : Icyumba cyanjye nza kuriramo Pasika hamwe n’abigishwa banjye kiri hehe ? ’
41014015	Ari bubereke mu nzu yo hejuru icyumba kigari , gishashe , kandi giteguye neza , abe ariho mudutegurira ibya Pasika . »
41014016	Abigishwa baragenda , bagera mu murwa , maze basanga bimeze uko yabibabwiye , batunganya ibya Pasika .
41014017	Bugorobye , Yezu azana na ba Cumi na babiri .
41014018	Nuko igihe bari ku meza barya , Yezu aravuga ati « Ndababwira ukuri : umwe muri mwe dusangira , agiye kungambanira . »
41014019	Nuko barashavura , batangira kumubaza umwe umwe bati « Mbese yaba ari jyewe ? »
41014020	Arabasubiza ati « Ni umwe muri ba Cumi na babiri ; dore dukoreye ku mbehe rimwe .
41014021	Koko Umwana w’umuntu aragiye , nk’uko ibyanditswe bimuvuga , ariko hagowe uwemeye kumugambanira ! Ibyiza ni uko uwo muntu aba ataravutse . »
41014022	Nuko igihe bafunguraga , Yezu afata umugati , amaze gushimira Imana , arawumanyura , arawubahereza avuga ati « Nimwakire : iki ni umubiri wanjye . »
41014023	Hanyuma afata inkongoro , amaze gushimira Imana , arayibahereza , maze bayinyweraho bose .
41014024	Nuko arababwira ati « Iki ni amaraso yanjye y’Isezerano , amenewe abantu batabarika .
41014025	Ndababwira ukuri : Nta bwo nzongera kunywa ku mbuto y’imizabibu , kugeza ku munsi nzanywera divayi nshya mu Ngoma y’Imana . »
41014026	Bamaze kuririmba zaburi , barasohoka bagana ku musozi w’Imizeti .
41014027	Yezu arababwira ati « Mwese ibigiye kumbaho biratuma muhungabana , kuko byanditswe ngo ’ Nzakubita umushumba , maze intama zitatane . ’
41014028	Ariko nimara kuzuka , nzabatanga mu Galileya . »
41014029	Petero aramubwira ati « N’aho bose bahungabana , jye ntibizambaho ! »
41014030	Yezu aramusubiza ati « Ndakubwira ukuri : None muri iri joro , isake itarabika ubwa kabiri , uraba umaze kunyihakana gatatu . »
41014031	Ariko we arakomeza ati « N’aho nagomba gupfana nawe , sinakwihakana ! » Abandi bose na bo bavuga batyo .
41014032	Nuko bajya mu murima witwa Getsemani , maze Yezu abwira abigishwa be ati « Nimube mwicaye hano , umwanya ngiye gusenga . »
41014033	Yezu ajyana na Petero na Yakobo na Yohani , maze atangira kugira ubwoba n’ishavu .
41014034	Arababwira ati « Umutima wanjye ushavuye byo gupfa ; nimugume aha , maze mube maso . »
41014035	Yigiye imbere gato , yikubita hasi , arasaba ngo niba bishoboka , iyo saha ice kure ye .
41014036	Yaravugaga ati « Abba , Dawe ! Byose biragushobokera : igizayo iyi nkongoro ; nyamara ntibibe uko jye nshaka , ahubwo bibe uko wowe ushaka . »
41014037	Yezu aragaruka , asanga basinziriye ; abwira Petero ati « Simoni , urasinziriye , ntiwashoboye kuba maso isaha n’imwe ?
41014038	Nimube maso , musenge kugira ngo mutaza kugwa mu gishuko ; koko umutima w’umuntu uharanira ibyiza , ariko umubiri we ukagira intege nke . »
41014039	Yezu asubirayo , yongera kwambaza avuga nka mbere .
41014040	Hanyuma agarutse , asanga na none basinziriye , kuko amaso yabo yari aremerewe ; nuko ntibabona icyo bamusubiza .
41014041	Ubwa gatatu araza , arababwira ati « Noneho nimusinzire , muruhuke ! Nimurekere aho . Isaha irageze ; dore Umwana w’umuntu agiye gushyirwa mu maboko y’abanyabyaha .
41014042	Nimuhaguruke tugende ! Dore untanga ari hafi . »
41014043	Nuko ako kanya akivuga , Yuda umwe muri ba Cumi na babiri azana n’igitero cy’abantu bafite inkota n’ibibando , boherejwe n’abaherezabitambo bakuru , n’abigishamategeko , n’abakuru b’imiryango .
41014044	Umugambanyi yari yabahaye ikimenyetso , ati « Uwo nza guhobera nkamusoma , araba ari we : mumufate , maze mumujyane , mumenye ntabacike . »
41014045	Nuko Yuda araza yegera Yezu , ati « Mwigisha ! » ; nuko aramusoma .
41014046	Ba bandi bahita basumira Yezu ubwo , baramufata .
41014047	Umwe mu bari aho , akura inkota ayikubita umugaragu w’umuherezabitambo mukuru , amuca ugutwi .
41014048	Nuko Yezu arababwira ati « Mwaje kumfata mufite inkota n’ibibando nk’aho ndi igisambo !
41014049	Nyamara iminsi yose nabaga ndi kumwe namwe mu Ngoro y'Imana nigisha , ntimwamfashe . Ariko ibi bibereye kugira ngo Ibyanditswe byuzuzwe . »
41014050	Nuko bose bamusiga aho barahunga .
41014051	Hari umusore wari ukurikiye Yezu , yifubitse igishura cyonyine ; nuko baramufata .
41014052	We rero arabiyaka , abasigira igishura mu ntoki , ahunga yambaye ubusa .
41014053	Nuko Yezu bamushyira umuherezabitambo mukuru , maze abatware b’abaherezabitambo , n’abakuru b’imiryango , n’abigishamategeko , baraterana bose .
41014054	Petero akaba yari yamukurikiriye kure , kugera mu ngoro y’umuherezabitambo mukuru , maze yicarana n’abagaragu ku ikome , arota .
41014055	Ubwo rero abatware b’abaherezabitambo n’inama nkuru yose bashaka icyo bashinja Yezu kugira ngo bamucire urwo gupfa , ariko barakibura .
41014056	Benshi nanone bamushinjaga ibitari byo , n’ibyo bamushinje ntibabihuze .
41014057	Bamwe barahaguruka , bamushinja ibinyoma bavuga bati
41014058	« Twamwumvise avuga ati ’ Jyewe nzasenya iyi Ngoro yubatswe n’amaboko y’abantu , maze mu minsi itatu nubake indi itubakishijwe amaboko y’abantu . ’ »
41014059	Ariko no kuri ibyo , uko bamuregaga ntibabihuze .
41014060	Nuko umuherezabitambo mukuru arahaguruka , ahagarara hagati y’iteraniro , abaza Yezu ati « Nta cyo usubiza ku byo aba bantu bakurega ? »
41014061	We rero araceceka , ntiyagira icyo asubiza . Umuherezabitambo mukuru arongera aramubaza ati « Mbese uri Kristu , Umwana wa Nyagusingizwa ? »
41014062	Yezu arasubiza ati « Ndi we , byongeye kandi muzabona Umwana w’umuntu yicaye iburyo bwa Nyir’ububasha , munamubone aje ku bicu by’ijuru . »
41014063	Nuko umuherezabitambo mukuru ashishimura imyambaro ye , avuga ati « Abagabo bandi dushaka ni ab’iki ?
41014064	Mwiyumviye ukuntu atutse Imana . Mubitekerezaho iki ? » Bose bahamya ko akwiye gupfa .
41014065	Hanyuma bamwe batangira kumuvunderezaho amacandwe no kumupfuka mu maso , no kumukubita inshyi , bamubwira bati « Ngaho duhanurire ! » Abagaragu na bo bamukubita inshyi .
41014066	Icyo gihe Petero yari mu rugo , maze haza umwe mu baja b’umuherezabitambo mukuru .
41014067	Abonye Petero yota aramwitegereza , maze aramubwira ati « Nawe wari kumwe na Yezu w’i Nazareti ! »
41014068	Petero ahakana avuga ati « Ibyo simbizi , sinumva icyo ushaka kuvuga . » Arahaguruka , ajya ku irembo .
41014069	Wa muja yongera kumwitegereza , abwira abari aho ati « Koko uriya ni umwe muri bo ! »
41014070	We ariko arongera arahakana . Hashize akanya , abari aho babwira Petero bati « Ni ukuri , uri umwe muri bo ! Byongeye uri Umunyagalileya . »
41014071	Nuko we atangira kurahira yimazeyo ati « Uwo muntu muvuga , nta bwo muzi ! » Ako kanya isake ibika ubwa kabiri .
41014072	Nuko Petero yibuka ijambo Yezu yari yamubwiye ati « Isake itarabika ubwa kabiri , uzaba unyihakanye gatatu . » Nuko araturika ararira .
41015001	Mu gitondo kare , abatware b’abaherezabitambo bateranira hamwe n’abakuru b’imiryango n’abigishamategeko , mbese abagize inama nkuru bose . Bamaze kuboha Yezu , baramujyana bamushyikiriza Pilato .
41015002	Nuko Pilato aramubaza ati « Mbese uri umwami w’Abayahudi ? » Yezu aramusubiza ati « Urabyivugiye . »
41015003	Abatware b’abaherezabitambo bamurega byinshi .
41015004	Pilato arongera aramubaza ati « Nta cyo usubiza ? Ntiwumva ibyo bakurega byose ? »
41015005	Yezu ariko ntiyongera kugira icyo asubiza , Pilato biramutangaza cyane .
41015006	Buri munsi mukuru yabarekuriraga imwe mu mfungwa babaga bamusabye .
41015007	Ubwo rero mu buroko hakaba uwitwa Barabasi , wari wafatanywe n’abandi bagome bari biciye umuntu mu myivumbagatanyo .
41015008	Nuko rubanda rurazamuka , batangira gusaba Pilato ngo abagirire uko yabamenyereje .
41015009	Pilato arababaza ati « Murashaka ko mbarekurira umwami w’Abayahudi ? »
41015010	Yari azi neza ko abaherezabitambo bakuru bari bamutanze babitewe n’ishyari .
41015011	Ubwo ariko abaherezabitambo bakuru boshya rubanda gusaba ko abarekurira Barabasi .
41015012	Pilato arongera arababaza ati « Maze se ngire nte uwo mwita umwami w’Abayahudi ? »
41015013	Bo rero batera hejuru bati « Mubambe ku musaraba ! »
41015014	Pilato arababaza ati « Ikibi yakoze ni ikihe ? » Bo rero barushaho gutera hejuru bati « Mubambe ku musaraba ! »
41015015	Pilato ahitamo gushimisha rubanda , abarekurira Barabasi . Amaze gukubitisha Yezu , aramutanga ngo bajye kumubamba .
41015016	Nuko abasirikare bajyana Yezu mu gikari cy’ingoro ya Pilato , maze bakoranya igombaniro ryose .
41015017	Bamwambika igishura gitukura , nyuma baboha ikizingo cy’amahwa , bakimushyira ku mutwe .
41015018	Nuko batangira kumushungera bavuga bati « Turakuramya , Mwami w’Abayahudi ! »
41015019	Ubwo bamukubitisha urubingo mu mutwe , bakamuvunderezaho amacandwe , maze bagatera ivi imbere ye byo kumuramya .
41015020	Bamaze kumukwena batyo , bamwambura igishura gitukura , bamwambika imyambaro ye , baramushorera , bajya kumubamba .
41015021	Mu nzira , bafatirana Simoni w’i Sireni , se wa Alegisanderi na Rufusi , wiviraga mu murima , ngo amutwaze umusaraba .
41015022	Nuko bajyana Yezu ahantu hitwa Gologota , bikavuga ku Kibihanga .
41015023	Bamuha divayi ivanze n’indurwe ngo abinywe , ariko ntiyabyakira .
41015024	Nuko baramubamba . Hanyuma bigabanya imyambaro ye , bayikoreraho ubufindo ngo bamenye icyo buri wese yegukana .
41015025	Bamubambye ari ku isaha ya gatatu .
41015026	Hari kandi urubaho rwanditseho icyo azize , ngo « Umwami w’Abayahudi » .
41015027	Maze bamubambana n’abagome babiri , umwe iburyo undi ibumoso bwe .
41015029	Abahisi bakamutuka bazunguza umutwe kandi bavuga ngo « Ngaho da ! Wowe usenya Ingoro y’Imana maze ukongera ukayubaka mu minsi itatu ,
41015030	ikize ubwawe , wimanure ku musaraba ! »
41015031	Abatware b’abaherezabitambo hamwe n’abigishamategeko bamushinyaguriraga bavuga ngo « Yakijije abandi , none yananiwe kwikiza ubwe !
41015032	Kristu , Umwami wa Israheli , namanuke ku musaraba ubu ngubu , kugira ngo tubone maze twemere ! » Ndetse n’abari babambanywe na we , na bo baramutukaga .
41015033	Bigejeje ku isaha ya gatandatu , umwijima ucura ku isi yose , kugeza ku isaha ya cyenda .
41015034	Nuko ku isaha ya cyenda , Yezu avuga mu ijwi riranguruye ati « Eloyi , Eloyi , lama sabaktani ? » bivuga ngo « Mana yanjye , Mana yanjye , icyatumye untererana ni iki ? »
41015035	Bamwe mu bari aho bamwumvise , baravuga bati « Dore aratabaza Eliya ! »
41015036	Umwe ariruka , avika icyangwe muri divayi irura , maze agitunga ku rubingo , aramuhereza ngo anywe , avuga ati « Nimureke turebe niba Eliya aza kumumanura . »
41015037	Yezu arangurura ijwi cyane , nuko araca .
41015038	Maze umubambiko wo mu Ngoro y’Imana utanyukamo kabiri , kuva hejuru kugeza hasi .
41015039	Nuko umutegeka w’abasirikare , wari uhagaze imbere ye , abonye ko aciye atyo , aravuga ati « Koko , uyu yari umwana w’Imana ! »
41015040	Hari n’abagore bareberaga kure . Barimo Mariya Madalena , na Mariya nyina wa Yakobo muto na Yoze , na Salome ,
41015041	bajyaga bakurikira Yezu kandi bakamukorera igihe yari mu Galileya . Bari kumwe n’abandi bagore benshi bari barazamukanye na we ajya i Yeruzalemu .
41015042	Bugorobye , kuko hari ku mwiteguro w’isabato ,
41015043	Yozefu w’i Arimatiya , umujyanama w’umunyacyubahiro , wari utegereje na we Ingoma y’Imana , ashirika ubwoba aza kwa Pilato , maze asaba umurambo wa Yezu .
41015044	Pilato atangazwa n’uko yaba yapfuye , ahamagaza umutegeka w’abasirikare , amubaza niba hashize igihe apfuye .
41015045	Amaze kubyemezwa n’uwo mutegeka , yemerera Yozefu kujyana umurambo .
41015046	Yozefu , ngo amare kugura umwenda , amanura umurambo wa Yezu ku musaraba , awuzingiraho uwo mwenda , maze awushyingura mu mva yari yacukuwe mu rutare . Hanyuma ahirikira ibuye ku muryango w’imva .
41015047	Nuko Mariya Madalena na Mariya nyina wa Yoze bitegereza aho bamushyize .
41016001	Isabato irangiye , Mariya Madalena na Mariya nyina wa Yakobo na Solome , bagura imibavu yo kumusiga .
41016002	Nuko mu gitondo cya kare , ku wa mbere w’isabato , bajya ku mva , izuba rirashe .
41016003	Baravugana bati « Ni nde uri buduhirikire ibuye riri ku muryango w’imva ? »
41016004	Nuko bitegereje , babona ibuye rihirikiye iruhande ; nyamara ryari rinini cyane .
41016005	Binjiye mu mva , babona umusore wari wicaye iburyo , yambaye ikanzu yera , maze bashya ubwoba .
41016006	Nuko arababwira ati « Mwigira ubwoba . Murashaka Yezu w’i Nazareti , uwabambwe ku musaraba ; yazutse , ntakiri hano . Ngaho nimwirebere n’aho bari bamushyize .
41016007	Ahubwo nimujye kubwira abigishwa be , na Petero , ko abatanze mu Galileya ; ni ho muzamubonera nk’uko yabibabwiye . »
41016008	Basohoka mu mva bahunga , kuko umushyitsi n’ubwoba byari byabatashye . Nuko ntibagira uwo babibwira , kuko bari bafite ubwoba .
41016009	Yezu amaze kuzuka mu gitondo cy’uwa mbere w’isabato , abanza kubonekera Mariya Madalena , uwo yari yarirukanyemo roho mbi ndwi .
41016010	Nuko Mariya ajya kubimenyesha abari barabanye na we , bari bakiri mu mubabaro n’amarira .
41016011	Bumvise ko Yezu ari muzima , kandi ko yamubonye , ntibamwemera .
41016012	Hanyuma Yezu yongera kubonekera babiri muri bo , bari mu nzira bajya mu cyaro , bamubona asa ukundi .
41016013	Na bo bajya kubimenyesha abandi , ariko ntibabemera .
41016014	Hanyuma abonekera ba bandi Cumi n’umwe , bari ku meza , maze abatonganyiriza ukutemera kwabo n’umutima wabo unangiye , kuko bari banze kwemera abari bamubonye amaze kuzuka .
41016015	Ni bwo ababwiye ati « Nimujye mu isi hose , mwamamaze Inkuru Nziza mu biremwa byose .
41016016	Uzemera akabatizwa azakira ; utazemera azacibwa .
41016017	Dore kandi n’ibimenyetso bizaranga abazaba bemeye : mu izina ryanjye bazirukana roho mbi , bazavuga indimi nshya ,
41016018	bazafata inzoka ; nibagira kandi icyo banywa cyica , nta cyo kizabatwara ; bazaramburira ibiganza ku barwayi bakire . »
41016019	Nuko Nyagasani Yezu amaze kubabwira atyo , ajyanwa mu ijuru , maze yicara iburyo bw’Imana .
41016020	Naho bo baragenda , bajya kwigisha hose . Nyagasani yabibafashagamo , kandi ijambo ryabo akarikomeresha ibimenyetso byariherekezaga .
42001001	Ubwo benshi batangiye kwandika barondora ibyabaye muri twe ,
42001002	mbese nk’uko twabigejejweho n’ababyiboneye kuva mu ntangiriro , ari na bo bari bashinzwe kwamamaza ijambo ry’Imana ,
42001003	nanjye , maze kubaririza neza uko byagenze kuva bigitangira , niyemeje , nyakubahwa Tewofili , kukwandikira ayo mateka nyakurikiranyije ,
42001004	ngo umenye nyakuri ukuntu inyigisho washyikirijwe zihamye .
42001005	Ku ngoma ya Herodi , umwami wa Yudeya , hari umuherezabitambo wo mu cyiciro cya Abiya , akitwa Zakariya , n’umugore we akaba uwo mu muryango wa Aroni , akitwa Elizabeti .
42001006	Bombi bari intungane imbere y’Imana , bagakurikiza badatezuka amategeko n’amabwiriza yose ya Nyagasani .
42001007	Ariko nta mwana bari bafite , kuko Elizabeti yari ingumba ; byongeye bombi bari bageze mu zabukuru .
42001008	Igihe rero Zakariya yariho akora imihango y’ubuherezabitambo imbere y’Imana , mu mwanya ugenewe icyiciro cye ,
42001009	nk’uko abaherezabitambo babigenzaga , ubufindo buramufata ngo ajye gutwika ububani mu Ngoro ya Nyagasani .
42001010	Rubanda rwose rwasengeraga hanze igihe cyo gutwika ububani .
42001011	Nuko Umumalayika wa Nyagasani amubonekera ahagaze iburyo bw’urutambiro rw’ububani .
42001012	Zakariya amubonye arikanga , ubwoba buramutaha .
42001013	Ariko Malayika aramubwira ati « Wigira ubwoba , Zakariya , kuko isengesho ryawe ryashimwe : umugore wawe Elizabeti azakubyarira umuhungu , maze ukazamwita Yohani .
42001014	Azagutera ibyishimo n’umunezero , kandi benshi bazashimishwa n’ivuka rye ,
42001015	kuko azaba umuntu ukomeye mu maso ya Nyagasani . Ntazanywa divayi n’icyitwa inzoga cyose , kandi azuzura Roho Mutagatifu akiri mu nda ya nyina .
42001016	Azagarura abana benshi ba Israheli kuri Nyagasani , Imana yabo ,
42001017	kandi azagenda imbere y’Imana arangwa n’umutima n’ubushobozi nka Eliya , agira ngo yunge ababyeyi n’abana babo , no kugira ngo ab’ibigande abagire intungane , maze ategurire atyo Nyagasani umuryango umutunganiye . »
42001018	Nuko Zakariya abwira Malayika , ati « Nzabibwirwa n’iki , ko ndi umusaza , n’umugore wanjye akaba ageze mu zabukuru ? »
42001019	Malayika aramusubiza ati « Ndi Gaburiyeli uhora imbere y’Imana ; natumwe kukubwira no kukugezaho iyo nkuru nziza .
42001020	Nyamara guhera ubu ngubu ugiye kuba ikiragi ; ntuzongera kuvuga kugeza ku munsi ibyo bizaberaho , kuko utemeye ibyo nakubwiye bizagaragara igihe cyabyo kigeze . »
42001021	Ubwo rubanda rwari rutegereje Zakariya , rutangazwa n’uko yatinze mu Ngoro .
42001022	Aho asohokeye , ntiyari agishobora kuvuga , maze bamenya ko yabonekerewe mu Ngoro . Nuko aba uwo kubacira amarenga , akomeza kuba ikiragi .
42001023	Iminsi y’imihango y’ubuherezabitambo irangiye arataha .
42001024	Hashize iminsi , umugore we Elizabeti arasama , amara amezi atanu atajya ahagaragara , avuga ati
42001025	« Dore ibyo Nyagasani yangiriye , yarangobotse ankiza icyankozaga isoni mu bantu . »
42001026	Hahise amezi atandatu , Malayika Gaburiyeli atumwa n’Imana , mu mugi wo mu Galileya witwa Nazareti ,
42001027	ku mukobwa w’isugi wari warasabwe n’umusore witwa Yozefu , wo mu muryango wa Dawudi ; uwo mukobwa yitwaga Mariya .
42001028	Malayika aza iwabo , aramubwira ati « Ndakuramutsa , mutoni w’Imana ; Nyagasani ari kumwe nawe . »
42001029	Yumvise ayo magambo , arikanga , yibaza icyo iyo ndamutso ivuga .
42001030	Malayika aramubwira ati « Wigira ubwoba , Mariya , kuko wagize ubutoni ku Mana .
42001031	Dore ugiye gusama inda , ukazabyara umuhungu , maze ukazamwita izina rya Yezu .
42001032	Azaba umuntu ukomeye , kandi bazamwita Mwene Nyir’ijuru . Nyagasani Imana azamwegurira ingoma ya se Dawudi ;
42001033	azategeka umuryango wa Yakobo ubuziraherezo , ingoma ye ntizashira . »
42001034	Nuko Mariya abwira Malayika , ati « Ibyo bizashoboka bite , kandi nta mugabo mfite ? »
42001035	Malayika aramusubiza ati « Roho Mutagatifu azakumanukiraho , maze ububasha bwa Nyir’ijuru bukubundikire mu gicucu cye , ndetse ugiye kuvuka azaba intungane , kandi azitwa Umwana w’Imana .
42001036	Dore Elizabeti mwene wanyu , na we yasamiye mu zabukuru ; uku kwezi ni ukwa gatandatu , kandi ubundi yitwaga ingumba ,
42001037	koko nta kinanira Imana . »
42001038	Mariya aravuga ati « Ndi umuja wa Nyagasani ; byose bimbeho nk’uko ubivuze . » Nuko Malayika amusiga aho aragenda .
42001039	Muri iyo minsi , Mariya yarahagurutse agenda yihuta , ajya mu misozi miremire , mu mugi wa Yuda ,
42001040	agera kwa Zakariya , aramutsa Elizabeti .
42001041	Nuko Elizabeti yumvise indamutso ya Mariya , umwana atwite yisimbiza mu nda , maze Elizabeti yuzura Roho Mutagatifu .
42001042	Arangurura ijwi ati « Wahebuje abagore bose umugisha , n’Umwana utwite arasingizwa .
42001043	Mbikesha iki kugira ngo nyina w’Umutegetsi wanjye angenderere ?
42001044	Dore mbaye ncyumva indamutso yawe , umwana yisimbagizanya ibyishimo mu nda yanjye .
42001045	Urahirwa , wowe wemeye ko ibyo watumweho na Nyagasani bizaba . »
42001046	Nuko Mariya na we aravuga ati
42001047	« Umutima wanjye urasingiza Nyagasani , kandi uhimbajwe n’Imana Umukiza wanjye .
42001048	Kuko yibutse umuja we utavugwaga ; rwose , kuva ubu amasekuruza yose azanyita umuhire .
42001049	Ushoborabyose yankoreye ibitangaza , Izina rye ni ritagatifu .
42001050	Impuhwe ze zisesekarizwa abamutinya , bo mu bihe byose .
42001051	Yagaragaje ububasha bw’amaboko ye , atatanya abantu birata ;
42001052	yahanantuye abakomeye abakura ku ntebe zabo , maze akuza ab’intamenyekana ;
42001053	abashonje yabagwirije ibintu , abakungu abasezerera amara masa ;
42001054	yagobotse Israheli umugaragu we , bityo yibuka impuhwe ze ,
42001055	nk’uko yari yarabibwiye abakurambere bacu , abigirira Abrahamu n’urubyaro rwe iteka . »
42001056	Mariya yamaranye na Elizabeti nk’amezi atatu , abona gutaha .
42001057	Nuko Elizabeti ageze igihe cyo kubyara , abyara umwana w’umuhungu .
42001058	Abaturanyi na bene wabo , bumvise ko Nyagasani yamugiriye ubuntu , bafatanya na we kwishima .
42001059	Ku munsi wa munani , baza kugenya umwana , bashaka kumwita Zakariya nka se .
42001060	Ariko nyina aravuga ati « Oya , aritwa Yohani . »
42001061	Baramubwira bati « Nta muntu wo mu muryango wanyu wigeze kwitwa iryo zina ! »
42001062	Nuko babaza se mu marenga uko yifuza kwita umwana .
42001063	Zakariya yaka akabaho , maze yandikaho aya magambo : « Izina rye ni Yohani . » Bose baratangara .
42001064	Ako kanya umunwa we urabumbuka , n’ururimi rwe ruragobodoka , maze atangira kuvuga , asingiza Imana .
42001065	Nuko ubwoba butaha abaturanyi babo bose , n’abo mu misozi yo mu Yudeya , bakwiza hose ibyabaye .
42001066	Ababyumvaga bose bakomezaga kubizirikana mu mitima , bibaza bati « Uyu mwana azamera ate , ko ububasha bwa Nyagasani buri kumwe na we ? »
42001067	Nuko se Zakariya yuzura Roho Mutagatifu , ahanura avuga ati
42001068	« Nihasingizwe Nyagasani , Imana ya Israheli , kuko yasuye umuryango we kandi akawukiza .
42001069	Yatugoboreye ububasha budukiza mu nzu ya Dawudi umugaragu we ,
42001070	nk’uko abahanuzi be batagatifu bari barabitumenyesheje kuva kera
42001071	ko azadukiza abanzi bacu , akatugobotora mu nzara z’abatwanga bose .
42001072	Yagiriye impuhwe ababyeyi bacu , maze yibuka isezerano rye ritagatifu ,
42001073	ya ndahiro yarahiye Abrahamu umubyeyi wacu ,
42001074	avuga ko namara kutugobotora mu maboko y’abanzi bacu , azaduha kumukorera nta cyo twikanga ,
42001075	turangwa n’ubuyoboke hamwe n’ubutungane , iminsi yose y’ukubaho kwacu .
42001076	Nawe rero wa kana we , uzitwa umuhanuzi w’Umusumbabyose , kuko uzabanziriza Nyagasani ngo umutegurire amayira ,
42001077	ukamenyesha umuryango we umukiro , bazakesha kubabarirwa ibyaha byabo .
42001078	Koko Imana yacu igira impuhwe zihebuje , ari na zo zatumye Zuba‐rirashe amanuka mu ijuru aje kudusura ,
42001079	akabonekera abari batuye mu mwijima no mu gicucu cy’urupfu , kugira ngo atuyobore mu nzira y’amahoro . »
42001080	Umwana uko yakuraga , ni na ko yungukaga ubwenge . Nuko yibera ahantu h’ubutayu kugeza igihe yigaragaje imbere ya Israheli .
42002001	Muri iyo minsi , Kayizari Ogusito yaciye iteka ryo kubarura abantu bo mu bihugu byose yategekaga .
42002002	Iryo barura rya mbere ryabaye igihe Kwirini yari umutware wa Siriya .
42002003	Bose bajyaga kwiyandikisha , buri muntu mu mugi we .
42002004	Yozefu na we ava mu mugi wa Nazareti ho mu Galileya , ajya mu mugi wa Dawudi witwaga Betelehemu yo mu Yudeya , kuko yari uwo mu muryango wa Dawudi ,
42002005	agira ngo abarwe , we n’umugore we Mariya wari utwite .
42002006	Nuko bagezeyo , umunsi wo kubyara uragera .
42002007	Abyara umuhungu we w’imfura , amworosa utwenda , amuryamisha mu kavure , kuko nta wundi mwanya ukwiye bari babonye aho bacumbika .
42002008	Muri ako karere hari abashumba barariraga amatungo yabo ku gasozi .
42002009	Nuko Umumalayika wa Nyagasani abahagarara iruhande , ikuzo rya Nyagasani ribasesekazaho urumuri , maze bashya ubwoba .
42002010	Malayika arababwira ati « Mwigira ubwoba , kuko mbazaniye inkuru ikomeye cyane , izashimisha umuryango wose .
42002011	None , mu mugi wa Dawudi , mwavukishije Umukiza ari we Kristu Nyagasani .
42002012	Dore ikimenyetso kimubabwira : murasanga uruhinja rworoshe utwenda , ruryamye mu kavure . »
42002013	Nuko ako kanya , inteko y’ingabo zo mu ijuru yifatanya na wa Mumalayika , basingiza Imana bavuga bati
42002014	« Imana nikuzwe mu bushorishori bw’ijuru , kandi mu nsi abo ikunda bahorane amahoro . »
42002015	Abamalayika babasiga aho , basubira mu ijuru . Nuko abashumba bajya inama bati « Nimucyo tujye i Betelehemu , turebe ibyabaye Nyagasani atumenyesheje . »
42002016	Nuko bagenda bihuta , basanga Mariya na Yozefu , n’uruhinja ruryamye mu kavure .
42002017	Bamaze kureba bamenyesha hose ibyo bari babwiwe kuri uwo Mwana .
42002018	Maze ababumvaga bose , batangazwa n’ibyo abashumba bavugaga .
42002019	Mariya we yashyinguraga mu mutima we ibyabaye byose , akabizirikana .
42002020	Nuko abashumba bataha bakuza Imana kandi bayisingiza , babitewe n’ibyo bari babonye kandi bumvise bihuje n’uko bari babibwiwe .
42002021	Hashize iminsi munani , igihe cyo kugenya Umwana kiragera ; bamwita izina rya Yezu , Malayika yari yamwise atarasamwa .
42002022	Umunsi w’isukurwa ryabo wategetswe na Musa uragera , bamujyana i Yeruzalemu kumutura Nyagasani ,
42002023	nk’uko byanditse mu itegeko rya Nyagasani , ngo « Umuhungu wese w’imfura azaba intore y’umwihariko wa Nyagasani . »
42002024	Bari bajyanywe kandi no gutura igitambo cy’intungura ebyiri cyangwa inuma ebyiri bakurikije itegeko rya Nyagasani .
42002025	Icyo gihe , i Yeruzalemu hari umuntu witwaga Simewoni ; yari intungane kandi yubaha Imana . Yari ategereje ihumure rya Israheli , kandi Roho Mutagatifu yari amurimo .
42002026	Byongeye Roho Mutagatifu yari yaramuhishuriye ko atazapfa atabonye Kristu wa Nyagasani .
42002027	Nuko Simewoni aza mu Ngoro y'Imana abibwirijwe na Roho Mutagatifu . Igihe Ababyeyi b’Umwana Yezu bamuzanye ngo bamurangirizeho ibyategetswe ,
42002028	na we amwakira mu biganza bye , ashimira Imana avuga ati
42002029	« Nyagasani , noneho sezerera umugaragu wawe mu mahoro nk’uko wabivuze ;
42002030	kuko amaso yanjye yabonye agakiza kawe ,
42002031	wageneye imiryango yose .
42002032	Ni we rumuri ruboneshereza amahanga , akaba n’ikuzo ry’umuryango wawe Israheli ! »
42002033	Se na nyina batangazwaga n’ibyo bamuvugagaho .
42002034	Nuko Simewoni arabashima , maze abwira Mariya , nyina wa Yezu , ati « Dore uyu nguyu yashyiriweho kubera benshi muri Israheli impamvu yo korama cyangwa gukira , azaba n’ikimenyetso bazagiriraho impaka .
42002035	Nawe kandi inkota izakwahuranya umutima . Bityo ibitekerezo biri mu mitima ya benshi bigaragare . »
42002036	Hakaba n’umuhanuzikazi Ana , umukobwa wa Fanuweli wo mu muryango wa Azeri ; yari ageze mu zabukuru . Nyuma y’ubusugi bwe , yamaranye n’umugabo we imyaka irindwi ,
42002037	hanyuma aba umupfakazi kugeza mu kigero cy’imyaka mirongo inani n’ine . Ntiyavaga mu Ngoro , agakorera Imana umunsi n’ijoro , asiba kurya kandi asenga .
42002038	Nuko uwo mwanya na we arahagoboka , atangira gusingiza Imana , no gutekerereza iby’uwo mwana abari bategereje ugukira kwa Yeruzalemu .
42002039	Bamaze gutunganya ibyategetswe na Nyagasani , basubira mu Galileya mu mugi wabo wa Nazareti .
42002040	Nuko umwana arakura , arakomera , abyirukana ubwenge , yuzuye ubwitonzi , afite n’ubutoni ku Mana .
42002041	Uko umwaka utashye ababyeyi be bajyaga i Yeruzalemu guhimbaza umunsi mukuru wa Pasika .
42002042	Nuko umwana amaze imyaka cumi n’ibiri , bajyanayo uko babimenyereye ku munsi mukuru .
42002043	Iminsi mikuru irangiye barataha , umwana Yezu asigara i Yeruzalemu ababyeyi be batabizi .
42002044	Bagenda urugendo rw’umunsi wose , bakeka ko ari mu bo bagendanaga . Hanyuma bamushakira muri bene wabo no mu bamenyi .
42002045	Bamubuze , basubira i Yeruzalemu bamushaka .
42002046	Hashize iminsi itatu bamusanga mu Ngoro y'Imana , yicaye hagati y’abigisha , abateze amatwi kandi abasiganuza .
42002047	Abamwumvaga bose batangariraga ubwenge bwe n’amagambo yabasubizaga .
42002048	Ababyeyi be bamubonye barumirwa , maze nyina aramubwira ati « Mwana wanjye , watugenje ute ? Jye na so twagushakanye umutima uhagaze . »
42002049	Arabasubiza ati « Mwanshakiraga iki ? Muyobewe ko ngomba kuba mu Nzu ya Data ? »
42002050	Bo ariko ntibasobanukirwa n’ibyo ababwiye .
42002051	Nuko ajyana na bo i Nazareti , agahora abumvira . Nyina abika ibyo byose mu mutima we .
42002052	Uko Yezu yakuraga , ni ko yungukaga ubwenge n’igihagararo , anyuze Imana n’abantu .
42003001	Nuko mu mwaka wa cumi n’itanu w’ingoma ya Tiberi Kayizari , igihe Ponsiyo Pilato yatwaraga Yudeya , Herodi na we atwara Galileya , murumuna we Filipo atwara igihugu cya Itureya n’icya Tirakoniti , na Lizaniya atwara Abileni ,
42003002	Ana na Kayifa ari abaherezabitambo bakuru , ijambo ry’Imana ribwirwa Yohani mwene Zakariya ari mu butayu .
42003003	Aherako agenda akarere kose ka Yorudani , yigisha ko abantu bagomba kwisubiraho bakabatizwa kugira ngo bagirirwe imbabazi z’ibyaha byabo ,
42003004	nk’uko byanditswe mu gitabo cy’ibyavuzwe na Izayi umuhanuzi ngo « Ni ijwi ry’uvugira mu butayu aranguruye ati ’ Nimutegure inzira ya Nyagasani , muringanize aho azanyura !
42003005	Imanga yose yuzuzwe , umusozi wose n’akanunga bisizwe , ahantu hagoramye hagororwe , n’inzira z’urubuye zitungane .
42003006	Maze umuntu wese azabone umukiro uturutse ku Mana . ’ »
42003007	Yohani yabwiraga abantu bamusangaga bagira ngo ababatize , ati « Mwa nyoko z’impiri mwe , ni nde wababwirije guhunga uburakari bwegereje ?
42003008	Noneho nimugaragaze imigenzereze ikwiranye n’ukwisubiraho nyako ! Kandi ntimwitwaze ngo ’ Abrahamu ni we mubyeyi wacu ! ’ Ndetse mbiberurire , aya mabuye muruzi , Imana ishobora kuyabyutsamo abana ba Abrahamu !
42003009	Dore intorezo irambitse ku mizi y’ibiti ; noneho igiti cyose kitera imbuto nziza kigiye gutemwa maze gicanwe . »
42003010	Inteko y’abantu ikabaza Yohani iti « Tubigenze dute ? »
42003011	Na we akabasubiza ati « Ufite amakanzu abiri agabane n’utayafite , n’ufite icyo kurya , na we agenze atyo . »
42003012	Abasoresha na bo bazaga kwibatirisha bakamubaza bati « Mwigisha , dukore iki ? »
42003013	Arabasubiza ati « Ntimugasoreshe ibirenze ibyategetswe . »
42003014	Abasirikare na bo baramubaza bati « Twebwe se , dukore iki ? » Arabasubiza ati « Ntimukagire uwo murenganya n’uwo mubeshyera , kandi munyurwe n’igihembo cyanyu . »
42003015	Kuko rubanda rwari rutegereje , kandi bose bibaza mu mutima wabo niba Yohani atari we Kristu ,
42003016	Yohani ni ko guterura abwira bose ati « Jyewe mbabatirisha amazi , ariko haje undi undusha ububasha , sinkwiriye ndetse no gupfundura udushumi tw’inkweto ze ; we azababatiriza muri Roho Mutagatifu n’umuriro .
42003017	Afite urutaro mu ntoki , kandi agiye gukubura imbuga ye : hanyuma azahunika ingano mu kigega cye , naho imishishi ayitwikishe umuriro utazima . »
42003018	Nguko uko Yohani yahuguraga rubanda mu nyigisho nyinshi , abagezaho Inkuru Nziza .
42003019	Icyo gihe kandi Yohani yacyashye umutware Herodi kubera Herodiya , umugore wa murumuna we yari yaracyuye , no kubera ibindi bibi yakoraga .
42003020	Nyamara Herodi we arushaho kugira nabi , afungisha Yohani .
42003021	Nuko rubanda rwose rumaze kubatizwa , mu gihe Yezu na we amaze kubatizwa asenga , ijuru rirakinguka ,
42003022	maze Roho Mutagatifu amumanukiraho bamubona ameze nk’inuma . Nuko ijwi rituruka mu ijuru riti « Uri Umwana wanjye , nakwibyariye none . »
42003023	Igihe Yezu atangiye kwigisha , yari afite nk’imyaka mirongo itatu , kandi uko abantu bibwiraga , yari mwene Yozefu wa Heli ,
42003024	wa Matati , wa Levi , wa Meliki , wa Yanayi , wa Yozefu ,
42003025	wa Matatiyasi , wa Amosi , wa Nawumu , wa Esili , wa Nagayi ,
42003026	wa Mahati , wa Matatiyasi , wa Semeyini , wa Yozefu , wa Yoda ,
42003027	wa Yohanani , wa Resa , wa Zorobabeli , wa Salatiyeli , wa Neri ,
42003028	wa Meliki , wa Adi , wa Kozamu , wa Elimadamu , wa Eri ,
42003029	wa Yezu , wa Eliyezeri , wa Yorimi , wa Matati , wa Levi ,
42003030	wa Simewoni , wa Yuda , wa Yozefu , wa Yonamu , wa Eliyakimi ,
42003031	wa Meleya , wa Mena , wa Matata , wa Natami , wa Dawudi ,
42003032	wa Yese , wa Yobedi , wa Bowozi , wa Sala , wa Nasoni ,
42003033	wa Aminadabu , wa Adimini , wa Arini , wa Esiromi , wa Faresi , wa Yuda ,
42003034	wa Yakobo , wa Izaki , wa Abrahamu , wa Tara , wa Nakori ,
42003035	wa Serugi , wa Ragawu , wa Faleki , wa Heberi , wa Sala ,
42003036	wa Kayinamu , wa Arufagasadi , wa Semu , wa Nowa , wa Lameki ,
42003037	wa Matusala , wa Henoki , wa Yareti , wa Maleleyeli , wa Kayinamu ,
42003038	wa Enoshi , wa Seti , wa Adamu , w’Imana .
42004001	Yezu ava ku nkombe ya Yorudani yuzuye Roho Mutagatifu , maze ajyanwa na Roho Mutagatifu mu butayu .
42004002	Ahamara iminsi mirongo ine ashukwa na Sekibi ; ntiyagira icyo arya muri iyo minsi , maze ishize arasonza .
42004003	Nuko Sekibi aramubwira ati « Niba uri Umwana w’Imana , tegeka iri buye rihinduke umugati . »
42004004	Yezu aramusubiza ati « Haranditswe ngo ’ Umuntu ntatungwa n’umugati gusa . ’ »
42004005	Sekibi amujyana ahantu hirengeye , mu kanya gato amwereka ibihugu byose byo ku isi ,
42004006	aramubwira ati « Nzaguha gutegeka biriya bihugu byose , nguhe n’ubukire bwabyo , kuko nabihawe kandi nkabigabira uwo nshatse .
42004007	Wowe rero nundamya , biriya byose biraba ibyawe . »
42004008	Yezu aramusubiza ati « Haranditswe ngo ’ Uzaramya Nyagasani Imana yawe , abe ari we uzasenga wenyine . ’ »
42004009	Noneho amujyana i Yeruzalemu , amuhagarika ku gasongero k’Ingoro , maze aramubwira ati « Niba uri Umwana w’Imana , ngaho simbuka !
42004010	Kuko handitswe ngo ’ Izategeka abamalayika bayo bakurinde . ’
42004011	Kandi ngo ’ Bazagusama kugira ngo udatsitara ku ibuye . ’ »
42004012	Yezu aramusubiza ati « Byaravuzwe ngo ’ Ntuzagerageze Nyagasani Imana yawe . ’ »
42004013	Sekibi amaze kumushuka ku buryo bwose , amusiga aho , ariko amuteze ikindi gihe .
42004014	Nuko Yezu asubira mu Galileya yuzuye ububasha bwa Roho Mutagatifu , aba ikirangirire mu gihugu cyose .
42004015	Yigishirizaga mu masengero yabo , maze bose bakamushima .
42004016	Nuko Yezu ajya i Nazareti , aho yari yararerewe , maze nk’uko yabimenyereye , yinjira mu isengero ku munsi w’isabato ; nuko arahaguruka ngo asome Ibyanditswe bitagatifu .
42004017	Bamuhereza igitabo cy’umuhanuzi Izayi , arakibumbura , abona ahanditse ngo
42004018	« Roho wa Nyagasani arantwikiriye , kuko yantoye akansiga amavuta , agira ngo ngeze Inkuru Nziza ku bakene , ntangarize imbohe ko zibohowe , n’impumyi ko zihumutse , n’abapfukiranwaga ko babohowe ,
42004019	kandi namamaze umwaka w’impuhwe za Nyagasani . »
42004020	Yezu abumba igitabo , agisubiza umuhereza , maze aricara ; mu isengero bose bari bamuhanze amaso .
42004021	Nuko atangira kubabwira ati « Ibiri mu isomo mumaze kumva , mumenye ko byujujwe uyu munsi . »
42004022	Bose baramushima , kandi batangazwa n’amagambo y’ineza yababwiraga . Ni ko kuvuga bati « Uyu si mwene Yozefu ? »
42004023	Yezu arababwira ati « Nta gushidikanya mugiye kuncira wa mugani ngo ’ Muganga , banza wivure ubwawe ! ’ Twumvise ibyo wakoreye i Kafarinawumu byose , ngaho bikorere na hano iwanyu . »
42004024	Yungamo ati « Ndababwira ukuri : nta muhanuzi ushimwa iwabo .
42004025	Ndababwiza ukuri rwose : hariho abapfakazi benshi muri Israheli mu gihe cya Eliya , ubwo imvura yamaraga imyaka itatu n’amezi atandatu itagwa , inzara ikoreka igihugu cyose ;
42004026	nyamara muri bo nta n’umwe Eliya yoherejweho , uretse umupfakazi w’i Sareputa ho mu gihugu cya Sidoni .
42004027	Hari kandi n’ababembe benshi muri Israheli mu gihe cy’umuhanuzi Elisha ; nyamara muri bo nta n’umwe wakijijwe , uretse Nahamani w’Umusiriya . »
42004028	Abari mu isengero bumvise ayo magambo , bose barabisha ,
42004029	nuko bahagurukira icyarimwe , bamusohora mu mugi wabo , bamujyana hejuru y’imanga y’umusozi umugi wabo wari wubatseho , bagira ngo bahamurohe .
42004030	Nyamara we abanyura hagati arigendera .
42004031	Nuko amanukira i Kafarinawumu umugi wo muri Galileya , ahigishiriza ku munsi w’isabato .
42004032	Batangariraga inyigisho ze , kuko yavugaga nk’umuntu ufite ububasha .
42004033	Ubwo nyine , mu isengero ryabo hakaba umuntu wahanzweho na roho mbi , nuko itera hejuru cyane iti
42004034	« Ayi we ! Uradushakaho iki , Yezu w’i Nazareti ? Waje kuturimbura ! Nzi uwo uri we : uri Intungane y’Imana . »
42004035	Yezu ayibwira ayikangara , ati « Ceceka , kandi uve muri uwo muntu ! » Nuko roho mbi imutura hasi imbere ya bose , imuvamo nta cyo imutwaye .
42004036	Bose ubwoba burabataha , baravugana bati « Mbega ijambo rikomeye ! Dore arategekesha roho mbi ubushobozi n’ububasha zikamenengana ! »
42004037	Nuko Yezu aba ikirangirire muri ako karere kose .
42004038	Yezu ava mu isengero , ajya mu rugo rwa Simoni . Ubwo rero nyirabukwe wa Simoni yari yahinduwe ahinda umuriro mwinshi , baramumwingingira ngo arebe uko amugira .
42004039	Amwunama hejuru , ategeka umuriro kumuvamo , maze koko urazima . Ako kanya arabyuka , arabazimanira .
42004040	Izuba rimaze kurenga , abari bafite abarwayi bafashwe n’indwara z’amoko yose , barabamuzanira ; we abaramburiraho ibiganza , arabakiza .
42004041	Roho mbi na zo zavaga mu bantu benshi zisakabaka ziti « Uri Umwana w’Imana ! » Nyamara akazicyaha , azibuza kuvuga , kuko zari zizi ko ari we Kristu .
42004042	Ngo bucye , arasohoka ajya ahantu hiherereye . Abantu baramushaka , baramwinginga ngo yoye kubasiga .
42004043	Ariko arababwira ati « No mu yindi migi ngomba kuhamamaza Inkuru Nziza y’Ingoma y’Imana , kuko ari cyo natumwe . »
42004044	Nuko ajya kwigisha mu masengero yo muri Yudeya .
42005001	Umunsi umwe , abantu benshi bamuniganagaho bashaka kumva ijambo ry’Imana ; naho we akaba ahagaze ku nkombe y’ikiyaga cya Genezareti .
42005002	Nuko abona amato abiri ku nkombe y’ikiyaga ; abarobyi bari bayavuyemo boza inshundura zabo .
42005003	Ajya mu bwato bumwe bwari ubwa Simoni , amusaba kubutsura gato . Nuko aricara , maze yigisha abantu ari mu bwato .
42005004	Amaze kwigisha , abwira Simoni ati « Erekeza ubwato mu mazi magari , murohe inshundura zanyu , murobe . »
42005005	Simoni aramusubiza ati « Mwigisha , twagotse ijoro ryose , ntitwagira icyo dufata , ariko ubwo ubivuze , ngiye kuroha inshundura . »
42005006	Baraziroha , maze bafata amafi menshi cyane , inshundura zabo zenda gucika .
42005007	Barembuza bagenzi babo bari mu bundi bwato ngo babafashe . Baraza , buzuza amato yombi , bigeza aho yenda kurohama .
42005008	Simoni Petero abibonye , apfukama imbere ya Yezu , avuga ati « Igirayo , Nyagasani , kuko ndi umunyabyaha ! »
42005009	Koko , ubwoba bwari bwamutashye , we na bagenzi be , babonye ayo mafi yose bari bamaze kuroba .
42005010	Barimo Yakobo na Yohani bene Zebedeyi bagenzi ba Simoni . Nuko Yezu abwira Simoni ati « Witinya , kuva ubu uzajya uroba abantu . »
42005011	Nuko bagarura amato yabo ku nkombe , basiga aho byose , baramukurikira .
42005012	Igihe Yezu yari muri umwe muri iyo migi , hatunguka umuntu wamazwe n’ibibembe . Abonye Yezu , yikubita imbere ye , amwinginga agira ati « Nyagasani , ubishatse wankiza . »
42005013	Yezu arambura ikiganza , amukoraho , avuga ati « Ndabishatse , kira . » Ako kanya ibibembe bye birakira .
42005014	Nuko amubuza kugira uwo abibwira , agira ati « Ahubwo genda , wiyereke umuherezabitambo , kandi uture ibyo Musa yategetse abahumanuwe , maze bibabere icyemezo cy’uko wakize . »
42005015	Barushaho kumuvuga cyane , bituma abantu benshi bashikira kumwumva no gukizwa indwara zabo .
42005016	We ariko akanyuzamo akajya ahiherereye , agasenga .
42005017	Umunsi umwe , Yezu yariho yigisha , imbere ye hicaye Abafarizayi n’abigishamategeko baturutse mu nsisiro zose za Galileya n’iza Yudeya , n’abavuye i Yeruzalemu . Ububasha bwa Nyagasani bwari bumurimo , bugatuma akiza indwara .
42005018	Nuko haza abantu bari bahetse ikirema , bashaka kucyinjiza ngo bagishyire imbere ye .
42005019	Babura aho bakinyuza , kubera ubwinshi bw’abantu bari aho . Nuko burira inzu , bayikuraho amategura , bururukiriza ingobyi cyarimo imbere ya Yezu , hagati y’abari aho .
42005020	Abonye ukwemera kwabo , Yezu aravuga ati « Wa muntu we , ibyaha byawe urabikijijwe . »
42005021	Abigishamategeko n’Abafarizayi batangira kwibaza bati « Uyu utuka Imana ni muntu ki ? Ni nde ushobora gukiza ibyaha atari Imana yonyine ? »
42005022	Yezu amenye ibitekerezo byabo , arababwira ati « Ni iki gituma mutekereza mutyo mu mitima yanyu ?
42005023	Icyoroshye ni ikihe : ari ukuvuga ngo ’ Ibyaha byawe urabikijijwe ’ , cyangwa kuvuga ngo ’ Haguruka ugende ’ ?
42005024	Nyamara kugira ngo mumenye ko Umwana w’umuntu afite ububasha bwo gukiza ibyaha mu nsi . . . » , abwira ikirema ati « Ndabikubwiye : haguruka , ufate ingobyi yawe witahire ! »
42005025	Ako kanya , ahaguruka bamureba , ajyana ingobyi yari aryamyemo , ataha asingiza Imana .
42005026	Nuko bose barumirwa , basingiza Imana , kandi barakangarana , bakavuga bati « Uyu munsi twabonye ibintu bitangaje ! »
42005027	Ibyo birangiye , Yezu arasohoka , yitegereza umusoresha witwa Levi wari wicaye mu biro bya gasutamo . Nuko aramubwira ati « Nkurikira . »
42005028	Undi aherako ahaguruka , asiga byose , aramukurikira .
42005029	Nuko Levi amujyana iwe , amukorera umunsi mukuru wo kumuzimanira . Kandi ku meza hamwe na bo , hari abasoresha n’abandi benshi basangiraga .
42005030	Abafarizayi n’abigishamategeko babo bijujutira abigishwa be bababwira bati « Kuki murya kandi mukanywera hamwe n’abasoresha n’abanyabyaha ? »
42005031	Yezu aba ari we ubasubiza ati « Abazima si bo bakeneye umuvuzi , ahubwo ni abarwayi .
42005032	Erega sinazanywe no guhamagara intungane , ahubwo nazanywe n’abanyabyaha , kugira ngo bisubireho . »
42005033	Bo baramubwira bati « Abigishwa ba Yohani basiba kurya kenshi kandi bagasenga , n’ab’Abafarizayi na bo ni uko , naho abawe baririra bakinywera ! »
42005034	Ariko Yezu arabasubiza ati « Mushobora mute kwiriza ubusa abakwe , kandi umukwe akiri kumwe na bo ?
42005035	Ariko hari igihe umukwe azabavanwamo , ubwo rero muri iyo minsi , bazasiba kurya . »
42005036	Yungamo abacira uyu mugani ati « Nta we utabura ikiremo ku gishura gishya ngo agitere ku gishura gishaje . Agenje atyo , yaba yangije igishura gishya , kandi icyo kiremo kivuyeho , nticyaba gikwiranye n’icyo gishura gishaje !
42005037	Nta n’ushyira divayi nshya mu masaho ashaje , kuko divayi nshya yasandaza amasaho , divayi ikameneka , kandi amasaho akaba apfuye ubusa .
42005038	Ahubwo igikwiye ni ugushyira divayi nshya mu masaho mashya .
42005039	Kandi nta wanyoye divayi ikuze wifuza kunywa ikiri nshya , kuko aba avuga ati ’ Divayi imaze iminsi ni yo nziza . ’ »
42006001	Nuko ku munsi umwe w’isabato , Yezu anyura mu mirima yeze , abigishwa be bamamfuza amahundo y’ingano , bayavungira mu ntoki , barazirya .
42006002	Abafarizayi bamwe baravuga bati « Ni iki gituma mukora ibibujijwe ku isabato ? »
42006003	Yezu arabasubiza ati « Ntimwasomye uko Dawudi yabigenjeje igihe yari ashonje , we n’abo bari kumwe ?
42006004	Uko yinjiye mu Ngoro y’Imana , agafata imigati y’umumuriko , akayiryaho , akayihaho n’abo bari kumwe , kandi yari igenewe abaherezabitambo bonyine ? »
42006005	Nuko yungamo ati « Umwana w’umuntu ni we mugenga w’isabato . »
42006006	Ku wundi munsi w’isabato , Yezu yinjira mu isengero , arigisha . Ubwo hakaba umuntu ufite ikiganza cy’iburyo cyumiranye .
42006007	Abigishamategeko n’Abafarizayi baramugenzura ngo barebe ko amukiza ku munsi w’isabato , maze babone icyo bamurega .
42006008	We rero amenya ibitekerezo byabo , abwira uwo muntu wari ufite ikiganza cyumiranye , ati « Haguruka , uhagarare hano hagati ! » Arahaguruka , arahagarara .
42006009	Nuko Yezu arababwira ati « Reka mbabaze : icyemewe ku munsi w’isabato ni ikihe ? Ari ukugira neza , cyangwa ari ukugira nabi ? Ari ugukiza umuntu , cyangwa se kumwica ? »
42006010	Nuko abararanganyamo amaso , maze abwira wa muntu ati « Rambura ikiganza cyawe . » Abigenza atyo , ikiganza cye giherako kirakira .
42006011	Ariko bo barabisha , basigara bashaka uko bagenza Yezu .
42006012	Muri iyo minsi , Yezu ajya ku musozi gusenga , ijoro arikesha asenga Imana .
42006013	Bukeye , ahamagara abigishwa be , abatoramo cumi na babiri , abita intumwa .
42006014	Ni bo b’aba : Simoni yise Petero , na Andereya murumuna we , na Yakobo , na Yohani , na Filipo , na Baritolomayo ,
42006015	na Matayo , na Tomasi , na Yakobo mwene Alufeyi , na Simoni bitaga Murwanashyaka ,
42006016	na Yuda mwene Yakobo , na Yuda Isikariyoti , wa wundi wabaye umugambanyi .
42006017	Nuko Yezu amanukana na bo , ahagarara ahantu h’igisiza , ari kumwe n’abantu benshi bo mu bigishwa be , n’abandi benshi bari baturutse muri Yudeya yose , n’i Yeruzalemu , no muri Tiri na Sidoni , imigi yo ku nkombe y’inyanja .
42006018	Bari baje kumwumva no gukizwa indwara bari barwaye . N’abababazwaga na roho mbi , bagakira .
42006019	Kandi rubanda rwose rwaharaniraga kumukoraho , kuko ububasha bwamuvagamo bwabakizaga bose .
42006020	Nuko Yezu yerekeza amaso ku bigishwa be , maze aravuga ati « Murahirwa mwe abakene , kuko Ingoma y’Imana ari iyanyu .
42006021	Murahirwa mwe mushonje ubu , kuko muzahazwa . Murahirwa mwe murira ubu , kuko muzaseka .
42006022	Murahirwa igihe cyose abantu babanga , bakabaca , bakabatuka , bakabahindura ruvumwa , babaziza Umwana w’umuntu .
42006023	Icyo gihe muzishime kandi munezerwe , kuko ingororano yanyu ari nyinshi mu ijuru . Nguko uko ababyeyi babo bagenzerezaga abahanuzi .
42006024	Ariko muragowe mwe bakungu , kuko mwashyikiriye imaragahinda yanyu .
42006025	Muragowe mwe mwijuse ubu , kuko muzasonza . Muragowe mwe museka ubu , kuko muzarira , mukaganya .
42006026	Muragowe igihe cyose abantu babavuga neza , kuko ari uko ababyeyi babo bagenzerezaga abahanuzi b’ibinyoma .
42006027	Ahubwo , mwe munyumva , reka mbabwire : nimujye mukunda abanzi banyu , mugirire neza ababanga ;
42006028	mwifurize ineza ababavuma , musabire abababeshyera .
42006029	Nihagira ugukubita ku itama , umutege n’irindi . Nihagira ukwambura igishura cyawe , ntumwime n’ikanzu yawe .
42006030	Ugusabye wese , ujye umuha , n’ukwambuye icyawe ntukakimwake .
42006031	Kandi uko mushaka ko abandi babagirira , abe ari ko namwe mubagirira .
42006032	Niba mwikundiye ababakunda gusa , mwabishimirwa mute , ko n’abanyabyaha bakunda ababakunda ?
42006033	Bisubiye kandi , niba mugirira neza ababagirira neza namwe , mwabishimirwa mute , ko n’abanyabyaha babigenza batyo ?
42006034	Kandi nimuguriza gusa abo mwizeye ko bazabishyura , mwabishimirwa mute ? Abanyabyaha bo ntibaguriza abandi banyabyaha , bizeye ko na bo bazabagenzereza batyo !
42006035	Ahubwo nimujye mukunda abanzi banyu , mugire neza , kandi mutange inguzanyo mutizeye inyiturano . Ubwo rero ingororano yanyu izaba nyinshi , kandi muzaba mubaye abana ba Nyir’ijuru , kuko agirira neza indashima n’abagiranabi .
42006036	Nimube abanyampuhwe , nk’uko So ari Umunyampuhwe .
42006037	Ntimugashinje abandi , namwe mutazashinjwa ; ntimugacire abandi urubanza , namwe mutazarucirwa ; nimubabarire abandi , namwe muzababarirwe .
42006038	Mujye mutanga , namwe muzahabwa : icyibo gishimishije , gitsindagiye , gicugushije , gisheshekaje , ni cyo bazabuzuriza , kuko igipimisho mugeresha , ari cyo muzasubirizwamo . »
42006039	Abacira n’umugani , ati « Harya impumyi ishobora ite kurandata indi mpumyi ? Aho zombi ntizagwa mu mwobo ?
42006040	Nta mwigishwa usumba umwigisha we ; ahubwo umwigishwa wese ushyitse azamera nk’umwigisha we .
42006041	Witegerereza iki akatsi kari mu jisho ry’uwo muva inda imwe , kandi umugogo uri mu jisho ryawe ukawirengagiza ?
42006042	Washobora ute kubwira uwo muva inda imwe uti ’ Muvandimwe , reka ngutokore akatsi kakuri mu jisho ’ , kandi ubwawe utareba umugogo uri mu jisho ryawe ? Wa ndyarya we , banza ukure umugogo mu jisho ryawe , hanyuma uzabona neza , ushobore gutokora akatsi kari mu jisho ry’uwo muva inda imwe .
42006043	Nta giti cyiza cyera imbuto mbi , nta n’igiti kibi cyera imbuto nziza .
42006044	Igiti cyose kirangwa n’imbuto zacyo . Koko nta we usoroma imitini ku mahwa , nta n’usarura imizabibu ku bitovu .
42006045	Umunyamico myiza avana mu mutima we ibyiza bibitsemo , n’umunyamico mibi avana mu mutima we ibibi byawusabitse ; kuko akuzuye umutima gasesekara ku munwa .
42006046	Ni iki gituma mumpamagara ngo ’ Mwigisha ! Mwigisha ! ’ kandi mudakora ibyo mbabwira ?
42006047	Umuntu wese ungana , akumva amagambo yanjye , kandi akayakurikiza , reka mbereke uwo namugereranya .
42006048	Ameze nk’umuntu wubatse inzu , agacukura akageza ku rutare , akarugerekaho amabuye y’ishingiro . Umwuzure uteye , umuvu wiroha kuri iyo nzu , ariko ntiyanyeganyega , kuko yari yubatse neza .
42006049	Naho rero uwumva amagambo yanjye ntayakurikize , ameze nk’umuntu wubatse inzu ku butaka , ashinga imiganda yayo ahadakomeye . Umuvu uyiroshyeho , iherako itemba , maze aho yari iri hahinduka itongo . »
42007001	Yezu amaze kubwira rubanda ayo magambo yose , arahaguruka , ajya i Kafarinawumu .
42007002	Hakaba umutware w’abasirikare wari urwaje umugaragu yakundaga , yenda gupfa .
42007003	Yumvise bavuga Yezu , amutumaho bamwe mu bakuru b’Abayahudi , ngo bamumwingingire aze gukiza umugaragu we .
42007004	Bageze iruhande rwa Yezu bamwinginga bakomeje , baramubwira bati « Uwo muntu akwiye ko wamutabara ,
42007005	kuko akunda umuryango wacu , kandi ni we watwubakiye isengero . »
42007006	Nuko Yezu ajyana na bo . Agiye kugera hafi y’urugo , umutware w’abasirikare amutumaho incuti ze ngo zimubwire ziti « Nyagasani , wikwirushya , kuko ndakwiye ko wakwinjira mu nzu yanjye .
42007007	Ni na cyo cyatumye ndatinyuka kugusanga ; ahubwo vuga ijambo rimwe gusa , umugaragu wanjye arakira .
42007008	Erega , n’ubwo ndi umuntu utegekwa , nanjye mfite abasirikare ntegeka . Iyo mbwiye umwe nti ’ Genda ’ aragenda ; nabwira undi nti ’ Ngwino ’ akaza ; nabwira n’umugaragu wanjye nti ’ Kora iki ’ akagikora . »
42007009	Yezu yumvise ayo magambo , aramutangarira cyane ; ahindukirira abantu bari bamukurikiye , arababwira ati « Ndababwira ukuri : no muri Israheli nta kwemera gukomeye nk’uku nigeze mpabona . »
42007010	Nuko abari batumwe bahindukiye , basanga umugaragu yakize rwose .
42007011	Yezu arakomeza ajya mu mugi witwa Nayini . Abigishwa be n’abandi benshi baramukurikira .
42007012	Ngo agere hafi y’irembo ry’umugi , ahura n’abahetse umurambo bajya guhamba umuhungu w’ikinege , nyina akaba yari umupfakazi ; kandi abantu benshi bo muri uwo mugi bari bamuherekeje .
42007013	Nyagasani amubonye , amugirira impuhwe ; aramubwira ati « Wirira . »
42007014	Nuko yegera ikiriba , agikoraho , abari bagihetse barahagarara . Aravuga ati « Wa musore we , ndabigutegetse , haguruka ! »
42007015	Nuko uwari wapfuye areguka , aricara , atangira kuvuga . Yezu amusubiza nyina .
42007016	Bose ubwoba burabataha , basingiza Imana bavuga bati « Umuhanuzi ukomeye yaduturutsemo , kandi Imana yasuye umuryango wayo . »
42007017	Iyo nkuru isakara muri Yudeya yose , no mu gihugu cyose kiyikikije .
42007018	Abigishwa ba Yohani baza kumumenyesha ibyabaye byose ; nuko ahamagara babiri muri bo ,
42007019	abatuma kuri Nyagasani kumubaza bati « Mbese uri Wawundi ugomba kuza , cyangwa se dutegereze undi ? »
42007020	Abo bantu basanga Yezu , baramubwira bati « Yohani Batisita yakudutumyeho ngo : Mbese ni wowe Wawundi ugomba kuza , cyangwa se dutegereze undi ? »
42007021	Ubwo Yezu akaba arakiza abarwayi benshi , n’abamugaye , n’abahanzweho na roho mbi , agahumura n’impumyi nyinshi .
42007022	Nuko arabasubiza ati « Nimugende mubwire Yohani ibyo mwabonye n’ibyo mwumvise : dore impumyi zirahumuka , abacumbagira baragenda , ababembe barahumanurwa , ibipfamatwi birumva , abapfuye barazuka , n’abakene barabwirwa Inkuru Nziza .
42007023	Kandi hahirwa utazatsitara ku mpamvu yanjye . »
42007024	Intumwa za Yohani zimaze kugenda , Yezu atangira kubaza rubanda ibyerekeye Yohani , ati « Mwagiye kureba iki mu butayu ? Urubingo ruhungabanywa n’umuyaga ?
42007025	Ariko se mwagiye kureba iki ? Umuntu wambaye imyenda y’agatangaza ? Dore , abambaye ibishashagira bakiberaho mu mudamararo , batuye mu ngoro z’abami .
42007026	Nk’ubwo se , mwagiye kureba iki ? Umuhanuzi se ? Koko rero ndabibabwiye , ndetse atambutse umuhanuzi .
42007027	Ni we banditseho ngo ’ Dore nohereje intumwa yanjye imbere yawe , kugira ngo izagutegurire inzira . ’
42007028	Mbabwiye kandi ko mu babyawe n’umugore , nta we uruta Yohani ; nyamara umuto mu Ngoma y’Imana aramuruta .
42007029	Nuko rubanda rwose rwamwumvaga , ndetse n’abasoresha , bakuza Imana bayigarukira , banahabwa batisimu ya Yohani ;
42007030	Abafarizayi n’abigishamategeko , bo bahinyura icyo Imana yabashakagaho , banga kubatizwa na we . »
42007031	Yezu yungamo ati « Mbese abantu b’iki gihe nabagereranya na nde ? Bameze nka nde ? Bameze nk’abana bicaye ku kibuga ,
42007032	bamwe babwira abandi bati ’ Twavugije umwirongi maze ntimwabyina ! Duteye indirimbo z’amaganya , ntimwarira ! ’
42007033	Koko rero Yohani Batisita yaje atarya umugati , kandi atanywa divayi , muravuga muti ’ Yahanzweho ! ’
42007034	Naho Umwana w’umuntu aza arya kandi anywa , muravuga muti ’ Ni igisambo , ni umusinzi , ni incuti y’abasoresha n’abanyabyaha ! ’
42007035	Nyamara ubuhanga bugaragazwa n’ibikorwa byabwo . »
42007036	Nuko umwe mu Bafarizayi , atumira Yezu ngo basangire ; yinjira iwe , ajya ku meza .
42007037	Maze haza umugore wari ihabara mu mugi . Yari yamenye ko Yezu ari ku meza , mu nzu y’uwo Mufarizayi , aza afite urweso rurimo umubavu .
42007038	Nuko aturuka inyuma ya Yezu , yunama ku birenge bye arira . Amarira atonyangira ku birenge bya Yezu , abihanaguza imisatsi ye , agumya kubisoma , anabisiga umubavu .
42007039	Umufarizayi wari wamutumiye , ngo abibone , aribwira ati « Uyu muntu , iyo aba umuhanuzi koko , aba yamenye uyu mugore umukora uwo ari we , n’icyo ari cyo : ko ari umunyabyaha . »
42007040	Yezu araterura , aramubwira ati « Simoni , mfite icyo nkubwira . » Undi aravuga ati « Mbwira , Mwigisha . »
42007041	Yezu ati « Umuntu yari afite abantu babiri bamurimo umwenda ; umwe yari amurimo amadenari magana atanu , undi mirongo itanu .
42007042	Babuze icyo bishyura , abarekera uwo mwenda . Muri abo bombi , ni uwuhe uzarusha undi kumukunda ? »
42007043	Simoni arasubiza ati « Ndasanga ari uwarekewe umwenda munini . » Yezu aramubwira ati « Ushubije neza . »
42007044	Nuko ahindukirira wa mugore , abwira Simoni ati « Urabona uyu mugore ? Ninjiye mu nzu yawe , ntiwansuka amazi ku birenge ; naho we , yuhagije ibirenge byanjye amarira ye , maze abihanaguza imisatsi ye .
42007045	Ntiwampobeye unsoma ; naho we , kuva aho yinjiriye mu nzu , ntiyahwemye kunsoma ibirenge .
42007046	Ntiwansize amavuta ahumura mu mutwe ; naho we , yansize umubavu ku birenge .
42007047	Ni cyo gitumye nkubwira nti : ibyaha bye byose uko bingana arabibabariwe , kubera urukundo rwe rwinshi . Naho ubabariwe bike , akunda buke . »
42007048	Nuko Yezu abwira uwo mugore ati « Ibyaha byawe birakijijwe . »
42007049	Abari kumwe na we ku meza batangira kwibaza bati « Uyu ni muntu ki ugeza n’aho gukiza ibyaha ? »
42007050	Nuko Yezu abwira wa mugore ati « Ukwemera kwawe kuragukijije ; genda amahoro . »
42008001	Nuko Yezu ashyira nzira , azenguruka imigi n’insisiro , yamamaza Inkuru Nziza y’Ingoma y’Imana . Ba Cumi na babiri bari kumwe na we .
42008002	Hari kandi n’abagore bamwe bari bakijijwe roho mbi n’izindi ndwara ; barimo Mariya bise Madalena , wari wameneshejwemo roho mbi ndwi ;
42008003	hari na Yohana muka Shuza , umunyabintu wa Herodi , na Suzana n’abandi benshi babafashishaga ibintu bari bafite .
42008004	Nuko abantu benshi bamaze guterana , baturutse mu migi yose bamusanga , Yezu ababwiza uyu mugani ati
42008005	« Umubibyi yavuye iwe ajya kubiba imbuto ye . Igihe abiba , imbuto zimwe zigwa iruhande rw’inzira ; barazikandagira , n’inyoni zo mu kirere zirazirya zose .
42008006	Izindi zigwa mu mabuye ; zimaze kumera ziruma , kuko zabuze amazi .
42008007	N’izindi zigwa mu mahwa ; amahwa arakura , arazipfukirana .
42008008	Izindi zigwa mu butaka bwiza ; ziramera , zera imbuto karijana . » Amaze kuvuga atyo , atera hejuru , ati « Ufite amatwi yo kumva , niyumve ! »
42008009	Abigishwa be bamubaza icyo uwo mugani ushaka kuvuga .
42008010	Arabasubiza ati « Mwebweho mwahawe kumenya amabanga y’Ingoma y’Imana ; naho abandi bakabwirwa mu migani , ’ kugira ngo barebe boye kubona , bumve boye gusobanukirwa . ’
42008011	Dore rero icyo uwo mugani uvuga : imbuto ibibwa ni ijambo ry’Imana .
42008012	Abameze nk’imbuto zaguye iruhande rw’inzira ni abumva iryo jambo , hanyuma Sekibi akaza , akarikura mu mutima wabo , agira ngo batemera , bagakira .
42008013	Abameze nk’imbuto zaguye mu mabuye , ni abumva iryo jambo bakaryakirana ibyishimo , nyamara ntiribacengeremo ngo ribashingemo imizi . Ni abemera by’akanya gato ; ibishuko byaza , bagahita bacika intege .
42008014	Abameze nk’imbuto zaguye mu mahwa , ni abumva ijambo , ariko imihihibikano n’ubukungu n’amaraha y’isi bikabapfukirana , bikababuza kwera imbuto .
42008015	Abameze nk’imbuto zaguye mu butaka bwiza , ni abumva ijambo , bakaryakirana umutima ukeye kandi mwiza , maze bakera imbuto nziza babikesha ubudacogora bwabo .
42008016	Nta muntu ucana itara ngo arishyire mu nsi y’ikibindi , cyangwa mu nsi y’urutara , ahubwo arishyira ku gitereko , agira ngo rimurikire abinjira bose .
42008017	Koko rero , nta cyahishwe kitazahishurwa , nta n’ibanga rizahera ritamenyekanye .
42008018	Mwitondere rero uburyo mwumva aya magambo . Kuko ufite byinshi , ari we uzongererwa ; naho udafite , n’icyo yibwiraga ko afite bazakimwaka . »
42008019	Nuko nyina wa Yezu n’abavandimwe be baza bamusanga , ariko babura uko bamugeraho kubera abantu benshi bari bamukikije .
42008020	Babimenyesha Yezu bati « Nyoko n’abavandimwe bawe bari hanze barifuza ko mubonana . »
42008021	Arabasubiza ati « Mama n’abavandimwe banjye , ni abumva ijambo ry’Imana , bakarikurikiza . »
42008022	Umunsi umwe , Yezu ajya mu bwato ari kumwe n’abigishwa be . Arababwira ati « Twambuke ikiyaga , dufate hakurya . » Nuko bagana amazi magari .
42008023	Mu gihe bambuka , Yezu arasinzira . Nuko haza umuhengeri , ubwato buravoma , benda kurohama .
42008024	Baramwegera baramukangura , bavuga bati « Mwigisha , Mwigisha , turashize ! » Nuko arakanguka , akangara umuyaga n’umuvumba w’amazi . Birahosha haza ituze .
42008025	Arababwira ati « Ukwemera kwanyu kuri he ? » Bagira ubwoba , baratangara , bakabazanya bati « Uyu ni muntu ki , ugeza aho gutegeka imiyaga n’imivumba bikamwumvira ! »
42008026	Bakukira mu gihugu cy’Abanyageraza giteganye n’icya Galileya .
42008027	Yezu ageze imusozi , asanganirwa n’umuntu uturutse mu mugi , wahanzweho na roho mbi . Yari amaze igihe kirekire atikoza imyambaro , nta n’inzu yabagamo , ahubwo yiberaga mu marimbi .
42008028	Abonye Yezu , amwikubita imbere , maze atera hejuru cyane , ati « Uranshakaho iki , Yezu mwana w’Imana Isumbabyose ? Ndakwinginze , winyica urubozo . »
42008029	Roho mbi yavuze ibyo kubera ko Yezu yari yatangiye kuyitegeka ngo ive muri uwo muntu . Koko rero , roho mbi yamuhangagaho kenshi ; bakamubohesha iminyururu amaboko n’amaguru bagira ngo adacika , ariko akarenga agaca ingoyi , maze roho mbi ikamujyana kwangara ku gahinga .
42008030	Yezu aramubaza ati « Izina ryawe ni irihe ? » Aramusubiza ati « Nitwa Gitero . » Kumusubiza atyo yabitewe n’uko roho mbi nyinshi zari zaramwaritsemo .
42008031	Nuko zimwingingira kutazitegeka gusubira mu nyenga .
42008032	Ubwo aho ngaho hakaba umukumbi w’ingurube zarishaga kuri uwo musozi . Roho mbi zinginga Yezu ngo azireke zigire muri izo ngurube , arazemerera .
42008033	Nuko roho mbi ziva muri uwo muntu , zijya mu ngurube , maze uwo mukumbi ukonkoboka mu manga n’umuriri mwinshi , wiroha mu kiyaga , urarohama .
42008034	Abashumba babibonye barahunga , bajya kubimenyesha abari mu mugi n’abari mu cyaro .
42008035	Abantu b’aho barahurura , baza kureba ibyabaye . Bageze iruhande rwa Yezu , basanga wa muntu roho mbi zari zavuyemo yicaye imbere ye , yambaye , kandi yagaruye ubwenge . Nuko bagira ubwoba .
42008036	Abari babibonye , babatekerereza ukuntu uwo muntu wari wahanzweho na roho mbi yakize .
42008037	Nuko abaturage bose bo mu gihugu cy’Abanyageraza basaba Yezu ngo abavire aho , kuko bari bafite ubwoba bwinshi . Yezu yurira ubwato aragenda .
42008038	Nuko uwo muntu roho mbi zari zavuyemo , aramusaba ngo bibanire . We rero amusezerera , amubwira ati
42008039	« Ahubwo taha , maze utekerereze abandi ubuntu Imana yakugiriye . » Uwo muntu aragenda , atangaza mu mugi wose ibyo Yezu yari yamugiriye .
42008040	Yezu agarutse , abantu baramwakira , kuko bose bari bamutegereje .
42008041	Nuko haza umuntu witwa Yayiro , akaba umutware w’isengero . Apfukamira Yezu , aramwinginga ngo aze iwe ,
42008042	kuko umukobwa we wari ufite nk’imyaka cumi n’ibiri yendaga gupfa . Mu gihe aganayo , rubanda bamubyiganaho .
42008043	Ubwo rero hakaba umugore wari umaze imyaka cumi n’ibiri ava amaraso , ntihagira n’umwe ushobora kumukiza .
42008044	Amuturuka inyuma , akora ku ncunda z’igishura cye ; ako kanya amaraso arakira .
42008045	Nuko Yezu arabaza ati « Ni nde unkozeho ? » Bose barahakana . Petero aramusubiza ati « Mwigisha , ni aba bantu bagukikije , bakubyiga ! »
42008046	Yezu asubiramo ati « Hari umuntu unkozeho , kuko numvise ububasha bumvamo . »
42008047	Umugore abonye ko yamenyekanye , aza ahinda umushyitsi , maze apfukama imbere ya Yezu , avugira mu ruhame icyatumye amukoraho , n’uko yahereyeko akira ako kanya .
42008048	We rero aramubwira ati « Mwana wanjye , ukwemera kwawe kuragukijije , genda amahoro . »
42008049	Mu gihe akivuga ibyo , haza umuntu uvuye kwa wa mutware w’isengero , aramubwira ati « Umukobwa wawe amaze guca ; reka kurushya Umwigisha . »
42008050	Yezu abyumvise abwira Yayiro ati « Witinya ! Upfa kwemera gusa , arakira . »
42008051	Ageze mu rugo , ntiyatuma hari uwinjirana na we mu nzu , kereka Petero na Yakobo na Yohani , hamwe na se na nyina b’umwana .
42008052	Bose baramuririraga , kandi bashavujwe na we . Yezu aravuga ati « Mwirira : umukobwa ntiyapfuye , ahubwo arasinziriye . »
42008053	Baramuseka , kuko bari bazi neza ko umwana yapfuye .
42008054	Naho we amufata ukuboko , aramuhamagara ati « Mwana , kanguka . »
42008055	Umukobwa agarura akuka , ako kanya arahaguruka . Nuko Yezu ategeka ko bamugaburira .
42008056	Ababyeyi be baratangara cyane , ariko ababuza kugira uwo babwira ibimaze kuba .
42009001	Nuko Yezu akoranya ba Cumi na babiri , abaha gutegeka no kwirukana roho mbi zose , abaha n’ububasha bwo gukiza indwara .
42009002	Abatuma kwamamaza Ingoma y’Imana no gukiza abarwayi .
42009003	Arababwira ati « Ntimugire icyo mujyana mu rugendo , yaba inkoni , waba umufuka , waba umugati , byaba n’ibiceri » , ababwira no kutajyana amakanzu abiri .
42009004	Arongera ati « Urugo muzinjiramo rwose , muzarugumemo kugeza igihe muhaviriye .
42009005	Naho abatazabakira , nimujya kuva mu mugi wabo , muzakungute umukungugu wo ku birenge byanyu , bibe ikimenyetso cy’uko bahemutse . »
42009006	Nuko baragenda bazenguruka insisiro , bamamaza Inkuru Nziza , kandi bakiza abarwayi hose .
42009007	Icyo gihe Herodi , umutware w’intara ya Galileya , yumva ibyabaye byose , biramushobera , kuko bamwe bavugaga bati « Ni Yohani wazutse mu bapfuye » ;
42009008	abandi ngo « Ni Eliya wagarutse » ; naho abandi ngo « Ni umwe mu bahanuzi ba kera wazutse . »
42009009	Ariko Herodi akavuga ati « Yohani , jyewe namucishije umutwe ; none se uwo muntu numva bavugaho ibyo yaba nde ? » Asigara ashaka uko yamubona .
42009010	Intumwa zihindukiye , zitekerereza Yezu ibyo zakoze byose . Nuko ajyana na zo , ajya ahantu hiherereye , ahagana ku mugi wa Betsayida .
42009011	Ariko abantu benshi baza kuhamenya , baramukurikira . Yezu abakira neza , ababwira iby’Ingoma y’Imana , kandi akiza abari babikeneye .
42009012	Umunsi uciye ikibu , ba Cumi na babiri baramwegera , baramubwira bati « Sezerera aba bantu , bajye mu nsisiro no mu ngo ziri hafi aha , bashake icumbi n’icyo barya , kuko aha turi ari ku butayu . »
42009013	Maze arababwira ati « Mwebwe ubwanyu nimubahe ibyo kurya . » Baramusubiza bati « Nta kindi dufite kitari imigati itanu n’amafi abiri gusa ; keretse ahari twebwe ubwacu twajya kubagurira icyo barya . . . »
42009014	Koko hari abagabo bageze nko ku bihumbi bitanu . Yezu abwira abigishwa be ati « Nimubicaze mu dutsiko tw’abantu nka mirongo itanu mirongo itanu . »
42009015	Babigenza batyo , barabicaza bose .
42009016	Nuko afata ya migati itanu na ya mafi abiri , areba ku ijuru , abivugiraho amagambo y’umugisha , hanyuma arabimanyura , abiha abigishwa be kugira ngo babihereze abantu bari aho .
42009017	Bararya , bose barahaga ; barundarundira hamwe ibisigaye , byuzura inkangara cumi n’ebyiri .
42009018	Umunsi umwe Yezu yasengeraga ahiherereye ari kumwe n’abigishwa be , maze arababaza ati « Rubanda bavuga ko ndi nde ? »
42009019	Barasubiza bati « Bamwe bavuga ko uri Yohani Batisita , abandi ngo uri Eliya , naho abandi ngo uri umwe mu bahanuzi ba kera wazutse . »
42009020	Yongera kubabaza ati « Mwebwe se , muvuga ko ndi nde ? » Petero aramusubiza ati « Uri Kristu w’Imana . »
42009021	Nyamara we abihanangiriza kutagira uwo babibwira .
42009022	Yungamo avuga ko Umwana w’umuntu agomba kuzababara cyane , agacibwa n’abakuru b’umuryango , n’abatware b’abaherezabitambo , n’abigishamategeko , akicwa , kandi akazazuka ku munsi wa gatatu .
42009023	Nuko akabwira bose , ati « Niba hari ushaka kunkurikira , yiyibagirwe ubwe , aheke umusaraba we , maze ankurikire !
42009024	Kuko uzashaka gukiza ubugingo bwe , azabubura ; naho uzahara ubugingo bwe ari jye agirira , azabukiza .
42009025	Umuntu watunga iby’isi yose , ariko akabura ubugingo bwe , cyangwa akabwangiza , byaba bimumariye iki ?
42009026	Koko rero , umuntu uzanyihakana , agahakana n’amagambo yanjye , uwo nguwo Umwana w’umuntu na we azamwihakana , igihe azazira mu ikuzo rye , n’irya Se , n’iry’Abamalayika batagatifu .
42009027	Ndababwira ukuri : mu bari hano , harimo abatazapfa batabonye Ingoma y’Imana . »
42009028	Nuko hashize nk’iminsi munani Yezu amaze kuvuga ayo magambo , ajyana na Petero , na Yohani , na Yakobo , aterera umusozi ajya gusenga .
42009029	Mu gihe yasengaga , mu maso he hahinduka ukundi , n’imyambaro ye irakirana nk’umurabyo .
42009030	Nuko haza abagabo babiri baganira na we , ari bo Musa na Eliya .
42009031	Bababonekera babengerana ikuzo , bavugana na we iby’urupfu rwe , yari agiye gupfira i Yeruzalemu .
42009032	Icyo gihe Petero na bagenzi be bari batwawe n’ibitotsi . Ngo bakanguke , babona ikuzo rya Yezu na ba bagabo babiri bari kumwe .
42009033	Bagiye kugenda , Petero abwira Yezu ati « Mwigisha , kwibera hano nta ko bisa . Reka tuhace ibiraro bitatu , kimwe cyawe , ikindi cya Musa , n’ikindi cya Eliya . » Icyakora ntiyari azi icyo avuga .
42009034	Akivuga ibyo , igihu kiraza kirabatwikira ; kibarenzeho bashya ubwoba .
42009035	Nuko ijwi rituruka muri cya gihu rivuga riti « Uyu ni Umwana wanjye nihitiyemo ; mujye mumwumvira ! »
42009036	Ijwi ngo rimare kuvuga , babona Yezu ari wenyine . Nuko muri iyo minsi baryumaho , ntibagira uwo babwira ibyo bari babonye .
42009037	Bukeye bwaho , igihe bamanuka umusozi , abantu benshi baza kumusanganira .
42009038	Maze umuntu wo muri iyo mbaga atera hejuru ati « Mwigisha , ndabigusabye : dore uyu mwana wanjye mufite ari ikinege .
42009039	Hari ubwo roho mbi imwegura , agacura imiborogo , ikamuhotagura , akazana urufuro ; kandi ikamuvamo byaruhanije , igasiga ari intere .
42009040	Ninginze abigishwa bawe ngo bayirukane , ariko ntibabishoboye . »
42009041	Yezu arasubiza ati « Bantu b’iki gihe batemera kandi b’inkozi z’ibibi , nzabana namwe kugeza ryari ? Nzabiyumanganya mpereze he ? Cyo zana umwana wawe hano . »
42009042	Igihe umwana ariho yegera Yezu , roho mbi imutura hasi , iramuhotagura . Nuko Yezu akangara roho mbi , akiza umwana , amusubiza se .
42009043	Bose batangarira ububasha bw’Imana . Mu gihe bose bagitangarira ibyo Yezu yakoraga byose , abwira abigishwa be ati
42009044	« Mwebweho mutege amatwi , mwumve ibyo ngiye kubabwira : dore Umwana w’umuntu agiye kugabizwa abantu . »
42009045	Ariko ntibumva iryo jambo , ribabera urujijo , ntibasobanukirwa kandi batinya kumusobanuza .
42009046	Ubundi , baza kujya impaka , bibaza uwaba mukuru muri bo .
42009047	Yezu amenya ibyo batekereza , maze arembuza umwana muto , amushyira iruhande rwe .
42009048	Arababwira ati « Umuntu wese wakira uyu mwana ari jye abigirira , ni jye aba yakiriye . Kandi uzanyakira wese , azaba yakiriye Uwantumye . Koko rero umuto muri mwe , ni we mukuru . »
42009049	Ni bwo Yohani amubwiye ati « Mwigisha , twabonye umuntu wirukana roho mbi mu izina ryawe ; turabimubuza kuko atagukurikira hamwe natwe . »
42009050	Yezu aramusubiza ati « Ntimukagire uwo mubibuza , kuko utabatambamira , burya aba ari kumwe namwe . »
42009051	Igihe cya Yezu cyo kuvanwa ku isi cyari cyegereje , nuko yiyemeza adashidikanya kujya i Yeruzalemu .
42009052	Yohereza integuza ngo zimubanzirize imbere . Baragenda binjira mu rusisiro rw’Abanyasamariya kumuteguriza .
42009053	Ariko ab’aho banga kumwakira , kuko yajyaga i Yeruzalemu .
42009054	Babiri mu bigishwa be , Yakobo na Yohani , babibonye baravuga bati « Nyagasani , urashaka se ko dutegeka umuriro , ukamanuka mu ijuru , ukabatsemba ? »
42009055	We rero arahindukira , arabatonganya cyane .
42009056	Nuko baboneza bajya mu rundi rusisiro .
42009057	Igihe bari mu nzira bagenda , umuntu umwe aramubwira ati « Nzagukurikira aho uzajya hose . »
42009058	Yezu aramusubiza ati « Imihari igira amasenga , n’inyoni zo mu kirere zikagira ibyari ; naho Umwana w’umuntu we , ntagira aho arambika umutwe . »
42009059	Yezu abwira undi ati « Nkurikira . » We aramusubiza ati « Reka mbanze njye guhamba data . »
42009060	Yezu aramubwira ati « Reka abapfu bahambe abapfu babo ; naho wowe , genda ujye kwamamaza Ingoma y’Imana . »
42009061	Undi na we ati « Mwigisha , nzagukurikira , ariko reka mbanze njye gusezera ku bo mu rugo . »
42009062	Yezu aramusubiza ati « Umuntu wese watangiye guhinga agasubiza amaso inyuma , uwo ntakwiye gukorera Ingoma y’Imana . »
42010001	Nyuma y’ibyo Nyagasani ahitamo n’abandi mirongo irindwi na babiri , maze abohereza imbere ye babiri babiri , mu migi yose n’ahandi hose yajyaga kunyura .
42010002	Arababwira ati « Imirima yeze ni myinshi , ariko abasaruzi ni bake ; nimusabe rero Nyirimyaka yohereze abasaruzi mu mirima ye .
42010003	Ngaho nimugende ; dore mbohereje nk’abana b’intama mu birura .
42010004	Ntimugire icyo mujyana , kaba agasaho k’ibiceri , waba umufuka , zaba inkweto ; kandi mwirinde guhera mu nzira muramukanya .
42010005	Urugo rwose mwinjiyemo , mubanze muvuge muti ’ Amahoro abe muri uru rugo ! ’
42010006	Nihaba umuntu w’amahoro , amahoro yanyu azamusakaraho ; nahabura azabagarukira .
42010007	Mugume muri iyo nzu , munywe kandi murye icyo babahaye , kuko umukozi akwiriye igihembo cye . Ntimukave mu nzu mujya mu yindi .
42010008	Umugi wose muzinjiramo bakabakira , muzarye ibyo babahereje .
42010009	Mukize n’abarwayi muhasanze , kandi mubabwire muti ’ Ingoma y’Imana ibari hafi ! ’
42010010	Naho rero umugi wose muzinjiramo ntibabakire , muzajye mu materaniro yabo , muvuge muti
42010011	’ Dore n’umukungugu w’umugi wanyu wadufashe ku birenge , turawukunguse kandi turawubasigiye ! Icyakora mubimenye neza , Ingoma y’Imana iri hafi . ’
42010012	Ndabibabwiye : kuri wa munsi w’urubanza , Sodoma izababarirwa kurusha uwo mugi .
42010013	Iyimbire , Korazini ! Iyimbire , Betsayida ! Kuko ibitangaza byabakorewemo , iyo bikorerwa muri Tiri no muri Sidoni , kuva kera baba barisubiyeho , bakambara ibigunira bakisiga ivu .
42010014	Nyamara ku munsi w’urubanza muzahanwa kurusha Tiri na Sidoni .
42010015	Naho wowe , Kafarinawumu , ubona ko uzakuzwa kugera mu bicu ? Uzarohwa mu kuzimu !
42010016	Ubumva , ni jye aba yumva ; ubahinyura , ni jye aba ahinyura , kandi umpinyuye aba ahinyuye n’Uwantumye . »
42010017	Ba bigishwa uko bari mirongo irindwi na babiri , bagaruka bishimye cyane , bavuga bati « Mwigisha , na roho mbi ziratwumvira kubera izina ryawe . »
42010018	Arababwira ati « Koko nabonaga Sekibi ahanuka ku ijuru nk’umurabyo .
42010019	Dore mbahaye ububasha bwo kuribata inzoka na za manyenga , n’ubwo gutsinda umwanzi wese kandi nta kizashobora kubahuganya .
42010020	Nyamara , ntimwishimire ko roho mbi zibumvira , ahubwo nimwishimire ko amazina yanyu yanditse mu ijuru . »
42010021	Ako kanya , Yezu ahimbazwa na Roho Mutagatifu , maze aravuga ati « Dawe , Mutegetsi w’ijuru n’isi , ngushimiye ko ibyo wabihishe abanyabwenge n’abahanga , ukabihishurira abaciye bugufi . Koko , Dawe , ni ko wabyishakiye .
42010022	Byose nabyeguriwe na Data , kandi nta we uzi Mwana uwo ari we keretse Data , nta n’uzi Data uwo ari we keretse Mwana n’uwo Mwana ashatse kubihishurira . »
42010023	Hanyuma ahindukirira abigishwa be , ababwirira ukwabo ati « Hahirwa amaso abona ibyo muruzi !
42010024	Ndababwira ukuri : abahanuzi benshi n’abami benshi bifuje kubona ibyo muruzi ntibabibona , no kumva ibyo mwumva ntibabyumva . »
42010025	Nuko umwigishamategeko arahaguruka , amubaza amwinja ati « Mwigisha , ngomba gukora iki kugira ngo ndonke ubugingo bw’iteka ? »
42010026	Yezu aramubwira ati « Mu Mategeko handitsemo iki ? Usomamo iki ? »
42010027	Undi aramusubiza ati « Uzakunde Nyagasani Imana yawe , n’umutima wawe wose , n’amagara yawe yose , n’imbaraga zawe zose , n’ubwenge bwawe bwose , kandi uzakunde mugenzi wawe nk’uko wikunda . »
42010028	Yezu aramubwira ati « Ushubije neza ; ubigenze utyo , uzagira ubugingo . »
42010029	Nyamara we , kugira ngo yikure mu isoni , abwira Yezu ati « Ariko se mugenzi wanjye ni nde ? »
42010030	Yezu araterura ati « Umuntu yamanutse i Yeruzalemu ajya i Yeriko , maze agwa mu gico cy’abajura , baramwambura , baramuhondagura maze bamusiga ari intere .
42010031	Umuherezabitambo aza kumanuka muri iyo nzira , aramubona arihitira .
42010032	Haza n’umulevi , na we aramubona arihitira .
42010033	Nuko Umunyasamariya wari mu rugendo amugeze iruhande , aramubona amugirira impuhwe .
42010034	Aramwegera , apfuka ibikomere bye amaze kubyomoza amavuta na divayi . Hanyuma amwuriza indogobe ye , amujyana ku icumbi , amwitaho .
42010035	Bukeye afata amadenari abiri , ayaha nyir’icumbi , aramubwira ati ’ Umwiteho maze ibindi uzamutangaho , nzabikwishyura ngarutse . ’
42010036	Muri abo uko ari batatu , uwo ukeka ko ari mugenzi w’uwaguye mu gico cy’abajura ni uwuhe ? »
42010037	Umwigishamategeko arasubiza ati « Ni uwamugiriye impuhwe . » Yezu aramubwira ati « Genda , nawe ugenze utyo . »
42010038	Yezu akomeza urugendo n’abigishwa be , agera mu rusisiro , maze umugore witwa Marita aramwakira .
42010039	Yari afite mwene nyina witwa Mariya , akaba yicaye iruhande rw’ibirenge bya Nyagasani , yumva amagambo ye .
42010040	Marita we yari ahugiye mu byo gushaka amazimano . Ageze aho , araza abwira Yezu ati « Mwigisha , nta cyo bikubwiye kubona murumuna wanjye amparira imirimo yose ? Mubwire aze amfashe ! »
42010041	Ariko Nyagasani aramusubiza ati « Marita , Marita , uhagaritse umutima kandi urahihibikanywa na byinshi ;
42010042	nyamara ibya ngombwa ni bike , ndetse ni kimwe gusa . Mariya rero yahisemo umugabane mwiza , udateze kuzamwamburwa . »
42011001	Umunsi umwe , Yezu yari ahantu asenga . Arangije , umwe mu bigishwa be aramubwira ati « Mwigisha , natwe dutoze gusenga nk’uko Yohani yabigenjereje abigishwa be . »
42011002	Nuko arababwira ati « Igihe musenga , mujye muvuga muti : Dawe , izina ryawe ryubahwe , Ubwami bwawe nibuze ,
42011003	ifunguro ridutunga uriduhe buri munsi .
42011004	Utubabarire ibicumuro byacu , kuko natwe tubabarira uwaducumuyeho wese , kandi ntudutererane mu bitwoshya . »
42011005	Nuko arababwira ati « Tuvuge ko umwe yaba afite incuti , akagenda ayigana mu gicuku , akayibwira ati ’ Mugenzi wanjye , nguriza imigati itatu ;
42011006	dore incuti yanjye iri mu rugendo intungutseho , none mbuze icyo nyiha ’ .
42011007	Hanyuma undi akamusubiriza mu nzu , ati ’ Windushya ! Dore nakinze , kandi jye n’abana banjye turaryamye ; sinshobora kubyuka ngo nguhe iyo migati . ’
42011008	Ndabibabwiye : n’aho atabyutswa no kumuhera ko ari incuti ye , yabyutswa n’uko yamubujije uburyo , maze akamuha ibyo akeneye byose .
42011009	Nanjye ndabibabwiye nti : musabe , muzahabwa ; mushakashake , muzaronka ; mukomange , muzakingurirwa .
42011010	Kuko usaba wese ahabwa , ushakashaka akaronka , n’ukomanga agakingurirwa .
42011011	Mbese ni nde mubyeyi muri mwe , umwana we yasaba umugati , akamuhereza ibuye ? Cyangwa se yamusaba ifi , aho kuyimuha , akamuhereza inzoka ?
42011012	Cyangwa se yamusaba igi , akamuhereza manyenga ?
42011013	Niba rero , mwebwe n’ububi bwanyu , muzi guha abana banyu ibintu byiza , So uri mu ijuru azarushaho ate guha Roho Mutagatifu abamumusabye ? »
42011014	Umunsi umwe Yezu yariho yirukana roho mbi yari yagize umuntu ikiragi . Roho mbi imaze kumuvamo , ikiragi kiravuga , abantu bose baratangara .
42011015	Icyakora bamwe muri bo baravuga bati « Belizebuli , umutware wa roho mbi , ni we yirukanisha roho mbi . »
42011016	Naho abandi bamusaba ikimenyetso kivuye mu ijuru bamwinja .
42011017	Yezu amenya ibyo batekereza , arababwira ati « Ingoma yose yibyayemo amahari irarimbuka , n’amazu yayo yose akagwirirana .
42011018	Niba rero Sekibi yibyayemo amahari , ingoma ye izakomera ite , ko muvuga ngo roho mbi nzirukanisha Belizebuli ?
42011019	Niba ari Belizebuli nirukanisha roho mbi , abana banyu bo bazirukanisha nde ? Ni bo rero bazababera abacamanza .
42011020	Ariko niba ari urutoki rw’Imana nirukanisha roho mbi , ni uko Ingoma y’Imana yabagezemo .
42011021	Iyo umuntu w’umunyamaboko kandi ufite intwaro arinze urugo rwe , ibye biba amahoro .
42011022	Ariko iyo haje umurusha amaboko akamutsinda , akamwambura intwaro yari yiringiye , amunyaga ibye akabigaba .
42011023	Utari kumwe nanjye , aba andwanya ; n’utarunda hamwe nanjye , aba anyanyagiza .
42011024	Iyo roho mbi ivuye mu muntu , ibungera ahantu h’agasi , ishaka uburuhukiro maze ikabubura . Nuko ikibwira iti ’ Nsubiye mu nzu yanjye navuyemo . ’
42011025	Yahagera igasanga ikubuye , iteguye .
42011026	Nuko ikagenda ikazana roho mbi zindi ndwi ziyitambukije ubugome , zikaza zikahatura . Nuko imimerere ya nyuma y’uwo muntu ikarushaho kuba umwaku . »
42011027	Nuko igihe Yezu yavugaga atyo , umugore arangurura ijwi rwagati mu mbaga , aramubwira ati « Hahirwa inda yagutwaye n’amabere yakonkeje ! »
42011028	Na we ati « Ahubwo hahirwa abumva ijambo ry’Imana bakarikurikiza ! »
42011029	Abantu bamaze guterana ari benshi , Yezu arababwira ati « Ab’iyi ngoma ni abantu babi ! Barashaka ikimenyetso ; nyamara nta kindi kimenyetso bazahabwa , atari icya Yonasi .
42011030	Nk’uko Yonasi yabereye Abanyaninivi ikimenyetso , ni na ko Umwana w’umuntu azakibera ab’iyi ngoma .
42011031	Ku munsi w’urubanza , umwamikazi w’igihugu cy’epfo azahagurukira ab’iyi ngoma maze abatsinde , kuko yaturutse iyo gihera aje kumva ubuhanga bwa Salomoni , kandi hano hari uruta Salomoni !
42011032	Kuri uwo munsi w’urubanza , Abanyaninivi na bo bazahagurukira ab’iyi ngoma maze babatsinde , kuko bumvise inyigisho za Yonasi maze bakisubiraho , kandi hano hari uruta Yonasi .
42011033	Nta muntu ucana itara ngo arishyire ahihishe , cyangwa mu nsi y’ikibindi , ahubwo arishyira ku gitereko , agira ngo rimurikire abinjira bose .
42011034	Itara ry’umubiri ni ijisho ryawe . Niba rero ijisho ryawe ridafite inenge , umubiri wawe wose uzamurikirwa . Naho niba ijisho ryawe ari ribi , umubiri wawe na wo uzaba mu mwijima .
42011035	Isuzume urebe niba urumuri rukurimo rutari umwijima .
42011036	Umubiri wawe nuwerekeza wose ku rumuri , ntihagire n’agace kawo kaguma mu mwijima , uzaba wese mu rumuri nk’uko itara ryaka rikumurikira wese . »
42011037	Yezu amaze kuvuga atyo , Umufarizayi aramutumira . Yinjira iwe , bajya ku meza .
42011038	Umufarizayi abonye ko atabanje gukaraba mbere yo gufungura , biramutangaza .
42011039	Ariko Nyagasani aramubwira ati « Ni ko mwabaye mwebwe Abafarizayi : inkongoro n’imbehe murazisukura ndetse n’inyuma hazo , naho mwebwe imbere hanyu huzuye ubwambuzi n’ubugome .
42011040	Mwa biburabwenge mwe ! Imana yaremye inyuma , si Yo yaremye n’imbere ?
42011041	Ahubwo nimujye mutanga imfashanyo ku byo mutunze , byose bizabatunganira .
42011042	Nimwiyimbire , Bafarizayi , mwe mutanga igice cya cumi cy’isogi , n’icy’imbwija , n’icy’izindi mboga zose , ariko mukirengagiza ubutabera n’urukundo rw’Imana . Ngibyo ibyo mwagombaga gutunganya mutirengagije n’ibindi !
42011043	Nimwiyimbire , Bafarizayi , mwe mukunda intebe za mbere mu masengero , no kuramukirizwa ku karubanda .
42011044	Nimwiyimbire , mwe mumeze nk’imva zitagira ikiziranga ; bakazinyura hejuru , batabizi . »
42011045	Nuko umwe mu bigishamategeko abwira Yezu ati « Mwigisha , iyo uvuga utyo , natwe uba udutuka . »
42011046	We rero aramusubiza ati « Nimwiyimbire namwe , bigishamategeko , kuko mukorera abantu imitwaro iremereye , ariko mwe ntimukoze n’urutoki rwanyu kuri iyo mitwaro !
42011047	Nimwiyimbire , mwe mwubakira imva z’abahanuzi kandi ari abasokuruza banyu babishe !
42011048	Bityo muba muhamya kandi mugashima ibyo abasokuruza banyu bakoze : bo bishe abahanuzi , mwebwe mukubakira imva zabo .
42011049	Ni cyo cyateye Imana Nyir’ubuhanga bwose kuvuga ngo ’ Nzabatumaho abahanuzi n’intumwa , bazica bamwe abandi babatoteze . ’
42011050	Ni yo mpamvu ituma ab’iyi ngoma bazaryozwa amaraso y’abahanuzi bose yamenetse kuva isi igitangira ,
42011051	uhereye ku maraso ya Abeli kugeza ku ya Zakariya batsinze hagati y’urutambiro n’Ingoro . Koko ndabibabwiye : ab’iyi ngoma bazayaryozwa !
42011052	Mwiyimbire , bigishamategeko , mwe mwatwaye urufunguzo rw’ubumenyi , mwebwe ubwanyu ntimwinjire , kandi n’abashatse kwinjira mukababuza ! »
42011053	Yezu avuye aho ngaho , abigishamategeko n’Abafarizayi batangira kumuzira no kumuvugisha menshi bamubaza ,
42011054	bamwinja kugira ngo bamufatire mu magambo ye .
42012001	Nuko abantu bageze ku bihumbi n’ibihumbi barakorana ndetse barabyigana . Yezu abanza kubwira abigishwa be ati « Mwirinde umusemburo w’Abafarizayi ! » ashaka kuvuga uburyarya bwabo .
42012002	Arongera ati « Nta kintu gihishe kitazagaragara , nta n’igihishiriwe kitazamenyekana .
42012003	Kuko ibyo mwavugiye mu mwijima bizumvikana ku mugaragaro , n’ibyo mwavugiye ahiherereye mwongorera , bizatangarizwa ahirengeye .
42012004	Mwe ncuti zanjye , reka mbabwire : ntimugatinye abica umubiri , nyuma ntibagire ikindi bashobora kubatwara .
42012005	Ahubwo reka mbabwire uwo mukwiye gutinya : mutinye Umara kwica agashobora no kubaroha mu nyenga y’umuriro . Koko ndabibabwiye : Uwo nguwo muzajye mumutinya .
42012006	Mbese ibishwi bitanu ntibigura uduceri tubiri ? Nyamara nta na kimwe muri byo Imana yibagirwa .
42012007	Mwebweho ndetse n’imisatsi yo ku mutwe wanyu yose irabaze . Ntimugatinye rero : murushije agaciro ibishwi byinshi .
42012008	Ndabibabwiye : umuntu wese uzanyemera mu maso y’abantu , Umwana w’umuntu na we azamwemera imbere y’abamalayika b’Imana .
42012009	Naho uzanyihakana mu maso y’abantu , na we azihakanwa imbere y’abamalayika b’Imana .
42012010	Kandi nihagira uvuga Umwana w’umuntu nabi , azagirirwa imbabazi ; ariko natuka Roho Mutagatifu , ntazagirirwa imbabazi .
42012011	Mu gihe bazabajyana mu masengero imbere y’abacamanza n’abategetsi , ntimuzibaze uko muziburanira , n’amagambo muzavuga ,
42012012	kuko icyo gihe Roho Mutagatifu ari we uzababwiriza icyo mukwiye kuvuga . »
42012013	Nuko umwe muri rubanda abwira Yezu ati « Mwigisha , mbwirira umuvandimwe wanjye tugabane umurage wacu . »
42012014	Ariko we aramusubiza ati « Wa muntu we , ni nde wangize umucamanza wanyu cyangwa ngo mbagabanye ibyanyu ? »
42012015	Yungamo ati « Muramenye , mwirinde kugira irari ry’ibintu , kuko n’aho umuntu yatunga ibintu byinshi bite , nta bwo ari byo byamubeshaho . »
42012016	Nuko abacira uyu mugani , ati « Habayeho umuntu w’umukungu wari wejeje imyaka myinshi .
42012017	Aribaza ati ’ Ndagira nte , ko ari nta ho mfite mpunika imyaka yanjye ? ’
42012018	Nuko aribwira ati ’ Dore uko ngiye kubigenza : ndasenya ibigega mfite , nubake ibindi bibiruta ; mpunikemo ingano zanjye n’ibindi bintu byanjye byose .
42012019	Maze nzibwire nti : dore mfite ibintu byinshi mpunitse , bizamaza igihe kirekire ; ubu ngiye kuruhuka , ndye , nywe , ndabagire . ’
42012020	Ariko Imana iramubwira iti ’ Wa kiburabwenge we , muri iri joro uri bunyagwe ubuzima bwawe . Ubwo se ibyo wahunitse bizaba ibya nde ? ’
42012021	Nguko uko bimerera umuntu wikungahaza ubwe , aho guharanira ubukungu buva ku Mana . »
42012022	Nuko abwira abigishwa be ati « Ni cyo gituma mbabwira nti ’ Mwihagarikwa imitima n’uko muzamera , ari ku bibatunga , cyangwa ku byo muzambika umubiri wanyu . ’
42012023	Kuko ubugingo buruta ibyo kurya , n’umubiri ukaruta imyambaro .
42012024	Nimwitegereze ibyiyoni : ntibibiba , ntibisarura , ntibigira ububiko cyangwa ibigega , ariko Imana irabigaburira . Mwebwe se ntimubona uko mutambukije ibyo bisiga agaciro !
42012025	Ni nde muri mwe , n’aho yabishishikarira ate , wagira n’akantu na gato yongera ku buzima bwe ?
42012026	Niba rero n’ibyo byoroheje mutabishoboye , kuki ibindi byo byatuma muhagarika imitima ?
42012027	Nimwitegereze indabo : ntiziboha , ntizinadoda . Nyamara ndababwira ko na Salomoni mu bukire bwe bwose atigeze yambara nka rumwe muri zo .
42012028	Niba Imana yambika ityo icyatsi cyo mu murima kiriho none , ejo kikazatabwa mu muriro , mwe ntizabarengerezaho , mwa bemera gato mwe ?
42012029	Nimureke rero kubunza imitima mwibaza icyo muzarya cyangwa icyo muzanywa .
42012030	Ibyo byose abanyamahanga barabihihibikanira , naho mwe mufite umubyeyi uzi ko mubikeneye .
42012031	Ahubwo mbere na mbere nimuharanire Ingoma ye , naho ibyo byose muzabigerekerwaho .
42012032	Mwitinya , bushyo bukiri mbarwa , kuko Umubyeyi wanyu yishimiye kubaha Ingoma .
42012033	Nimugurishe ibyo mutunze , mubifashishe abakene . Nimwishakire impago zidasaza n’ubukungu butazashira bwo mu ijuru , aho umujura atagera n’aho imungu itonona .
42012034	Koko , aho ubukungu bwawe buri , ni na ho umutima wawe uhora .
42012035	Nimukenyere kandi muhorane amatara yaka .
42012036	Nimugenze nk’abantu bategereje shebuja avuye mu bukwe , kugira ngo nagera iwe agakomanga , bahite bamukingurira .
42012037	Barahirwa abo bagaragu shebuja azasanga bari maso . Ndababwira ukuri : azakenyera abicaze ku meza , maze abahereze .
42012038	Naza no mu gicuku cyangwa mu nkoko , agasanga bakimutegereje , barahirwa !
42012039	Musanzwe mubizi : iyaba nyir’urugo yamenyaga igihe umujura azazira , ntiyareka bamupfumurira inzu .
42012040	Namwe rero nimube maso , kuko Umwana w’umuntu azaza igihe mudakeka . »
42012041	Petero ni ko kumubwira ati « Mwigisha , ni twe uciriye uwo mugani , cyangwa se uwuciriye bose ? »
42012042	Nyagasani aramusubiza ati « Murabona umunyabintu w’inyangamugayo kandi uzi ubwenge yaba uwuhe , ngo shebuja azamushinge abo mu rugo rwe , maze ajye abaha umugabane wabo w’ingano mu gihe gikwiye ?
42012043	Arahirwa uwo mugaragu , shebuja azagaruka agasanga agenza atyo !
42012044	Ndababwira ukuri : azamushinga ibyo atunze byose .
42012045	Naho , uwo mugaragu niyibwira ati ’ Databuja aratinze ’ , maze agatangira gukubita abagaragu n’abaja , akarya , akanywa agasinda ,
42012046	amaherezo shebuja azaza umunsi atamwitezeho , no ku isaha atazi , maze amwirukane nabi , amuherereze mu nteko y’abahemu .
42012047	Uwo mugaragu rero wari uzi icyo shebuja ashaka , ntacyiteho ngo agikore uko yari yamutegetse , azakubitwa nyinshi ;
42012048	naho utazi icyo shebuja ashaka , agakora ibidakwiye , we azakubitwa nkeya . Uzaba yarahawe byinshi , azabazwa byinshi ; n’uwo bazaba barashinze byinshi , azabazwa ibiruta iby’abandi . »
42012049	Yezu yungamo ati « Nazanywe no gukongeza umuriro ku isi , mbega ukuntu nifuza ko wagurumana !
42012050	Hari batisimu ngomba guhabwa , mbega ukuntu umutima wanjye uhagaze kugeza igihe nzayihererwa !
42012051	Aho ntimwibwira ko nazanywe no gutera amahoro ku isi ? Oya , ndabibabwiye , ahubwo naje kubateranya .
42012052	Koko , kuva ubu , urugo rw’abantu batanu ruzicamo ibice , batatu barwanye babiri , babiri na bo barwanye batatu .
42012053	Bazashyamirana , umugabo n’umuhungu we , umuhungu na se , umugore n’umukobwa we , umukobwa na nyina , nyirabukwe n’umukazana we , umukazana na nyirabukwe . »
42012054	Arongera abwira rubanda ati « Iyo mubonye igicu giturutse iburengerazuba , muhita muvuga muti ’ Imvura iraza kugwa ’ , kandi bikaba .
42012055	N’iyo mubonye umuyaga uhushye uturutse mu majyepfo , muravuga muti ’ Haraza kuba ubushyuhe ’ , kandi bikaba .
42012056	Mwa ndyarya mwe musobanukirwa n’ibyo mu nsi n’ibyo mu kirere , ni iki gituma mudasobanukirwa n’iby’iki gihe ?
42012057	Kuki mutabona ubwanyu icyo mukwiye gukora ?
42012058	Nuko rero , nujyana n’umuburanyi wawe agiye kukurega , gerageza kwigorora na we mukiri mu nzira , hato ataguteza umucamanza , umucamanza na we akakugabiza umurinzi w’uburoko ngo agufunge .
42012059	Ndabikubwiye : ntuzafungurwa utishyuye kugeza ku isenge rya nyuma . »
42013001	Muri icyo gihe , haza abantu batekerereza Yezu uko Abanyagalileya bari bishwe na Pilato , maze amaraso yabo akayavanga n’ay’ibitambo baturaga .
42013002	Arabasubiza ati « Mukeka ko abo Banyagalileya barushaga abandi kuba abanyabyaha ?
42013003	Oya ! Ahubwo reka mbabwire : nimuticuza , mwese muzapfa kimwe na bo .
42013004	« Tubwire igihe ibyo bizabera , n’ikimenyetso kizereka abantu ko ibyo byose bigiye gushira . »
42013005	Yezu ni ko guterura ati « Muramenye ntihazagire ubayobya ,
42013006	Nuko Yezu abacira uyu mugani ati « Umuntu yari afite igiti cy ’ umutini cyatewe mu murima we w’imizabibu . Aza kuwushakaho imbuto , ariko ntiyazibona .
42013007	Ni ko kubwira umuhinzi we ati ’ Uyu mwaka ni uwa gatatu nza gushaka imbuto kuri uyu mutini sinzibone . Wuteme , nta cyo umaze aha ngaha . ’
42013008	Undi aramusubiza ati ’ Shobuja , ba uwuretse byibura uyu mwaka , nywucukurire iruhande , maze nshyireho ifumbire .
42013009	Ahari kera wazera imbuto ; nutera uzawuteme . ’ »
42013010	Nuko Yezu yigishiriza mu isengero ku munsi w’isabato .
42013011	Icyo gihe , hari umugore wari umaze imyaka cumi n’umunani afashwe n’indwara yari yaramumugaje . Yarububaga , ntashobore kunamuka na gato .
42013012	Yezu amubonye , aramuhamagara aramubwira ati « Mugore , dore ukize ubumuga bwawe . »
42013013	Nuko amuramburiraho ibiganza ; ako kanya arunamuka , asingiza Imana .
42013014	Nuko umukuru w’isengero arakazwa n’uko Yezu yakijije umuntu ku isabato . Atangira kubwira rubanda ati « Hari iminsi itandatu yo gukoraho imirimo , mujye muza kwivuza kuri iyo minsi , atari ku isabato . »
42013015	Nyagasani aramusubiza ati « Mwa ndyarya mwe ! Mbese buri muntu muri mwe , ku munsi w’isabato , ntakura ikimasa cyangwa indogobe ye mu kiraro , ngo ajye kuyuhira ?
42013016	None , uyu mwana wa Abrahamu Sekibi yaboshye imyaka cumi n’umunani , ngo ntiyakurwa ku ngoyi ku munsi w’isabato ? »
42013017	Amaze kuvuga atyo , abanzi be bose bagira ikimwaro , naho rubanda rwishimira ibitangaza yakoraga .
42013018	Yezu aravuga ati « Ingoma y’Imana imeze ite ? Nayigereranya n’iki ?
42013019	Imeze nk’akabuto ka sinapisi umuntu yagiye gutera mu murima we , karakura kaba igiti , maze inyoni zo mu kirere ziza kwarika mu mashami yacyo . »
42013020	Arongera ati « Ingoma y’Imana , nayigereranya n’iki ?
42013021	Imeze nk’umusemburo umugore yavanze n’incuro eshatu z’ifu , kugeza igihe byose bitutumbiye . »
42013022	Nuko Yezu anyura mu migi no mu nsisiro yigisha , yerekeza i Yeruzalemu .
42013023	Haza umuntu , aramubaza ati « Mwigisha , koko abantu bakeya ni bo bazarokoka ? » Nuko arababwira ati
42013024	« Muharanire kwinjirira mu muryango ufunganye ; ndabibabwiye : benshi bazagerageza kwinjira , ariko boye kubishobora .
42013025	Koko rero , nimuzaba mukiri hanze , igihe nyir’urugo azahaguruka agakinga , n’aho muzakomanga kangahe muvuga muti ’ Shobuja , dukingurire ’ , azabasubiza ati ’ Sinzi iyo muturuka . ’
42013026	Ubwo muzatangira kuvuga muti ’ Twaririye kandi tunywera imbere yawe , ndetse wigishirije no mu materaniro yacu . ’
42013027	We rero azabasubiza ati ’ Sinzi iyo muturutse ; nimumve imbere mwa nkozi z’ibibi mwe ! ’
42013028	Ubwo ni bwo muzaganya mugahekenya amenyo , mubona Abrahamu , Izaki na Yakobo , n’abahanuzi bose bari mu Ngoma y’Imana , naho mwe mwaraciriwe hanze .
42013029	Bazaturuka iburasirazuba n’iburengerazuba , baturuke mu majyaruguru no mu majyepfo , bazakikize ameza mu isangira ry’Ingoma y’Imana .
42013030	Bityo hari abo mu ba nyuma bazaba aba mbere , hakaba n’abo mu ba mbere bazaba aba nyuma . »
42013031	Icyo gihe bamwe mu Bafarizayi begera Yezu , baramubwira bati « Haguruka , uve hano , kuko Herodi ashaka kukwicisha . »
42013032	Arabasubiza ati « Nimujye kubwira uwo muhari muti ’ Uyu munsi n’ejo ndirukana roho mbi , nkize n’abarwayi , maze ku munsi wa gatatu nzabe ndangije . ’
42013033	Ariko uyu munsi , ejo n’ejobundi , ngomba gukomeza urugendo rwanjye , kuko bidakwiye ko umuhanuzi apfira ahandi hatari i Yeruzalemu .
42013034	Yeruzalemu , Yeruzalemu , wowe wica abahanuzi ugatera amabuye abagutumweho , ni kangahe nashatse kwegeranya abana bawe , nk’uko inkoko ibundikira abana bayo mu mababa , ariko wowe ukanga !
42013035	Dore inzu mutuyemo izabasenyukiraho . Koko rero ndabibabwiye : ntimuzongera kumbona ukundi kugeza igihe muzavugira muti ’ Nasingizwe uje mu izina rya Nyagasani ! ’ »
42014001	Nuko ku munsi w’isabato , Yezu yinjira mu nzu y’umwe mu Bafarizayi b’abanyacyubahiro kuhafungurira , naho bo bakamugenzura .
42014002	Imbere ye rero hakaba umuntu urwaye urushwima .
42014003	Yezu araterura , abwira abigishamategeko n’Abafarizayi ati « Ese biremewe gukiza umuntu ku isabato , cyangwa se birabujijwe ? »
42014004	Ariko bo baricecekera . Nuko Yezu aramwegera , aramukiza maze aramusezerera .
42014005	Arangije arababwira ati « Ni nde muri mwe utavana ako kanya umwana we waguye mu iriba , cyangwa ikimasa cye , kabone n’iyo haba ku munsi w’isabato ? »
42014006	Nuko babura icyo basubiza .
42014007	Amaze kwitegereza ukuntu abatumirwa bihutira gufata imyanya y’icyubahiro , abacira uyu mugani ati
42014008	« Igihe bagutumiye mu bukwe , ntukishyire mu mwanya wa mbere , hato mu batumiwe hataza ukurushije icyubahiro ,
42014009	maze uwabatumiye mwembi akavaho akubwira ati ’ Muvire mu mwanya ’ ; icyo gihe wakorwa n’isoni ukajya mu mwanya w’inyuma .
42014010	Ahubwo nutumirwa , ujye wishyira mu mwanya w’inyuma kugira ngo uwagutumiye naza , akubwire ati ’ Mugenzi wanjye igira imbere . ’ Icyo gihe uzagira icyubahiro imbere y’abandi batumirwa bose .
42014011	Kuko uwikuza wese azacishwa bugufi , naho uwicisha bugufi akazakuzwa . »
42014012	Arongera abwira uwamutumiye ati « Nugira abo utumira ku meza , haba ku manywa cyangwa nimugoroba , ntugatumire incuti zawe , cyangwa abavandimwe n’abo mufitanye isano , cyangwa abakize muturanye , kugira ngo na bo batazavaho bagutumira , bakakwitura .
42014013	Ahubwo nugira abo utumira , ujye urarika abakene , ibirema , abacumbagira n’impumyi .
42014014	Ubwo ni bwo uzaba uhirwa kuko bo badafite ibyo bakwitura , maze ibyo uzabyiturwe ku munsi w’izuka ry’intungane . »
42014015	Umwe mu bo basangiraga , ngo yumve ibyo , abwira Yezu ati « Hahirwa uzemererwa gufungurira mu Ngoma y’Imana ! »
42014016	Nuko aramusubiza ati « Umuntu yateguye ibirori bikomeye maze atumira abantu benshi ngo basangire .
42014017	Igihe cyo gufungura kigeze , yohereza umugaragu we kubwira abatumiwe ngo ’ Nimuze , byose byatunganye . ’
42014018	Nuko bose batangira gushaka impamvu zo kubyangira . Uwa mbere aramubwira ati ’ Naguze umurima , ngomba kujya kuwureba ; umbabarire , ntundenganye . ’
42014019	Undi na we ati ’ Naguze ibimasa cumi byo guhingisha , ubu ngiye kubigerageza ; umbabarire , ntundenganye . ’
42014020	Naho undi ati ’ Narongoye , none simbonye uko nza . ’
42014021	Umugaragu agarutse abitekerereza shebuja . Nyir’urugo arabisha , abwira umugaragu we ati ’ Ihute , ujye mu materaniro no mu mayira y’umugi , maze uzane abakene , ibirema , impumyi n’abacumbagira . ’
42014022	Umugaragu agaruka avuga ati ’ Shobuja , ibyo wategetse nabirangije , ariko haracyari umwanya . ’
42014023	Nyir’urugo abwira umugaragu we ati ’ Ongera ujye mu mayira yo mu cyaro no mu mihora , maze uhate abantu baze mu nzu yanjye bayuzure .
42014024	Koko mbibabwire : nta n’umwe mu bari batumiwe uzakora ku biryo byanjye . ’ »
42014025	Ubundi Yezu yari ashagawe n’abantu benshi . Arahindukira , arababwira ati
42014026	« Umuntu waza ansanga , atabanje guhara se na nyina , umugore n’abana be , abavandimwe na bashiki be , ndetse n’ubuzima bwe bwite , uwo nguwo ntashobora kuba umwigishwa wanjye .
42014027	Kandi umuntu wese udaheka umusaraba we ngo ankurikire , ntashobora kuba umwigishwa wanjye .
42014028	Mbese ni nde muri mwe washaka kubaka umunara , ntabanze kwicara ngo arebe ibyo azawutangaho , kandi ngo amenye niba afite ibizawuzuza ?
42014029	Aba yanga ko yatangira kubaka , agasanga adashobora kuzuza , maze abazamubona bakamuseka bavuga ngo
42014030	’ Dore umuntu watangiye kubaka , akananirwa no kuzuza ! ’
42014031	Cyangwa se , ni nde mwami waba agiye kurwanya undi mwami , ntabanze kwicara ngo yibaze ko , niba afite ingabo ibihumbi cumi , yashobora kurwanya uza kumutera afite ibihumbi makumyabiri ?
42014032	Abonye bitamushobokeye , yamutumaho akiri kure , akamusaba ko babana mu mahoro .
42014033	Nuko rero , utazahara ibyo atunze byose , ntashobora kuba umwigishwa wanjye .
42014034	Koko , umunyu ni ikintu cyiza , ariko iyo ushizemo uburyohe bwawo , bwagarurwa n’iki ?
42014035	Nta kindi uba ugifitiye akamaro , cyaba igitaka cyangwa ifumbire ; ahubwo barawujugunya . Ufite amatwi yo kumva , niyumve ! »
42015001	Nuko abasoresha n’abanyabyaha basanga Yezu bose , bashaka kumwumva .
42015002	Abafarizayi n’abigishamategeko batangira kwijujuta , bavuga bati « Uyu muntu ko yakira abanyabyaha akanasangira na bo ! »
42015003	Nuko Yezu abacira uyu mugani , ati
42015004	« Ni nde muri mwe wagira intama ijana , imwe muri zo yazimira , ntasige za zindi mirongo urwenda n’icyenda ku gasozi , akajya gushakashaka iyazimiye kugeza igihe ayiboneye ?
42015005	Iyo amaze kuyibona ayiterera ku bitugu yishimye .
42015006	Yagera iwe agakoranya incuti n’abaturanyi , akababwira ati ’ Nimuze twishimane , kuko nabonye intama yanjye yari yazimiye ! ’
42015007	Ndabibabwiye : nguko uko umunyabyaha umwe wisubiraho azatera ibyishimo mu ijuru , birenze iby’intungane mirongo urwenda n’icyenda zidakeneye kwisubiraho .
42015008	Cyangwa se , ni nde mugore wagira ibiceri cumi , kimwe cyatakara , ntacane itara ngo akubure inzu , ashakashake kugeza igihe akiboneye .
42015009	Iyo amaze kukibona akoranya incuti n’abaturanyi , akababwira ati ’ Nimuze twishimane , kuko nabonye igiceri cyanjye nari natakaje ! ’
42015010	Ndabibabwiye : nguko uko abamalayika b’Imana bazishima kubera umunyabyaha umwe wisubiyeho . »
42015011	Arongera ati « Umugabo yari afite abahungu babiri .
42015012	Umutoya abwira se ati ’ Dawe , mpa umunani ungenewe . ’ Nuko se abagabanya ibye .
42015013	Hashize iminsi mike , umutoya akoranya ibye byose , ajya mu gihugu cya kure . Nuko ahatagaguriza ibye yibera mu maraha .
42015014	Amaze kubitsemba byose , muri icyo gihugu hatera inzara ikaze , nuko aratindahara .
42015015	Ni bwo agiye gusaba akazi umuturage w’icyo gihugu , amwohereza kuragira ingurube mu isambu ye .
42015016	Yifuzaga kuba yahemburwa n’ibishishwa ingurube zaryaga , ariko ntihagire ubimuha .
42015017	Bigeze aho , aribwira ati ’ Nyamara se kwa data hari abakozi bangana iki barya bakanabisigaza , naho jyewe nicirwa n’inzara hano !
42015018	Reka mpaguruke nsange data , mubwire nti : Dawe , nacumuye ku Mana no kuri wowe .
42015019	Singikwiriye kwitwa umwana wawe , none ngira nk’umwe mu bakozi bawe . ’
42015020	Nuko arahaguruka asanga se . Akiri kure , se aramurabukwa , yumva impuhwe ziramusabye . Ariruka ajya kumugwa mu nda , aramuramutsa amusomagura .
42015021	Nuko umwana aramubwira ati ’ Dawe , nacumuye ku Mana no kuri wowe , singikwiriye kwitwa umwana wawe . ’
42015022	Naho se abwira abagaragu be ati ’ Vuba , muzane ikanzu nziza cyane muyimwambike , mumwambike n’impeta mu rutoki n’inkweto mu birenge .
42015023	Muzane ikimasa cy’umushishe , mukibage , turye twishime ,
42015024	kuko uyu mwana wanjye yari yarapfuye , none yazutse ; yari yarazimiye , none yatahutse ! ’ Nuko batangira kwishima .
42015025	Icyo gihe umwana we w’imfura yari mu murima . Arahinguka , ageze hafi y’urugo yumva baririmba , umudiho ari wose .
42015026	Nuko ahamagara umwe mu bagaragu , amubaza ibyo ari byo .
42015027	Undi aramusubiza ati ’ Ni murumuna wawe wagarutse ; none so yabaze ikimasa cy’umushishe , kuko yamubonye ari mutaraga . ’
42015028	Aherako ararakara , yanga kujya mu rugo . Se arasohoka , aramuhendahenda ngo aze .
42015029	Nuko abwira se ati ’ Reba imyaka yose maze ngukorera ; nta n’itegeko ryawe na rimwe ndengaho , nyamara ntiwigeze umpa n’agahene ngo ngasangire n’incuti zanjye .
42015030	None uriya muhungu wawe wagarutse amaze kumarira ibintu byawe mu ndaya , ube ari we ubagishiriza ikimasa cy’umushishe ! ’
42015031	Nuko se aramusubiza ati ’ Mwana wanjye , wowe iteka tuba turi kumwe , kandi ibyanjye byose ni ibyawe .
42015032	Ariko byari ngombwa rwose ko dukora umunsi mukuru , tukishima , kuko uriya muvandimwe wawe ureba yari yarapfuye none yazutse , yari yarazimiye none yatahutse ! ’ »
42016001	Nuko akomeza kubwira abigishwa be ati « Habayeho umuntu w’umukungu wari ufite umunyabintu yashinze ibintu bye , maze bamumuregaho ko abipfusha ubusa .
42016002	Aramuhamagaza , aramubwira ati ’ Ibyo numva bakuvugaho ni ibiki ? Murikira ibyanjye kuko kuva ubu utazongera kumbera mu bintu . ’
42016003	Nuko uwo munyabintu aribaza ati ’ Nzabigenza nte ko databuja ankuye mu bintu bye ? Guhinga ? Sinabishobora . Gusabiriza ? Binteye isoni .
42016004	Mbonye uko nzabigenza kugira ngo , nimara kuva mu bintu bye , nzabone abanyakira iwabo . ’
42016005	Nuko ahamagaza abarimo imyenda ya shebuja bose , umwe umwe , maze ahera ku wa mbere aramubaza ati ’ Databuja umufitiye umwenda ungana iki ? ’
42016006	Undi aramusubiza ati ’ Ibibindi ijana by’amavuta y’imizeti . ’ Umunyabintu aramubwira ati ’ Akira urupapuro rwawe , wicare , wandikeho vuba ko ari mirongo itanu . ’
42016007	Hanyuma abaza undi ati ’ Wowe , se urimo mwenda ki ? ’ Aramusubiza ati ’ Imifuka ijana y’ingano . ’ Aramubwira ati ’ Akira urupapuro rwawe , wandikeho ko ari mirongo inani . ’
42016008	Nuko shebuja atangarira uwo mugaragu w’umuhemu , kuko yamenye kwiteganyiriza . Koko , abana b’iyi si mu mibanire yabo barusha ubwenge abana b’urumuri . »
42016009	Reka rero mbabwire : ayo matindi y’amafaranga nimuyashakishe incuti , kugira ngo umunsi mwayabuze izo ncuti zizabakire aho muzibera iteka .
42016010	Udahemuka mu bintu byoroheje , ntahemuka no mu bikomeye ; naho uhemuka mu bintu byoroheje , ahemuka no mu bikomeye .
42016011	None se nimuterekana ko muri indahemuka mu matindi y’amafaranga , ni nde uzabashinga ibifite agaciro k’ukuri ?
42016012	Niba kandi muterekanye ko muri indahemuka mu bintu bitari ibyanyu , ibibagenewe muzabihabwa na nde ?
42016013	Nta mugaragu ushobora gukorera ba shebuja babiri : azanga umwe akunde undi , cyangwa azibanda kuri umwe asuzugure undi . Ntimushobora gukorera Imana na Bintu . »
42016014	Abafarizayi bikundiraga amafaranga , bumvise ibyo byose baramukwena .
42016015	Yezu arababwira ati « Mukunda kwigira intugane mu maso y’abantu , ariko Imana izi imitima yanyu . Koko icyo abantu baha agaciro , ni cyo kiba kigayitse mu maso y’Imana .
42016016	Amategeko n’Abahanuzi byabayeho kugeza kuri Yohani ; kuva ubwo Ingoma y’Imana iramamazwa , kandi umuntu wese arwanira kuyinjiramo .
42016017	Biroroshye ko ijuru n’isi bishira aho kugira ngo akitso kamwe kave mu Mategeko .
42016018	Umuntu wese usenda umugore we akazana undi , aba asambanye ; n’ucyura umugore wasenzwe n’umugabo we , na we aba asambanye .
42016019	Habayeho umugabo w’umukungu wambaraga imyambaro myiza y’umuhemba n’iy’imyeru , buri munsi akarya by’agatangaza .
42016020	Hari n’umukene witwaga Lazaro wari waramazwe n’ibisebe , akarambarara ku muryango w’uwo mukungu .
42016021	Yifuzaga gutungwa n’ibyagwaga hasi bivuye ku meza y’uwo mukungu , akabibura ; ahubwo imbwa zikaza kurigata ibisebe bye .
42016022	Umukene rero aza gupfa , abamalayika bamushyikiriza Abrahamu ; umukungu na we arapfa , baramuhamba .
42016023	Ageze ikuzimu , arahababarira cyane . Ni ko kubura amaso , abonera kure Abrahamu ari kumwe na Lazaro .
42016024	Nuko atera hejuru ati ’ Mubyeyi Abrahamu , mbabarira wohereze Lazaro , akoze umutwe w’urutoki rwe mu mazi , maze aze ambobeze ku rurimi , kuko nazahajwe n’uyu muriro . ’
42016025	Abrahamu aramusubiza ati ’ Mwana wanjye , ibuka ko wakize cyane ukiri ku isi , naho Lazaro akahagirira ibyago . Ubu rero yibereye hano mu byishimo , naho wowe urababara .
42016026	Uretse n’ibyo , hagati yacu namwe hari imanga nini , ituma abashaka kuva hano baza aho batabishobora , namwe kandi ntimushobore kuva aho muri ngo mudusange . ’
42016027	Umukungu arongera ati ’ Mubyeyi , ndagusabye ngo wohereze Lazaro kwa data ,
42016028	kuko mpafite abavandimwe batanu ; agende ababurire ejo na bo batazaza aha hantu h’ububabare . ’
42016029	Abrahamu aramusubiza ati ’ Bafite Musa n’Abahanuzi , nibabumve ! ’
42016030	Undi ati ’ Oya , mubyeyi Abrahamu ! Ahubwo umwe mu bapfuye nabasanga , bazisubiraho . ’
42016031	Abrahamu arongera , aramusubiza ati ’ Niba batumva Musa n’Abahanuzi , n’aho hagira uzuka mu bapfuye , ntibyabemeza . ’ »
42017001	Nuko Yezu abwira abigishwa be ati « Kubuza ibigusha abantu mu byaha ntibishoboka , ariko hagowe umuntu biturukaho !
42017002	Ikiruta kuri we , ni uko bamuhambira urusyo ku ijosi bakamuroha mu nyanja , ataragira uwo agusha muri aba batoya .
42017003	Murabyitondere ! Umuvandimwe wawe nagucumuraho , ubimuhane ukomeje , maze niyicuza , umubabarire .
42017004	Ndetse nagucumuraho karindwi mu munsi , akakwitwaraho karindwi avuga ati ’ Ndabyicujije ’ , uzamubabarire . »
42017005	Nuko intumwa zibwira Yezu ziti « Twongerere ukwemera . »
42017006	Nyagasani arabasubiza ati « Iyaba mwari mufite ukwemera kungana n’impeke y’ururo , mwabwiye iki giti cya boberi muti ’ Randuka , ujye kwitera mu nyanja ’ , kikabumvira .
42017007	Ni ko se , ni nde muri mwe wagira umugaragu umuhingira cyangwa akamuragirira amatungo , yataha akamubwira ati ’ Banguka uze ufungure ’ ?
42017008	Ahubwo ntazamubwira ati ’ Banza ujye kuntekera , ukenyere umpereze , kugeza ndangije kurya no kunywa ; hanyuma nawe ubone kurya no kunywa ’ ?
42017009	Mbese shebuja yashimira uwo mugaragu we ko yarangije ibyo yari yategetswe ?
42017010	Namwe ni uko , nimurangiza gukora icyo mwategetswe cyose , mujye muvuga muti ’ Turi abagaragu nk’abandi : twakoze ibyo twari dushinzwe . ’ »
42017011	Yezu yari mu rugendo , anyura ku mipaka ya Samariya na Galileya , yerekeza i Yeruzalemu .
42017012	Ageze mu rusisiro , ababembe cumi baza bamugana , bahagarara ahitaruye .
42017013	Nuko barangurura ijwi , bati « Yezu , Mwigisha , tubabarire ! »
42017014	Ababonye , arababwira ati « Nimujye kwiyereka abaherezabitambo . » Bakiri mu nzira barakira .
42017015	Umwe muri bo , abonye ko yakize , asubira inyuma arangurura ijwi , asingiza Imana .
42017016	Nuko amwikubita imbere , yubitse umutwe ku butaka , aramushimira . Uwo muntu kandi yari Umunyasamariya .
42017017	Yezu araterura aravuga ati « Mbese bose ntibakize uko ari icumi ? Abandi icyenda bari hehe ?
42017018	Nta wundi wabonetse ngo agaruke gushimira Imana , atari uyu munyamahanga ? »
42017019	Nuko aramubwira ati « Haguruka wigendere ; ukwemera kwawe kuragukijije . »
42017020	Abafarizayi baramubaza bati « Ingoma y’Imana izaza gihe ki ? » Yezu arabasubiza ati « Ingoma y’Imana ntizaza yigaragaza mu maso y’abantu ,
42017021	ngo bagire bati ’ Ngiyi , ngiriya . ’ Ahubwo nimumenye ko Ingoma y’Imana ibarimo . »
42017022	Yongera kubwira abigishwa be , ati « Hazaza igihe muzifuza kubona nibura umwe mu minsi y’Umwana w’umuntu , ariko ntimuzawubona .
42017023	Bazababwira bati ’ Dore nguyu , nguriya . ’ Ntimuzajyeyo , ntimuzirukireyo .
42017024	Koko rero , nk’uko umurabyo urabiriza mu ruhande rumwe rw’isi , ukabonekera mu rundi , ni ko n’Umwana w’umuntu azaza ku munsi yigeneye .
42017025	Ariko agomba kubanza kubabara cyane , kandi abantu b’iyi ngoma bamwihakane .
42017026	Mbese nk’uko byagenze mu gihe cya Nowa , ni na ko bizamera mu minsi y’Umwana w’umuntu .
42017027	Icyo gihe abantu bararyaga bakanywa , abahungu bararongoraga , abakobwa bakarongorwa , kugeza ubwo Nowa yinjiye mu bwato , maze umwuzure uraza urabatsemba bose .
42017028	Bizamera nk’uko byagenze mu minsi ya Loti . Icyo igihe abantu bararyaga bakanywa , bararanguraga bagacuruza , kandi barahingaga bakubaka ;
42017029	ariko umunsi Loti avuye muri Sodoma , Imana igusha umuriro uvanze n’amahindure biturutse ku ijuru , bose irabatsemba .
42017030	Ni ko bizamera ku munsi Umwana w’umuntu azigaragazaho .
42017031	Kuri uwo munsi , uzaba ari hejuru y’inzu , ntazamanuke ku nzu ye ngo agire icyo avanamo . Kandi uzaba ari mu murima , ntazasubire imuhira .
42017032	Nimwibuke umugore wa Loti !
42017033	Uwihambira ku bugingo bwe , azabubura , naho uzahara ubugingo bwe azabuhorana .
42017034	Ndabibabwiye : muri iryo joro , abantu babiri bazaba bari ku buriri bumwe , umwe azafatwa , undi asigare .
42017035	Abagore babiri bazaba bari hamwe basya , umwe azafatwa , undi asigare . »
42017037	Abigishwa ni ko kumubaza bati « Ibyo bizabera hehe , Nyagasani ? » Arabasubiza ati « Ahazaba hari intumbi , ni ho inkongoro zizakoranira . »
42018001	Hanyuma abacira umugani , abumvisha ko ari ngombwa gusenga iteka batarambirwa .
42018002	Nuko aravuga ati « Mu mugi umwe hari umucamanza utatinyaga Imana , ntiyubahe n’abantu .
42018003	Muri uwo mugi hari n’umupfakazi wazaga kumubwira ati ’ Nkiranura n’uwo duhora tuburana ! ’
42018004	Amwirengagiza igihe kirekire . Ageze aho , aribwira ati ’ N’ubwo ndatinya Imana bwose , kandi singire uwo nubaha ,
42018005	uriya mupfakazi wandembeje ngiye kumucira urubanza rwe rurangire , areke guhora aza kumena umutwe . ’ »
42018006	Nyagasani arongera ati « Nimwumve ibyo uwo mucamanza mubi avuga .
42018007	Imana se ni Yo yarangarana intore zayo , ntizirengere kandi ziyitakambira amanywa n’ijoro ?
42018008	Ndabibabwiye : izabarenganura vuba . Ariko se , igihe Umwana w’umuntu azazira , azasanga hakiri ukwemera ku isi ? »
42018009	Yezu yongera guca uyu mugani , awucira bamwe bibwiraga ko ari intungane , bagasuzugura abandi bose .
42018010	Nuko aravuga ati « Abantu babiri bahuriye mu Ngoro baje gusenga . Umwe yari Umufarizayi , undi ari umusoresha .
42018011	Umufarizayi aremarara , asengera mu mutima we avuga ati ’ Mana , ndagushimira ko ntameze nk’abandi bantu b’ibisambo , b’abahemu , b’abasambanyi , mbese nk’uriya musoresha !
42018012	Nsiba kurya kabiri mu cyumweru , ngatanga kimwe cya cumi cy’urwunguko rwanjye rwose . ’
42018013	Umusoresha we yihagararira kure , atinya no kubura amaso ngo ayerekeze hejuru , maze yikomanga ku gituza avuga ati ’ Mana yanjye , mbabarira jyewe w’umunyabyaha ! ’
42018014	Ndabibabwiye : uwo musoresha yasubiye iwe ari intungane , naho ureke undi ! Kuko uwikuza wese azacishwa bugufi , naho uwicisha bugufi akazakuzwa . »
42018015	Nuko abantu bamuzanira n’abana babo b’ibitambambuga ngo abakoreho , ariko abigishwa babibonye barabakabukira .
42018016	Yezu arabahamagara ati « Nimureke abana bansange , mwibabuza , kuko Ingoma y’Imana ari iy’abameze nka bo .
42018017	Ndababwira ukuri : umuntu wese utazakira Ingoma y’Imana nk’umwana , ntazayinjiramo bibaho . »
42018018	Nuko haza umunyacyubahiro , abaza Yezu ati « Mwigisha mwiza , nkore iki kugira ngo nzabone ubugingo bw’iteka ho umurage ? »
42018019	Yezu aramubwira ati « Kuki unyita mwiza ? Nta mwiza ubaho , keretse Imana yonyine .
42018020	Uzi amategeko : ntuzasambane , ntuzice , ntuzibe , ntuzahamye ibinyoma , urajye wubaha so na nyoko . »
42018021	Uwo mugabo aramusubiza ati « Ibyo byose nabikurikije kuva nkiri muto . »
42018022	Yezu abyumvise , aramubwira ati « Ubuze ikintu kimwe gusa : gurisha ibyo utunze byose , maze ubigabanye abakene , uzagira ubukire mu ijuru ; hanyuma uze unkurikire . »
42018023	We ariko abyumvise arijima , kuko yari atunze ibintu byinshi .
42018024	Yezu abibonye atyo , aravuga ati « Mbega ukuntu kuzinjira mu Ngoma y’Imana biruhije ku bakungu !
42018025	Byoroheye ingamiya guca mu mwenge w’urushinge kurusha uko byoroheye umukungu kwinjira mu Ngoma y’Imana ! »
42018026	Ababyumvise baravuga bati « Ubwo se ni nde ushobora kurokoka ? »
42018027	Arabasubiza ati « Ikidashobokera abantu , Imana iragishobora . »
42018028	Nuko Petero aravuga ati « Dore , twebwe twasize ibyacu byose , turagukurikira . »
42018029	Arabasubiza ati « Ndababwira ukuri : ntawe uzaba yarasize urugo rwe , cyangwa umugore we , cyangwa abavandimwe be , cyangwa ababyeyi be , cyangwa abana be , abigirira Ingoma y’Imana ,
42018030	ngo abure kwiturwa ibirenzeho muri iki gihe , no mu gihe kizaza akaziturwa ubugingo bw’iteka . »
42018031	Nuko Yezu yihererana ba Cumi na babiri , arababwira ati « Dore tuzamutse tujya i Yeruzalemu , maze ibyanditswe n’abahanuzi byose byerekeye Umwana w’umuntu bizabe .
42018032	Koko bazamugabiza abanyamahanga , akubitwe , ashinyagurirwe , avunderezwe amacandwe ;
42018033	kandi nibamara kumukubitisha ibiboko bazamwice , maze ku munsi wa gatatu azazuke . »
42018034	Nyamara bo , birabayobera . Ayo magambo ababera urujijo ; ntibumva icyo Yezu yashakaga kuvuga .
42018035	Igihe yegereye i Yeriko , hakaba hari impumyi yicaye iruhande rw’inzira , isabiriza .
42018036	Yumvise abantu benshi bahitaga , abaza ibyo ari byo .
42018037	Baramusubiza bati « Ni Yezu w’i Nazareti uhise . »
42018038	Nuko atera hejuru ati « Yezu , Mwana wa Dawudi , mbabarira ! »
42018039	Abari imbere baramucyaha ngo naceceke , ariko arushaho kurangurura ijwi , ati « Mwana wa Dawudi , mbabarira ! »
42018040	Yezu arahagarara , ategeka ko bamumuzanira . Amugeze iruhande , aramubaza ati
42018041	« Urashaka ko ngukorera iki ? » Na we , ati « Nyagasani , mpa kubona ! »
42018042	Yezu aramubwira ati « Ngaho bona ; ukwemera kwawe kuragukijije ! »
42018043	Ako kanya arabona , maze aramukurikira , agenda asingiza Imana . Abantu bose na bo babibonye , basingiza Imana .
42019001	Yezu ageze i Yeriko , yahuranya umugi .
42019002	Nuko haza umugabo witwa Zakewusi , yari umutware w’abasoresha , akaba umukungu .
42019003	Agerageza kubona Yezu uwo ari we ariko ntiyabishobora , kubera imbaga y’abantu , kandi akaba yari mugufi .
42019004	Arirukanka , abacaho maze yurira igiti cy’umuvumu , agira ngo abone Yezu wari ugiye kunyura aho .
42019005	Yezu ahageze yubura amaso , aramubwira ati « Zakewusi , manuka vuba kuko ngomba gucumbika iwawe uyu munsi . »
42019006	Nuko amanuka bwangu , amwakirana ibyishimo .
42019007	Ababibonye bose barijujuta , baravuga bati « Yagiye gucumbika ku munyabyaha ! »
42019008	Nuko Zakewusi yegera Nyagasani , aramubwira ati « Rwose , Mwigisha , kimwe cya kabiri cy’ibyo ntunze , ngihaye abakene ; niba kandi hari uwo nahuguje , ndamusubiza ibye incuro enye . »
42019009	Yezu ni ko kuvuga ati « Uyu munsi umukiro watashye muri iyi nzu , kuko uyu na we ari umwana wa Abrahamu .
42019010	Koko rero , Umwana w’umuntu yazanywe no gushaka no kurokora ibyazimiye . »
42019011	Mu gihe abantu bari bamuteze amatwi , Yezu yongera kubacira umugani , kuko yari ageze hafi ya Yeruzalemu , kandi hakaba hari abibwiraga ko Ingoma y’Imana igiye kwigaragaza ako kanya .
42019012	Nuko aravuga ati « Umuntu w’igikomangoma yagiye mu gihugu cya kure ajyanywe no kwimikwa , byarangira akagaruka .
42019013	Nuko ahamagara icumi mu bagaragu be , abaha ibiceri cumi bya feza , arababwira ati ’ Muzabikoreshe neza bizunguke kugeza igihe nzagarukira . ’
42019014	Ariko abaturage be baramwangaga , maze bamukurikiza intumwa zo kuvuga ngo ’ Ntidushaka ko uriya atubera umwami ! ’
42019015	Amaze rero kwimikwa , aragaruka , ahamagaza abagaragu yari yarahaye feza ze , kugira ngo amenye icyo buri muntu yungutse .
42019016	Uwa mbere araza , aravuga ati ’ Nyagasani , ifeza yawe yungutse izindi cumi . ’
42019017	Umwami aramubwira ati ’ Ni uko , ni uko , mugaragu mwiza ! Kubera ko wabaye inyangamugayo mu bintu bike , uzatwara imigi cumi . ’
42019018	N’uwa kabiri araza , ati ’ Nyagasani , ifeza yawe yungutse izindi eshanu . ’
42019019	N’uwo nguwo umwami aramubwira ati ’ Nawe uzatwara imigi itanu . ’
42019020	Undi na we araza , ati ’ Nyagasani , dore ifeza yawe , nayibitse neza mu gitambaro .
42019021	Koko naragutinye , kuko uri umunyamwaga : utwara ibyo utabitse , ugasarura aho utabibye . ’
42019022	Umwami aramusubiza ati ’ Amagambo yawe umaze kwivugira ni yo ngiye kukuziza , wa mugaragu mubi we ! Wari uzi ko ndi umunyamwaga , ntwara ibyo ntabitse , ngasarura ibyo ntabibye .
42019023	Wabujijwe n’iki gushyira feza yanjye mu isanduku y’ububiko , ngo ningaruka uyimpane n’inyungu yayo ? ’
42019024	Nuko abwira abari aho , ati ’ Nimumwake ifeza ye , maze muyihe uzifite ari icumi . ’
42019025	Baramubwira bati ’ Nyagasani , ko afite se nyine icumi ! ’
42019026	Umwami arabasubiza ati ’ Ndabibabwiye : ufite wese bazamwongerera , naho ufite ubusa bazamwambura n’utwo yari atunze .
42019027	Naho abanzi banjye banze ko mbabera umwami , nimubazane hano mubicire imbere yanjye . ’ »
42019028	Yezu amaze kuvuga ibyo abarangaza imbere , azamuka agana i Yeruzalemu .
42019029	Nuko agiye kugera i Betifage n’i Betaniya , hafi y’umusozi witwaga uw’Imizeti , yohereza babiri mu bigishwa be .
42019030	Arababwira ati « Nimujye mu ngo ziri imbere yanyu . Nimuhagera , murahasanga icyana cy’indogobe kiziritse , kitigeze kigira uwo giheka . Mukiziture , mukinzanire .
42019031	Nihagira ubabaza ati ’ Murakiziturira iki ? ’ mumusubize muti ’ Nyagasani aragikeneye . ’ »
42019032	Intumwa ziragenda , zisanga bimeze uko Yezu yabibabwiye .
42019033	Igihe bakikizitura , ba nyiracyo barababaza bati « Icyo cyana cy’indogobe murakiziturira iki ? »
42019034	Baravuga bati « Nyagasani aragikeneye . »
42019035	Nuko bakizanira Yezu . Bagereka ibishura byabo kuri cya cyana cy’indogobe , maze bicazaho Yezu .
42019036	Uko yagendaga , ni ko baramburaga imyambaro yabo mu nzira .
42019037	Ageze ahamanuka ku musozi w’Imizeti , abigishwa bose basagwa n’ibyishimo , batangira gusingiza Imana mu ijwi riranguruye kubera ibitangaza byose babonye .
42019038	Nuko batera hejuru bati « Nahabwe impundu Umwami uje mu izina rya Nyagasani ! Amahoro mu ijuru , n’ikuzo mu bushorishori bwaryo ! »
42019039	Bamwe mu Bafarizayi bari muri rubanda , baravuga bati « Mwigisha , cecekesha abigishwa bawe ! »
42019040	Yezu arabasubiza ati « Ndabibabwiye : n’iyo aba baceceka , amabuye yo yasakuza ! »
42019041	Amaze kwegera umugi no kuwitegereza , arawuririra ,
42019042	avuga ati « Ubonye uyu munsi iyo ugera waramenye icyaguhesha amahoro ! Noneho rero byarakwihishe .
42019043	N’iminsi iragusatiriye , maze abanzi bawe bazakugote , bagutangatange , bakwagirize impande zose .
42019044	Bazakurimburana n’abana bawe bazaba bakurimo , kandi ntibazagusigira n’ibuye rigeretse ku rindi , kuko utamenye igihe Imana yakugendereyeho . »
42019045	Hanyuma Yezu yinjira mu Ngoro y’Imana , atangira kuyirukanamo abacuruzi .
42019046	Arababwira ati « Haranditswe ngo : Inzu yanjye izaba inzu yo gusengeramo ; naho mwebwe mwayigize ubuvumo bw’abambuzi . »
42019047	Buri munsi yigishirizaga mu Ngoro y'Imana . Abatware b’abaherezabitambo n’abigishamategeko , kimwe n’abakuru b’umuryango , bashaka ukuntu bamwicisha .
42019048	Nyamara ntibabona aho bamuturuka , kuko rubanda rwose bari bamuteze amatwi , bitaye cyane ku byo yavugaga .
42020001	Umunsi umwe , Yezu yigishirizaga abantu mu Ngoro , yamamaza Inkuru Nziza . Haza abatware b’abaherezabitambo n’abigishamategeko , hamwe n’abakuru b’umuryango .
42020002	Baramubaza bati « Tubwire : ibyo ubikoresha bubasha ki ? Ni nde waguhaye ubwo bubasha ? »
42020003	Yezu araba subiza ati « Reka nanjye ngire icyo mbabaza . Ngaho nimumbwire :
42020004	batisimu ya Yohani yaturutse mu ijuru , cyangwa ku bantu ? »
42020005	Naho bo baribwira bati « Nituvuga ko yaturutse mu ijuru , aratubwira ati ’ Mwabujijwe n’iki kumwemera ? ’
42020006	Nituramuka tuvuze ko yaturutse ku bantu , rubanda rwose baradutera amabuye kuko bemera ko Yohani ari umuhanuzi . »
42020007	Nuko basubiza ko batazi aho ituruka .
42020008	Yezu na we arababwira ati « Nanjye rero simbabwira aho nkura ububasha bwo gukora ibyo mubona . »
42020009	Yezu abwira rubanda uyu mugani , ati « Umuntu yateye imizabibu mu murima we , awatira abahinzi , maze yigira mu rugendo ruzamara igihe .
42020010	Igihe cy’isarura kigeze , yohereza umugaragu kuri ba bahinzi , kugira ngo bamumuhere ku mbuto z’imizabibu . Ariko abo bahinzi baramuhondagura , bamwohereza amara masa .
42020011	Arongera abatumaho undi mugaragu ; uwo na we baramuhondagura , baramutukagura , maze bamwohereza amara masa .
42020012	Arongera yohereza uwa gatatu ; we baramukomeretsa , kandi baramwirukana .
42020013	Nuko nyir’imizabibu aribwira ati ’ Ndabigenza nte ? Ngiye kohereza noneho umwana wanjye nkunda ; ahari we nta cyo bazamutwara . ’
42020014	Ariko abahinzi bamubonye barabwirana bati ’ Dore uzamuzungura ; nimuze tumwice , maze tuzazungure ibye . ’
42020015	Nuko bamaze kumujugunya inyuma y’umurima w’imizabibu baramwica . Mbese murabona nyir’imizabibu azabagenza ate ?
42020016	Azaza arimbure abo bahinzi , maze imizabibu ayishinge abandi . » Rubanda babyumvise , baravuga bati « Ibyo ntibikabe ! »
42020017	Nuko Yezu abahanga amaso , arababaza ati « Ibyanditswe ngo ’ Ibuye ryajugunywe n’abubatsi ryabaye insanganyarukuta ’ bivuga iki ?
42020018	Umuntu wese uzagwira iryo buye azamenagurika ; n’uwo rizagwira rizamujanjagura . »
42020019	Abigishamategeko n’abatware b’abaherezabitambo bashaka uko bahita bamufata ako kanya , ariko batinya rubanda . Bari bumvise neza ko ari bo yavugaga muri uwo mugani .
42020020	Nuko batangira kumugenzura , maze bamwoherezaho ingenza , ziriyoberanya zigira nk’intungane , kugira ngo zimufatire mu magambo ye , maze bamugabize abategetsi n’umutware mukuru w’igihugu .
42020021	Baraza baramubaza bati « Mwigisha , tuzi ko uvuga ukuri kandi ukakwigisha ; byongeye kandi nta we ubera , ahubwo wigisha inzira y’Imana mu kuri .
42020022	Ese twemerewe guha Kayizari umusoro , cyangwa si byo ? »
42020023	Ariko Yezu kuko yari azi uburyarya bwabo , arababwira ati
42020024	« Nimunyereke igiceri . Iri shusho n’iri zina biriho ni ibya nde ? » Baramusubiza bati « Ni ibya Kayizari . »
42020025	Nuko Yezu arababwira ati « Ibya Kayizari mubisubize Kayizari , n’iby’Imana mubisubize Imana ! »
42020026	Nuko babura uko bamufatira mu magambo imbere ya rubanda , baraceceka , basigara batangazwa n’amagambo yabashubije .
42020027	Nuko Abasaduseyi bamwe baramwegera , ba bandi bavuga ko kuzuka bitabaho .
42020028	Baramubaza bati « Mwigisha , dore Musa yatwandikiye iri tegeko ngo ’ Umuntu napfa asize umugore batabyaranye , umuvandimwe we agomba gucyura uwo mugore , kugira ngo acikure nyakwigendera .
42020029	Habayeho rero abavandimwe barindwi ; uwa mbere ashaka umugore maze apfa batabyaranye .
42020030	Uwa kabiri aramucyura ,
42020031	n’uwa gatatu aramucyura kimwe n’abandi . Bose uko ari barindwi bapfa badasize abana .
42020032	Hanyuma wa mugore na we arapfa .
42020033	Ubwo se , igihe cy’izuka uwo mugore azaba uwa nde muri abo , ko bose bamutunze uko ari barindwi ? »
42020034	Yezu arabasubiza ati « Ab’iyi ngoma ni bo bagira abagore cyangwa abagabo .
42020035	Naho abo Imana izasanga bakwiye kugira uruhare ku bugingo buzaza no kuzuka mu bapfuye , bo ntibazagira abagore cyangwa abagabo .
42020036	Ntibazaba bagipfuye ukundi , kuko bazaba bameze nk’abamalayika ; babaye abana b’Imana koko babikesha ukuzuka .
42020037	Naho iby’izuka ry’abapfuye , Musa na we yabitwumvishije igihe yari yibereye imbere y’igihuru kigurumana , akita Nyagasani ngo ’ Imana ya Abrahamu , Imana ya Izaki , n’Imana ya Yakobo . ’
42020038	Nta bwo rero ari Imana y’abapfuye , ahubwo ni iy’abazima . Koko bose ni Yo babereyeho . »
42020039	Abigishamategeko bamwe baramubwira bati « Mwigisha , uvuze neza . »
42020040	Nuko baherukira aho ntibatinyuka kugira ikindi bamubaza .
42020041	Yezu na we arababaza ati « Bashobora bate kuvuga ko Kristu ari mwene Dawudi ?
42020042	Kandi Dawudi ubwe mu gitabo cya Zaburi yaravuze ati ’ Nyagasani yabwiye Umutegetsi wanjye , ati : Icara iburyo bwanjye ,
42020043	kugeza igihe abanzi bawe mbahindura imisego y’ibirenge byawe . ’
42020044	Uwo rero Dawudi yita Umutegetsi we , yaba umwana we ate ? »
42020045	Nuko abwira abigishwa be , rubanda rwose rwumva , ati
42020046	« Murajye mwirinda abigishamategeko , bakunda gutembera bambaye amakanzu maremare , no kuramukirizwa mu materaniro ; bakunda kandi guhabwa intebe z’icyubahiro mu masengero , n’imyanya y’imbere aho batumiwe .
42020047	Icyabo ni ukurya ingo z’abapfakazi , maze bakiha kuvuga amasengesho y’urudaca . Abo bazacirwa urubanza rukaze kurusha abandi ! »
42021001	Nuko Yezu yubura amaso , abona abakungu bashyiraga imfashanyo zabo mu bubiko bw’amaturo .
42021002	Abona n’umupfakazi w’umukene ashyiramo uduceri tubiri .
42021003	Nuko aravuga ati « Ndababwira ukuri : uriya mupfakazi w’umukene yarushije abandi gutura .
42021004	Kuko bariya bose bashyizemo amaturo avuye mu by’ikirenga , naho we yashyizemo ibyari bimutunze byose mu bukene bwe . »
42021005	Kubera ko bamwe barataga uko Ingoro y’Imana itatse amabuye meza n’ibintu by’agaciro bari batuye , Yezu arababwira ati
42021006	« Mu byo mureba byose hazaza igihe hatazagira ibuye risigara rigeretse ku rindi , byose bizasenywa . »
42021007	Baramubaza bati « Mwigisha , ibyo bizaba ryari , kandi ikimenyetso cy’uko bigiye kuba kizaba ikihe ? »
42021008	Nuko Yezu arabasubiza ati « Muramenye ntihazagire ubayobya ! Kuko hazaduka benshi bitwaje izina ryanjye , bavuga ngo ’ Ni jyewe Kristu ! ’ kandi ngo ’ Igihe kiregereje ! ’ Ntimuzabakurikire !
42021009	Nimwumva bavuga intambara n’imidugararo , ntimuzakuke umutima . Ibyo bigomba kuba , ariko ntibizaba ari byo herezo . »
42021010	Arongera arababwira ati « Igihugu kizahagurukira ikindi , ingoma ishyamirane n’indi .
42021011	Hazaba imitingito y’isi ikomeye , ahandi hatere ibyorezo n’inzara . Hazaba ibintu biteye ubwoba , n’ibimenyetso bikomeye biturutse ku ijuru .
42021012	Ariko mbere y’ibyo byose , bazabafata , babatoteze , babace mu masengero , babarohe mu buroko ; bazabajyana imbere y’abami n’abatware , babaziza izina ryanjye .
42021013	Ibyo bizatuma mumbera abagabo .
42021014	Muzirinde guhagarika umutima mwibaza uko muziregura ,
42021015	kuko ubwanjye nzabaha imvugo n’ubuhanga abanzi banyu batazashobora kurwanya cyangwa kuvuguruza .
42021016	Ndetse muzatangwa n’ababyeyi , n’abo muva inda imwe , na bene wanyu , n’incuti zanyu , bazicisha benshi muri mwe ,
42021017	kandi muzangwa na bose muzira izina ryanjye .
42021018	Nyamara mumenye ko nta gasatsi na kamwe ko ku mutwe wanyu kazagira icyo kaba .
42021019	Mu bwiyumanganye bwanyu ni ho muzarokora ubuzima bwanyu !
42021020	Nuko rero nimubona Yeruzalemu ikikijwe n’ingabo , muzamenye ko isenywa ryayo ryegereje .
42021021	Icyo gihe , abazaba bari muri Yudeya bazahungire mu misozi , abazaba bari mu mugi imbere bazawuvemo , n’abazaba bari ku gasozi ntibazawugarukemo .
42021022	Kuko izaba ari iminsi y’igihano , maze ibyanditswe byose bizuzuzwe .
42021023	Hagowe abazaba batwite n’abazaba bonsa muri iyo minsi , kuko hazaba amakuba akomeye mu gihugu , n’uburakari bukaze kuri uyu muryango .
42021024	Bazicishwa ubugi bw’inkota , babajyane bunyago mu mahanga yose , kandi Yeruzalemu izaribatwa n’abanyamahanga , kugeza ubwo igihe cyagenewe abanyamahanga kizaba kirangiye .
42021025	Hazaba n’ibimenyetso mu zuba , mu kwezi , no mu nyenyeri , naho ku isi amahanga azakuka umutima kubera urusaku rw’inyanja n’imivumba yayo .
42021026	Abantu bazicwa n’ubwoba , bahagarike imitima bitewe n’amakuba azaba yadutse mu nsi , kuko ibikomeye byo mu ijuru bizahungabana .
42021027	Ni bwo rero bazabona Umwana w’umuntu aje mu bicu afite ububasha n’ikuzo ryinshi .
42021028	Ibyo byose nibitangira kuba , muzubure umutwe mukomere kuko uburokorwe bwanyu buzaba bwegereje . »
42021029	Nuko abacira umugani ati « Nimwitegereze umutini n’ibindi biti .
42021030	Iyo birabije , mumenya ko igihe cy’imbuto cyegereje .
42021031	Namwe rero nimubona ibyo bibaye , muzamenye ko Ingoma y’Imana yegereje .
42021032	Ndababwira ukuri : iki gisekuru ntikizashira ibyo byose bitabaye .
42021033	Ijuru n’isi bizashira , ariko amagambo yanjye ntazashira .
42021034	Mwitonde rero , hato imitima yanyu itazatwarwa n’ubusambo , n’isindwe , n’uducogocogo tw’ubuzima , maze uwo munsi ukazabagwa gitumo .
42021035	Kuko uzatungura abatuye ku isi bose , nk’uko umutego ufata inyamaswa .
42021036	Mube maso kandi musenge igihe cyose , kugira ngo muzabone intege zo guhunga ibyo bintu byose bizaza , no kugira ngo muzashobore gutunguka mu maso y’Umwana w’umuntu . »
42021037	Ku manywa Yezu yigishirizaga mu Ngoro , ariko nijoro akajya kurara ku musozi w’Imizeti .
42021038	Nuko mu gitondo cya kare , abantu bose bakamusanga mu Ngoro , kugira ngo bamwumve .
42022001	Umunsi mukuru wo kurya imigati idasembuye , witwa Pasika , wari wegereje .
42022002	Nuko abatware b’abaherezabitambo n’abigishamategeko bashakaga aho bamuturuka ngo bamwice , ariko bagatinya rubanda .
42022003	Nuko Sekibi itaha muri Yuda Isikariyoti , umwe muri ba Cumi na babiri .
42022004	Aragenda ajya kubonana n’abatware b’abaherezabitambo n’abakuru b’abarinzi b’Ingoro , ngo barebere hamwe uko yamubagabiza .
42022005	Ngo babyumve barishima , maze bamusezeranya kuzamuha ikiguzi .
42022006	Aremera , asigara ashaka uko yamutanga , rubanda batabizi .
42022007	Nuko umunsi mukuru w’imigati idasembuye , ari na wo bagombaga kubagaho intama za Pasika , uragera .
42022008	Yezu atuma Petero na Yohani , arababwira ati « Nimujye kudutegurira Pasika kugira ngo tuyirye . »
42022009	Baramubaza bati « Urashaka ko tujya kuyitegurira hehe ? »
42022010	Arabasubiza ati « Mukigera mu murwa , murahura n’umuntu wikoreye ikibindi cy’amazi . Mumukurikire mu nzu ari bwinjiremo ,
42022011	maze mubwire nyir’urugo , muti ’ Umwigisha aravuze ngo : Icyumba cyanjye nza kuriramo Pasika hamwe n’abigishwa banjye kiri hehe ? ’
42022012	Ari bubereke mu nzu yo hejuru icyumba kigari , gishashe neza ; abe ari ho mutegura . »
42022013	Nuko baragenda , maze basanga byose bimeze uko yabibabwiye , bategura Pasika .
42022014	Igihe kigeze , ajya ku meza hamwe n’intumwa ze ,
42022015	maze arazibwira ati « Nifuje cyane gusangira namwe iyi Pasika , ntarababara .
42022016	Ndabibabwiye : nta bwo nzongera kuyirya , itaruzurizwa mu Ngoma y’Imana . »
42022017	Nuko yakira inkongoro ya divayi bamuhereje , ashimira Imana maze arababwira ati « Nimwakire musangire .
42022018	Koko ndabibabwiye : sinzongera kunywa ukundi ku mbuto y’imizabibu , kugeza igihe Ingoma y’Imana izaba yaje . »
42022019	Hanyuma afata n’umugati , ashimira Imana , arawumanyura , awubahereza avuga ati « Iki ni umubiri wanjye ubatangiwe ; mujye mubikora namwe bibe urwibutso rwanjye . »
42022020	Barangije kurya , n’inkongoro ayigenzereza atyo , avuga ati « Iyi ni inkongoro y’Isezerano rishya , rishingiye ku maraso yanjye abamenewe .
42022021	Nyamara ugiye kungambanira turiho turasangira .
42022022	Koko , Umwana w’umuntu aragiye , nk’uko byagenwe ; ariko hagowe umuntu umutanze ! »
42022023	Ubwo batangira kubazanya ugiye gukora ibyo uwo ari we .
42022024	Nuko batangira kujya impaka ngo : umukuru muri bo yaba nde ?
42022025	Arababwira ati « Abami batwara amahanga bayategeka uko bishakiye , n’abandi bayafiteho ubutegetsi bagakunda ko babita abagiraneza .
42022026	Kuri mwe rero , si ko bimeze . Ahubwo umukuru muri mwe nagenze nk’aho ari we muto , kandi umutware ahinduke umugaragu .
42022027	Ni ko se , umukuru ni uwuhe : uri ku meza , cyangwa ni uhereza ? Si uwo se uri ku meza ? Jyewe rero , ndi hagati yanyu nk’umuhereza !
42022028	Mwebwe , muri abankomeyeho mu bigeragezo nagize .
42022029	Nanjye nabageneye Ingoma nk’uko Data yayingeneye ,
42022030	kugira ngo muzarire kandi muzanywere ku meza yanjye mu Ngoma yanjye ; kandi muzicare ku ntebe z’ubutware , mucire imanza imiryango cumi n’ibiri ya Israheli . »
42022031	Nuko Yezu aravuga ati « Simoni , Simoni ! Dore Sekibi yabasabye ngo abashungure nk’ingano ,
42022032	ariko nagusabiye kugira ngo ukwemera kwawe kudatezuka . Nawe rero , numara kwisubiraho , uzakomeze abavandimwe bawe . »
42022033	Aramusubiza ati « Mwigisha , niteguye kujyana nawe , badufunga cyangwa batwica ! »
42022034	Ariko we aramubwira ati « Yewe Petero , nkubwire : uyu munsi , isake ntiri bubike utaranyihakana gatatu ngo ntunzi . »
42022035	Hanyuma arababwira ati « Igihe mbohereje nta gasaho k’ibiceri , nta mufuka , nta n’inkweto , ese hari icyo mwabuze ? » Baramusubiza bati « Nta cyo . »
42022036	Arababwira ati « Ubu noneho , ufite agasaho k’ibiceri nakajyane ; n’ufite umufuka abigenze atyo ; n’udafite inkota nagurishe igishura cye , maze ayigure .
42022037	Koko ndabibabwiye : ni ngombwa ko Ibyanditswe binyuzurizwaho ngo ’ Yabariwe mu bagome . ’ Koko rero ibinyerekeyeho bigiye kurangira . »
42022038	Baramubwira bati « Mwigisha , dore hano hari inkota ebyiri . » Arabasubiza ati « Birahagije ! »
42022039	Arasohoka , ajya ku musozi w’Imizeti nk’uko yari asanzwe abigenza , n’abigishwa baramukurikira .
42022040	Amaze kuhagera , arababwira ati « Nimwambaze , kugira ngo mutagwa mu bishuko . »
42022041	Nuko arabitarura ajya ahareshya n’aho umuntu yatera ibuye ; arapfukama , asenga agira ati
42022042	« Dawe , ubishatse wakwigizayo iyi nkongoro ! Ariko ntibibe uko nshaka , ahubwo bibe uko ubishaka . »
42022043	Nuko umumalayika wo mu ijuru aramubonekera , aramukomeza .
42022044	Asambishwa n’agahinda , nyamara arushaho gusenga , abira ibyuya by’amaraso byatonyangiraga hasi .
42022045	Amaze kwambaza arahaguruka , asanga abigishwa be basinzirijwe n’agahinda .
42022046	Arababwira ati « Koko mwasinziriye ? Nimuhaguruke maze mwambaze kugira ngo mutagwa mu bishuko ! »
42022047	Akivuga ibyo , hatunguka igitero cy’abantu babanjirijwe n’uwitwa Yuda , umwe muri ba Cumi na babiri . Yegera Yezu kugira ngo amuhobere .
42022048	Yezu aramubwira ati « Yuda , ni koko utanze Umwana w’umuntu umusoma ? »
42022049	Abari bakikije Yezu , babonye ibigiye kuba , baramubwira bati « Mwigisha , turwanishe inkota se ? »
42022050	Nuko umwe muri bo ayikubita umugaragu w’umuherezabitambo mukuru , amuca ugutwi kw’iburyo .
42022051	Ariko Yezu arababwira ati « Nimusigeho ! » Aherako amukora ku gutwi , aramukiza .
42022052	Hanyuma Yezu abwira abari bamuteye , ari bo batware b’abaherezabitambo , n’abakuru b’abarinzi b’Ingoro , n’abakuru b’umuryango , ati « Mwanteye mufite inkota n’ibibando nk’aho ndi igisambo .
42022053	Nyamara buri munsi nari kumwe namwe mu Ngoro , ntimwagira icyo munkoraho . Ariko ubu ni igihe cyanyu , cyo kwisunga umwijima . »
42022054	Yezu bamufata ubwo , baramujyana bamwinjiza mu nzu y’umuherezabitambo mukuru . Naho Petero abakurikirira kure .
42022055	Bari bacanye umuriro mu gikari , barawukikiza barota , Petero na we akaba yari yicaranye na bo .
42022056	Nuko umuja amubonye yicaye ku ikome , aramwitegereza maze aravuga ati « N’uyu yari kumwe na we ! »
42022057	Ariko Petero ahakana , avuga ati « Wa mugore we , uwo muntu nta bwo muzi . »
42022058	Hashize akanya undi amubonye , ati « Nawe , uri umwe muri bo ! » Petero ati « Wa mugabo we , nta bwo ndi uwo muri bo . »
42022059	Hashize nk’isaha , undi yemeza akomeje ati « Ni ukuri : n’uyu yari kumwe na we , ndetse ni n’Umunyagalileya ! »
42022060	Petero ati « Wa mugabo we , sinzi ibyo uvuga . » Muri ako kanya akivuga ibyo , isake irabika .
42022061	Nuko Nyagasani arakebuka , yitegereza Petero , maze Petero yibuka rya jambo Nyagasani yari yamubwiye ati « Uyu munsi , isake itarabika uraba wanyihakanye gatatu . »
42022062	Nuko Petero asohoka arirana ishavu .
42022063	Ubwo abantu barindaga Yezu bamujyaho baramushinyagurira , bakanamukubita .
42022064	Bari bamupfutse mu maso , nuko bakamubaza bati « Ngaho fora : ni nde ugukubise ? »
42022065	Maze bamuhunda n’ibindi bitutsi byinshi .
42022066	Bumaze gucya , inama y’abakuru b’umuryango n’abatware b’abaherezabitambo n’abigishamategeko iraterana , maze bahamagaza Yezu mu rukiko rwabo .
42022067	Baravuga bati « Niba uri Kristu , bitubwire ! » Arabasubiza ati « Nimbibabwira ntimubyemera ,
42022068	kandi nimbabaza ntimunsubiza .
42022069	Ariko guhera ubu , Umwana w’umuntu agiye kwicara iburyo bw’Imana Nyir’ububasha . »
42022070	Nuko bose baravuga bati « Rero uri Umwana w’Imana ! » Arabasubiza ati « Murabyivugiye : ndi we . »
42022071	Batera hejuru bati « Abagabo bandi ni ab’iki ? Ubwacu turamwiyumviye ! »
42023001	Hanyuma ikoraniro ryose rirahaguruka , bamujyana kwa Pilato .
42023002	Batangira kumurega bavuga bati « Twasanze uyu mugabo agandisha igihugu cyacu , akabuza gutanga umusoro wa Kayizari kandi akiyita Kristu Umwami . »
42023003	Pilato aramubaza ati « Koko , uri umwami w’Abayahudi ? » Aramusubiza ati « Urabyivugiye ! »
42023004	Pilato abwira abatware b’abaherezabitambo na rubanda , ati « Nta cyaha nsanganye uyu muntu cyatuma ahanwa . »
42023005	Bo rero bahatiriza bavuga bati « Agomesha abantu , ari na ko yigisha muri Yudeya yose , yatangiriye mu Galileya none ageze ino . »
42023006	Pilato abyumvise , abaza niba uwo muntu ari Umunyagalileya .
42023007	Amaze kumenya yuko atwarwa na Herodi , amwoherereza Herodi wari i Yeruzalemu muri iyo minsi .
42023008	Herodi abonye Yezu , arishima cyane kuko yahoraga yifuza kumubona , kubera ibyo yamwumvagaho . Ndetse yizeraga kumubona akora igitangaza .
42023009	Amubaza ibibazo byinshi , ariko Yezu ntiyagira icyo amusubiza .
42023010	Abatware b’abaherezabitambo n’abigishamategeko bari aho bamurega byinshi .
42023011	Nuko Herodi , afatanyije n’abasirikare be , aramushinyagurira cyane , amuhindura urw’amenyo , hanyuma amwambika umwenda urabagirana , amusubiza atyo kwa Pilato .
42023012	Herodi na Pilato bahera ubwo baruzura , kandi mbere hose baziranaga .
42023013	Nuko Pilato akoranya abatware b’abaherezabitambo , abakuru b’umuryango na rubanda .
42023014	Arababwira ati « Mwanzaniye uyu muntu muvuga ko agandisha rubanda . Namubarije imbere yanyu , sinagira icyaha musangana mu byo mumurega .
42023015	Na Herodi ni uko , dore nguyu yamutugaruriye . Uyu muntu nta cyo yakoze gikwiye kumwicisha .
42023016	Rero ndamuhana , ubundi mureke agende . »
42023018	Ariko bo basakuriza icyarimwe , bati « Uwo nguwo napfe ! Uturekurire Barabasi ! »
42023019	Barabasi uwo akaba yari afungiwe imidugararo yadutse mu mugi no kuba yarishe umuntu .
42023020	Nuko Pilato wifuzaga kurekura Yezu , yongera kubabwira kwa kundi .
42023021	Ariko barushaho gusakuza bati « Mubambe , mubambe ku musaraba ! »
42023022	Pilato yongera kubabwira ubwa gatatu , ati « Ikibi uyu muntu yakoze ni ikihe ? Nta cyo namusanganye gikwiye kumwicisha . Rero ndamuhana , ubundi mureke agende . »
42023023	Ariko bo barushaho gusakabaka , bamusaba ngo abambwe , maze urusaku rwabo rurushaho kwiyongera .
42023024	Nuko Pilato yemeza ko icyo bashegeye gikorwa .
42023025	Abarekurira uwo basabaga , wari warafungiwe guteza imidugararo no kwica umuntu ; naho Yezu aramubagabiza .
42023026	Igihe bamushoreye , baza gufatirana uwitwa Simoni w’i Sireni , wiviraga mu mirima ye ; bamuhekesha umusaraba , agenda inyuma ya Yezu awumutwaje .
42023027	Yezu yari akurikiwe n’imbaga nyamwinshi y’abantu , barimo abagore baborogaga bamuririra .
42023028	Bigeze aho Yezu arabakebuka maze arababwira ati « Bakobwa b’i Yeruzalemu , mwindirira ahubwo nimwiririre mwe n’abana banyu !
42023029	Dore hagiye kuza igihe bazavuga bati ’ Hahirwa ingumba n’inda zitabyaye , n’amabere atonkeje . ’
42023030	Icyo gihe bazinginga imisozi ngo ’ Nimuturidukireho ’ n’utununga ngo ’ Nimudutwikire . ’
42023031	None se niba bagiriye batya igiti kibisi , icyumye bazakigenzereza bate ? »
42023032	Bari bashoreye n’abandi babiri b’abagiranabi , bagira ngo babicire hamwe na we .
42023033	Nuko bageze ahantu hitwa ku Kibihanga , barahamubamba hamwe na ba bagiranabi , umwe iburyo undi ibumoso .
42023034	Nuko Yezu yambaza avuga ati « Dawe , bababarire , kuko batazi icyo bakora . » Hanyuma bigabanya imyambaro ye , bayikoreyeho ubufindo .
42023035	Rubanda baguma aho bamurebera , abatware bo bakamunnyega bavuga bati « Yakijije abandi , ngaho na we niyikize , niba ari Kristu Intore y’Imana ! »
42023036	Abasirikare na bo bakamukwena , maze baramwegera bamuhereza divayi irura ,
42023037	bavuga bati « Niba uri umwami w’Abayahudi , ngaho ikize ubwawe ! »
42023038	Hejuru ye hari handitse itangazo ngo « Uyu ni umwami w’Abayahudi . »
42023039	Umwe mu bagiranabi bari babambanywe na we yaramutukaga , avuga ati « Harya si wowe Kristu ? Ngaho ikize ubwawe , natwe udukize ! »
42023040	Ariko mugenzi we amucyaha avuga ati « Mbese ntutinya Imana , wowe waciriwe rumwe na we !
42023041	Twebwe turazira ukuri , turaryozwa ibibi twakoze ; naho we nta kibi yakoze . »
42023042	Arongera ati « Yezu , uranyibuke , igihe uzazira kwima Ingoma yawe . »
42023043	Yezu ni ko kumusubiza ati « Ndakubwira ukuri : uyu munsi uraba uri kumwe nanjye mu ihirwe ry’Imana . »
42023044	Hari nko ku isaha ya gatandatu , maze ku isi yose hacura umwijima , izuba rirazima bigeza ku isaha ya cyenda .
42023045	Umubambiko wo mu Ngoro utanyukamo kabiri .
42023046	Nuko Yezu arangurura ijwi ati « Dawe , nshyize ubuzima bwanjye mu maboko yawe . » Amaze kuvuga atyo araca .
42023047	Umutware w’abasirikare abonye ibyo bibaye , asingiza Imana avuga , ati « Koko uriya muntu yari intungane . »
42023048	Abantu bose bari bahururiye kureba ibyabaye , babonye ibimaze kuba , bikubura bataha bikubita ku gituza .
42023049	Abamenyi ba Yezu bose bari bahagaze ahitaruye , hamwe na ba bagore bari baturutse mu Galileya bamuherekeje , bakomeza kubyitegereza .
42023050	Nuko hagoboka umugabo witwa Yozefu , umwe mu bagize Inama Nkuru , akaba umuntu w’imico myiza kandi w’intungane .
42023051	We ntiyari yemeye imigambi mibi ya bagenzi be n’ibyo bari barakoze . Yakomokaga ahitwa Arimatiya , umugi wo muri Yudeya , kandi akaba yari ategereje kubona Ingoma y’Imana .
42023052	Nuko asanga Pilato , amusaba umurambo wa Yezu .
42023053	Awumanura ku musaraba , awuzingiraho umwenda , maze awushyingura mu mva yari yacukuwe mu rutare , itigeze igira uyihambwamo .
42023054	Wari umunsi w’umwiteguro wabanzirizaga isabato .
42023055	Abagore bari bavanye na Yezu mu Galileya , bakurikira Yozefu ; bitegereza imva n’ukuntu bari bashyizemo umurambo we .
42023056	Nuko barataha bajya gutegura imibavu n’ibindi bihumura . Maze ku isabato bararuhuka nk’uko byari bitegetswe .
42024001	Ku wa mbere ukurikira isabato , mu museso wa kare , abagore bajya ku mva bajyanye imibavu bari bateguye .
42024002	Basanga ibuye ryakingaga imva rihirikiye ku ruhande .
42024003	Ariko binjiye , ntibabona umurambo wa Nyagasani Yezu .
42024004	Barumirwa , bayoberwa ibyo ari byo ; nuko abagabo babiri babahagarara imbere , bambaye imyenda ibengerana .
42024005	Abo bagore bashya ubwoba bubika amaso ; ba bagabo ni ko kubabwira bati « Ni kuki mushakira umuzima mu bapfuye ?
42024006	Ntari hano , ahubwo yazutse . Nimwibuke uko yababwiye akiri mu Galileya ,
42024007	ngo ’ Umwana w’umuntu agomba kugabizwa amaboko y’abanyabyaha , akabambwa kandi akazuka ku munsi wa gatatu . ’ »
42024008	Nuko abagore bibuka ayo magambo ye .
42024009	Bavuye ku mva , bajya kubitekerereza ba Cumi n’umwe n’abandi bose .
42024010	Hari Mariya Madalena , na Yohana , na Mariya nyina wa Yakobo . N’abandi bagore bari kumwe na bo , ni ko babwiraga intumwa .
42024011	Ariko amagambo yabo bayita uburondogozi , ntibabemera .
42024012	Nyamara Petero we arahaguruka , yiruka ajya ku mva . Yunamye , abona udutambaro twonyine . Nuko asubira imuhira , atangazwa cyane n’ibyari byabaye .
42024013	Kuri uwo munsi nyine , babiri mu bigishwa bajyaga mu rusisiro rwitwa Emawusi ; kuva i Yeruzalemu kugerayo hari urugendo rw’amasaha nk’abiri .
42024014	Bagendaga baganira ibyari bimaze kuba byose .
42024015	Igihe rero bakibivugana kandi babyibazaho , Yezu ubwe arabegera ajyana na bo .
42024016	Ariko amaso yabo yari ameze nk’ahumye , ntibamumenya .
42024017	Yezu arababwira ati « Ese ibyo mugenda muvugana ni ibiki ? » Baherako barahagarara , ariko bijimye mu maso .
42024018	Umwe muri bo witwaga Kiliyofasi , aramubaza ati « Ni wowe wenyine uba i Yeruzalemu utazi ibyahabaye muri iyi minsi ? »
42024019	Arababaza ati « Ni ibiki se ? » Baramusubiza bati « Ni ibyabaye kuri Yezu w’i Nazareti , wari waragaragaje mu bikorwa no mu magambo ko ari umuhanuzi ukomeye imbere y’Imana n’imbere ya rubanda .
42024020	Twavuganaga n’ukuntu abatware b’abaherezabitambo n’abakuru bacu bamutanze ngo apfe , maze bakamubamba ku musaraba .
42024021	Twebweho , twari twizeye ko ari we uzarokora Israheli ; none dore uyu munsi ubaye uwa gatatu ibyo byose bibaye .
42024022	Icyakora bamwe mu bagore b’iwacu badutangaje . Mu gitondo cya kare bagiye ku mva ,
42024023	maze ntibahasanga umurambo we , nuko bagaruka bavuga ko abamalayika bababonekeye , bakababwira ko ari muzima .
42024024	Ubundi kandi bamwe muri twe bagiye ku mva babisanga uko abagore bari babivuze , ariko we ntibamubona . »
42024025	Nuko Yezu arababwira ati « Mwa biburabwenge mwe , mutinda kwemera ibyo Abahanuzi bavuze !
42024026	None se Kristu ntiyagombaga kubabara atyo ngo abone kwinjira mu ikuzo rye ? »
42024027	Nuko ahera kuri Musa n’Abahanuzi bose , maze abasobanurira ibimwerekeyeho biri mu Bitabo bitagatifu .
42024028	Bageze hafi y’urusisiro bajyagamo , Yezu asa n’uwikomereza urugendo .
42024029	Ariko bo baramwinginga bati « Gumana natwe kuko bugorobye , umunsi ukaba uciye ikibu . » Nuko arinjira , kugira ngo agumane na bo .
42024030	Igihe rero yari ku meza hamwe na bo , afata umugati , ashimira Imana , arawumanyura , arawubahereza .
42024031	Nuko amaso yabo arahumuka noneho baramumenya . Hanyuma agira atya arazimira , ntibongera kumubona .
42024032	Basigara babwirana bati « Mbega ukuntu imitima yacu yari yuzuye ibinezaneza igihe yatuganirizaga mu nzira , adusobanurira Ibyanditswe ! »
42024033	Ako kanya barahaguruka basubira i Yeruzalemu . Bahasanga ba Cumi n’umwe bateranye , bari kumwe na bagenzi babo bandi ,
42024034	bavuga bati « Ni koko ! Nyagasani yazutse kandi yabonekeye Simoni ! »
42024035	Na bo rero babatekerereza uko byagenze mu nzira , n’uburyo bamumenye amanyura umugati .
42024036	Igihe bakivuga ibyo , Yezu ubwe aba nguyu ahagaze hagati yabo , arababwira ati « Nimugire amahoro . »
42024037	Barakangarana , bashya ubwoba , bakeka ko babonye umuzimu .
42024038	Nuko arababwira ati « Ubwo bwoba bwose mufite ni ubw’iki ? Kandi mutewe n’iki gushidikanya mu mitima yanyu ?
42024039	Nimurebe ibiganza n’ibirenge byanjye : ni jyewe ubwanjye . Nimunkoreho , maze mumenye ko umuzimu atagira umubiri cyangwa amagufwa nk’uko muruzi mbifite . »
42024040	Avuga ibyo abereka ibiganza n’ibirenge bye .
42024041	Uko bakamazwe n’ibyishimo ntibanyurwa , baba abo gutangara gusa ; noneho arababwira ati « Hari icyo kurya mufite hano ? »
42024042	Bamuhereza igice cy’ifi yokeje ;
42024043	aracyakira , akirira imbere yabo .
42024044	Nuko arababwira ati « Ibyo ni byo nababwiraga nkiri kumwe namwe , nti ’ Ni ngombwa ko huzuzwa ibinyerekeyeho byose byanditswe mu mategeko ya Musa , mu bitabo by’Abahanuzi no muri Zaburi . ’ »
42024045	Aherako ahugura ubwenge bwabo ngo bajye bumva Ibyanditswe .
42024046	Maze arababwira ati « Handitswe ko Kristu agomba kubabara , maze ku munsi wa gatatu akazuka mu bapfuye ,
42024047	kandi ko uhereye i Yeruzalemu abantu bo mu mahanga yose bagomba kwigishwa , mu izina rye , ibyerekeye ukwisubiraho n’ibabarirwa ry’ibyaha .
42024048	Ibyo ni mwe bagabo bashinzwe kubihamya .
42024049	Jyeweho ngiye kuboherereza icyo Data yasezeranye . Mwebwe rero , nimube mugumye mu murwa kugeza igihe muzasenderezwa imbaraga zivuye mu ijuru . »
42024050	Hanyuma abajyana ahagana i Betaniya , maze arambura amaboko abaha umugisha .
42024051	Igihe akibaha umugisha , atandukana na bo ajyanwa mu ijuru .
42024052	Bamaze kumupfukamira , bagarukana ibyishimo byinshi i Yeruzalemu .
42024053	Nuko bagahora mu Ngoro basingiza Imana .
43001001	Mu ntangiriro ya byose Jambo yariho , kandi Jambo yabanaga n’Imana , kandi Jambo akaba Imana .
43001002	Ubwe mu ntangiriro yabanaga n’Imana .
43001003	Ni we ibintu byose bikesha kubaho , nta n’ikiremwa na kimwe cyabayeho bitamuturutseho .
43001004	Yari asanzwe yifitemo ubugingo , kandi ubwo bugingo bukaba urumuri rw’abantu .
43001005	Nuko urumuri rumurika mu mwijima , ariko umwijima wanga kurwakira .
43001006	Habayeho rero umuntu woherejwe n’Imana , izina rye rikaba Yohani .
43001007	Yazanywe no kuba umugabo wo guhamya iby’urwo rumuri , kugira ngo bose bamukeshe kwemera .
43001008	Si we wari urumuri , ahubwo yari umugabo uhamya iby’urwo rumuri .
43001009	Jambo ni we wari urumuri nyakuri , rumurikira umuntu wese uza kuri iyi si .
43001010	Yari mu isi , kandi isi yabayeho ku bwe , ariko isi irarenga ntiyamumenya .
43001011	Yaje mu bye , ariko abe ntibamwakira .
43001012	Nyamara abamwakiriye bose , yabahaye ububasha bwo guhinduka abana b’Imana , abo ni abemera Izina rye .
43001013	Ntibavutse ku bw’amaraso cyangwa ku bushake bw’umubiri , cyangwa se ku bushake bw’umuntu , ahubwo bavutse ku bw’Imana .
43001014	Nuko Jambo yigira umuntu maze abana natwe , kandi twibonera ikuzo rye , ikuzo Umwana w’ikinege akomora kuri Se , akaba asendereye ubuntu n’ukuri .
43001015	Yohani yabaye umugabo wo guhamya ibimwerekeyeho , maze arangurura ijwi avuga ati « Nguyu Uwo navuze nti ’ Uje ankurikiye , aranduta , kuko yariho mbere yanjye . ’ »
43001016	Kandi twese twahawe ku busendere bwe , tugirirwa ubuntu bugeretse ku bundi .
43001017	Uko Amategeko yatanzwe anyuze kuri Musa , ni na ko ubuntu n’ukuri byatugejejweho binyujijwe kuri Yezu Kristu .
43001018	Nta wigeze abona Imana na rimwe ; Umwana w’ikinege uba muri Se , ni We wayimenyekanishije .
43001019	Dore ubuhamya bwa Yohani igihe Abayahudi b’i Yeruzalemu bamutumyeho abaherezabitambo n’Abalevi kumubaza ngo « Uri nde ? »
43001020	Yohani yaremeje ntiyahakana , ahamya agira ati « Sindi Kristu . »
43001021	Na bo baramubaza bati « Bite se ? Uzabe uri Eliya ? » Arabasubiza ati « Sindi we . » — « Uzabe se uri wa Muhanuzi ugomba kuza ? » Arabasubiza ati « Oya . »
43001022	Baramubwira bati « Rwose uri nde , kugira ngo tugire icyo dusubiza abadutumye . Wibwira ko uri nde ? »
43001023	Arabasubiza ati « Ndi ijwi ry’uvugira mu butayu aranguruye ati ’ Nimutunganye inzira ya Nyagasani ’ , nk’uko umuhanuzi Izayi yabivuze . »
43001024	Abari batumwe bari abo mu Bafarizayi .
43001025	Bongera kumubaza bati « None se ko ubatiza , kandi utari Kristu , ntube Eliya , ntube na wa Muhanuzi , ubiterwa n’iki ? »
43001026	Yohani arabasubiza ati « Jyewe mbatiriza mu mazi , ariko hagati yanyu hari Uwo mutazi .
43001027	Ni we ugiye kuza ankurikiye ; sinkwiye no gupfundura umushumi w’inkweto ze . »
43001028	Ibyo byabereye i Betaniya , hakurya ya Yorudani , aho Yohani yabatirizaga .
43001029	Bukeye , Yohani abona Yezu aje amusanga , aravuga ati « Dore Ntama w’Imana ugiye gukuraho icyaha cy’isi .
43001030	Ni we navugaga ngira nti ’ Ngiye gukurikirwa n’umuntu unduta , kuko yariho mbere yanjye . ’
43001031	Jye sinari muzi , ariko kugira ngo agaragarizwe Israheli , naje mbatiriza mu mazi . »
43001032	Nuko Yohani ahamya avuga ati « Nabonye Roho amanuka nk’inuma ivuye mu ijuru , maze amuguma hejuru .
43001033	Koko jye sinari muzi , ariko Uwanyohereje kubatiriza mu mazi , yarambwiye ati ’ Uwo uzabona Roho amumanukiraho kandi akamuhama hejuru , ni we ubwe ubatiza muri Roho Mutagatifu . ’
43001034	Naramwiboneye ubwanjye kandi ndahamya ko ari we Mwana w’Imana . »
43001035	Bukeye , Yohani yari akiri aho , ari kumwe na babiri mu bigishwa be .
43001036	Abonye Yezu ahise , aravuga ati « Dore Ntama w’Imana . »
43001037	Ba bigishwa be bombi bumvise avuze atyo , bakurikira Yezu .
43001038	Yezu arahindukira , abona bamukurikiye , arababaza ati « Murashaka iki ? » Baramusubiza bati « Rabbi ( ibyo bivuga ngo Mwigisha ) , utuye he ? »
43001039	Arababwira ati « Nimuze murebe . » Baraza babona aho atuye . Nuko uwo munsi bagumana na we . Hari nk’igihe cy’isaha ya cumi .
43001040	Andereya , mwene nyina wa Simoni Petero , yari umwe muri abo babiri bari bumvise amagambo ya Yohani , bagakurikira Yezu .
43001041	Aza guhura mbere na mwene nyina Simoni , aramubwira ati « Twabonye Kristu » ( ari byo kuvuga Umukiza ) .
43001042	Nuko amugeza kuri Yezu . Yezu aramwitegereza , aramubwira ati « Uri Simoni , mwene Yohani ; none kuva ubu uzitwa Kefasi , ari byo kuvuga " Urutare " .
43001043	Bukeye bwaho , Yezu yemeza kujya mu Galileya ; aza guhura na Filipo , aramubwira ati « Nkurikira . »
43001044	Filipo yari uw’i Betsayida , umugi wa Andereya na Petero .
43001045	Filipo na we aza guhura na Natanayeli , aramubwira ati « Wa wundi wanditswe mu Mategeko ya Musa no mu Bahanuzi , twamubonye : ni Yezu w’i Nazareti , mwene Yozefu . »
43001046	Nuko Natanayeli aramubwira ati « Hari ikintu cyiza cyaturuka i Nazareti ? » Filipo aramusubiza , ati « Ngwino wirebere . »
43001047	Yezu abonye Natanayeli aje amugana , aravuga ati « Dore Umuyisraheli w’ukuri utarangwaho uburyarya . »
43001048	Natanayeli aramubwira ati « Unzi ute ? » Yezu aramusubiza ati « Filipo ataraguhamagara , uri mu nsi y’igiti cy’umutini , nakubonaga . »
43001049	Natanayeli aramusubiza ati « Rabbi , koko uri Umwana w’Imana , uri Umwami wa Israheli . »
43001050	Yezu aramubwira ati « Wemejwe n’uko nkubwiye ngo nakubonye uri mu nsi y’umutini ; uzabona ibitambutse ibyo ngibyo . »
43001051	Arongera aramubwira ati « Ndakubwira ukuri koko : muzabona ijuru rikinguye n’abamalayika b’Imana bazamuka kandi bamanuka hejuru y’Umwana w’umuntu . »
43002001	Ku munsi wa gatatu , i Kana mu Galileya bacyuza ubukwe . Nyina wa Yezu yari yabutashye .
43002002	Kandi Yezu n’abigishwa be bari babutumiwemo .
43002003	Divayi imaze gushira , nyina wa Yezu aramubwira ati « Nta divayi bagifite . »
43002004	Yezu aramusubiza ati « Mubyeyi , ari jye ari nawe , ibyo tubigenzemo dute ? Byongeye igihe cyanjye ntikiragera . »
43002005	Nyina abwira abaherezaga , ati « Icyo ababwira cyose mugikore . »
43002006	Hari hateretse intango esheshatu zibaje mu mabuye , zagenewe imihango y’Abayahudi yo kwiyuhagira . Intango yose yajyagamo incuro ebyiri cyangwa eshatu z’ikibindi .
43002007	Yezu arababwira ati « Nimwuzuze amazi izo ntango . » Barazisendereza kugeza ku rugara .
43002008	Yezu arongera , arababwira ati « Ngaho noneho nimudahe , mushyire umutegeka w’ubukwe . » Baramushyira .
43002009	Umutegeka w’ubukwe amaze gusogongera ku mazi yahindutse divayi , atazi aho iyo divayi iturutse , abahereza bari bavomye bo bari bahazi , nuko ahamagara umukwe ,
43002010	aramubwira ati « Ubusanzwe umuntu arabanza agatereka inzoga nziza , bamara guhaga , agaheruka itari nziza . Wowe ariko wakomeje gutereka inziza kugeza ubu ! »
43002011	Aho i Kana mu Galileya ni ho Yezu yatangiye ikimenyetso cye cya mbere , maze agaragaza ikuzo rye , nuko abigishwa be baramwemera .
43002012	Ibyo birangiye , Yezu amanuka ajya i Kafarinawumu ari kumwe na nyina n’abavandimwe be n’abigishwa be , nuko bahamara iminsi mikeya .
43002013	Pasika y’Abayahudi yari yegereje ; Yezu azamuka ajya i Yeruzalemu .
43002014	Asanga mu Ngoro y’Imana hari abantu bahagurira ibimasa , n’intama , n’inuma , n’abicaye bavunja ibiceri .
43002015	Nuko aboha imigozi mo ikiboko bakubitisha , bose abasuka hanze y’Ingoro , yirukanamo n’intama , n’ibimasa ; anyanyagiza ibiceri by’abavunjaga , ahirika n’ameza yabo .
43002016	Abwira abacuruzaga inuma , ati « Nimuzikure aha ngaha ; inzu ya Data mwiyigira inzu y’ubucuruzi ! »
43002017	Nuko abigishwa be bibuka ko handitswe ngo « Ishyaka mfitiye Ingoro yawe riramparanya . »
43002018	Nuko Abayahudi baramubaza bati « Utanze kimenyetso ki gitumye wiha kugira utyo ? »
43002019	Yezu arabasubiza ati « Nimusenye iyi Ngoro y'Imana , mu minsi itatu nzaba nongeye kuyubaka . »
43002020	Abayahudi baramubwira bati « Kubaka iyi Ngoro y'Imana byamaze imyaka mirongo ine n’itandatu , none wowe ngo wayihagarika mu minsi itatu ? »
43002021	Iyo Ngoro y'Imana Yezu yavugaga , yari umubiri we .
43002022	Amaze kuzuka , ava mu bapfuye , abigishwa be bibutse ko yari yarabivuze , nuko bemera Ibyanditswe , bemera n’ijambo Yezu yari yaravuze .
43002023	Igihe yari i Yeruzalemu mu minsi mikuru ya Pasika , abantu benshi babonye ibimenyetso yatangaga , bemera izina rye .
43002024	Nyamara Yezu ubwe ntiyabizeraga , kuko yari abazi bose ,
43002025	kandi ntiyari akeneye umuntu wo kumubwira ikiri muri muntu , kuko ubwe asanzwe azi imigambi ya buri muntu .
43003001	Mu Bafarizayi , hari umugabo witwaga Nikodemu , akaba umwe mu Bayahudi b’abategetsi .
43003002	Nuko aza nijoro asanga Yezu , aramubwira ati « Rabbi , tuzi ko uri umwigisha waturutse ku Mana ; kuko nta muntu washobora gutanga ibimenyetso nk’ibyo werekana , atari kumwe n’Imana . »
43003003	Yezu aramusubiza ati « Ndakubwira ukuri koko : nta muntu n’umwe ushobora kubona Ingoma y’Imana , atavutse ubwa kabiri . »
43003004	Nikodemu aramubwira ati « Umuntu ashobora ate kuvuka , kandi ashaje ? Yashobora se gusubira mu nda ya nyina ngo yongere avuke ? »
43003005	Yezu aramusubiza ati « Ndakubwira ukuri koko : umuntu atavutse ku bw’amazi no ku bwa Roho , ntashobora kwinjira mu Ngoma y’Imana .
43003006	Icyavutse ku mubiri kiba ari umubiri , n’icyavutse kuri Roho kikaba roho .
43003007	Ntutangazwe n’uko nkubwiye ngo ugomba kongera kuvuka ubwa kabiri .
43003008	Umuyaga uhuha werekeza aho ushaka , ukawumva uhuha , ariko ntumenye aho uturuka cyangwa aho werekeza ; nguko uko bimerera umuntu wese wavutse kuri Roho . »
43003009	Nikodemu aramubaza ati « Ese ibyo bishobora kubaho bite ? »
43003010	Yezu aramusubiza ati « Ukaba umwigisha muri Israheli , maze ibyo ntubimenye ?
43003011	Ndakubwira ukuri koko : tuvuga ibyo tuzi , tugahamya n’ibyo twabonye , ariko ntimwemere ibyo duhamya .
43003012	Niba mutemera mbabwira ibintu byo mu isi , muzemera mute nimbabwira ibyo mu ijuru ?
43003013	Nta wigeze azamuka ajya mu ijuru , uretse Umwana w’umuntu wamanutse aturutse mu ijuru .
43003014	Mbese nk’uko Musa yamanitse inzoka mu butayu , ni ko n’Umwana w’umuntu azagomba kumanikwa ,
43003015	kugira ngo umwemera wese agire ubugingo bw’iteka . »
43003016	Koko Imana yakunze isi cyane , bigeza aho itanga Umwana wayo w’ikinege , igira ngo umwemera wese atazacibwa , ahubwo agire ubugingo bw’iteka .
43003017	Icyakora , Imana ntiyohereje Umwana wayo ku isi ngo ayicire urubanza , ahubwo yagira ngo akize isi .
43003018	Umwemera wese ntacirwa urubanza , ariko utemera aba yaciriwe urubanza , kuko atemera izina ry’Umwana w’ikinege w’Imana .
43003019	Dore urwo rubanza urwo ari rwo : ni uko urumuri rwaje mu isi , abantu bakikundira umwijima kuruta urumuri , kuko ibikorwa byabo byari bibi .
43003020	Koko rero ukora ibibi wese , yanga urumuri kandi ntarwegere , agira ngo ibyo akora bitagaragara .
43003021	Naho rero ukora iby’ukuri , ajya ahabona , agira ngo agaragaze ko ibyo akora biba bikorewe Imana .
43003022	Ibyo birangiye , Yezu ajyana n’abigishwa be mu gihugu cya Yudeya , agumanayo na bo , kandi arabatiza .
43003023	Yohani na we yabatirizaga ahitwa Enoni , hafi ya Salimu , kuko hari amazi menshi , abantu bakaza kuhabatirizwa .
43003024	Icyo gihe , Yohani yari atarafungwa .
43003025	Nuko abigishwa ba Yohani bajya impaka n’Abayahudi bapfa umuhango wo kwiyuhagira .
43003026	Basanga Yohani , baramubwira bati « Mwigisha , wa muntu mwari kumwe hakurya ya Yorudani , ugatanga ubuhamya bumwerekeyeho , dore na we arabatiza , kandi bose baramusanga . »
43003027	Yohani arabasubiza ati « Nta muntu ugira icyo atunga atagihawe no mu ijuru .
43003028	Ni mwe ntanzeho abagabo b’uko navuze ko ntari Kristu , ahubwo ko natumwe kumuteguriza .
43003029	Umukwe ni we nyir’umugeni , naho umuherekeza w’umukwe aba iruhande rwe , akamutega amatwi , agahimbazwa no kumva ijwi rye ; ngibyo ibyishimo binsabye .
43003030	Koko ni we ugomba gukura , naho jye ngaca bugufi . »
43003031	Uza aturutse hejuru , aba asumbye bose ; naho uza aturutse mu isi , aba ari uw’isi , kandi avuga iby’isi . Uza aturutse mu ijuru aza asumbye bose ;
43003032	ahamya ibyo yabonye n’ibyo yumvise , nyamara nta muntu n’umwe wakira ibyo ahamya .
43003033	Uwakira ibyo ahamya , aba yemeza ko Imana ari Inyakuri .
43003034	Uwo Imana yatumye , avuga amagambo y’Imana , kuko Imana itamuha Roho wayo imugerera .
43003035	Imana Data ikunda Mwana , kandi ibintu byose yabishyize mu maboko ye .
43003036	Uwemera Mwana agira ubugingo bw’iteka , uwanga kwemera Mwana ntazagira ubugingo , ahubwo uburakari bw’Imana bumuhoraho .
43004001	Yezu amaze kumenya ko Abafarizayi bari bumvise ko afite abigishwa benshi , ko yabatizaga kurusha Yohani ,
43004002	— mu by’ukuri si Yezu wabatizaga , ahubwo ni abigishwa be —
43004003	ni bwo avuye mu Yudeya , asubira mu Galileya ;
43004004	yagombaga rero kwambukiranya Samariya .
43004005	Agera mu mugi wo muri Samariya witwaga Sikari , wari hafi y’umurima Yakobo yari yarahaye umuhungu we Yozefu .
43004006	Aho hantu hari iriba rya Yakobo . Yezu ahagera yananijwe n’urugendo , maze yicara iruhande rw’iriba . Hari nk’isaha ya gatandatu .
43004007	Nuko umugore wo kuri Samariya aza kuvoma amazi . Yezu aramubwira ati « Mpa amazi yo kunywa . »
43004008	Icyo gihe abigishwa be bari bagiye mu mugi kugura ibyo kurya .
43004009	Umunyasamariyakazi abwira Yezu , ati « Bishoboka bite kugira ngo wowe w’Umuyahudi unsabe amazi yo kunywa , kandi ndi Umunyasamariyakazi ? » Koko rero Abayahudi ntibasangiraga n’Abanyasamariya .
43004010	Yezu aramusubiza ati « Iyaba wari uzi ingabire y’Imana , ukamenya n’ukubwira ati ’ Mpa amazi yo kunywa ’ , wajyaga kuyamusaba ari wowe , maze akaguha amazi atanga ubugingo . »
43004011	Umugore aramubwira ati « Nyakubahwa , ntufite n’icyo uvomesha , byongeye kandi iriba ni rirerire cyane ; ayo mazi atanga ubugingo wayakura he ?
43004012	Uzabe uruta umubyeyi wacu Yakobo waduhaye iri riba , akarinyweraho , we n’abana be n’amatungo ye ? »
43004013	Yezu aramusubiza ati « Unywa aya mazi wese azongera agire inyota ;
43004014	ariko uzanywa amazi nzamuha , ntazagira inyota ukundi , ahubwo amazi nzamuha , azamubamo ari isoko idudubiza kugera mu bugingo bw’iteka . »
43004015	Umugore aramubwira , ati « Nyakubahwa , mpa kuri ayo mazi n’ejo ntazongera kugira inyota , nkagaruka hano nje kuvoma . »
43004016	Yezu aramubwira ati « Jya guhamagara umugabo wawe , maze ugaruke hano . »
43004017	Umugore aramusubiza ati « Nta mugabo mfite . » Yezu ati « Uvuze neza , wowe ugize uti ’ Nta mugabo mfite ’ ;
43004018	kuko wagize abagabo batanu , n’ugutunze ubu akaba atari umugabo wawe . Ubivuze ukuri . »
43004019	Umugore abwira Yezu ati « Nyakubahwa , mbonye ko uri umuhanuzi .
43004020	Ba sogokuruza bacu basengeraga kuri uyu musozi , naho mwebwe Abayahudi mukavuga ko i Yeruzalemu ari ho abantu bagomba gusengera . »
43004021	Yezu aramubwira ati « Mugore , nyemera : dore igihe kiregereje ntimube mugisengera Imana Data kuri uyu musozi , cyangwa se i Yeruzalemu .
43004022	Mwebwe musenga Uwo mutazi , naho twe tugasenga Uwo tuzi , kuko umukiro uturuka mu Bayahudi .
43004023	Igihe kiregereje , ndetse ngiki cyageze , maze abasenga by’ukuri bakazasengana Imana Data umutima utaryarya , kuko abayisenga batyo ari bo Imana Data yikundira .
43004024	Imana ni Roho , bityo abasenga bajye bayisenga by’ukuri , bayobowe na Roho . »
43004025	Umugore abwira Yezu ati « Nzi ko Umukiza , ari we Kristu , agiye kuza ; namara kuza azatwigisha byose . »
43004026	Yezu aramubwira ati « Ni jye uvugana nawe . »
43004027	Abigishwa be baba barahindukiye , maze batangazwa n’uko yaganiraga n’umugore . Ariko ntihagira ugira ati « Urashaka iki ? » cyangwa ngo « Mwavuganaga iki ? »
43004028	Nuko umugore asiga ikibindi aho , ajya mu mugi , maze abwira abantu ati
43004029	« Nimuze murebe umuntu wambwiye ibyo nakoze byose . Aho none ntiyaba ari we Kristu ? »
43004030	Ni bwo bavuye mu mugi , nuko basanga Yezu .
43004031	Hagati aho , abigishwa be basigara bamwinginga ngo arye , bati « Mwigisha , fungura . »
43004032	Yezu arababwira ati « Mfite ibyo kurya mwebwe mutazi . »
43004033	Nuko abigishwa batangira kubazanya bati « Ese hari uwamuzaniye ibyo kurya ? »
43004034	Yezu arababwira ati « Ibyo kurya bintunga , ni ugukora icyo Uwantumye ashaka , no kurangiza umurimo we .
43004035	Si mwe musanzwe muvuga ngo hasigaye amezi ane , bagasarura ? Reka rero mbabwire : ngaho nimwubure amaso maze mwitegereze , imirima ireze , ni iyo gusarurwa .
43004036	Usarura wese aba abonye igihembo , maze agahunika imbuto z’ubugingo bw’iteka , kugira ngo ari ubiba ari n’usarura , bombi basangire ibyishimo .
43004037	Ubwo ibyo bikagaragaza ukuri kw’ibivugwa ngo : ubiba si we usarura .
43004038	Nabohereje gusarura ibyo mutaruhiye ; abandi bararushye , none mwe muhawe ibyo baruhiye . »
43004039	Nuko Abanyasamariya benshi b’uwo mugi bemera Yezu , babitewe n’ijambo umugore yari yavuze ahamya ati « Yambwiye ibyo nakoze byose . »
43004040	Abanyasamariya baramusanga , baramwinginga ngo aze agumane na bo , maze aguma aho iminsi ibiri .
43004041	Nuko abantu benshi cyane baremera , babitewe n’ibyo yababwiraga .
43004042	Babwira wa mugore , bati « Ntitucyemezwa n’ibyo watubwiye ; natwe twamwiyumviye , kandi tumenye ko ari we Mucunguzi w’isi koko . »
43004043	Iyo minsi ibiri irangiye , Yezu ava aho , ajya mu Galileya .
43004044	Yari yigeze kwemera ubwe ko ari nta muhanuzi wubahwa mu gihugu avukamo .
43004045	Nuko agera mu Galileya , Abanyagalileya bamwakira neza , kuko bari babonye ibyo yari yakoreye i Yeruzalemu byose ku munsi mukuru ; na bo bari bagiye mu munsi mukuru .
43004046	Yezu agaruka rero i Kana ka Galileya , aho yari yahinduye amazi divayi . I Kafarinawumu hari umutware w’ibwami wari urwaje umwana .
43004047	Yumvise ko Yezu yavuye mu Yudeya akaza mu Galileya , aramusanganira , aramwinginga ngo aze amukirize umwana kuko yari agiye gupfa .
43004048	Yezu aramubwira ati « Iyo mutabonye ibimenyetso n’ibitangaza , ntimwemera . »
43004049	Umutware aramubwira ati « Nyagasani , banguka umwana wanjye atarahwera . »
43004050	Yezu aramusubiza ati « Genda , umwana wawe ni mutaraga . » Uwo muntu yemera ijambo Yezu amubwiye , aragenda .
43004051	Abaye agitirimuka , abagaragu be baramusanganira , bamubwira ko umwana we ari muzima .
43004052	Ababaza igihe yoroherewe , baramusubiza bati « Ni ejo ku isaha ya karindwi , ni bwo umuriro wamuvuyemo . »
43004053	Se w’umwana amenya ko kuri iyo saha , ari bwo Yezu yamubwiraga ko umwana we ari mutaraga . Nuko aremera hamwe n’urugo rwe rwose .
43004054	Icyo kiba ikimenyetso cya kabiri . Yezu yagikoze avuye mu Yudeya , agarutse mu Galileya .
43005001	Ibyo birangiye , haba umunsi mukuru w’Abayahudi , Yezu aboneza ajya i Yeruzalemu .
43005002	Aho i Yeruzalemu hafi y’irembo ry’intama , hari icyuzi cyitwa Betesida mu gihebureyi , kikagira amabaraza atanu .
43005003	Muri ayo mabaraza hari haryamye abarwayi batabarika , barimo impumyi , abacumbagurika , n’ibirema ; ( bose bategereje ko amazi yibirindura .
43005004	Kuko rimwe na rimwe , umumalayika yamanukaga muri icyo cyuzi , akabirindura amazi , maze utanze abandi kuyajyamo , akimara kubirinduka , agakira indwara arwaye iyo ari yo yose . )
43005005	Aho ngaho rero hari umuntu wari umaranye ubumuga imyaka mirongo itatu n’umunani .
43005006	Yezu abonye uwo murwayi aryamye , amenya ko amaze igihe kirekire arwaye aramubaza ati « Urashaka gukira ? »
43005007	Umurwayi aramusubiza ati « Mubyeyi , singira umuntu unjugunya mu cyuzi , igihe amazi yibirinduye ; iyo ngerageje kujyamo , nsanga undi yamanukiyemo . »
43005008	Yezu aramubwira ati « Haguruka , ufate ingobyi yawe , maze ugende . »
43005009	Ako kanya , uwo muntu arakira , yegura ingobyi ye aragenda .
43005010	Uwo munsi hari ku isabato . Abayahudi babwira uwakijijwe bati « None ni umunsi w’isabato : nta burenganzira ufite bwo kwikorera ingobyi yawe . »
43005011	Arabasubiza ati « Uwankijije ni we wambwiye ngo nimfate ingobyi yanjye maze ngende . »
43005012	Baramubaza bati « Uwo muntu ni nde wakubwiye ngo fata ingobyi yawe ugende ? »
43005013	Ariko uwakijijwe ntiyari azi uwamukijije uwo ari we , kuko Yezu yari yigendeye mu kivunge cy’abantu benshi bari aho .
43005014	Hanyuma , Yezu amusanga mu Ngoro y'Imana , aramubwira ati « Dore wakize , ntuzongere gucumura ukundi , ejo utazagubwaho n’icyago kiruta icya mbere . »
43005015	Nuko uwo muntu aragenda , abwira Abayahudi ko ari Yezu wamukijije .
43005016	Iyo iba impamvu yatumye Abayahudi batoteza Yezu , kuko ngo ibyo yabikoraga ku munsi w’isabato .
43005017	Nuko Yezu arabasubiza ati « Kugeza ubu Data arakora , nanjye ngakora . »
43005018	Ayo magambo atuma Abayahudi barushaho gushaka impamvu yo kumwica , batamuziza gusa ko yicaga isabato , ahubwo bamuziza kandi ko yavugaga ko Imana ari Se , akiringaniza n’Imana .
43005019	Nuko Yezu aboneraho , arababwira ati « Ndababwira ukuri koko : Mwana nta cyo ashobora gukora ku bwe , uretse icyo abonye Se akora , kuko icyo akoze , na Mwana aragikora .
43005020	Koko rero Data akunda Mwana , kandi amwereka ibyo akora byose . Ndetse azamwereka ibirushije ibi ngibi maze muzatangare .
43005021	Uko Data azura abapfuye kandi akabeshaho , ni na ko Mwana abeshaho abo yishakiye .
43005022	Nyamara Data nta we acira urubanza ; imanza zose yazeguriye Mwana ,
43005023	kugira ngo bose bubahe Mwana nk’uko bubaha Data . Utubaha Mwana ntiyubaha na Data wamwohereje .
43005024	Ndababwira ukuri koko : uwumva ijambo ryanjye kandi akemera n’Uwantumye , agira ubugingo bw’iteka kandi ntazacirwa urubanza , ahubwo aba avuye mu rupfu yinjiye mu bugingo .
43005025	Ndababwira ukuri koko : igihe kiregereje ndetse tukirimo , maze abapfuye bakazumva ijwi ry’Umwana w’Imana , kandi abaryumvise bakazabaho .
43005026	Uko Data yifitemo ubugingo , ni na ko yahaye Mwana kwigiramo ubugingo .
43005027	Kandi amuha ububasha bwo guca imanza , kuko ari Umwana w’umuntu .
43005028	Ibyo ntibibatangaze , kuko igihe cyegereje , maze abari mu mva bose , bazumve ijwi rye .
43005029	Nuko abazaba barakoze neza , bazazukire kubaho , naho abazaba barakoze nabi , bazukire gucirwa urubanza .
43005030	Nta cyo nshobora gukora ku bwanjye . Nca urubanza nkurikije ibyo numvise , kandi urubanza rwanjye ntirubera ; kuko ndakurikiza ugushaka kwanjye , ahubwo nkurikiza icyo Uwautumye ashaka .
43005031	Ndamutse ari jye uhamya ibinyerekeyeho , icyemezo cyanjye nticyaba ari icy’ukuri .
43005032	Hariho Undi uhamya ibyanjye , kandi nzi ko ibyo ahamya binyerekeyeho , ari ukuri .
43005033	Mwebwe mwatumye kuri Yohani , maze abaha ubuhamya bw’ukuri .
43005034	Jye sinkeneye umuntu uhamya ibinyerekeyeho , ahubwo ibyo mbivugiye kugira ngo mukire .
43005035	Yohani yari itara ryaka kandi rimurika , maze muhimbazwa n’urumuri rwe mu gihe gito .
43005036	Jye mfite icyemezo kiruta icya Yohani , kuko ibikorwa Data yampaye gukora , ari byo nkora ; kubirangiza akaba ari byo bihamya ko Data yantumye .
43005037	Kandi Data wantumye , ni we ubwe uhamya ibyanjye . Ntimwigeze kumva ijwi rye kandi ntimwigeze mubona n’uko asa .
43005038	Byongeye , n’ijambo rye ntiribarimo , kuko mutemera uwo yatumye .
43005039	Mushakashakira mu Byanditswe , mwibwira ko ari ho musanga ubugingo bw’iteka , nyamara ni byo bihamya ibinyerekeyeho .
43005040	Ariko mwanga kunsanga , ngo mugire ubugingo .
43005041	Ikuzo ryanjye sindikesha abantu ;
43005042	ariko mwebwe ndabazi : nta rukundo rw’Imana mwifitemo .
43005043	Jye naje mu izina rya Data maze ntimwanyakira , ariko nihagira undi uza ku giti cye , muzamwakira .
43005044	Mwashobora mute kwemera , kandi buri wese amaranira guhabwa ikuzo na mugenzi we , mudashaka ikuzo mwahabwa n’Imana yonyine ?
43005045	Ntimugire ngo ni jyewe uzabarega kuri Data , uzabarega ni Musa , kandi ari we mwiringiye .
43005046	Iyaba mwemeraga Musa , nanjye mwanyemeye , kuko yanditse ibinyerekeyeho .
43005047	Niba rero mutemera ibyo yanditse , mwakwemera mute amagambo yanjye ? »
43006001	Ibyo birangiye , Yezu ajya hakurya y’inyanja ya Galileya ari yo Tiberiya .
43006002	Abantu benshi baramukurikira , bitewe n’uko babonaga ibimenyetso yerekanaga akiza abarwayi .
43006003	Nuko Yezu aterera umusozi , ageze mu mpinga aricara ari kumwe n’abigishwa be .
43006004	Ubwo Pasika , umunsi mukuru w’Abayahudi , yari yegereje .
43006005	Yezu arambura amaso , abona cya kivunge cy’abantu kije kimugana . Ni ko kubaza Filipo , ati « Turagura he imigati yo kugaburira bariya bantu ? »
43006006	Ibyo yabimubwiye amwinja , kuko yari azi icyo ari bukore .
43006007	Filipo aramusubiza ati « N’uwagura imigati y’amadenari magana abiri , umuntu ntiyabonaho na kanzinya . »
43006008	Umwe mu bigishwa be witwaga Andereya , mwene nyina wa Simoni Petero , aramubwira ati
43006009	« Hano hari agahungu gafite imigati itanu y’ingano za bushoki n’amafi abiri , ariko se byamarira iki abantu bangana batya ? »
43006010	Yezu ati « Nimwicaze abantu . » Aho hantu hari ibyatsi byinshi . Nuko baricara , abagabo bari nk’ibihumbi bitanu .
43006011	Maze Yezu afata imigati , arashimira , ayigaburira abari bicaye aho , abaha n’ifi , uko bazishakaga .
43006012	Bamaze guhaga , Yezu abwira abigishwa be , ati « Nimurundarunde ibimanyu bisigaye , ntihagire ibipfa ubusa . »
43006013	Babishyira hamwe , maze buzuza inkangara cumi n’ebyiri z’ibimanyu kuri ya migati itanu y’ingano za bushoki byashigajwe n’abari bariye .
43006014	Abo bantu babonye ikimenyetso Yezu amaze gukora , baravuga bati « Koko ni ukuri , uyu ni wa Muhanuzi ugomba kuza mu isi . »
43006015	Yezu rero amenya ko bagiye kuza kumujyana ku mbaraga , bakamwimika , arongera ahungira ku musozi ari wenyine .
43006016	Bugorobye , abigishwa be baramanuka no ku nkombe y’inyanja .
43006017	Bajya mu bwato , berekeza hakurya y’inyanja , ahagana i Kafarinawumu , nuko bubiriraho kandi Yezu atarabageraho .
43006018	Hahuha umuyaga mwinshi , inyanja yitera hejuru .
43006019	Bamaze kugashya ahantu h’amasitadi makumyabiri n’atanu cyangwa mirongo itatu , babona Yezu agenda ku nyanja , ageze hafi y’ubwato . Ubwoba burabataha .
43006020	Ni bwo Yezu ababwiye ati « Nimuhumure , ni jye . »
43006021	Bashatse kumushyira mu bwato , babona ubwato bugeze ku mwaro aho bajyaga .
43006022	Bukeye , ya mbaga y’abantu bari basigaye hakurya y’inyanja babona ko nta bundi bwato bwari buhari , uretse bumwe gusa , bari bazi kandi ko Yezu atari yabugiyemo hamwe n’abigishwa be , ahubwo ko abigishwa bari bagiye bonyine .
43006023	Icyakora andi mato yari yaturutse i Tiberiya , hafi y’aho bari baririye imigati .
43006024	Ya mbaga y’abantu ibonye ko Yezu n’abigishwa be batagihari , bajya mu mato bagana i Kafarinawumu kuhashakira Yezu .
43006025	Bamusanze hakurya y’inyanja , baramubaza bati « Mwigisha , wageze hano ryari ? »
43006026	Yezu arabasubiza ati « Ndababwira ukuri koko : ntimunshakira ko mwabonye ibimenyetso , ahubwo muranshakira ko mwariye imigati mugahaga .
43006027	Nimujye mukora mudaharanira ibiribwa bishira , ahubwo nimuharanire ibiribwa bihoraho mu bugingo bw’iteka , ibyo Umwana w’umuntu azabaha , kuko ari we Imana Data yashyizeho ikimenyetso . »
43006028	Baramubaza bati « Twagenza dute kugira ngo dukore ibyo Imana ishima ? »
43006029	Yezu arabasubiza ati « Igikorwa Imana ishima , ni uko mwakwemera uwo yatumye . »
43006030	Nuko baramubwira bati « Ikimenyetso utanze ni ikihe , ngo tukibone maze tukwemere ? Ukoze iki ?
43006031	Mu butayu , ba sogokuruza bacu bariye ’ manu ’ , nk’uko byanditswe ngo ’ Yabagaburiye umugati uturutse mu ijuru . ’ »
43006032	Nuko Yezu arabasubiza ati « Ndababwira ukuri koko : Musa si we wabahaye umugati wo mu ijuru , ahubwo ni Data ubaha umugati w’ukuri wo mu ijuru .
43006033	Kuko umugati Imana itanga ari umanuka mu ijuru , kandi ukazanira isi ubugingo . »
43006034	Nuko baramubwira bati « Mwigisha , jya uhora uduha uwo mugati utubwiye . »
43006035	Yezu arababwira ati « Ni jyewe mugati utanga ubugingo . Unsanga wese ntazasonza bibaho , n’unyemera ntazagira inyota bibaho .
43006036	Nyamara narabibabwiye : murambona ariko mukanga kwemera .
43006037	Uwo Data ampa wese angeraho , kandi uza ansanga sinzamujugunya hanze .
43006038	Namanutse mu ijuru ntazanywe no gukora ibyo nshaka , ahubwo nje gukora ibyo Uwantumye ashaka .
43006039	Icyo Uwantumye ashaka ni ukutagira n’umwe nzimiza mu bo yampaye , ahubwo nkazamuzura ku munsi w’imperuka .
43006040	Icyo Data ashaka , ni uko ubona Mwana wese akamwemera , yagira ubugingo bw’iteka , maze nkazamuzura ku munsi w’imperuka . »
43006041	Nuko Abayahudi barijujuta , bitewe n’uko yari yavuze ati « Ndi umugati wamanutse mu ijuru . »
43006042	Maze baravuga bati « Uriya si Yezu , mwene Yozefu ? Se na nyina ntitubazi ? Ubu ashobora ate kuvuga ati ’ Namanutse mu ijuru ’ ? »
43006043	Yezu arabasubiza ati « Nimureke kuvugana mwijujuta .
43006044	Nta we ushobora kungeraho atabihawe na Data wanyohereje , nanjye nkazamuzura ku munsi w’imperuka .
43006045	Mu gitabo cy’Abahanuzi haranditse ngo ’ Bose baziyigishirizwa n’Imana . ’ Umuntu wese wumvise Data akigishwa , aransanga .
43006046	Nta wigeze abona Data , uretse uwaturutse ku Mana ; uwo nguwo ni we wabonye Data .
43006047	Ndababwira ukuri koko : uwemera agira ubugingo bw’iteka .
43006048	Ni jye mugati w’ubugingo .
43006049	Ba sogokuruza banyu baririye manu mu butayu , maze bararenga barapfa .
43006050	Nguyu umugati wamanutse mu ijuru , kugira ngo uwuriye wese ye kuzapfa .
43006051	Ni jye mugati muzima wamanutse mu ijuru . Urya uwo mugati azabaho iteka ; kandi umugati nzatanga , ni umubiri wanjye , kugira ngo isi igire ubugingo . »
43006052	Ni bwo Abayahudi batangiye kujya impaka ubwabo , bati « Ashobora ate kuduha umubiri we ngo uribwe ? »
43006053	Yezu arabasubiza ati « Ndababwira ukuri koko : nimutarya umubiri w’Umwana w’umuntu , ntimunywe n’amaraso ye , ntimuzagira ubugingo muri mwe .
43006054	Naho urya umubiri wanjye , akanywa n’amaraso yanjye , agira ubugingo bw’iteka , kandi nzamuzura ku munsi w’imperuka .
43006055	Kuko umubiri wanjye ari ikiribwa koko , n’amaraso yanjye akaba ikinyobwa koko .
43006056	Urya umubiri wanjye kandi akanywa amaraso yanjye , angumamo nanjye nkamugumamo .
43006057	Mbese nk’uko Data wantumye ariho , nanjye nkabaho ku bwa Data , bityo undya , na we azabaho ku bwanjye .
43006058	Nguyu umugati wamanutse mu ijuru : si nk’uwo ba sogokuruza banyu bariye bakarenga bagapfa ; urya uyu mugati azabaho iteka ryose . »
43006059	Ibyo yabivuze igihe yigishirizaga mu isengero ry’i Kafarinawumu .
43006060	Abenshi mu bigishwa be bamaze kumwumva , baravuga bati « Aya magambo arahambaye , ni nde washobora kuyatega amatwi ? »
43006061	Yezu amenya ko abigishwa be bijujutiye ayo magambo , arababwira ati « Mbese ibyo birabatsitaje ?
43006062	Noneho ubwo hacura iki mubonye Umwana w’umuntu azamutse ajya aho yahoze mbere hose ?
43006063	Roho ni we ubeshaho , umubiri nta kavuro . Amagambo nababwiye aturuka kuri Roho , kandi agatanga ubugingo .
43006064	Ariko muri mwe harimo abatemera . » Koko Yezu yari azi mbere hose abatemera , ndetse yari azi n’uzamugambanira .
43006065	Arongera ati « Ngiyo impamvu yatumye mbabwira ko ari nta we ushobora kunsanga atabihawe na Data . »
43006066	Kuva ubwo , benshi mu bigishwa be bavanamo akabo karenge , ntibongera kugendana na we ukundi .
43006067	Nuko Yezu abwira ba Cumi na babiri , ati « Namwe se murashaka kwigendera ? »
43006068	Simoni Petero aramusubiza ati « Nyagasani , twasanga nde wundi , ko ari wowe ufite amagambo y’ubugingo bw’iteka .
43006069	Twe twaremeye , kandi tuzi ko uri Intungane y’Imana . »
43006070	Yezu arababwira ati « Si jye wabatoye uko muri Cumi na babiri ? Nyamara umwe muri mwe ni uwa Sekibi . »
43006071	Uwo ni Yuda , mwene Simoni Isikariyoti , Yezu yavugaga . Kuko ari we wari ugiye kumugambanira , n’ubwo yari umwe muri ba Cumi na babiri .
43007001	Ibyo birangiye , Yezu akomeza kuzenguruka muri Galileya ; ntiyashakaga kujya mu Yudeya , kuko Abayahudi bamuhigaga ngo bamwice .
43007002	Umunsi mukuru w’Abayahudi witwa uw’Ingando ukaba wegereje .
43007003	Abavandimwe be baramubwira bati « Haguruka , ujye mu Yudeya , abigishwa bawe na bo babone ibikorwa ukora .
43007004	Nta we ukorera ibintu ahihishe ashaka kuba ahagaragara ; ubwo ukora bene ibyo , igaragarize isi . »
43007005	Koko rero n’abavandimwe be ntibamwemeraga .
43007006	Nuko Yezu arababwira ati « Igihe cyanjye ntikiragera , igihe cyanyu cyo gihora kiboneye .
43007007	Isi ntishobora kubanga , ariko jye iranyanga , kuko mpamya ko ibyo ikora ari bibi .
43007008	Mwe nimugende , mujye mu munsi mukuru ; jye sinjya muri uwo munsi mukuru , kuko igihe cyanjye kitaruzuzwa . »
43007009	Amaze kubabwira atyo , yihamira mu Galileya .
43007010	Abavandimwe be bamaze kugenda bajya mu munsi mukuru , na we ajyayo , atari ku mugaragaro ahubwo nka rwihishwa .
43007011	Abayahudi bamushakiraga mu munsi mukuru , babaririza bati « Mbese wa wundi ari hehe ? »
43007012	Rubanda bahwihwisaga byinshi bimwerekeyeho , bamwe bati « Ni umuntu mwiza » , abandi bati « Oya , ahubwo arayobya rubanda . »
43007013	Nta muntu watinyukaga kuvuga ibimwerekeyeho yeruye , kuko batinyaga Abayahudi .
43007014	Umunsi mukuru ugeze hagati , Yezu ajya mu Ngoro y'Imana , arigisha .
43007015	Abayahudi baratangara , baravuga bati « Uyu ashobora ate kumenya Ibyanditswe , atarigeze yiga ? »
43007016	Yezu arabasubiza ati « Inyigisho mvuga , si izanjye , ahubwo ni iz’Uwantumye .
43007017	Ukereye gukora icyo Imana ishaka , amenyeraho ko inyigisho mvuga ari iz’Imana , cyangwa se ko ari izo nihimbira ubwanjye .
43007018	Uvuga ibye bwite , aba ashaka kwihesha ikuzo , naho ushaka ikuzo ry’Uwamutumye , uwo ni umunyakuri , kandi nta kinyoma kimurangwaho .
43007019	Mbese nta mategeko Musa yabahaye ? Nyamara nta n’umwe muri mwe uyakurikiza .
43007020	Kuki mushaka kunyica ? » Rubanda baramusubiza bati « Aho ntuhanzweho na roho mbi ? Ni nde ushaka kukwica ? »
43007021	Yezu arabasubiza ati « Nakoze igikorwa kimwe , mwese muratangara .
43007022	Musa yabahaye umuhango wo kugenya kandi utamuturutseho , ahubwo yarawukuye kuri ba sogokuruza , maze mukagenya umuntu ku isabato .
43007023	Niba umuntu agenywa ku munsi w’isabato , ntibyice itegeko rya Musa , mutewe n’iki kundakarira kuko nakijije umuntu ku munsi w’isabato ?
43007024	Ntimugace urubanza mukurikije ibigaragara , ahubwo mujye muruca mukurikije ubutabera . »
43007025	Bamwe mu batuye i Yeruzalemu baravuga bati « Uriya si wa wundi bahigaga bashaka kumwica ?
43007026	Nyamara dore aravugira mu ruhame , nta cyo bavuga . Aho abategetsi bacu ntibamenye by’ukuri ko ari we Kristu ?
43007027	Ariko uyu tuzi aho akomoka , naho Kristu naza , nta we uzamenya aho aturuka . »
43007028	Yezu yigishiriza mu Ngoro y'Imana aranguruye ijwi , ati « Ni koko muranzi kandi muzi n’aho nkomoka ! Icyakora sinaje ku bwanjye ; Uwantumye ni We Munyakuri , Uwo mwe ntimumuzi .
43007029	Jye ndamuzi , kuko ari We nkomokaho , kandi akaba ari We wantumye . »
43007030	Ni bwo bashatse kumufata , ariko ntihagira n’umwe umukozaho n’urutoki , kuko igihe cye cyari kitaragera .
43007031	Icyakora benshi muri rubanda baramwemera , baravuga bati « Kristu naza , aho azakora ibimenyetso biruta ibyo uyu akora ? »
43007032	Abafarizayi bumvise ko rubanda rukomeza guhwihwisa ibyo byose , bo n’abatware b’abaherezabitambo bohereza abagaragu babo ngo bamufate .
43007033	Yezu aravuga ati « Ndacyari kumwe namwe igihe gito , nyuma ngasanga Uwantumye .
43007034	Muzanshaka mumbure , kandi ntimuteze kugera aho nzaba ndi . »
43007035	Abayahudi batangira kubazanya bati « Agiye kuzajya he , tutazamusanga ? Azabe agiye gusanga Abayahudi batataniye mu banyamahanga , maze akigisha abanyamahanga ?
43007036	Aya magambo avuze arashaka kuvuga iki , ngo ’ Muzanshaka mumbure , kandi ntimuteze kugera aho nzaba ndi ’ ? »
43007037	Ku munsi usoza iminsi mikuru , ari na wo uyirusha ibirori , Yezu arahagarara , arangurura ijwi ati « Ufite inyota nansange anywe .
43007038	Unyemera , nk’uko byanditswe , imigezi y’amazi atanga ubugingo izamuvubukamo . »
43007039	Ibyo yabivuze abyerekeje kuri Roho uzahabwa abamwemera . Kugeza icyo gihe , Roho yari ataratangwa , kuko Yezu yari atarahabwa ikuzo rye .
43007040	Benshi muri rubanda bumvise ayo magambo , bati « Uyu ni we wa Muhanuzi koko . »
43007041	Abandi bati « Ni Kristu . » Abandi na bo bati « Kristu azaturuke se mu Galileya ?
43007042	Ibyanditswe ntibivuga ko Kristu ari uwo mu nkomoko ya Dawudi , ko azaturuka ku musozi wa Betelehemu , aho Dawudi yavukiye ? »
43007043	Ibyo bituma rubanda bicamo ibice kubera we .
43007044	Bamwe muri bo bashakaga kumufata , ariko ntihagira umukozaho n’urutoki .
43007045	Nuko abagaragu baragaruka basanga abatware b’abaherezabitambo n’Abafarizayi ; barababaza bati « Ko mutamuzanye ni iki ? »
43007046	Abagaragu barabasubiza bati « Nta muntu wigeze avuga nk’uwo muntu . »
43007047	Abafarizayi bati « Ese namwe mwashukitse ?
43007048	Hari n’umwe mu Bategetsi cyangwa se mu Bafarizayi wamwemeye ?
43007049	Si rubanda ruriya rutazi amategeko ? Ni ibivume . »
43007050	Umwe muri bo , Nikodemu , wigeze gusanga Yezu mbere , arababwira ati
43007051	« Harya amategeko yacu apfa gucira umuntu urubanza , batabanje kumwumva ngo bamenye icyo yakoze ? »
43007052	Baramusubiza bati « Mbese nawe uri Umunyagalileya ? Uzashishoze , uzasanga ari nta muhanuzi uvuka mu Galileya ! »
43007053	Nuko bose barikubura barataha , umwe iwe , undi iwe .
43008001	Naho Yezu yigira ku musozi w’Imizeti .
43008002	Bugicya , agaruka mu Ngoro y'Imana , rubanda rwose baza bamugana , maze aricara arabigisha .
43008003	Ni bwo abigishamategeko n’Abafarizayi bamuzaniye umugore wari wafashwe asambana , bamuhagarika hagati .
43008004	Babwira Yezu bati « Mwigisha , uyu mugore bamufashe asambana .
43008005	Mu Mategeko , Musa yadutegetse kwicisha amabuye abagore nk’aba . Wowe se ubivugaho iki ? »
43008006	Ibyo babivugiraga kumwinja , bagira ngo babone ibyo bamurega . Ariko Yezu ariyunamira atangira kwandikisha urutoki ku butaka .
43008007	Bakomeje kumubaza , arunamuka arababwira ati « Muri mwe udafite icyaha , ngaho namubanze ibuye . »
43008008	Yongera kunama , akomeza kwandika ku butaka .
43008009	Bumvise avuze atyo , batangira kugenda umwe umwe , bahereye ku basaza .
43008010	Nuko Yezu asigara aho wenyine na wa mugore agihagaze aho hagati .
43008011	Yezu yunamutse aramubaza ati « Mugore , ba bandi bari he ? Nta n’umwe waguciriye urubanza ? » Umugore arasubiza ati « Nta n’umwe , Mwigisha . » Yezu aramubwira ati « Nanjye rero singuciriye urubanza ; genda ariko uherukire aho gucumura ukundi . »
43008012	Nuko Yezu yongera kubabwira ati « Ndi urumuri rw’isi , unkurikira ntazagenda mu mwijima , ahubwo azatunga urumuri rw’ubugingo . »
43008013	Abafarizayi baramubwira bati « Ubwo ari wowe ubwawe uhamya ibikwerekeyeho , ibyo uhamya si iby’ukuri ! »
43008014	Yezu arabasubiza ati « N’ubwo ari jye uhamya ibinyerekeyeho , ibyo mpamya ni ukuri , kuko nzi aho nturuka n’aho ngana , naho mwe ntimuzi aho nturuka n’aho ngana .
43008015	Mwe muca urubanza mukurikije umubiri , jye nta we ncira urubanza .
43008016	N’iyo nciye urubanza , ruba ari urw’ukuri , kuko mba ntari jyenyine , ahubwo mba ndi kumwe na Data wantumye .
43008017	Ni na ko byanditse mu Mategeko yanyu ngo ’ Icyo abagabo babiri bemeje , kiba ari icy’ukuri . ’
43008018	Koko ni jye uhamya ibinyerekeyeho , ariko na Data wantumye na we arabyemeza . »
43008019	Baramubwira bati « So aba hehe ? » Yezu arabasubiza ati « Ari jye ari na Data , nta we muzi ; iyaba mwari munzi , mwamenye na Data . »
43008020	Ayo magambo Yezu yayavugiye iruhande rw’ububiko , aho yigishirizaga mu Ngoro y'Imana . Ntihagira umufata , kuko igihe cye cyari kitaragera .
43008021	Yezu yongera kubabwira ati « Ndagiye kandi muzanshaka , ariko muzapfana icyaha cyanyu . Aho ngiye ntimushobora kuhajya . »
43008022	Abayahudi baravuga bati « Aho ntagiye kwiyahura , ubwo avuze ngo ’ Aho ngiye ntimushobora kuhajya ’ ? »
43008023	Yezu arababwira ati « Mwe muri abo hasi , jye nkaba uwo hejuru ; mwe muri abo kuri iyi si , jye sindi uwo kuri iyi si .
43008024	Nababwiye ko muzapfana ibyaha byanyu . Muramutse mutemeye ko ndi uriho , muzapfana ibyaha byanyu . »
43008025	Nuko baramubaza bati « Uri nde ? » Yezu arabasubiza ati « Ndi uwo nababwiye ngitangira .
43008026	Mfite byinshi mbavugaho n’urubanza nabacira . Ariko Uwantumye ni umunyakuri , kandi ibyo namwumvanye ni byo mbwira isi . »
43008027	Ntibamenya ko yababwiraga Se .
43008028	Yezu yungamo ati « Nimumara kwerereza Umwana w’umuntu , icyo gihe muzamenya ko ndi uriho , kandi ko ari nta cyo nkora ku bwanjye , ahubwo mvuga nk’uko Data yambwirije .
43008029	Uwantumye turahorana , ntiyansize jyenyine , kuko mpora nkora ibimunyura . »
43008030	Amaze kuvuga atyo , benshi baramwemera .
43008031	Nuko Yezu abwira Abayahudi bari bamwemeye , ati « Nimukomera ku ijambo ryanjye muzaba mubaye abigishwa banjye by’ukuri .
43008032	Kandi muzamenya ukuri , maze ukuri kubahe kwigenga . »
43008033	Baramusubiza bati « Turi abo mu nkomoko ya Abrahamu , nta wigeze atwigarurira . Watubwira ute ngo muzigenga ? »
43008034	Yezu arabasubiza ati « Ndababwira ukuri koko : umuntu wese ukora icyaha aba ari umugaragu w’icyaha .
43008035	Burya umugaragu ntahora iteka mu nzu , ahubwo umwana ni we uyihoramo .
43008036	Mwana nabakura ku bugaragu , icyo gihe muzaba mubaye abigenga koko .
43008037	Nzi ko mukomoka kuri Abrahamu , ariko murashaka kunyica , kuko ijambo ryanjye mutarizirikana .
43008038	Jye mvuga ibyo nabonye kwa Data , namwe mukora ibyo mwumvanye so . »
43008039	Baramusubiza bati « Umubyeyi wacu ni Abrahamu . » Yezu na we arababwira ati « Niba muri abana ba Abrahamu , nimukore ibyo Abrahamu yakoze .
43008040	Ubu rero murashaka kunyica , jye ubabwira ukuri numvanye Imana . Ibyo Abrahamu ntiyabikoze .
43008041	Mwe murakora ibyo so akora . » Baramubwira bati « Nta bwo turi ibibyarirano . Dufite Data umwe , ni Imana . »
43008042	Yezu arababwira ati « Iyaba Imana yari so mwankunze , kuko nkomoka ku Mana , nkaba naraje . Sinaje ku bwanjye , ni We wantumye .
43008043	Kuki mudasobanukirwa n’ibyo mvuga ? Ni uko mudashobora kwakira ijambo ryanjye .
43008044	Ubabyara koko ni Sekibi , none murashaka gukora ibyo so yifuza . Kuva mu ntangiriro yamye ari umwicanyi , kandi ntiyigeze aba mu kuri , kuko atigeze atunga ukuri . Igihe avuga ibinyoma , aba avuga ibiri ibye , kuko yamye ari umubeshyi , ndetse akaba na Sekinyoma .
43008045	None jye navuga ukuri , mukanga kwemera .
43008046	Muri mwe , ni nde wampamya icyaha ? Niba rero mvuga ukuri , mubuzwa n’iki kunyemera ?
43008047	Umuntu w’Imana yumva amagambo y’Imana . Ngaho mwamenya igituma mutumva , ni uko mutari ab’Imana . »
43008048	Abayahudi baramusubiza bati « Si ngaha twavuga ukuri , ko uri Umunyasamariya kandi ko wahanzweho na Sekibi ? »
43008049	Yezu arasubiza ati « Simpanzweho na Sekibi , ahubwo nubaha Data , naho mwe ntimunyubahe .
43008050	Jye simparanira ikuzo ryanjye , hari Undi uriharanira agaca n’urubanza .
43008051	Ndababwira ukuri koko : ukomera ku magambo yanjye , ntateze gupfa bibaho . »
43008052	Abayahudi baramubwira bati « Ngaha twamenya ko wahanzweho na Sekibi ! Abrahamu yarapfuye , n’abahanuzi barapfa . None wowe uravuga ngo ’ Ukomera ku magambo yanjye , ntazakorwaho n’urupfu bibaho . ’
43008053	Uzabe se uruta umubyeyi wacu Abrahamu wapfuye ? N’abahanuzi na bo barapfuye ! None ubwawe , wibwira ko uri iki ? »
43008054	Yezu arabasubiza ati « Niba ubwanjye niha ikuzo , ikuzo ryanjye ryaba ari ubusa . Data ni we umpa ikuzo , ari na we muvuga ngo ni Imana yacu .
43008055	Nyamara ntimumuzi , ariko jye ndamuzi ; ndamutse mvuze ko ntamuzi , naba ndi umubeshyi nkamwe . Ni koko ndamuzi kandi ngakomera ku ijambo rye .
43008056	Umubyeyi wanyu Abrahamu yahimbajwe no kubona umunsi wanjye , yarawubonye maze aranezerwa . »
43008057	Abayahudi baramubwira bati « Uba utaragira imyaka mirongo itanu , none ngo wabonye Abrahamu ! »
43008058	Yezu arababwira ati « Ndababwira ukuri koko : Abrahamu atarabaho nari ndiho . »
43008059	Ni bwo bafashe amabuye yo kumutera ; Yezu arihisha , nuko ava mu rugo rw'Ingoro y'Imana .
43009001	Yihitira abona umuntu wavutse ari impumyi .
43009002	Maze abigishwa be baramubaza bati « Mwigisha , uwacumuye ni nde , ari uyu muntu , ari n’ababyeyi be , kugira ngo avuke ari impumyi ? »
43009003	Yezu arabasubiza ati « Ari we , ari n’ababyeyi be , nta wacumuye , ahubwo ni ukugira ngo ibyo Imana ikora bimugaragarireho .
43009004	Ni ngombwa gukora imirimo y’Uwantumye hakibona ; ijoro riraje , kandi muri ryo nta wagira icyo akora .
43009005	Igihe nkiri ku isi , ndi urumuri rw’isi . »
43009006	Amaze kuvuga atyo , acira hasi , amacandwe ye ayatobesha akondo , agasiga ku maso y’impumyi .
43009007	Maze arayibwira ati « Jya kwiyuhagira mu cyuzi cya Silowe » ( bivuga ngo : uwatumwe ) . Nuko impumyi iragenda , iriyuhagira , ihindukira ibona .
43009008	Bituma abaturanyi n’abandi bari barabonye asabiriza bavuga bati « Uriya si wa wundi wajyaga yirirwa yicaye asabiriza ? »
43009009	Bamwe bati « Ni we » , abandi bati « Si we , ahubwo ni usa na we . » Arababwira ati « Ni jye . »
43009010	Ni bwo bamubwiye bati « Amaso yawe yahumutse ate ? »
43009011	Arabasubiza ati « Ni wa muntu bita Yezu : yatobye akondo , akansiga ku maso , maze arambwira ati ’ Jya mu cyuzi cya Silowe maze wiyuhagire . ’ Nuko njyayo , ndiyuhagira , none ndabona . »
43009012	Baramubwira bati « Uwo muntu ari hehe ? » Arabasubiza ati « Simpazi . »
43009013	Nuko uwahoze ari impumyi bamushyira Abafarizayi .
43009014	Hari ku munsi w’isabato igihe Yezu atobye akondo , agahumura amaso ye .
43009015	Abafarizayi na bo bongera kumubaza uko yahumutse . Arababwira ati « Yansize akondo ku maso , ndiyuhagira , none ndabona . »
43009016	Bamwe mu Bafarizayi baravuga bati « Uwo muntu ntakomoka ku Mana , kuko atubahiriza isabato . » Ariko abandi bati « Bishoboka bite ko umunyabyaha yakora ibitangaza nk’ibi ? » Ni bwo biciyemo ibice .
43009017	Barongera babwira impumyi bati « Wowe se , uwaguhumuye umuvugaho iki ? » Arababwira ati « Ni umuhanuzi . »
43009018	Abayahudi banga kwemera ko yari impumyi n’uko yahumutse , bigeza igihe bahamagaje ababyeyi be .
43009019	Barababaza bati « Uyu koko ni umwana wanyu muvuga ko yavutse ari impumyi ? Ubu se ahumutse ate ? »
43009020	Ababyeyi be barasubiza bati « Icyo tuzi , ni uko uyu ari umwana wacu kandi ko yavutse ari impumyi .
43009021	Uko byagenze kugira ngo abone ntitubizi , n’uwamuhumuye amaso ntitumuzi . Nimumwibarize , ni mukuru , niyivugire ubwe » .
43009022	Ababyeyi be bavuze batyo babitewe no gutinya Abayahudi , kuko Abayahudi bari babyumvikanyeho ko umuntu wese uzemera ko Yezu ari Kristu , bazamuca mu isengero .
43009023	Ni cyo cyateye ababyeyi be kuvuga bati « Arakuze , nimumwibarize . »
43009024	Abayahudi bongera guhamagara ubwa kabiri uwo muntu wahoze ari impumyi , baramubwira bati « Singiza Imana , twe tuzi ko uwo muntu ari umunyabyaha . »
43009025	Arababwira ati « Niba ari umunyabyaha , ibyo simbizi ; icyo nzi ni kimwe : ni uko nari impumyi none nkaba mbona ! »
43009026	Bongera kumubaza bati « Yakugenjereje ate ? Yaguhumuye amaso ate ? »
43009027	Arabasubiza ati « Nabibabwiye kandi ntimwabyumva , murashaka kongera kubyumvira iki ? Namwe se murashaka kuba abigishwa be ? »
43009028	Nuko bamuhunda ibitutsi , bati « Urakaba umwigishwa we , twe turi abigishwa ba Musa .
43009029	Tuzi ko Imana yavuganye na Musa , ariko we ntituzi aho aturuka . »
43009030	Wa muntu arabasubiza ati « Ibyo biratangaje , kuba mutazi aho aturuka kandi yampumuye amaso .
43009031	Tuzi neza ko Imana itumva abanyabyaha , tukamenya ko uwubaha Imana , agakora icyo ishaka , imwumva .
43009032	Kuva na kera kose nta wigeze yumva bavuga ko hari uwahumuye uwavutse ari impumyi .
43009033	Uwo muntu iyo adaturuka ku Mana , nta cyo aba yashoboye gukora . »
43009034	Baramusubiza bati « Wazikamye wese mu byaha ukivuka , none ni wowe ugiye kutwigisha ? » Nuko bamusuka hanze .
43009035	Yezu aza kumva ko bamuroshye hanze . Bahuye , Yezu aramubaza ati « Wemera Umwana w’umuntu ? »
43009036	We arasubiza ati « Nyakubahwa , ni nde ngo mwemere ? »
43009037	Yezu aramubwira ati « Wamubonye , kandi ni We muvugana . »
43009038	Ni bwo avuze ati « Ndemera , Nyagasani . » Nuko arapfukama aramuramya .
43009039	Yezu aramubwira ati « Naje mu nsi nje guca urubanza , kugira ngo abatabona bahumuke , maze ababona babe impumyi . »
43009040	Bamwe mu Bafarizayi bari kumwe na we babyumvise , baramubwira bati « Natwe se turi impumyi ? »
43009041	Yezu arabasubiza ati « Iyo muba impumyi , nta cyaha mwajyaga kugira . None ubwo mugize ngo ’ Turabona ’ , icyaha cyanyu kigumyeho .
43010001	Ndababwira ukuri koko : umuntu utinjirira mu irembo ry’urugo rw’intama , ahubwo akuririra ahandi , aba ari umujura n’igisambo .
43010002	Unyura mu irembo we , aba ari umushumba w’intama .
43010003	Uwugarira irembo , aramwugururira , n’intama zikumva ijwi rye ; maze agahamagara intama ze mu mazina yazo , nuko akazahura .
43010004	Intama ze zose iyo amaze kuzikura mu rugo , azijya imbere , zikamukurikira , kuko ziba zisanzwe zizi ijwi rye .
43010005	Ntizikurikira uw’ahandi , ahubwo ziramuhunga , kuko ziba zitazi ijwi ry’ab’ahandi . »
43010006	Yezu yabahaye icyo kigereranyo , ariko bo ntibamenya icyo yashakaga kubabwira .
43010007	Nuko Yezu ati « Ndababwira ukuri koko : ni jye rembo ry’intama .
43010008	Abandi bose baje mbere yanjye , ni abajura n’ibisambo , n’intama zanze kubumva .
43010009	Ni jye rembo ; uzanyuraho yinjira azakizwa , azishyira yizane kandi abone urwuri .
43010010	Umujura agenzwa no kwiba , no kwica , no kurimbura . Jye rero nazanywe no kugira ngo intama zigire ubugingo , kandi zibugire busagambye .
43010011	Ni jye mushumba mwiza . Umushumba mwiza yigurana intama ze .
43010012	Naho umucanshuro utari umushumba , ntabe na nyir’intama , abona ikirura kije , agatererana intama agahunga ; ikirura kikaziraramo kikazitatanya .
43010013	Agenza atyo abitewe n’uko aba ari umucanshuro , maze intama ntizibe zimushishikaje .
43010014	Ni jye mushumba mwiza ; nzi intama zanjye , na zo zikamenya ,
43010015	mbese nk’uko Data anzi , nanjye kandi nkamenya Data . Ndetse nemera guhara ubugingo bwanjye , nkabutangira intama zanjye .
43010016	Mfite n’izindi ntama zitari muri uru rugo , na zo ngomba kuzizana zikazumva ijwi ryanjye , maze hakaba igikumba kimwe n’umushumba umwe .
43010017	Ngicyo igitera Data kunkunda , kuko ntanga ubuzima bwanjye kugira ngo mbusubirane .
43010018	Nta we ubunyaga , ahubwo ni jye ubwanjye ubutanga . Mfite ububasha bwo kubutanga nkagira n’ububasha bwo kubwisubiza . Iryo ni itegeko nahawe na Data . »
43010019	Abayahudi bongera kwicamo ibice babitewe n’ayo magambo .
43010020	Benshi muri bo bati « Yahanzweho na roho mbi , ndetse yasaze ; mumuteze amatwi mushaka iki ? »
43010021	Abandi ariko bati « Aya magambo si ay’uwahanzweho na roho mbi ; roho mbi yashobora ite guhumura amaso y’impumyi ? »
43010022	I Yeruzalemu bahimbazaga umunsi mukuru wo gutaha Ingoro y’Imana . Hari mu itumba .
43010023	Yezu yagendagendaga mu Ngoro yImana mu nsi y’Ibaraza rya Salomoni .
43010024	Abayahudi baramukikiza , maze baramubaza , bati « Uzakomeza kuturerega na ryari ? Niba uri Kristu bitwerurire , ubitubwire . »
43010025	Yezu arabasubiza ati « Ndababwira mukanga kwemera ; ibikorwa nkora mu izina rya Data , ni byo bihamya ibyanjye .
43010026	Mwe ntimwemera , kuko mutari abo mu ntama zanjye .
43010027	Intama zanjye zumva ijwi ryanjye , ndazizi , na zo zikankurikira .
43010028	Nziha ubugingo bw’iteka , kandi ntiziteze gupfa bibaho ; byongeye kandi nta n’uzazinkura mu kiganza .
43010029	Data wazimpaye , aruta byose , kandi nta wagira icyo ashikuza mu kiganza cya Data .
43010030	Jye na Data turi umwe . »
43010031	Abayahudi bongera gufata amabuye yo kumutera .
43010032	Ni bwo Yezu ababwiye ati « Naberetse ibikorwa byiza byinshi bituruka kuri Data , none muri ibyo bikorwa icyo munterera amabuye ni ikihe ? »
43010033	Abayahudi baramusubiza bati « Si igikorwa cyiza gituma tugutera amabuye ; turakuziza igitutsi ututse Imana , kuko uri umuntu maze ukigira Imana . »
43010034	Yezu arabasubiza ati « Mu Mategeko yanyu ntihanditse ngo ’ Naravuze nti : muri imana ’ ?
43010035	Ubwo Amategeko yita imana ababwiwe ijambo ry’Imana , kandi Ibyanditswe bidashobora kuvuguruzwa ,
43010036	mushobora mute kubwira uwo Data yatagatifuje akamutuma mu nsi , ngo ’ Uratuka Imana ’ , ari uko ngize nti ’ Ndi Umwana w’Imana ’ ?
43010037	Niba koko ndakora ibikorwa bya Data , nimureke kunyemera .
43010038	Ariko niba mbikora , maze mukanga kunyemera , nimwemere byibura ibikorwa nkora kugira ngo mumenye kandi mwemere ko Data andimo nanjye nkaba muri Data . »
43010039	Nuko bongera gushaka kumufata , abaca mu myanya y’intoki .
43010040	Asubira hakurya ya Yorudani , aho Yohani yajyaga abatiriza mbere , agumayo .
43010041	Abantu benshi barahamusanga bavuga bati « Nta gitangaza na kimwe Yohani yigeze akora , ariko ibyo yamuvuzeho byari ukuri . »
43010042	Abari aho benshi baramwemera .
43011001	I Betaniya , ku musozi Mariya na mwene nyina Marita bari batuyeho , hari umurwayi witwa Lazaro .
43011002	Mariya ni we wari wasize Nyagasani umubavu , umusatsi we akawuhanaguza ibirenge bye . Lazaro wari urwaye yari musaza we .
43011003	Nuko bashiki be batuma kuri Yezu , bati « Mwigisha , uwo ukunda ararwaye . »
43011004	Yezu abyumvise , aravuga ati « Iyo ndwara si iyo kumwica , ahubwo ni iyo kugaragaza ikuzo ry’Imana , ndetse igahesha ikuzo Umwana w’Imana . »
43011005	Yezu yakundaga cyane Marita na mwene nyina na Lazaro .
43011006	Yumvise ko Lazaro arwaye , amara iminsi ibiri aho yari ari .
43011007	Hanyuma abwira abigishwa be ati « Nimuze dusubire mu Yudeya . »
43011008	Abigishwa baramubwira bati « Mwigisha , vuba aha Abayahudi bashakaga kugutera amabuye , none usubiyeyo ! »
43011009	Yezu arabasubiza ati « Mbese umunsi ntufite amasaha cumi n’abiri ? Iyo umuntu agenda ku manywa ntatsitara , kuko aba abona urumuri rw’iyi si .
43011010	Ariko umuntu ugenda nijoro aratsitara , kuko aba adafite urumuri . »
43011011	Amaze kubabwira ibyo , yungamo , ati « Incuti yacu Lazaro arasinziriye , ngiye kumukangura . »
43011012	Abigishwa be baramubwira bati « Mwigisha , niba asinziriye azakira . »
43011013	Yezu yashakaga kuvuga ko yapfuye , bo bumva ko yaheranywe n’ibitotsi .
43011014	Yezu noneho araberurira , ati « Lazaro yarapfuye .
43011015	Mutumye nishimira ko ntahabaye , kugira ngo mwemere . Ariko nimuze tumusange . »
43011016	Nuko Tomasi witwaga Didimi abwira abandi bigishwa , ati « Reka tujyane , natwe tuzapfane na we . »
43011017	Yezu agezeyo , asanga Lazaro amaze iminsi ine mu mva .
43011018	Kuva i Betaniya kugera i Yeruzalemu , hari nk’intera y’amasitadi cumi n’atanu .
43011019	Hari haje Abayahudi benshi kwa Marita na Mariya kubahoza urupfu rwa musaza wabo .
43011020	Marita yumvise ko Yezu aje , ajya kumusanganira , Mariya we asigara imuhira .
43011021	Marita abwira Yezu , ati « Mwigisha , iyo uba hano musaza wanjye ntaba yarapfuye .
43011022	Ariko n’ubu ngubu , nzi ko icyo wasaba Imana cyose , Imana yakiguha . »
43011023	Yezu ati « Musaza wawe azazuka . »
43011024	Marita arasubiza ati « Nzi ko azazuka igihe cy’izuka ku munsi w’imperuka . »
43011025	Yezu aramubwira ati « Ni jye zuka n’ubugingo ; unyemera , n’aho yaba yarapfuye , azabaho .
43011026	Byongeye umuntu wese uriho kandi akanyemera , ntateze gupfa . Ibyo urabyemera ? »
43011027	Marita ati « Yego , Nyagasani , nemera ko uri Kristu Umwana w’Imana waje muri iyi si . »
43011028	Amaze kuvuga atyo , ajya guhamagara mwene nyina Mariya . Aramwongorera ati « Umwigisha ari hano kandi araguhamagara . »
43011029	Mariya abyumvise , aherako arabaduka , aramusanga .
43011030	Ubwo Yezu yari ataragera aho atuye , yari agihagaze aho Marita yari yamusanganiriye .
43011031	Nuko Abayahudi bari kumwe na Mariya mu nzu baje kumuhoza , babonye abadutse agenda , baramukurikira bibwira ko agiye kuririra ku mva .
43011032	Mariya ageze aho Yezu yari ari , ngo amukubite amaso aramupfukamira , ati « Nyagasani , iyo uba hano , musaza wanjye ntaba yarapfuye . »
43011033	Yezu amubonye arira , n’Abayahudi bamuherekeje na bo barira , ashenguka umutima maze avugana ikiniga ,
43011034	ati « Mwamushyinguye hehe ? » Baramubwira bati « Nyagasani , ngwino urebe . »
43011035	Nuko Yezu asuka amarira .
43011036	Abayahudi baravuga bati « Nimurebe ukuntu yamukundaga . »
43011037	Ariko bamwe muri bo baravuga bati « Uwashoboye guhumura ya mpumyi , yari ananiwe kubuza uyu gupfa ? »
43011038	Yezu yongera gushenguka umutima maze ajya ku mva ; iyo mva yari ubuvumo bari bakingishije ibuye .
43011039	Yezu ati « Nimukureho ibuye . » Marita , mushiki w’uwapfuye , aravuga ati « Nyagasani ubu aranuka : uyu munsi ni uwa kane . »
43011040	Yezu aramubwira ati « Sinakubwiye ko niwemera uri bubone ikuzo ry’Imana ? »
43011041	Nuko ibuye barikuraho . Yezu yubura amaso ayerekeza hejuru , avuga ati « Dawe , ndagushimira kuko wanyumvise .
43011042	Jye nari nsanzwe nzi ko unyumva , none mbivugiye aba bantu bankikije , ngira ngo bemere ko ari wowe wantumye . »
43011043	Amaze kuvuga atyo , arangurura ijwi rihanitse , ati « Lazaro , ngwino , sohoka . »
43011044	Uwari warapfuye arasohoka , aza ibiganza n’ibirenge bigihambiriye , no mu maso hagipfukishije ibitambaro . Yezu arababwira ati « Nimumuhambure , maze mumureke agende . »
43011045	Benshi mu Bayahudi bari baje kwa Mariya , bamaze kubona ibyo Yezu akoze , baramwemera .
43011046	Abandi muri bo basanga Abafarizayi , babatekerereza ibyo Yezu yakoze .
43011047	Nuko abatware b’abaherezabitambo n’Abafarizayi bakoranya inama nkuru , baravuga bati « Turabigenza dute , ko uriya muntu akomeza gukora ibitangaza byinshi ?
43011048	Nitumureka agakomeza kuriya , bose bazamwemera , maze Abanyaroma baze badusenyere Ingoro kandi barimbure abaturage . »
43011049	Umwe muri bo witwaga Kayifa , wari umuherezabitambo mukuru uwo mwaka , arababwira ati « Nta cyo mubyumvamo !
43011050	Ntimubona ko ikiruta ari uko umuntu umwe yapfa mu kigwi cy’imbaga , aho kugira ngo igihugu cyose kirimbuke ! »
43011051	Ibyo ntiyabivuze ku bwe ; yabitewe no kuba umuherezabitambo mukuru w’uwo mwaka bimuha guhanura , avuga ko Yezu yari agiye gupfira rubanda .
43011052	Bitari no gupfira rubanda gusa , ndetse no gukoranya abana b’Imana batatanye , akababumbira hamwe .
43011053	Nuko guhera uwo munsi bashaka uko bamwicisha .
43011054	Yezu na we ntiyongera kujya agaragara hagati y’Abayahudi , ahubwo ajya ahantu hafi y’ubutayu , mu mugi witwa Efurayimu , agumayo kumwe n’abigishwa be .
43011055	Icyo gihe , Pasika y’Abayahudi yari yegereje ; maze abantu bo mu misozi bajya i Yeruzalemu gukora imihango yo kwisukura , mbere ya Pasika .
43011056	Bakomeza gushaka Yezu , maze uko bagahagaze mu Ngoro y'Imana , bamwe bati « Kuba ataje mu munsi mukuru mubitekerezaho iki ? »
43011057	Koko abatware b’abaherezabitambo n’Abafarizayi bari bategetse ko , nihagira umenya aho aherereye , ahavuga kugira ngo baze kumufata .
43012001	Hasigaye iminsi itandatu Pasika ikaba , Yezu agaruka i Betaniya , aho Lazaro yari yarazuye mu bapfuye yabaga .
43012002	Bahamuzimanirira ibya nimugoroba . Marita ni we waherezaga , naho Lazaro ari mu basangiraga na we .
43012003	Nuko Mariya areba incuro y’amavuta y’umubavu w’ukuri kandi uhenda cyane , ayasiga ibirenge bya Yezu , abihanaguza umusatsi we , maze umubavu utama mu nzu yose .
43012004	Ni bwo Yuda Isikariyoti , wo mu bigishwa be , wari ugiye kumugambanira , avuze ati
43012005	« Nk’uriya mubavu wajyaga kugurwa amadenari magana atatu , agahabwa abakene , upfuye iki ? »
43012006	Ibyo ariko ntiyabivugiraga ko yari ababajwe n’abakene , ahubwo ni uko yari umujura ; n’ubundi ni we wari umubitsi , akajya yiha ku byo bamubikije .
43012007	Nuko Yezu aravuga ati « Nimumwihorere , kuko uwo mubavu ubikiwe umunsi wo kunshyingura mu mva .
43012008	Abakene bo muzabahorana , ariko jye ntimuzamporana igihe cyose . »
43012009	Nuko imbaga nyamwinshi y’Abayahudi iza kumenya ko Yezu yari aho ngaho ; ni bwo baje , ariko batazanywe na Yezu gusa , ahubwo bashaka no kubona Lazaro yari yarazuye mu bapfuye .
43012010	Nyamara abatware b’abaherezabitambo bajya inama yo kwica na Lazaro ,
43012011	kuko yatumaga Abayahudi benshi babacikaho , bakemera Yezu .
43012012	Bukeye bwaho , abantu benshi bari baje mu munsi mukuru bamenya ko Yezu na we aje i Yeruzalemu .
43012013	Bafata amashami y’imikindo , bajya kumusanganira , ari na ko batera hejuru bati « Hozana ! Nahabwe impundu uje mu izina rya Nyagasani , ni we Mwami wa Israheli ! »
43012014	Yezu abonye icyana cy’indogobe acyicaraho , nk’uko byari byaranditswe ngo
43012015	« Witinya , Mwari wa Siyoni , dore Umwami wawe aje akugana , yicaye ku cyana cy’indogobe . »
43012016	Abigishwa be babanza kuyoberwa icyo ibyo bivuga , ariko Yezu amaze gukuzwa , babona kwibuka ko ibyo bintu ari we byari byaranditsweho , ari na ko banabimugiriye .
43012017	Abari kumwe na we bose igihe ahamagaye Lazaro mu mva akamuzura mu bapfuye , na bo barabihamyaga .
43012018	Ni na cyo cyatumye rubanda ruza kumusanganira , kuko rwari rwamenye ko yakoze icyo gitangaza .
43012019	Nuko Abafarizayi baravugana bati « Ntimubona ko ari nta cyo bibamariye ! Dore igihugu cyose cyashitse kimuyoboka ! »
43012020	Hari n’Abagereki bari baje gusenga ku munsi mukuru .
43012021	Begera Filipo wari uw’i Betsayida ho mu Galileya , baramwinginga bati « Nyakubahwa , turashaka kubona Yezu . »
43012022	Filipo na we ajya kubibwira Andereya . Andereya na Filipo bajya kubibwira Yezu .
43012023	Yezu abasubiza avuga ati « Koko igihe kirageze , cyo kugira ngo Umwana w’umuntu akuzwe .
43012024	Ndababwira ukuri koko : imbuto y’ingano iyo itaguye mu gitaka ngo ihugute , ikomeza kuba yonyine ; naho iyo ihuguse , yera imbuto nyinshi .
43012025	Ukunda ubuzima bwe arabubura , kandi uwanga ubuzima bwe muri iyi si azabukomeza kugeza mu bugingo bw’iteka .
43012026	Ushaka kumbera umugaragu nankurikire , maze aho ndi , abe ari na ho umugaragu wanjye azaba . Byongeye , ungaragira , Data azamwubahiriza .
43012027	Ubu ariko umutima wanjye urahagaze , mvuge ngo iki se ? Dawe , iyi saha uyinkize ? Nyamara nzi ko ari cyo cyanzanye kugeza kuri iyi saha .
43012028	Dawe , iheshe ikuzo ! » Nuko ijwi rituruka mu ijuru riti « Nihesheje ikuzo kandi nzakomeza kuryihesha . »
43012029	Abantu bari bahagaze aho kandi bari bumvise , baravuga bati « Ni inkuba ikubise . » Abandi na bo bati « Ni umumalayika umuvugishije . »
43012030	Yezu arabasubiza ati « Iryo jwi si jye rivugiye , ahubwo ni mwebwe .
43012031	Ubu igihe cyo gucira isi urubanza kirageze ; ubu umutware w’iyi si agiye gusukwa hanze .
43012032	Nanjye nimara kwererezwa hejuru y’isi , nzareshya bose mbiyegereze . »
43012033	Ibyo yabivuze yerekana urupfu yari agiye kuzapfa .
43012034	Nuko rubanda baramusubiza bati « Twumvise Amategeko avuga ko Kristu ahoraho iteka , none wowe wavuga ute ko Umwana w’umuntu azererezwa ? Mbese uwo Mwana w’umuntu ni nde ? »
43012035	Yezu arababwira ati « Ubu ni igihe gito urumuri rubarimo ; cyo nimugende mugifite urumuri , umwijima utabatungura , kuko ugenda mu mwijima , atamenya aho agana .
43012036	Igihe mugifite urumuri , nimwemere urumuri , kugira ngo mube abana b’urumuri . » Yezu amaze kuvuga ibyo aragenda , ajya kubihisha .
43012037	N’ubwo yari yaraberetse ibyo bimenyetso byose , ntibamwemeraga ,
43012038	bityo harangira ibyavuzwe n’umuhanuzi Izayi ati « Nyagasani , ni nde wemeye ibyo yatwumvanye ? Ni nde wahishuriwe ukuboko kwa Nyagasani ? »
43012039	Ngicyo icyatumaga badashobora kwemera . Izayi yunzemo ati
43012040	« Yabahumye amaso , imitima yabo ayigira urutare , kugira ngo amaso yabo atabona , n’umutima wabo ugasobanukirwa , maze bakazahinduka nkazabakiza . »
43012041	Izayi yavuze ibyo , kuko yari yabonye ikuzo rya Yezu , kandi abivuga ari we abyerekejeho .
43012042	Icyakora benshi , ndetse no mu batware baramwemeraga , ariko kubera Abafarizayi ntibatinyuke kubyemeza , banga gucibwa mu isengero ,
43012043	kuko bakunze ikuzo ry’abantu kuruta ikuzo ry’Imana .
43012044	Nuko Yezu arangurura ijwi ati « Unyemera si jye aba yemeye , ahubwo aba yemeye Uwantumye ,
43012045	kandi rero umbona aba abonye n’Uwantumye .
43012046	Naje mu nsi ndi urumuri , kugira ngo unyemera wese adahera mu mwijima .
43012047	Nihagira uwumva amagambo yanjye ntayakurikize , si jye umucira urubanza , kuko ntazanywe no gucira isi urubanza , ahubwo naje gukiza isi .
43012048	Ungaya kandi ntiyakire amagambo yanjye , afite umucamanza we : ijambo navuze ni ryo rizamucira urubanza ku munsi w’imperuka .
43012049	Kuko ntavuze ku bwanjye , ahubwo Data wantumye ni We wantegetse ibyo mvuga , n’ibyo nzavuga .
43012050	Kandi nzi ko itegeko rye ari ubugingo bw’iteka . Jye rero ibyo mvuga , mbivuga uko Data yabimbwiye . »
43013001	Mbere y’umunsi mukuru wa Pasika , Yezu amenye ko igihe cye cyageze cyo kuva kuri iyi si agasanga Se , uko yagakunze abe bari mu nsi , abakunda byimazeyo .
43013002	Nuko nimugoroba igihe bafunguraga , Sekibi akaba yashyize mu mutima wa Yuda mwene Simoni Isikariyoti igitekerezo cyo kumugambanira ,
43013003	Yezu azirikanye ko Se yamweguriye byose , ko yaturutse ku Mana , kandi akaba ari Yo asanga ,
43013004	ni ko guhaguruka ava ku meza . Yikuramo umwitero we , afata igitambaro aragikindikiza .
43013005	Nuko asuka amazi ku ibesani , atangira koza ibirenge by’abigishwa be , akajya abihanaguza igitambaro yari akindikije .
43013006	Aza kugera imbere ya Simoni Petero , maze Petero aramubwira ati « Nyagasani , abe ari wowe unyoza ibirenge ? »
43013007	Yezu aramusubiza ati « Ibyo nkora ubu ntiwabimenya , ariko uzabimenya hanyuma . »
43013008	Petero aramubwira ati « Ntuzigera na rimwe unyoza ibirenge . » Yezu aramusubiza ati « Ndamutse ntakogeje , ntuzagira umugabane hamwe nanjye . »
43013009	Petero aramusubiza ati « Nyagasani , noneho si ibirenge gusa , dore n’amaboko ndetse n’umutwe ! »
43013010	Yezu aramusubiza ati « Uwiyuhagiye nta kindi aba ashigaje kitari ukoga ibirenge , kuko aba yisukuye wese . Namwe murasukuye , ariko si mwese . »
43013011	Yari azi neza uri bumugambanire , bituma avuga ati « Mwese ntimusukuye . »
43013012	Amaze kuboza ibirenge no gusubizamo umwitero we , asubira ku meza , arababwira ati « Aho mwumvise ibyo maze kubagirira ?
43013013	Munyita Umwigisha na Nyagasani , ni koko muvuga neza , kuko ndi we .
43013014	Ubwo rero mbogeje ibirenge , kandi ndi Nyagasani n’Umwigisha , namwe murajye mwozanya ibirenge ubwanyu .
43013015	Ni urugero mbahaye , kugira ngo uko nabagiriye , abe ari ko namwe mugirirana ubwanyu .
43013016	Ndababwira ukuri koko : nta mugaragu usumba shebuja , kandi intumwa ntisumba uwayitumye .
43013017	Ubwo mumenye ibyo , muzahirwa nimubikurikiza .
43013018	Simvuze mwese : abo natoye ndabazi , ariko Ibyanditswe bigomba kuzuzwa ngo ’ Uwo dusangira umugati ni we wanteye umugeri . ’
43013019	Mbaburiye hakiri kare bitaraba , ngira ngo umunsi ibyo byabaye , muzemere ko ndi Uriho .
43013020	Ndababwira ukuri koko : uwakiriye uwo ntumye , ni jye aba yakiriye , kandi unyakiriye aba yakiriye Uwantumye . »
43013021	Yezu amaze kuvuga ayo magambo , ashenguka umutima , maze avuga yemeza ati « Ndababwira ukuri koko : umwe muri mwe agiye kungambanira . »
43013022	Abigishwa be batangira kurebana , bibaza uwo ashaka kuvuga .
43013023	Nuko umwe mu bigishwa , uwo Yezu yakundaga , akaba yegamiye Yezu ku gituza .
43013024	Simoni Petero amwicira ijisho , aramubwira ati « Mubaze uwo avuga uwo ari we . »
43013025	Wa mwigishwa uko yakegamye mu gituza cya Yezu , aramubwira ati « Nyagasani , uwo uvuze ni nde ?
43013026	Yezu aramusubiza ati « Ni uwo ngiye gukoreza umugati nkawumuha . » Nuko akoza ikimanyu cy’umugati , agihereza Yuda mwene Simoni Isikariyoti .
43013027	Yuda ngo amare kwakira uwo mugati , Sekibi amwinjiramo . Nuko Yezu aramubwira ati « Ibyo ugiye gukora , bigire vuba . »
43013028	Ariko mu bari aho ku meza , ntihagira umenya ikimuteye kuvuga ibyo .
43013029	Kubera ko Yuda yari asanzwe ari umubitsi , bamwe bakeka ko Yezu yashatse kumubwira ngo ajye kugura iby’umunsi mukuru , cyangwa se ngo agire icyo aha abakene .
43013030	Amaze kumira icyo kimanyu cy’umugati , aherako asohoka . Hari nijoro .
43013031	Yuda amaze kugenda , Yezu aravuga ati « Ubu rero Umwana w’umuntu ahawe ikuzo , n’Imana iherewe ikuzo muri we .
43013032	Ubwo rero Imana iherewe ikuzo muri we , n’Imana izamuha ikuzo muri yo , kandi dore iri hafi yo kumukuza .
43013033	Twana twanjye , ndacyari kumwe namwe igihe kigufi ; muzanshaka , maze nk’uko nabibwiye Abayahudi , nti ’ Aho ngiye ntimushobora kuhajya ’ , namwe ubu ni byo mbabwiye .
43013034	Mbahaye itegeko rishya : nimukundane , kandi mukundane nk’uko nabakunze .
43013035	Icyo bose bazamenyeraho ko muri abigishwa banjye , ni urukundo muzaba mufitanye .
43013036	Simoni Petero aramubwira ati « Nyagasani , ugiye kujya he ? » Yezu aramusubiza ati « Aho ngiye kujya ubu ngubu , ntushobora kuhankurikira ; ariko amaherezo uzahankurikira . »
43013037	Petero aramubwira ati « Mwigisha , ubu se nabuzwa n’iki kugukurikira ? No kugupfira nagupfira ! »
43013038	Yezu aramusubiza ati « Uzampfira ? Ndakubwira ukuri koko : isake ntiza kubika , utaranyihakana gatatu .
43014001	Ntimugakuke umutima . Nimwemere Imana nanjye munyemere .
43014002	Mu nzu ya Data hari ibyicaro byinshi ; iyo bitaba byo , mba narabibabwiye . Ubu ngiye kubategurira umwanya .
43014003	Nimara kugenda , nkabategurira umwanya , nzagaruka mbajyane hamwe nanjye , kugira ngo aho ndi , namwe abe ari ho muba .
43014004	Aho ngiye murahazi n’inzira yaho murayizi . »
43014005	Tomasi aramusubiza ati « Nyagasani , tube tutazi aho ugiye , ukabona ko twamenya inzira dute ? »
43014006	Yezu aramusubiza ati « Ni jye Nzira , n’Ukuri n’Ubugingo . Nta we ugera kuri Data atanyuzeho .
43014007	Iyaba mwari munzi , na Data mwamumenya . Icyakora kuva ubu muramuzi kandi mwaramubonye . »
43014008	Filipo ni ko guhita amubwira ati « Nyagasani , twereke So , biraba biduhagije . »
43014009	Yezu aramusubiza ati « Filipo we , n’iminsi yose tumaranye , ukaba utanzi ? Uwambonye aba yabonye na Data . Ushobora ute kuvuga ngo twereke So ?
43014010	Rwose ntimwemera ko ndi muri Data , na Data akaba muri jye ? Amagambo mbabwira sinyavuga ku bwanjye , ahubwo Data uhora muri jye , ni we ukora imirimo ye .
43014011	Nimwemere ko ndi muri Data , na Data akaba muri jye . Byibuze nimwemezwe n’ibyo nkora .
43014012	Ndababwira ukuri koko : unyemera azakora imirimo nkora , ndetse azakora n’ibitambutseho , kuko ngiye kwa Data .
43014013	Byongeye kandi , icyo muzasaba Data cyose mu izina ryanjye , nzagikora , kugira ngo Data ahererwe ikuzo muri Mwana .
43014014	Nimugira icyo musaba mu izina ryanjye , nzagikora .
43014015	Niba munkunda koko , muzubaha amategeko yanjye .
43014016	Nanjye nzasaba Data , azabahe undi Muvugizi , uzaza kubana namwe iteka .
43014017	Uwo ni Roho Nyir’ukuri isi idashobora kwakira , kuko itamubona kandi ntimumenye . Mwebwe ariko muramuzi , kuko abana namwe kandi akababamo .
43014018	Sinzabasiga muri imfubyi , nzagaruka mbasange .
43014019	Hasigaye igihe gito isi ntizongere kumbona . Ariko mwe muzambona , kuko ndiho kandi namwe mukazabaho .
43014020	Uwo munsi muzamenya ko mba muri Data , kandi namwe mukaba muri jye , nk’uko nanjye ndi muri mwe .
43014021	Umenya amategeko yanjye kandi akayubaha , ni we unkunda . Kandi rero unkunda , azakundwa na Data , nanjye nzamukunda kandi nzamwiyereka . »
43014022	Yuda utari Isikariyoti aramubaza ati « Nyagasani , utewe n’iki kutwiyereka , ntiwiyereke isi ? »
43014023	Yezu aramusubiza ati « Umuntu unkunda , azubaha ijambo ryanjye , Data azamukunda , maze tuzaze iwe tubane na we .
43014024	Utankunda ntamenya n’ijambo ryanjye ; kandi rero ijambo mwumvise si iryanjye , ni irya Data wantumye .
43014025	Ibyo mbibabwiye nkiri kumwe namwe ,
43014026	ariko Umuvugizi Roho Mutagatifu , Data azohereza mu izina ryanjye , ni we uzabigisha byose , kandi abibutse n’ibyo nababwiye byose .
43014027	Mbasigiye amahoro , mbahaye amahoro yanjye . Sinyabahaye nk’uko isi iyatanga . Ntimukuke umutima kandi ntimugire ubwoba .
43014028	Mwumvise ko nababwiye nti ’ Ndagiye kandi nzagaruka mbasange ’ . Iyaba mwankundaga , mwakwishimiye ko nsanze Data , kuko Data anduta .
43014029	Dore mbibabwiye igihe cyabyo kitaragera , kugira ngo nibiba muzemere .
43014030	Sinkivuganye namwe byinshi , kuko umugenga w’iyi si aje .
43014031	Nta bushobozi amfiteho , ariko aje agira ngo isi imenye ko nkunda Data , kandi ko nkora uko Data yantegetse . Nimuhaguruke , tuve hano !
43015001	Ndi umuzabibu w’ukuri , naho Data akaba umuhinzi .
43015002	Ishami ryose riterera imbuto muri jye , araritema ; naho ishami ryera imbuto , araryicira agira ngo rirusheho kwera imbuto .
43015003	Mwe murakeye kubera ijambo nababwiye .
43015004	Nimube rero muri jyewe , nanjye mbe muri mwe . Uko ishami ridashobora kwera imbuto ku bwaryo ritari ku muzabibu , namwe ni ko mutakwera mutandimo .
43015005	Jye ndi umuzabibu , mwe mukaba amashami . Uba rero muri jye , nanjye nkaba muri we , yera imbuto nyinshi ; koko tutari kumwe nta cyo mwashobora .
43015006	Utaba muri jye , azajugunywa nk’ishami ritera , maze yumagane , kandi bene ayo mashami barayasakuma , bakayajugunya mu muriro , agashya .
43015007	Nimumbamo n’amagambo yanjye akababamo , muzasabe icyo muzashaka cyose muzagihabwa .
43015008	Igihesha Data ikuzo ni uko mwakwera imbuto nyinshi , mukaba n’abigishwa banjye .
43015009	Uko Data yankunze , ni ko nanjye nabakunze . Nimugume mu rukundo rwanjye .
43015010	Nimwubaha amategeko yanjye , muzaguma mu rukundo rwanjye , nk’uko nanjye nubaha amategeko ya Data , maze nkaguma mu rukundo rwe .
43015011	Ibyo mbibabwiye ngira ngo ibyishimo byanjye bibabemo , kandi ngo ibyishimo byanyu bisendere .
43015012	Ngiri itegeko mbahaye : nimujye mukundana nk’uko nanjye nabakunze .
43015013	Nta wagira urukundo ruruta urw’umuntu uhara amagara ye kubera incuti ze .
43015014	Muba muri incuti zanjye , igihe mukora icyo mbategetse .
43015015	Jye sinkibita abagaragu , kuko umugaragu atamenya icyo shebuja akora ; ahubwo mbise incuti , kuko nabamenyesheje ibyo numvanye Data byose .
43015016	Si mwe mwantoye , ahubwo ni jye wabatoye , maze mbashyiraho kugira ngo mugende , mwere imbuto , kandi imbuto yanyu igumeho ; bityo icyo muzasaba Data cyose mu izina ryanjye , azakibahe .
43015017	Icyo mbategetse ni uko mukundana .
43015018	Isi nibazira , mumenye ko ari jye yabanje kwanga .
43015019	Iyo muba ab’isi , isi yakunze ikiri icyayo ; ariko kuko mutari ab’isi , kandi nkaba narabatoye mbakura mu isi , ni cyo isi izabaziza .
43015020	Mwibuke ijambo nababwiye ko ’ Nta mugaragu uruta shebuja . ’ Niba barantoteje namwe bazabatoteza , niba barubashye amagambo yanjye , n’ayanyu bazayubaha .
43015021	Ibyo byose bazabibagirira babaziza izina ryanjye , kuko batazi Uwantumye .
43015022	Iyo ntaza , byongeye iyo ntagira ijambo mbabwira , nta cyaha bajyaga kugira ; ubu rero ntibafite uko bikuraho icyaha cyabo .
43015023	Unyanga , aba yanze na Data .
43015024	Iyo ntagaragariza muri bo ibikorwa bitigeze gukorwa n’undi wundi , nta cyaha bajyaga kugira ; ubu rero barabibonye , bararenga baranyanga hamwe na Data .
43015025	Ibyo rero byabaye kugira ngo ibyanditswe mu Mategeko byuzuzwe ngo ’ Banyanze bampora ubusa . ’
43015026	Ariko Umuvugizi nzaboherereza , aturutse kuri Data , Roho Nyir’ukuri ukomoka kuri Data , naza azambera umugabo .
43015027	Namwe rero muzambera abagabo , kuko twabanye kuva mu ntangiriro .
43016001	Mbibabwiye ngira ngo ejo mudatsitara .
43016002	Bazabaca mu masengero ; ndetse n’igihe kirageze , maze uzabica wese azibwire ko yubashye Imana .
43016003	Ibyo bazabibagirira , babitewe n’uko batamenye Data nanjye ntibamenye .
43016004	Ibyo mbibabwiye ngira ngo igihe cyabyo nikigera , muzibuke ko nababuriye . Sinabibabwiye ngitangira , kuko twari kumwe .
43016005	Ubu rero nsanze Uwantumye , none muri mwe nta we umbaza ati ’ Ugiye he ? ’
43016006	Ubwo mbabwiye ibyo , umutima wanyu wuzuye ishavu .
43016007	Ariko mbabwire ukuri , ngiye byabagirira akamaro ; kuko ntagiye , Umuvugizi ntiyabazamo , ariko ningenda nzamuboherereza .
43016008	Kandi namara kuza , azereka ab’isi aho icyaha cyabo kiri , n’aho ubutungane buri , n’urubanza uko ruteye .
43016009	Azabereka icyaha cyabo , kuko batanyemeye ;
43016010	azabereka aho ubutungane buri , kuko ngiye kwa Data , kandi mukaba mutakimbonye ;
43016011	azabereka uko urubanza ruteye kuko Umutware w’iyi si yaciriwe urubanza .
43016012	Ndacyafite byinshi nababwira , ariko ubu ntimwashobora kubyakira .
43016013	Ariko Roho Nyir’ukuri uwo naza , azabayobora mu kuri kose , kuko atazavuga yitumirije , ahubwo azavuga ibyo yumvise byose , kandi akazabahanurira n’ibizaza .
43016014	Azampesha ikuzo , kuko azahabwa ku byanjye akabibamenyesha .
43016015	Ibyo Data atunze byose ni ibyanjye ; ni cyo kinteye kuvuga ko azafata ku byanjye maze akabibamenyesha .
43016016	Hasigaye akanya gato , ntimwongere kumbona , ariko mu kandi kanya mukambona . »
43016017	Nuko bamwe mu bigishwa be batangira kubwirana bati « Buriya se aratubwira iki , ngo : ni akanya gato ntimumbone , mu kandi kanya mukambona , kandi ngo ngiye kwa Data ? »
43016018	Baravuga bati « Iby’aka kanya gato bivuga iki ? Ntituzi icyo ashaka kuvuga . »
43016019	Yezu amenya ko bashaka kugira icyo bamubaza , arababwira ati « Murabazanya ibyo mvuze nti ’ Mu kanya gato ntimuzambona , mu kandi kanya mukazambona . ’
43016020	Ndababwira ukuri koko : mwe muzarira ndetse muganye , ariko isi yo izishima . Mwe muzagira ishavu , ariko ishavu ryanyu rizabaviramo ibyishimo .
43016021	Umugore iyo agiye kubyara , arababara , kuko igihe cye kiba kigeze , ariko yamara kubyara umwana , ntabe akibuka bwa bubabare , kubera ibyishimo by’uko havutse umuntu ku isi .
43016022	Namwe ubu koko mufite ishavu , ariko nzongera mbabone , maze imitima yanyu inezerwe ; kandi ibyishimo byanyu he kugira ubibavutsa .
43016023	Uwo munsi kandi ntimuzongera kugira icyo mumbaza . Ndababwira ukuri koko : nimugira icyo musaba Data mu izina ryanjye , azakibaha .
43016024	Kugeza ubu nta cyo mwigeze musaba mu izina ryanjye . Nimusabe muzahabwa , maze ibyishimo byanyu bisendere .
43016025	Ibyo nabibabwiye mu bigereranyo ; igihe kirageze noneho simbe nkibabwiza ibigereranyo , maze mbabwire neruye ibyerekeye Data .
43016026	Icyo gihe muzasaba mu izina ryanjye , simbabwiye ngo ni jye uzagira icyo mbasabira Data ,
43016027	kuko Data abakundira ko mwankunze , kandi mukemera ko nkomoka ku Mana .
43016028	Nakomotse kuri Data , maze nza mu nsi ; none mvuye mu nsi nsanga Data . »
43016029	Abigishwa be baramubwira bati « Erega noneho uravuga weruye , ntukivugira mu bigereranyo .
43016030	Ubu tumenye ko uzi byose , kandi ntukeneye ko hari uwakwirirwa agira icyo akubaza ; ngicyo n’igituma twemera ko ukomoka ku Mana . »
43016031	Yezu arabasubiza ati « Noneho muremeye ?
43016032	Dore igihe kiregereje , ndetse cyageze , maze mugatatana , umwe ukwe undi ukwe ; mukansiga jyenyine . Mumenye ariko ko ntari jyenyine , kuko Data ari kumwe nanjye .
43016033	Ibi mbibabwiye ngira ngo muhore munkesha amahoro . Hano mu nsi muzahagirira amakuba , ariko nimukomere : isi narayitsinze . »
43017001	Yezu amaze kuvuga atyo , yubura amaso ayerekeza ku ijuru , aravuga ati « Dawe , igihe kirageze , hesha ikuzo Umwana wawe , kugira ngo Umwana wawe na we aguheshe ikuzo ,
43017002	nk’uko wamuhaye ububasha ku kiremwa cyose , ugira ngo abo wamuhaye bose , abahe ubugingo bw’iteka .
43017003	Ubwo bugingo bw’iteka ni ukukumenya , wowe Mana imwe y’ukuri , no kumenya uwo watumye Yezu Kristu .
43017004	Jye naguhesheje ikuzo , ndangiza igikorwa wampaye gukora .
43017005	None ubu , Dawe , mpesha ikuzo iwawe , rya rindi nahoranye iwawe , isi itararemwa .
43017006	Namamaje izina ryawe mu bantu wampaye ubakuye mu nsi . Bari abawe maze urabampa , na bo bubaha ijambo ryawe .
43017007	Ubu bamenye ko ibyo wampaye byose , ari wowe biturukaho ,
43017008	kuko nababwiye amagambo wambwiye , maze barayakira , bamenyeraho by’ukuri ko ngukomokaho , kandi bemera ko ari wowe wantumye .
43017009	Ubu ni bo nsabira ; sinsabira isi , ahubwo ndasabira abo wampaye , kuko ari abawe .
43017010	Kandi rero ibyanjye byose ni ibyawe , n’ibyawe byose bikaba ibyanjye , maze ngaherwa ikuzo muri bo .
43017011	Ubu rero sinkiri mu nsi , ariko bo bayirimo , jye nje ngusanga . Dawe Nyir’ubutagatifu , abo wampaye bakomereshe izina ryawe , kugira ngo babe umwe nkatwe .
43017012	Igihe nari kumwe na bo , abo wampaye narabaragiye mu izina ryawe ; narabakomeje ntihagira n’umwe muri bo nzimiza , kereka umwana nyagucibwa kugira ngo Ibyanditswe byuzuzwe .
43017013	Ubu rero nje ngusanga , kandi ibi mbivuze nkiri mu isi , kugira ngo bankeshe kwigiramo ibyishimo bisendereye .
43017014	Nabagejejeho ijambo ryawe , maze isi irabanga , kuko atari ab’isi , nk’uko nanjye ntari uw’isi .
43017015	Singusabye kubakura ku isi , ahubwo ndagira ngo ubarinde ikibi .
43017016	Si ab’isi , nk’uko nanjye ntari uw’isi .
43017017	Batagatifurize mu kuri : ijambo ryawe ni ukuri .
43017018	Nk’uko wantumye mu nsi , nanjye ni ko nabatumye ku isi ;
43017019	kandi ndakwiyeguriye ubwanjye ari bo ngirira , kugira ngo na bo babe abakwiyeguriye mu kuri .
43017020	Si bo bonyine nsabira , ahubwo ndasabira n’abazanyemera babikesha ijambo ryabo ,
43017021	kugira ngo bose babe umwe . Nk’uko wowe , Dawe , uri muri jye , nanjye nkaba muri wowe , ndasaba ko na bo bunga ubumwe muri twe , kugira ngo isi yemere ko ari wowe wantumye .
43017022	Kandi ikuzo wampaye , nanjye nararibahaye , kugira ngo babe umwe nk’uko natwe turi umwe ;
43017023	mbe muri bo , nawe ube muri jye , kugira ngo bagere ku bumwe bushyitse , maze isi imenye ko wantumye , kandi ko wabakunze nk’uko wankunze .
43017024	Dawe , ndashaka ko aho ndi , abo wampaye na bo tuhabana , kugira ngo babone ikuzo ryanjye wampaye , kuko wankunze isi itararemwa .
43017025	Dawe w’intungane , isi ntiyakumenye , ariko jye narakumenye , n’aba kandi bamenye ko ari wowe wantumye .
43017026	Nabamenyesheje izina ryawe , kandi nzakomeza kuribamenyesha , kugira ngo urukundo wankunze rubabemo , nanjye kandi mbabemo . »
43018001	Yezu amaze kuvuga ibyo , ajyana n’abigishwa be , yambuka umugezi wa Sedironi . Hakaba ubusitani , we n’abigishwa babwinjiramo .
43018002	Yuda wajyaga kumugambanira akamenya aho hantu , kuko Yezu yakundaga kuhaza kenshi aherekejwe n’abigishwa be .
43018003	Nuko Yuda amaze kubona abasirikare n’abagaragu yahawe n’abatware b’abaherezabitambo n’Abafarizayi , ajyayo ; bari bitwaje amatara n’imuri n’intwaro .
43018004	Yezu wari uzi ibigiye kumubaho byose , aza abagana , arababaza ati « Murashaka nde ? »
43018005	Baramusubiza bati « Yezu w’i Nazareti . » Yezu arababwira ati « Ni jyewe . » Yuda wamugambaniraga , akaba ahagararanye na bo .
43018006	Yezu amaze kubabwira ati « Ni jyewe » , basubira inyuma bitura hasi .
43018007	Yongera kubabaza ati « Murashaka nde ? » Barongera bati « Yezu w’i Nazareti . »
43018008	Yezu arabasubiza ati « Nababwiye ko ari jye . Niba rero ari jye mushaka , nimureke aba ngaba bigendere . »
43018009	Bityo harangira ijambo yari yaravuze ati « Abo wampaye nta n’umwe najimije muri bo . »
43018010	Nuko Simoni Petero wari ufite inkota arayikura , ayikubita umugaragu w’umuherezabitambo mukuru , amuca ugutwi kw’iburyo . Uwo mugaragu yitwaga Malikusi .
43018011	Yezu abwira Petero ati « Subiza inkota yawe mu rwubati . Inkongoro Data ampaye , ndeke se kuyinywa ? »
43018012	Abasirikare n’umutware wabo , n’abagaragu b’Abayahudi bafata Yezu baramuboha .
43018013	Babanza kumujyana kwa Ana wari sebukwe wa Kayifa , umuherezabitambo mukuru w’uwo mwaka .
43018014	Kayifa uwo ni we wari waragiriye Abayahudi inama , y’uko ikiruta ari uko umuntu umwe yapfira imbaga .
43018015	Simoni Petero yari yakurikiye Yezu hamwe n’undi mwigishwa . Uwo mwigishwa wundi akaba yaraziranye n’umuherezabitambo mukuru , yinjirana na Yezu mu rugo rw’umuherezabitambo mukuru .
43018016	Petero we asigara ahagaze hanze inyuma y’irembo ; wa mwigishwa wundi wari uzwi n’umuherezabitambo mukuru , araza abwira umuja ukumira , ngo yinjize Petero .
43018017	Nuko uwo muja w’umukumirizi abwira Petero ati « Aho none ntiwaba uri uwo mu bigishwa b’uriya muntu ? » Petero arasubiza ati « Sindi we . »
43018018	Abagaragu n’abafasha bari bacanye umuriro bota , kuko hari imbeho . Petero na we yari ahagararanye na bo , yota .
43018019	Nuko umuherezabitambo mukuru abaza Yezu iby’abigishwa be n’inyigisho ze .
43018020	Yezu aramusubiza ati « Navugiye ahagaragara mbwira isi yose . Nigishirije iteka mu masengero no mu Ngoro y’Imana , aho Abayahudi bose bateranira , nta cyo navuze rwihishwa .
43018021	Urambaza iki ? Baza abanyumvise icyo nababwiye . Bo bazi ibyo navuze . »
43018022	Amaze kuvuga ibyo , umwe mu bafasha wari aho ngaho , akubita Yezu urushyi ati « Ni uko usubiza umuherezabitambo mukuru ? »
43018023	Yezu aramusubiza ati « Niba mvuze nabi , garagaza ikibi mvuze ; niba kandi mvuze neza , unkubitiye iki ? »
43018024	Nuko Ana amwohereza aboshye kwa Kayifa , umuherezabitambo mukuru .
43018025	Simoni Petero yari ahagaze aho yota . Nuko baramubaza bati « Aho nawe nturi uwo mu bigishwa be ? » Arahakana ati « Sindi we . »
43018026	Umwe mu bagaragu b’umuherezabitambo mukuru , mwene wabo w’uwo Petero yari yaciye ugutwi , ati « Sinakubonye mu busitani muri kumwe ? »
43018027	Petero yongera guhakana . Ako kanya isake irabika .
43018028	Nuko bavana Yezu kwa Kayifa , bamujyana mu rugo rw’Umutware w’igihugu , hakaba mu gitondo , ariko bo ntibinjira mu rugo rw’Umutware ngo batandura , batararya Pasika .
43018029	Pilato arasohoka arabasanga , ati « Uyu muntu muramurega iki ? »
43018030	Baramusubiza bati « Iyo ataba umugiranabi ntituba tumukuzaniye . »
43018031	Nuko Pilato arababwira ati « Nimumujyane mumucire urubanza , mukurikije amategeko yanyu . » Abayahudi bati « Nta bubasha dufite bwo kugira uwo ducira urubanza rwo gupfa . »
43018032	Bityo ijambo Yezu yari yaravuze ryerekeye ku rupfu yari agiye gupfa riruzuzwa .
43018033	Nuko Pilato asubira mu rugo rwe , ahamagaza Yezu aramubaza ati « Mbese ni wowe mwami w’Abayahudi koko ? »
43018034	Yezu aramusubiza ati « Ibyo ubivuze ku bwawe , cyangwa se ni abandi babikumbwiyeho ? »
43018035	Pilato arasubiza ati « Aho ntugira ngo nanjye ndi Umuyahudi ? Bene wanyu n’abatware b’abaherezabitambo ni bo bakunzaniye ; wakoze iki ? »
43018036	Yezu arasubiza ati « Ingoma yanjye si iyo kuri iyi si ; iyo ingoma yanjye iza kuba iyo kuri iyi si , abantu banjye baba bandwanyeho , kugira ngo ntagabizwa Abayahudi . None rero , Ingoma yanjye si iy’ino aha . »
43018037	Nuko Pilato aramubaza ati « Noneho rero uri umwami ? » Yezu aramusubiza ati « Urabyivugiye ko ndi umwami ! Cyakora icyo jyewe navukiye , kandi kikanzana ku isi , ni ukugira ngo mpamye ibyerekeye ukuri . Unyurwa n’ukuri wese , yumva icyo mvuga . »
43018038	Pilato aramubaza ati « Ukuri ni iki ? » Amaze kuvuga atyo , yongera gusohoka , asanga Abayahudi arababwira ati « Nta kirego na kimwe nsanze kimuhama .
43018039	Birasanzwe ko mbarekurira imbohe imwe mwishakiye , ku munsi wa Pasika ; murashaka ko mbarekurira Umwami w’Abayahudi ? »
43018040	Nuko bose barongera batera hejuru , bati « Si uwo dushaka , ahubwo duhe Barabasi . » Barabasi uwo yari umujura .
43019001	Ni bwo Pilato ategetse ko bafata Yezu ngo bamujyane , maze bamukubite .
43019002	Abasirikare bamushyira ku mutwe ikamba babohesheje amahwa , bamwambika n’igishura gitukura ;
43019003	nuko bamujyaho bavuga bati « Turakuramutsa , Mwami w’Abayahudi » , bakamukubita n’inshyi .
43019004	Pilato yongera gusohoka , abwira Abayahudi , ati « Dore ndamubazaniye kugira ngo mumenye ko nta kirego na kimwe kimuhama musanganye . »
43019005	Nuko Yezu asohoka yambaye ikamba ry’amahwa n’igishura gitukura . Pilato arababwira ati « Nguyu wa muntu . »
43019006	Abatware b’abaherezabitambo n’abagaragu babo bamukubise amaso , batera hejuru bati « Nabambwe ku musaraba ! Nabambwe ! » Pilato arababwira ati « Ngaho nimumujyane mumwibambire , jye nta kirego kimuhama musanganye . »
43019007	Abayahudi baramusubiza bati « Dufite itegeko , kandi dukurikije iryo tegeko agomba gupfa , kuko yigize Umwana w’Imana . »
43019008	Pilato abyumvise arushaho kugira ubwoba .
43019009	Asubira mu rugo , maze abaza Yezu ati « Ukomoka he ? » Yezu ariko ntiyagira icyo amusubiza .
43019010	Pilato ni ko kumubwira ati « Nta cyo unshubije ? Ntuzi ko mfite ububasha bwo kukurekura , nkagira n’ubwo kukubambisha ? »
43019011	Yezu aramusubiza ati « Nta bubasha na buke wajyaga kungiraho , iyo utabihabwa no hejuru . Ni cyo gituma uwangambaniye ari we ufite icyaha kiruta icyawe . »
43019012	Pilato yumvise ibyo , ashaka uko yamurekura , ariko Abayahudi batera hejuru , bati « Uramutse umurekuye , uraba utakibaye incuti ya Kayizari . Uwigira umwami wese , aba arwanya Kayizari . »
43019013	Nuko Pilato amaze kumva ayo magambo , ajyana Yezu hanze , yicara ku ntebe y’ubucamanza ahantu hiherereye , hitwa « Litostrotosi » , mu gihebureyi « Gabata » .
43019014	Wari n’umunsi w’umwiteguro wa Pasika , bigeze nko ku isaha ya gatandatu . Pilato abwira Abayahudi ati « Nguyu umwami wanyu . »
43019015	Batera hejuru bati « Kuraho , kuraho , mubambe ku musaraba ! » Pilato arababwira ati « Mbambe umwami wanyu ? » Abatware b’abaherezabitambo barasubiza bati « Nta mwami wundi tugira utari Kayizari . »
43019016	Nuko aramutanga , ngo bamubambe ku musaraba .
43019017	Nuko bafata Yezu , maze agenda yikoreye umusaraba we , yerekeza ahantu hitwa « ku Kibihanga » , mu gihebureyi hakitwa « Gologota » .
43019018	Aho ni ho bamubambye ku musaraba , ari kumwe n’abandi babiri , umwe hino , undi hirya , Yezu we akaba hagati .
43019019	Nuko Pilato yandikisha itangazo , arimanikisha hejuru y’umusaraba ; hari handitse ngo « Yezu Umunyanazareti , umwami w’Abayahudi . »
43019020	Abayahudi benshi basoma iryo tangazo , kuko aho hantu Yezu yabambwe hari hafi y’umugi kandi ryari ryanditse mu gihebureyi , mu kilatini no mu kigereki .
43019021	Abatware b’abaherezabitambo b’Abayahudi babwira Pilato bati « Oya , wikwandika ngo ’ umwami w’Abayahudi ’ ; ahubwo andika ko uyu muntu yihaye kuvuga ngo ’ Ndi umwami w’Abayahudi . ’ »
43019022	Pilato arabasubiza ati « Icyo nanditse nacyanditse . »
43019023	Abasirikare bamaze kubamba Yezu , bafata imyenda ye bayicamo imigabane ine , umusirikare wese ajyana umugabane we . Hari n’ikanzu , ariko iyo kanzu ntigire iteranyirizo , kuko yari iboshywe buzima kuva hejuru kugera hasi . Bajya inama bati
43019024	« Ntituyitanyure , ahubwo reka tuyikorereho ubufindo , tumenye uri bube nyirayo . » Bityo harangira Ibyanditswe , ngo « Bigabanije imyambaro yanjye , maze kanzu yanjye bayikoreraho ubufindo . » Nguko uko abasirikare babigenjeje .
43019025	Iruhande rw’umusaraba wa Yezu hari hahagaze Nyina , na nyina wabo Mariya muka Kilopa , na Mariya Madalena .
43019026	Yezu abonye Nyina , ahagararanye na wa mwigishwa yakundaga , abwira Nyina ati « Mubyeyi , dore umwana wawe . »
43019027	Abwira na wa mwigishwa ati « Dore Nyoko . » Guhera icyo gihe , uwo mwigishwa amujyana iwe .
43019028	Nyuma y’ibyo , Yezu wari uzi ko byose birangiye , kugira ngo Ibyanditswe byuzuzwe , aravuga ati « Mfite inyota . »
43019029	Aho hakaba hari hateretse urweso rwuzuye divayi irura . Bahambira ku rubingo icyangwe cyinitswe muri iyo divayi irura , bacyegereza umunwa we .
43019030	Yezu amaze kunywa kuri iyo divayi irura , aravuga ati « Birujujwe . » Nuko umutwe uregukira imbere , araca .
43019031	Ubwo hari ku munsi w’Umwiteguro wa Pasika ; kugira ngo rero imirambo itaguma ku misaraba kuri sabato , kandi iyo sabato ari umunsi mukuru cyane , Abayahudi binginga Pilato ngo bavune amaguru yabo , maze imirambo bayimanure .
43019032	Nuko abasirikare baraza , bavuna amaguru y’uwa mbere , n’ay’undi wari ubambanywe na we ;
43019033	ariko bageze kuri Yezu , basanga yapfuye , we ntibirirwa bamuvuna amaguru ;
43019034	ahubwo umwe mu basirikare amutikura icumu mu rubavu , maze ako kanya havamo amaraso n’amazi .
43019035	Uwabibonye ni we ubyemeza , kandi icyemezo cye ni ukuri ; na we azi ko avuga ukuri kugira ngo namwe mwemere .
43019036	Ibyo byabaye ari ukugira ngo huzuzwe Ibyanditswe ngo « Nta gufwa rye rizavunika . »
43019037	N’ahandi mu Byanditswe havuga ngo « Bazarangamira uwo bazaba bahinguranyije . »
43019038	Ibyo birangiye , Yozefu w’ahitwa Arimatiya , wari umwigishwa wa Yezu rwihishwa kuko yatinyaga Abayahudi , asaba Pilato gutwara umurambo wa Yezu . Pilato arabimwemerera . Nuko araza ajyana umurambo wa Yezu .
43019039	Haza na Nikodemu , wa wundi wigeze gusanga Yezu nijoro ; azana ikivange cy’ishangi n’amarira y’igikakarubamba , bipima nk’ibiro mirongo itatu .
43019040	Nuko benda umurambo wa Yezu bawuhambira mu myenda hamwe n’imibavu , uko Abayahudi bagenzaga bahamba .
43019041	Ahantu bari bamubambye hari ubusitani , muri ubwo busitani hari imva nshya itaragira uyihambwamo n’umwe .
43019042	Nuko kubera umwiteguro wa Pasika y’Abayahudi , aba ari ho bahamba Yezu , kuko iyo mva yari hafi .
43020001	Ku wa mbere w’isabato , Mariya Madalena azindukira ku mva butaratandukana ; asanga ibuye ryavuye ku mva .
43020002	Nuko yirukanka asanga Simoni Petero , n’undi mwigishwa , wa wundi Yezu yakundaga , arababwira ati « Nyagasani bamukuye mu mva , none ntituzi aho bamushyize . »
43020003	Petero arabaduka na wa mwigishwa , bajya ku mva .
43020004	Bombi bagenda birukanka , ariko wa mwigishwa arusha Petero amaguru , amutanga kugera ku mva .
43020005	Nuko arunama abona imyenda irambitse , ariko ntiyinjira mu mva .
43020006	Simoni Petero wari umukurikiye , aba arahageze , yinjira mu mva , abona imyenda irambitse ,
43020007	n’igitambaro bari bapfukishije umutwe we kitarambitse hamwe n’imyenda , ahubwo kizingiye ukwacyo ahandi hantu .
43020008	Nuko wa mwigishwa wari wageze mbere ku mva , na we arinjira , aritegereza maze aremera .
43020009	Kugeza ubwo bari batarasobanukirwa n’Ibyanditswe bivuga ko yagombaga kuzuka ava mu bapfuye .
43020010	Nuko abigishwa bisubirira imuhira .
43020011	Mariya we , akomeza guhagarara iruhande rw’imva , arira . Uko yakariraga arunama , arunguruka mu mva .
43020012	Ni bwo abonye abamalayika babiri bambaye imyenda yererana , bicaye aho umurambo wa Yezu bari bawushyize , umwe ahagana ku mutwe , undi ahagana ku birenge .
43020013	Baramubwira bati « Mugore , urarizwa n’iki ? » Arabasubiza ati « Nyagasani bamutwaye , none nayobewe aho bamushyize . »
43020014	Akivuga ibyo , arahindukira areba inyuma , maze abona Yezu ahagaze , ariko ntiyamenya ko ari Yezu .
43020015	Yezu aramubwira ati « Mugore urarizwa n’iki ? Urashaka nde ? » Mariya akeka ko ari umunyabusitani , aramubwira ati « Nyakubahwa , niba ari wowe wamutwaye , mbwira aho wamushyize , maze mujyane . »
43020016	Yezu aramubwira ati « Mariya we ! » Undi arahindukira , aherako amubwira mu gihebureyi ati « Rabuni » , ari byo kuvuga ngo « Mwigisha » .
43020017	Yezu ahita amubwira ati « Ntushake kungumana , kuko ntarazamuka njya kwa Data . Ahubwo genda , usange abavandimwe banjye maze ubabwire ko ngiye kwa Data ari we So , ku Mana yanjye ari na Yo Mana yanyu . »
43020018	Nuko Mariya Madalena ajya kubwira abigishwa ati « Nabonye Nyagasani , nimwumve n’ibyo yambwiye . »
43020019	Kuri uwo munsi wa mbere ku cyumweru nimugoroba , inzugi z’aho abigishwa bari bateraniye zari zikinze , bitewe no gutinya Abayahudi . Nuko Yezu agira atya araza , ahagarara hagati yabo , arababwira ati « Nimugire amahoro . »
43020020	Amaze kuvuga atyo , abereka ibiganza n’urubavu rwe . Abigishwa babonye Nyagasani , ibyishimo birabasaga .
43020021	Yezu yongera kubabwira ati « Nimugire amahoro . Nk’uko Data yantumye , nanjye ndabatumye . »
43020022	Amaze kuvuga atyo , abahuhaho , arababwira ati « Nimwakire Roho Mutagatifu .
43020023	Abo muzakiza ibyaha bazabikizwa , abo mutazabikiza bazabigumana . »
43020024	Tomasi umwe muri ba Cumi na babiri witwaga Didimi , we ntiyari kumwe na bo igihe Yezu aje .
43020025	Nuko abandi bigishwa baramubwira bati « Twabonye Nyagasani . » Naho we arababwira ati « Nintabona mu biganza bye umwenge w’imisimari , kandi nindashyira urutoki rwanjye mu mwenge w’imisimari , n’ikiganza cyanjye mu rubavu rwe , sinzemera . »
43020026	Hashize iminsi munani , abigishwa na bwo bari bikingiranye mu nzu , noneho Tomasi ari kumwe na bo . Yezu agira atya aba ahagaze hagati yabo , inzugi zikinze , arababwira ati « Nimugire amahoro . »
43020027	Hanyuma abwira Tomasi ati « Shyira urutoki rwawe hano , urebe n’ibiganza byanjye ; zana n’ikiganza cyawe ugishyire mu rubavu rwanjye , maze ureke kuba umuhakanyi , ahubwo ube umwemezi . »
43020028	Tomasi amusubiza avuga , ati « Nyagasani , Mana yanjye ! »
43020029	Yezu aramubwira ati « Wemejwe n’uko umbonye ; hahirwa abemera batabanje kwirebera . »
43020030	Yezu yongeye guha abigishwa be ibindi bimenyetso byinshi , bitanditse muri iki gitabo .
43020031	Ibi byanditswe ari ukugira ngo mwemere ko Yezu ari Kristu , Umwana w’Imana , no kugira ngo nimumwemera mugire ubugingo mu izina rye .
43021001	Nyuma y’ibyo , Yezu yongera kubonekera abigishwa bari ku nyanja ya Tiberiya . Dore uko yababonekeye .
43021002	Simoni Petero na Tomasi ari we Didimi , na Natanayeli w’i Kana ho mu Galileya , na bene Zebedeyi , n’abandi babiri bo mu bigishwa be , bari bateranye .
43021003	Nuko Simoni Petero arababwira ati « Ngiye kuroba . » Baramusubiza bati « Tukajyana . » Ni bwo bagiye mu bwato ; iryo joro ariko ntibagira icyo baronka .
43021004	Bugicya , Yezu araza ahagarara ku nkombe , nyamara abigishwa be ntibamenya ko ari we .
43021005	Nuko arababwira ati « Bahungu mwe , hari ifi mwaronse ? » Baramusubiza bati « Habe na busa . »
43021006	Arababwira ati « Nimurohe urushundura iburyo h’ubwato muraronka . » Bararuroha , bananirwa kuruzamura kubera amafi menshi arimo .
43021007	Ni bwo wa mwigishwa Yezu yakundaga abwiye Petero , ati « Ni Nyagasani ! » Simoni Petero yumvise ko ari Nyagasani , akenyera umwambaro we , kuko atari yambaye , maze yiroha mu nyanja .
43021008	Abandi bigishwa baza mu bwato bakurura urushundura rwari rwuzuye amafi , agatsinda ntibari kure y’ubutaka , nko mu ntambwe magana abiri .
43021009	Bageze ku butaka , babona umuriro ucanye utazeho ifi , n’umugati .
43021010	Yezu arababwira ati « Nimuzane kuri ayo mafi mumaze kuroba . »
43021011	Simoni Petero yurira mu bwato , maze akururira urushundura ku butaka rwarimo amafi manini ijana na mirongo itanu n’atatu ; n’ubwo yanganaga atyo bwose , urushundura ntirwacitse .
43021012	Yezu arababwira ati « Nimuze mufungure . » Ntihagira n’umwe utinyuka kumubaza , ati « Uri nde ? » Bari bamenye ko ari Nyagasani .
43021013	Nuko Yezu araza , afata umugati arawubaha , n’amafi ni uko .
43021014	Ubwo bwari bubaye ubwa gatatu Yezu abonekera abigishwa be , aho amariye kuzuka ava mu bapfuye .
43021015	Bamaze kurya , Yezu abaza Simoni Petero ati « Simoni mwene Yohani , urankunda kurusha aba ngaba ? » Aramusubiza ati « Yego , Nyagasani , uzi ko ngukunda . » Yezu aramubwira ati « Ragira abana b’intama zanjye . »
43021016	Yezu yongera kumubaza ubwa kabiri ati « Simoni mwene Yohani , urankunda ? » Petero aramusubiza ati « Yego Nyagasani , uzi ko ngukunda . » Yezu ati « Ragira intama zanjye . »
43021017	Yongera kumubaza ubwa gatatu , ati « Simoni mwene Yohani , urankunda ? » Petero ababazwa n’uko amubajije ubwa gatatu , ati « Urankunda ? » Ni bwo amushubije ati « Nyagasani , uzi byose , uzi ko ngukunda . » Yezu aramubwira ati « Ragira intama zanjye .
43021018	Ndakubwira ukuri koko : igihe wari ukiri umusore warikenyezaga , kandi ukajya aho ushaka , ariko numara gusaza , uzatega amaboko undi agukenyeze , kandi akujyane aho udashaka . »
43021019	Yavuze atyo , ashaka kumuburira urupfu rumuteze , ruzahesha Imana ikuzo . Amaze kuvuga atyo , aramubwira ati « Nkurikira . »
43021020	Petero ahindukiye , abona wa mwigishwa Yezu yakundaga aje abakurikiye , ari na we wegamiraga Yezu bari ku meza akamubaza ati « Nyagasani , ni nde ugiye kukugambanira ? »
43021021	Petero amaze kumubona , abwira Yezu , ati « Nyagasani , naho se uyu we bite ? »
43021022	Yezu aramubwira ati « Niba nshaka ko akomeza kubaho kugera igihe nzazira , bigutwaye iki ? Wowe nkurikira . »
43021023	Kuva ubwo , iryo jambo rikwira mu bavandimwe ko uwo mwigishwa atazapfa . Nyamara Yezu ntiyavuze ngo ntazapfa , ahubwo ati « Niba nshaka ko akomeza kubaho kugera igihe nzazira , bigutwaye iki ? »
43021024	Uwo mwigishwa , ni we mugabo wemeza ibyo byose , kandi ni we wabyanditse ; byongeye tuzi ko ibyo yemeza ari iby’ukuri .
43021025	Hari n’ibindi bintu byinshi Yezu yakoze ; babyanditse bakabirondora byose , ngira ngo ibitabo byakwandikwaho ntibyakwirwa ku isi yose .
44001001	Tewofili we , mu gitabo cyanjye cya mbere nanditse ibyo Yezu yakoze n’ibyo yigishije byose , kuva mu ntangiriro
44001002	kugera ubwo ajyanywe mu ijuru , amaze guha intumwa yari yaritoreye amabwiriza ye , abigirishije Roho Mutagatifu .
44001003	Ni na bo yari yariyeretse nyuma y’ibabara rye ari muzima , abihamya akoresheje ibimenyetso byinshi . Nuko ababonekera mu minsi mirongo ine , abaganirira iby’Ingoma y’Imana .
44001004	Igihe yariho asangira na bo , abategeka ko batazatirimuka i Yeruzalemu , ahubwo ko bazahategerereza ibyo Imana Data yasezeranye . Arababwira ati « Ni na byo mwanyumvanye :
44001005	ngo Yohani yabatirishije amazi , naho mwebwe muzabatirizwa muri Roho Mutagatifu , nyuma y’iminsi mikeya . »
44001006	Nuko bakaba bateraniye hamwe , maze baramubaza bati « Nyagasani , ubu se ni ho ugiye kubyutsa ingoma ya Israheli ? »
44001007	Arabasubiza ati « Si mwebwe mugenewe kumenya ibihe n’amagingo Data yageneye ubutegetsi bwe bwite ,
44001008	ahubwo mugiye guhabwa imbaraga za Roho Mutagatifu uzabazamo , bityo muzambere abahamya i Yeruzalemu , muri Yudeya yose no muri Samariya , ndetse no kugera ku mpera y’isi . »
44001009	Amaze kuvuga atyo azamurwa mu ijuru bamureba , maze igicu kiramukingiriza ntibongera kumubona .
44001010	Uko bagahanze amaso ejuru , Yezu amaze kugenda , babona abantu babiri bambaye imyambaro yererana bahagaze iruhande rwabo .
44001011	Barababaza bati « Yemwe bagabo b’i Galileya , ni iki kibahagaritse aho mureba mu ijuru ? Yezu uwo ubavanywemo akajyanwa mu ijuru , azaza nk’uko mumubonye ajya mu ijuru . »
44001012	Bava ku musozi witwa uw’Imizeti bagaruka i Yeruzalemu , — uwo musozi ukaba bugufi ya Yeruzalemu , nk’urugendo bemerewe gukora ku isabato — .
44001013	Bahageze , bazamuka mu cyumba cyo hejuru aho babaga . Abo ni Petero , Yohani , Yakobo , Andereya , Filipo na Tomasi , Baritolomayo na Matayo , Yakobo mwene Alufeyi , Simoni umunyeshyaka , na Yuda mwene Yakobo .
44001014	Bose barangwaga n’umutima umwe , bagashishikarira gusenga , bari kumwe n’abagore bamwe , barimo Mariya nyina wa Yezu , n’abavandimwe be .
44001015	Muri iyo minsi , Petero arahaguruka , ahagarara hagati y’abavandimwe bari bateraniye aho , bageze nko ku ijana na makumyabiri . Nuko arababwira ati
44001016	« Bavandimwe , ibyo Roho Mutagatifu yavugishije Dawudi mu Byanditswe ku byerekeye Yuda wayoboye abafashe Yezu , byagombaga kubaho koko !
44001017	Uwo yari umwe muri twe kandi yari yaratorewe uyu murimo wacu .
44001018	Nuko rero , uwo mugabo yari yariguriye umurima ukomotse ku gihembo cy’icyaha cye , agwa yubamye ; ni ko gukindukira hagati , maze amara ye yose arasandara .
44001019	Abatuye i Yeruzalemu bose barabimenya , bituma uwo murima bawita mu rurimi rwabo Hakeludama , ari byo kuvuga ngo umurima w’amaraso .
44001020	Koko rero , ni ko byanditswe no mu gitabo cya Zaburi ngo ’ Iwe harakaba itongo , ntihazagire uhatura ’ , kandi ngo ’ Umurimo we uzahabwe undi . ’
44001021	None rero , hari abagabo twagendanye igihe cyose Nyagasani Yezu yari kumwe na twe ,
44001022	uhereye kuri batisimu ya Yohani ukageza ku munsi atuvanywemo . Ni ngombwa rero ko umwe muri bo yafatanya natwe kuba umuhamya w’izuka rya Yezu . »
44001023	Nuko bazana babiri muri bo ; umwe akaba Yozefu witwaga Barisaba , wari waranahimbwe ’ Ntungane ’ , undi akaba Matiyasi .
44001024	Hanyuma basenga bagira bati « Nyagasani , wowe uzi imitima ya bose , garagaza muri aba bombi uwo wihitiyemo ,
44001025	kugira ngo ahabwe umwanya mu murimo wa gitumwa Yuda yaretse , akajya ahamukwiye . »
44001026	Nuko bakora ubufindo maze bwerekana Matiyasi , guhera ubwo abarwa hamwe n’Intumwa cumi n’imwe .
44002001	Umunsi wa Pentekositi uragera , bose bakaba bakoraniye hamwe .
44002002	Ako kanya , umuriri umeze nk’inkubi y’umuyaga uva mu ijuru , maze wuzura mu nzu bari barimo .
44002003	Nuko haboneka indimi zisa n’iz’umuriro , zigabanya zijya kuri buri muntu muri bo .
44002004	Ubwo bose buzuramo Roho Mutagatifu , batangira kuvuga mu zindi ndimi , uko Roho abahaye kuzivuga .
44002005	Aho rero i Yeruzalemu habaga Abayahudi bubaha Imana , bari baraturutse mu mahanga yose ari mu nsi y’ijuru .
44002006	Ngo bumve urwo rusaku , rubanda rwose barakorana maze barumirwa , kuko buri wese yabumvaga bavuga mu rurimi rwe bwite .
44002007	Barashoberwa , batangara bavuga bati « Mbese aba bose bavuga si Abanyagalileya ?
44002008	Bishoboka bite se ko buri muntu muri twe abumva bavuga mu rurimi rwe kavukire ?
44002009	Baba Abapariti , Abamedi n’Abelamu , baba abatuye muri Mezopotamiya , muri Yudeya no muri Kapadosiya , muri Ponti no muri Aziya ,
44002010	muri Furujiya no muri Pamfiliya , mu Misiri no mu turere twa Libiya duhereranye na Sireni , baba abashyitsi baturutse i Roma ,
44002011	Abayahudi kavukire n’abayoboke b’idini yabo , Abanyakireta n’Abarabu , twese turabumva bamamaza mu ndimi zacu bwite ibitangaza by’Imana . »
44002012	Bose bari bumiwe , bagatangara babazanya bati « Ibi birashaka kuvuga iki ? »
44002013	Ariko hakaba n’abandi babakwena , bagira bati « Aba bantu basinze divayi nshyashya ! »
44002014	Nuko Petero ahagararanye na ba Cumi n’umwe , arangurura ijwi agira ati « Bantu bo muri Yudeya , namwe mwese abatuye i Yeruzalemu , nimumenye neza ibi ngibi kandi mutege amatwi amagambo yanjye .
44002015	Aba bantu ntibanyoye nk’uko mubitekereza , kuko hakiri ku isaha ya gatatu y’igitondo ;
44002016	ahubwo ibi mureba ni ibyavuzwe n’umuhanuzi Yoweli , ati
44002017	’ Mu minsi ya nyuma , — uwo ari Nyagasani ubivuga — , nzasendereza Umwuka wanjye ku cyitwa ikiremwa cyose . Abahungu banyu n’abakobwa banyu bazahanure , urubyiruko rwanyu ruzabonekerwe n’abasaza banyu bazabonere mu nzozi .
44002018	Koko muri iyo minsi , abagaragu banjye n’abaja banjye , nzabasenderezamo Umwuka wanjye maze bahanure .
44002019	Nzakora ibintu bitangaje hejuru mu kirere , n’ibimenyetso bikomeye hasi ku isi : hazaboneka amaraso , umuriro n’inkingi y’umwotsi .
44002020	Izuba rizijima n’ukwezi guhinduke amaraso , mbere y’uko haza Umunsi wa Nyagasani , Umunsi ukomeye kandi w’ikuzo .
44002021	Ubwo rero umuntu wese uziyambaza izina rya Nyagasani , azakizwa . ’
44002022	Yemwe Bayisraheli , nimutege amatwi amagambo yanjye : Yezu w’i Nazareti , uwo muntu Imana yemeje muri mwe , imukoresha ibitangaza , ibikorwa n’ibimenyetso bikomeye rwagati muri mwe , nk’uko mubizi ubwanyu ,
44002023	uwo muntu rero , bikurikije umugambi udakuka w’Imana , amaze gutangwa , mwaramwishe mumubambisha ku musaraba amaboko y’abagome .
44002024	Ariko Imana yaramuzuye , imubohora ku ngoyi z’urupfu kuko bitashobokaga ko rumuherana .
44002025	Koko kandi , Dawudi yavuze ibimwerekeyeho ati ’ Narebaga Nyagasani imbere yanjye ubudahwema , kuko ari iburyo bwanjye kugira ngo ntadandabirana .
44002026	Ni cyo gituma umutima wanjye uri mu byishimo , n’ururimi rwanjye rukaba runezerewe , byongeye kandi nzaruhukana icyizere ,
44002027	kuko utazatererana ubugingo bwanjye mu kuzimu , kandi ntuzatume intungane yawe imenyana n’ubushanguke .
44002028	Wamenyesheje inzira zigana mu bugingo , unyuzuzamo ibyishimo unyereka uruhanga rwawe . ’
44002029	Bavandimwe , nta cyambuza kubabwira nta shiti ko umukurambere wacu Dawudi yapfuye , ko yahambwe ndetse n’imva ye ikaba ikiri iwacu kugeza uyu munsi .
44002030	Nyamara , kuba yari umuhanuzi kandi yazirikanaga ko Imana yamusezeranyishije indahiro kuzicaza ku ntebe ye y’ubwami uwo mu bamukomokaho ,
44002031	yabonye atyo mbere y’igihe iby’izuka rya Kristu , maze amuvugaho ati ’ Ntiyatereranywe ikuzimu kandi umubiri we ntiwigeze umenyana n’ubushanguke . ’
44002032	Yezu uwo rero Imana yaramuzuye , twese turi abahamya babyo .
44002033	Aho amariye gukuzwa n’ububasha bw’Imana , no guhabwa na Se Roho Mutagatifu wasezeranywe , amusendereza mu bantu nk’uko mubibona kandi mubyumva .
44002034	Dawudi we n’ubwo atazamutse mu ijuru , nyamara yaravuze ati ’ Nyagasani yabwiye Umutegetsi wanjye ati : Icara iburyo bwanjye ,
44002035	kugeza ko abanzi bawe , mbagira akabaho ukandagizaho ibirenge byawe . ’
44002036	Nuko rero , inzu yose ya Israheli nimenye idashidikanya ko uwo Yezu mwabambye , Imana yamugize Umutegetsi n’Umukiza . »
44002037	Ngo bumve ayo magambo barakangarana , babaza Petero n’izindi Ntumwa bati « Bavandimwe , dukore iki ? »
44002038	Petero arabasubiza ati « Nimwisubireho , buri muntu muri mwe abatizwe mu izina rya Yezu Kristu kugira ngo ababarirwe ibyaha bye , kandi muhabwe ingabire ya Roho Mutagatifu .
44002039	Kuko Isezerano ari mwe ryagenewe kimwe n’abana banyu , ndetse n’abari kure bose , n’abandi batabarika uko Nyagasani Imana yacu azabihamagarira . »
44002040	Ababwira n’andi magambo menshi yo kubemeza no kubakomeza , agira ati « Nimwirokore , mwitandukanye n’aba bantu bayobye . »
44002041	Nuko abemeye izo nyigisho barabatizwa , uwo munsi biyongeraho abantu bagera ku bihumbi bitatu .
44002042	Bahoraga bashishikariye kumva inyigisho z’Intumwa , gushyira hamwe kivandimwe , kumanyurira hamwe umugati no gusenga .
44002043	Abantu bose bagiraga ubwoba kubera ibitangaza n’ibimenyetso bikomeye byakorwaga n’Intumwa .
44002044	Abemera bose bari bashyize hamwe , n’ibyo batunze byose bakabigira rusange .
44002045	Bagurishaga amasambu yabo n’ibintu byabo , bose bakagabana ikiguzi cyabyo bakurikije ibyo buri muntu akeneye .
44002046	Iminsi yose bashishikariraga kujya mu Ngoro y’Imana bashyize hamwe , bakamanyurira umugati imuhira , bagasangira mu byishimo no mu bwiyoroshye bw’umutima .
44002047	Basingizaga Imana kandi bagashimwa n’abantu bose ; nuko Nyagasani akagwiza uko bukeye umubare w’abacunguwe .
44003001	Umunsi umwe , saa cyenda ari cyo gihe cy’isengesho rusange , Petero na Yohani bazamuka bajya mu Ngoro y’Imana .
44003002	Hakaba umuntu wavutse ari ikirema , buri munsi bakamuzana imbere y’umuryango w’Ingoro witwa « Uw’Uburanga » , kugira ngo asabe imfashanyo abinjiraga mu Ngoro bose .
44003003	Ngo abone Petero na Yohani bagiye kwinjira mu Ngoro , abasaba imfashanyo .
44003004	Nuko Petero , ari hamwe na Yohani , aramwitegereza maze aramubwira ati « Ngaho turebe ! »
44003005	Uwo muntu agumya kubahanga amaso , kuko yari ategereje ko hari icyo bari bumuhe .
44003006	Petero aramubwira ati « Ari zahabu , ari na feza , nta byo mfite ; ariko icyo mfite ndakiguhaye : mu izina rya Yezu Kristu w’i Nazareti , haguruka ugende ! »
44003007	Nuko amufata ikiganza cy’iburyo aramuhagurutsa . Ako kanya ibirenge bye n’utugombambari birakomera ;
44003008	arabaduka , arahagarara , aratambuka yinjirana na bo mu Ngoro y'Imana , agenda asimbuka kandi asingiza Imana .
44003009	Nuko rubanda rwose ngo bamubone agenda kandi asingiza Imana ,
44003010	baramumenya : koko yari wa wundi wajyaga asabiriza , yicaye imbere y’Umuryango w’Ingoro y'Imana witwa " Uw'Uburanga " . Nuko abantu barumirwa , batangazwa n’ibimubayeho .
44003011	Kubera ko uwo muntu yanze kuvirira Petero na Yohani , bitangaza cyane rubanda rwose , biruka babasanga ahitwa ku « Ibaraza rya Salomoni » .
44003012	Petero abibonye ni ko kubwira rubanda ati « Bantu ba Israheli , ni iki gitumye mutangazwa n’ibimaze kuba ? Cyangwa se ni iki gitumye muduhanga amaso , nk’aho duhaye uyu muntu kugenda ku bw’ububasha bwacu cyangwa ku bw’ubutungane bwacu bwite ?
44003013	Imana ya Abrahamu , ya Izaki na Yakobo , Imana y’abakurambere bacu yakujije umugaragu wayo Yezu mwebwe mwatanze , mukamwihakanira imbere ya Pilato kandi we yari yiyemeje kumurekura .
44003014	Mwihakanye Umutagatifu n’Intungane , maze musaba ko babarekurira umwicanyi .
44003015	Mwicishije Umugenga w’ubugingo , ariko Imana yamuzuye mu bapfuye , turi abagabo bo kubihamya .
44003016	Kubera ko twiringiye izina rya Yezu , iryo zina ni ryo ryakomeje uyu muntu mubona kandi muzi ; maze ukwemera gukomoka kuri Yezu kumusubiza ubuzima bwe bwose mu maso yanyu mwese .
44003017	None rero , bavandimwe , nzi yuko ibyo mwabikoze mubitewe n’ubujiji kimwe n’abatware banyu .
44003018	Nyamara Imana yujuje ityo ibyo yari yaravugishije Abahanuzi bose mbere y’uko biba , ko Kristu yagombaga kubabara .
44003019	Nimwisubireho rero kandi mugarukire Imana , kugira ngo ibyaha byanyu bihanagurwe ;
44003020	bityo hazabeho ibihe by’ihumure muhawe na Nyagasani , ubwo azaboherereza Kristu wabagenewe , ari we Yezu ,
44003021	Uwo ijuru rigomba kwakira kuzageza ku bihe by’ivugururwa ry’ibintu byose : ngibyo ibyo Imana yavugishije Abahanuzi bayo batagatifu bo mu bihe bya kera .
44003022	Koko Musa yaravuze ati ’ Nyagasani Imana azababonera mu bavandimwe banyu Umuhanuzi umeze nkanjye ; muzamwumvire mu byo azababwira byose .
44003023	Umuntu wese utazumvira uwo Muhanuzi , azacibwa mu muryango wayo . ’
44003024	Kandi n’Abahanuzi bose , uhereye kuri Samweli no ku bamusimbuye , bavuze iby’iy’iminsi turimo .
44003025	Ni mwebwe abaragwa b’Abahanuzi , n’ab’Isezerano Imana yagiranye n’abasekuruza bacu igihe ibwiye Abrahamu iti ’ Imiryango yose y’isi izaherwa umugisha mu rubyaro rwawe . ’
44003026	Ni mwebwe mbere na mbere Imana yahingukirije Umugaragu wayo , iramuboherereza kugira ngo abazanire umugisha ; bityo buri muntu muri mwe abone kuzinukwa ibibi yakoraga . »
44004001	Igihe Petero na Yohani bariho babwira rubanda , abaherezabitambo , umutegeka w’Ingoro n’Abasaduseyi baraza , barabegera .
44004002	Bari barakajwe cyane no kubona bigisha rubanda kandi banamamaza izuka ry’abapfuye , bahereye kuri Yezu .
44004003	Nuko barabafatisha babaraza mu buroko , kuko bwari bugorobye .
44004004	Nyamara abenshi mu bari bumvise izo nyigisho baremera , umubare wabo ugera nko ku bantu ibihumbi bitanu .
44004005	Bukeye bw’uwo munsi , abatware b’Abayahudi , abakuru b’umuryango n’abigishamategeko bakoranira i Yeruzalemu .
44004006	Hari kandi na Ana , umuherezabitambo mukuru , na Kayifa , na Yohani , na Alegisanderi , n’abo mu muryango w’umuherezabitambo mukuru bose .
44004007	Nuko batumiza Petero na Yohani , batangira kubabaza bati « Biriya mwabikoze ku buhe bubasha cyangwa se ku bw’irihe zina ? »
44004008	Ubwo Petero yuzuye Roho Mutagatifu arabasubiza ati
44004009	« Batware , namwe bakuru b’umuryango , uyu munsi turabazwa iby’ineza yagiriwe ikirema , no gusobanura uburyo uyu muntu yakijijwe .
44004010	Nimumenye neza rero , mwebwe mwese n’umuryango wose wa Israheli , ko izina rya Yezu Kristu w’i Nazareti mwebwe ubwanyu mwabambye , Imana ikamuzura mu bapfuye , ari ryo uyu muntu akesha kuba ahagaze imbere yanyu ari mutaraga .
44004011	Yezu uwo ni we rya buye ryajugunywe namwe abubatsi , nyamara rigahinduka insanganyarukuta .
44004012	Bikaba rero nta wundi wundi twakesha umukiro usibye we , kuko ku isi nta rindi zina abantu bahawe , ngo abe ari ryo turonkeramo uburokorwe . »
44004013	Ngo babone ukuntu Petero na Yohani bavuga bashize amanga , kandi bazi ko ari abantu batize , ahubwo ari rubanda rusanzwe , barumirwa . Baza kwibuka ko bagendanaga na Yezu ;
44004014	banitegereje uwo muntu wakijijwe wari uhagararanye na bo , babura icyo babasubiza .
44004015	Nuko bategeka ko babavana imbere y’Inama nkuru , barabazanya bati
44004016	« Bariya bantu tubagenze dute ? Dore bakoze igitangaza kiragaragara , cyanamenyekanye mu batuye Yeruzalemu bose kandi ntidushobora kugihakana .
44004017	Ariko kugira ngo bidakomeza kwamamara muri rubanda , nimucyo tubakange , tubabuze kuzongera kugira uwo babwira bitwaje iryo zina . »
44004018	Ni ko kubahamagaza , bababuza rwose kuzongera kuvuga cyangwa kwigisha mu izina rya Yezu .
44004019	Ariko Petero na Yohani barabasubiza bati « Icyaba kiboneye mu maso y’Imana ni ikihe : ari ukubumvira cyangwa se kumvira Imana ? Ngaho namwe nimwihitiremo !
44004020	Twe rero ntidushobora guceceka ibyo twiboneye kandi tukabyiyumvira . »
44004021	Bamaze kubuka inabi barabarekura , kuko babuze uko babahana kubera rubanda basingizaga Imana bakurije ku byari byabaye .
44004022	Koko kandi , uwo muntu wari wakijijwe ku buryo bw’agatangaza yari arengeje imyaka mirongo ine .
44004023	Petero na Yohani bamaze kurekurwa basanga bagenzi babo , babatekerereza ibyo abatware b’abaherezabitambo n’abakuru b’umuryango bababwiye .
44004024	Ngo bamare kubyumva , bose hamwe n’umutima umwe basenga Imana , bagira bati « Nyagasani , ni wowe waremye ijuru n’isi , inyanja n’ibiyirimo byose ;
44004025	ni wowe kandi ku bwa Roho Mutagatifu wavugiye mu munwa w’umukurambere wacu Dawudi , umugaragu wawe , uti ’ Ni iki giteye amahanga gusakabaka , n’imiryango gutekereza ibidafite umumaro ?
44004026	Abami b’isi barahagurutse n’abatware barakorana , kugira ngo barwanye Nyagasani n’Uwo yisigiye amavuta y’ubutore . ’
44004027	Ni ukuri rwose , Herodi na Ponsiyo Pilato , kumwe n’amahanga yose n’imiryango yose ya Israheli , bakoraniye muri uyu mugi kugira ngo barwanye Yezu , umugaragu wawe mutagatifu , uwo wisigiye amavuta y’ubutore .
44004028	Barangiza batyo imigambi yawe yose wari waragennye kuva kera , ku bw’ububasha bwawe n’ubushake bwawe .
44004029	None rero , Nyagasani , witegereze ibyo badukangisha byose , maze uhe abagaragu bawe kuvuga ijambo ryawe bashize amanga .
44004030	Urambure ikiganza cyawe maze indwara zikizwe , haboneke ibimenyetso n’ibitangaza mu izina rya Yezu , umugaragu wawe mutagatifu . »
44004031	Nuko ngo bamare gusenga , aho bari bateraniye hahinda umushyitsi ; bose buzura Roho Mutagatifu , maze bamamaza ijambo ry’Imana bashize amanga .
44004032	Imbaga y’abemera yari ifite umutima umwe n’amatwara amwe , kandi nta n’umwe wibwiraga ko icyo atunze cyose ari icye bwite , ahubwo byose byari rusange kuri bo .
44004033	Nuko Intumwa zikomeza guhamya izuka rya Nyagasani Yezu n’ububasha bukomeye , kandi ubugwaneza bwinshi bwari bubuzuyemo bose .
44004034	Koko rero , nta mukene wababagamo , kuko ababaga bafite amasambu cyangwa amazu babigurishaga , bakazana ikiguzi cyabyo ,
44004035	bakagishyikiriza Intumwa . Nuko bakabisaranganya , bakurikije ibyo buri muntu akeneye .
44004036	Bityo na Yozefu , uwo Intumwa zari zarahimbye Barinaba — ari byo kuvuga Imaragahinda — , wari n’umulevi ukomoka i Shipure , akaba yari afite umurima .
44004037	Agurisha uwo murima maze ikiguzi cyawo agishyikiriza Intumwa .
44005001	Ariko umuntu witwa Ananiya , amaze kubyumvikanaho n’umugore we Safira , agurisha isambu ye ;
44005002	hanyuma yisigira igice cy’ikiguzi cyayo ndetse n’umugore we abyemeye , maze ajyana igice gisigaye agishyikiriza Intumwa .
44005003	Petero aramubwira ati « Ananiya , ni iki cyatumye Sekinyoma agutaha mu mutima ? Wabeshye Roho Mutagatifu maze usigarana igice cy’ikiguzi cy’isambu yawe .
44005004	Ntiwashoboraga se kugumana isambu yawe ntuyigurishe , cyangwa n’aho umariye kuyigurisha , ntiwari kugumana ikiguzi cyayo uko ubishaka ? Uwo mugambi waje ute mu mutima wawe ? Si abantu wabeshye , ahubwo wabeshye Imana . »
44005005	Ananiya ngo yumve ayo magambo , yitura hasi , araca ; maze ababyumvise bose bashya ubwoba .
44005006	Nuko abasore baraza baramupfunya , maze bajya kumuhamba .
44005007	Hashize nk’amasaha atatu , umugore we na we araza , ariko atazi ibyabaye .
44005008	Petero aramubaza ati « Ni ko ye , koko iki ni cyo kiguzi mwagurishije isambu yanyu ? » Umugore arasubiza ati « Ni icyo ngicyo . »
44005009	Petero ni ko kumubwira ati « Mwaje guhuza mute umugambi , kugira ngo musembure Roho wa Nyagasani ? Umva imirindi y’abavuye guhamba umugabo wawe bageze ku muryango ; nawe bagiye kukujyana . »
44005010	Ako kanya agwa imbere ya Petero , araca . Ba basore ngo binjire basanga amaze gupfa , na we baramujyana bamuhamba iruhande rw’umugabo we .
44005011	Kiliziya yose n’abumvise ibyabaye bose bashya ubwoba .
44005012	Intumwa zikomeza gutanga ibimenyetso no gukora ibitangaza byinshi muri rubanda , kandi bose hamwe n’umutima umwe bagakoranira mu nsi y’Ibaraza rya Salomoni .
44005013	Ariko n’ubwo rubanda babashimaga , ntihagire n’umwe utinyuka kubegera .
44005014	Nyamara abantu batabarika , abagabo n’abagore , bagakomeza kwiyongera ku bemera Nyagasani .
44005015	Byageraga n’aho bazana abarwayi mu mihanda y’umugi , bakabaryamisha ku mariri cyangwa mu ngobyi kugira ngo Petero naza kuhanyura , nibura igicucu cye kigere kuri umwe muri bo .
44005016	Ndetse n’imbaga nyamwinshi y’abantu bagashika , baturutse mu turere dukikije Yeruzalemu , bazanye abarwayi n’abantu bahanzweho na za roho mbi , maze bose bagakira .
44005017	Nuko umuherezabitambo mukuru kimwe n’abari kumwe na we bose — ari byo kuvuga abo mu gatsiko k’Abasaduseyi — bashengurwa n’ishyari ;
44005018	bafatisha Intumwa , bazishyira mu buroko rusange .
44005019	Nyamara muri iryo joro , Umumalayika wa Nyagasani akingura inzugi z’uburoko , abakuramo maze arababwira ati
44005020	« Nimugende muhagarare mu Ngoro y’Imana , maze mubwire rubanda ayo magambo yose azabahesha ubugingo ! »
44005021	Ngo bamare kubyumva , mu museso binjira mu Ngoro , batangira kwigisha . Umuherezabitambo mukuru kimwe n’abari kumwe na we baraza , bahamagaza Inama nkuru igizwe n’abakuru bose b’Abayisraheli ; ni ko gutuma ngo bajye gushaka Intumwa mu buroko .
44005022	Abagaragu baragenda ; ngo bagere mu buroko ntibabasangamo . Nuko bagaruka bababwira bati
44005023	« Twasanze uburoko bufunze neza n’abarinzi bahagaze imbere y’imiryango , ariko dukinguye ntitwagira n’umwe dusangamo . »
44005024	Ngo babyumve , umutegeka w’Ingoro n’abatware b’abaherezabitambo barashoberwa , bibaza uko byabagendekeye .
44005025	Ariko haza umuntu arababwira ati « Dore ba bantu mwari mwashyize mu buroko bahagaze mu Ngoro kandi bariho barigisha rubanda . »
44005026	Nuko umutegeka w’Ingoro ajyana n’abagaragu be kuzana Intumwa , ariko batazakuye , kuko batinyaga ko rubanda babatera amabuye .
44005027	Barabazana rero babahagarika imbere y’Inama nkuru . Umuherezabitambo mukuru arababaza ati
44005028	« Twari twarabihanangirije dukomeje kutazongera kwigisha mwitwaje iryo zina , none dore Yeruzalemu yose mwayujujemo inyigisho zanyu . Murashaka rero kuduhamya amaraso y’uwo muntu ? »
44005029	Petero n’izindi Ntumwa barabasubiza bati « Tugomba kumvira Imana kuruta abantu .
44005030	Imana y’abasekuruza bacu yazuye Yezu , uwo mwishe mumumanitse ku giti .
44005031	Ni we Imana yakurishije ububasha bwayo ngo abe Umutegetsi n’Umukiza , kugira ngo aronkere Israheli ukwisubiraho n’ibabarirwa ry’ibyaha .
44005032	Turi abagabo bo kubihamya , twe na Roho Mutagatifu Imana yahaye abayumvira . »
44005033	Bo ngo babyumve , umujinya urabasya maze batekereza kubica .
44005034	Ariko mu Nama nkuru hahaguruka umugabo w’Umufarizayi witwa Gamaliyeli , yari umwigishamategeko wubahwaga n’abantu bose ; nuko ategeka ko Intumwa zahezwa akanya gato .
44005035	Hanyuma arababwira ati « Bayisraheli , muritondere ibyo mugiye kugirira bariya bantu !
44005036	Dore hambere aha hadutse uwitwa Tewudasi ; aza avuga ko ari umuntu ukomeye , maze abantu nka magana ane baramuyoboka . Nyamara yamaze kwicwa , abari baramuyobotse baratatana , ibyo yari yatangiye birayoyoka .
44005037	Nyuma y’uwo , mu minsi y’ibarura , haduka Yuda w’Umunyagalileya , akurikirwa n’abantu benshi . Ariko na we aza kwicwa , abari baramuyobotse bose baratatana .
44005038	None rero mbibabwire : ntimugire icyo mutwara bariya bantu , nimubareke bagende . Niba umugambi wabo n’ibikorwa byabo bikomoka ku bantu , bizayoyoka ku bwabyo .
44005039	Ariko kandi niba bikomoka ku Mana , ntimuzashobora kubisenya . Muramenye , hato mutavaho murwanya Imana . » Nuko iyo nama barayemera ,
44005040	bahamagara Intumwa bazikubita ibiboko , bazibuza rwose kongera kwigisha mu izina rya Yezu , maze barazirekura .
44005041	Intumwa ngo zive mu Nama nkuru , zigenda zishimye kuko zagize ihirwe ryo kugirirwa nabi , zizira izina rya Yezu .
44005042	Nuko buri munsi ntizisibe kwigishiriza mu Ngoro y’Imana no mu ngo , zamamaza Inkuru Nziza ya Kristu Yezu .
44006001	Muri iyo minsi , umubare w’abigishwa ukomeza kwiyongera ; nuko abavugaga ikigereki muri bo batangira kwinubira Abahebureyi , kuko abapfakazi babo batitabwagaho uko bikwiye mu igabura rya buri munsi .
44006002	Nuko ba Cumi na babiri bahamagaza ikoraniro ry’abigishwa , barababwira bati « Ntibikwiye ko tureka ijambo ry’Imana ngo tujye mu byo kugabura .
44006003	None rero , bavandimwe , nimwishakemo abagabo barindwi b’inyangamugayo buzuye Roho Mutagatifu n’ubuhanga , maze tubashinge uwo murimo .
44006004	Naho twebwe tuzagumya kwibanda ubudahwema ku isengesho no ku murimo wo kwigisha ijambo ry’Imana . »
44006005	Iyo nama ishimisha ikoraniro ryose ; batora Sitefano , umuntu wuzuye ukwemera na Roho Mutagatifu , batora na Filipo na Porokori , Nikanori na Timoni , Parumena na Nikola wo muri Antiyokiya wari umuyoboke w’idini ry’Abayahudi .
44006006	Maze babashyira Intumwa ; zimaze kubasabira , zibaramburiraho ibiganza .
44006007	Nuko ijambo ry’Imana rikomeza gukwira hose , umubare w’abigishwa urushaho kwiyongera i Yeruzalemu , ndetse n’abaherezabitambo benshi bayoboka ukwemera .
44006008	Sitefano , uko Imana yakamusenderejemo ubutoneshwe n’ububasha , yakoraga ibitangaza n’ibimenyetso bikomeye muri rubanda .
44006009	Ariko abantu bo mu isengero ryitwa « iry’ababohowe » , hamwe n’Abanyasireni n’Abanyalegisandiriya , n’abantu bo muri Silisiya n’abo muri Aziya , batangira kujya impaka na Sitefano .
44006010	Nyamara ntibashoboraga guhangara ubuhanga bwe kimwe na Roho wamuvugiragamo ,
44006011	bituma bagurira abantu ngo bavuge bati « Twamwumvise avuga amagambo atuka Musa n’Imana . »
44006012	Nuko bahuruza rubanda hamwe n’abakuru b’umuryango n’abigishamategeko ; baraza bamugwa gitumo baramufata , bamujyana mu Nama nkuru .
44006013	Ni ko kuzana abashinjabinyoma baravuga bati « Uyu muntu ntahwema kuvuga amagambo asebya Ahantu hatagatifu kimwe n’Amategeko ;
44006014	tunamwumva avuga ko uwo Yezu w’i Nazareti azasenya aha Hantu hatagatifu , akanahindura Amategeko twahawe na Musa . »
44006015	Abari mu Nama nkuru bose baramwitegerezaga , maze babona mu ruhanga rwe hasa n’ah’umumalayika .
44007001	Umuherezabitambo mukuru abaza Sitefano ati « Ibyo se koko ni ko biri ? »
44007002	Sitefano arasubiza ati « Bavandimwe kandi babyeyi , nimunyumve : Imana Nyir’ikuzo yabonekeye umukurambere wacu Abrahamu igihe yari muri Mezopotamiya , mbere y’uko atura i Harani .
44007003	Iramubwira iti ’ Wimuke mu gihugu cyawe no mu muryango wawe , maze ujye mu gihugu nzakwereka . ’
44007004	Nuko Abrahamu yimuka mu gihugu cy’Abakalideya , ajya gutura i Harani . Nyuma y’urupfu rwa se , Imana imuzana muri iki gihugu mutuyemo ubu ngubu .
44007005	Nyamara ntiyigera imukebera isambu muri iki gihugu , habe ndetse n’ahangana urwara , ahubwo imusezeranya kuzakimuhaho umurage , we n’urubyaro rwe , n’ubwo Abrahamu atagiraga umwana .
44007006	Imana ni ko kumubwira iti ’ Urubyaro rwawe ruzatura mu gihugu cy’amahanga , babakoreshe imirimo y’agahato kandi babagirire nabi imyaka magana ane .
44007007	Nyamara igihugu kizabagira abacakara , ni jye ubwanjye uzagicira urubanza — iyo ari Imana ibivuga — , hanyuma bazavayo maze bajye bansengera aha hantu . ’
44007008	Nuko igirana na we Isezerano rirangwa no kugenywa ; bityo abyaye Izaki amugenya ku munsi wa munani , hanyuma Izaki na we abigenza atyo kuri Yakobo , na Yakobo abigenza atyo ku basekuruza bacu uko ari cumi na babiri .
44007009	Abo basekuruza bacu bagirira Yozefu ishyari , baramugurisha , ajyanwa mu Misiri . Ariko Imana yari kumwe na we ,
44007010	imugobotora mu magorwa ye yose , maze imuha ubutoni n’ubuhanga imbere ya Farawo , umwami wa Misiri , amugira umutware wa Misiri n’uw’urugo rwe rwose .
44007011	Nuko inzara iza gutera mu Misiri no muri Kanahani ; amagorwa aba yose maze abasekuruza bacu babura ibibatunga .
44007012	Yakobo ngo yumve ko mu Misiri hari ibiribwa , yoherezayo ku ncuro ya mbere abasekuruza bacu .
44007013	Ku ncuro ya kabiri Yozefu yimenyesha abavandimwe be , bityo na Farawo amenyana n’umuryango wa Yozefu .
44007014	Nuko Yozefu abatuma kuzana se Yakobo n’umuryango we wose , bose hamwe bari abantu mirongo irindwi na batanu .
44007015	Yakobo aramanuka ajya mu Misiri , aba ari ho apfira kimwe n’abasekuruza bacu .
44007016	Nuko babajyana i Sikemu , babahamba mu mva Abrahamu yari yaraguze ku giciro cya feza na bene Hemori , i Sikemu .
44007017	Igihe cyegereje kugira ngo Isezerano Imana yagiriye Abrahamu rirangire , umuryango uriyongera maze ugwira mu Misiri ,
44007018	kugeza ubwo mu Misiri hima undi mwami utari uzi Yozefu .
44007019	Uwo mwami apyinagaza umuryango wacu , agirira nabi abasekuruza bacu , kugeza aho abategeka kujugunya abana babo ngo batabaho .
44007020	Muri icyo gihe Musa aravuka , yari umwana mwiza kandi w’igikundiro mu maso y’Imana . Arererwa mu rugo rwa se amezi atatu ;
44007021	amaze gutabwa , umukobwa wa Farawo aramuraruza , maze amurera nk’umwana we bwite .
44007022	Nuko Musa yigishwa ubuhanga bwose bw’Abanyamisiri , aba igihangange mu magambo ye no mu bikorwa bye .
44007023	Igihe Musa yujuje imyaka mirongo ine , igitekerezo kimuzamo cyo kugenderera abavandimwe be , Abayisraheli .
44007024	Ngo abone umwe muri bo agirirwa nabi , aramutabara , maze kugira ngo ahorere umuvandimwe we wagirirwaga nabi , yica wa Munyamisiri .
44007025	Yatekerezaga ko abavandimwe be bazumviraho ko Imana izabarokoresha ikiganza cye , ariko ntibabyumva .
44007026	Bukeye asanga barwana ubwabo , agerageza kubunga agira ati ’ Yemwe bagabo , ko muri abavandimwe ; igituma mugirirana nabi ni iki ? ’
44007027	Ariko uwarenganyaga mugenzi we asunika Musa , avuga ati ’ Ni nde wakugize umutware n’umucamanza wacu ?
44007028	Mbese urashaka kunyica nk’uko ejo wishe wa Munyamisiri ? ’
44007029	Musa ngo yumve ayo magambo arahunga , asuhukira mu gihugu cya Madiyani , ahabyarira abahungu babiri .
44007030	Imyaka mirongo ine ishize , umumalayika amubonekera mu gihuru cyaka umuriro , aho yari ari mu butayu bw’umusozi wa Sinayi .
44007031	Musa ngo abibone biramutangaza , aregera ashaka kwitegereza , maze yumva ijwi rya Nyagasani rigira riti
44007032	’ Ndi Imana y’abasekuruza bawe , Imana ya Abrahamu , ya Izaki na Yakobo . ’ Musa ahinda umushyitsi , ntiyatinyuka kwitegereza .
44007033	Nuko Nyagasani aramubwira ati ’ Kuramo inkweto zawe , kuko aha hantu uhagaze ari ubutaka butagatifu .
44007034	Amagorwa y’umuryango wanjye uri mu Misiri narayitegereje , kandi n’imiborogo yawo narayumvise ; none namanuwe no kubagobotora . Ubu ngubu rero genda , ngutumye mu Misiri . ’
44007035	Musa uwo nyine bari barihakanye bavuga bati ’ Ni nde wakugize umutware n’umucamanza ? ’ , ni we Imana yohereje kubabera umutware n’umutabazi , imutumyeho umumalayika wari wamubonekeye mu gihuru .
44007036	Ni we wabavanye mu Misiri , akora ibitangaza n’ibimenyetso bikomeye muri icyo gihugu , ku Nyanja itukura no mu butayu mu gihe cy’imyaka mirongo ine .
44007037	Musa uwo , ni we wabwiye Abayisraheli ati ’ Imana izababonera mu bavandimwe banyu umuhanuzi umeze nkanjye . ’
44007038	Igihe cy’ikoraniro ryo mu butayu , ni we kandi wari uhagaze imbere y’abasekuruza bacu , akavugana n’Umumalayika ku musozi wa Sinayi ; ni we wakiriye amagambo y’ubugingo kugira ngo ayadushyikirize .
44007039	Ariko abasekuruza bacu banga kumwumvira , baramuhigika maze bifuza kwisubirira mu Misiri !
44007040	Ni ko kubwira Aroni bati ’ Ngaho dukorere imana zo kutugenda imbere ; kuko Musa uriya watuvanye mu gihugu cya Misiri , tutazi uko byamugendekeye ! ’
44007041	Muri iyo minsi ni bwo bacuze ikimasa , batura igitambo icyo kigirwamana kandi bishimira igikorwa cy’ibiganza byabo .
44007042	Nuko Imana irabazibukira , irabareka ngo basenge inyenyeri zo mu kirere , nk’uko byanditswe mu gitabo cy’Abahanuzi ngo ’ Hari ubwo se mwigeze kuntura ibitambo n’amaturo , muryango wa Israheli , mu myaka mirongo ine yose mwamaze mu butayu ?
44007043	Ahubwo mwahetse ihema rya Moloki n’inyenyeri y’imana yanyu Refani , ibyo bishushanyo mwikoreye kugira ngo mubisenge ! Ni cyo gituma nzabajyana bunyago hirya ya Babiloni . ’
44007044	Mu butayu , abasekuruza bacu bari bafite ihema rihamya Isezerano ; Uwavuganaga na Musa yari yaramutegetse kuryubaka akurikije urugero yari yabonye .
44007045	Hanyuma abasekuruza bacu bamaze kurihabwa , bayobowe na Yozuwe , baryinjirana mu gihugu bari bamaze kwigarurira , Imana imaze kwirukanamo amahanga yari agituye ; rirahaguma kugeza mu gihe cya Dawudi .
44007046	Dawudi uwo nyine yatonnye ku Mana , maze ayisaba guteganya Ingoro igenewe Imana ya Yakobo .
44007047	Ariko Salomoni ni we wayubakiye Ingoro .
44007048	Nyamara Umusumbabyose ntaba mu mazu yubatswe n’abantu , nk’uko byavuzwe n’umuhanuzi ati
44007049	’ Ijuru ni intebe yanjye y’ubwami , isi ikaba akabaho nkandagizaho ibirenge byanjye . None rero , muzanyubakira ingoro nyabaki ? — uwo ni Nyagasani ubivuga — Cyangwa se aho nzaruhukira , hazaba hameze hate ?
44007050	Mbese ye , ibiganza byanjye si byo byaremye ibi byose ? ’
44007051	Bantu b’ijosi rishingaraye , bantu banangiye umutima n’amatwi , mugahora murwanya Roho Mutagatifu , muri kimwe n’abasekuruza banyu !
44007052	Ni nde mu bahanuzi , abasekuruza banyu batatoteje ? Ndetse bishe n’abahanuye mbere ukuza kwa ya Ntungane , imwe ubu ngubu mwagambaniye maze mukamwica .
44007053	Mwahawe Amategeko muyashyikirijwe n’abamalayika , nyamara ntimwayakurikiza ! »
44007054	Ayo magambo ya Sitefano arabarakaza , bamuhekenyera amenyo .
44007055	Naho we yuzura Roho Mutagatifu , ahanga amaso ijuru , abona ikuzo ry’Imana na Yezu ahagaze iburyo bw’Imana .
44007056	Nuko aravuga ati « Dore ndabona ijuru rikinguye , n’Umwana w’umuntu ahagaze iburyo bw’Imana . »
44007057	Bahera ko bavuza induru , bipfuka mu matwi maze bamwiroheraho icyarimwe .
44007058	Baramukurubana no hanze y’umugi , bamutera amabuye . Abamushinjaga bari barambitse imyambaro yabo imbere y’umusore witwa Sawuli .
44007059	Igihe bamuteraga amabuye , Sitefano asenga agira ati « Nyagasani Yezu , akira ubuzima bwanjye . »
44007060	Nuko arapfukama maze atera hejuru ati « Nyagasani , ntubahore iki cyaha . » Ngo amare kuvuga ibyo , araca .
44008001	Sawuli na we yari mu bemeye ubwo bwicanyi . Uwo munsi haduka itotezwa rikomeye muri Kiliziya y’i Yeruzalemu , maze bose uretse Intumwa , batatanira mu turere twa Yudeya na Samariya .
44008002	Abantu bubaha Imana bahamba Sitefano , baramuririra cyane .
44008003	Naho Sawuli we agumya kuyogoza Kiliziya , akinjira mu mazu , agafata abagabo n’abagore , akabashyira mu buroko .
44008004	Abari batatanye bagendaga hose , bamamaza Inkuru Nziza y’ijambo ry’Imana .
44008005	Filipo na we aramanuka ajya mu mugi wa Samariya , yigisha abahatuye ibya Kristu .
44008006	Rubanda bashishikariraga n’umutima umwe inyigisho za Filipo , kuko bari barumvise ibitangaza yakoraga kandi bakanabibona .
44008007	Koko rero , roho mbi zasohokaga mu bari bahanzweho zisakuza , ibimuga byinshi n’ibirema bigakira .
44008008	Nuko muri uwo mugi haba ibyishimo byinshi .
44008009	Muri uwo mugi hakaba umugabo witwa Simoni , wari umupfumu , maze agatangaza Abanyasamariya , yiyita akataraboneka .
44008010	Abantu bose kuva ku muto kugera ku mukuru bakamwihambiraho , bavuga bati « Uyu muntu arimo Ububasha bw’Imana , ubwo bita Ubuhangange . »
44008011	Icyatumaga bamwihambiraho batyo , ni uko yari amaze igihe kirekire yarabararuye n’ubwo bupfumu bwe .
44008012	Ariko aho bamariye kwemera Filipo wabamenyeshaga Inkuru Nziza y’Ingoma y’Imana n’izina rya Yezu Kristu , abagabo n’abagore barabatizwa .
44008013	Nuko na Simoni ubwe aremera , arabatizwa , maze yihambira kuri Filipo ; yabona ibimenyetso bikomeye n’ibitangaza byakorwaga , akumirwa .
44008014	Intumwa zari i Yeruzalemu zimenye ko muri Samariya bakiriye ijambo ry’Imana , ziboherereza Petero na Yohani .
44008015	Bagezeyo , basabira Abanyasamariya kugira ngo bahabwe Roho Mutagatifu ,
44008016	kuko ari nta n’umwe muri bo yari yaramanukiyeho ; bakaba bari barabatijwe gusa mu izina rya Nyagasani Yezu .
44008017	Nuko Petero na Yohani babaramburiraho ibiganza , maze bahabwa Roho Mutagatifu .
44008018	Simoni rero ngo abone ko Roho Mutagatifu atangwa no kuramburirwaho ibiganza n’Intumwa , azizanira amafaranga , azibwira ati
44008019	« Nimumpe nanjye ubwo bubasha , kugira ngo uwo nzaramburiraho ibiganza ajye ahabwa Roho Mutagatifu . »
44008020	Petero aramusubiza ati « Uragapfana n’amafaranga yawe , kuko watekereje ko ingabire y’Imana igurwa amafaranga !
44008021	Nta mugabane , nta n’umurage ufite muri ibi , kuko umutima wawe udatunganiye Imana .
44008022	Ngaho rero ihane ubwo bugome bwawe , kandi utakambire Nyagasani ; wenda yakubabarira icyo gitekerezo cyinjiye mu mutima wawe ,
44008023	kuko mbona uri mu ndurwe isharira no mu ngoyi y’icyaha . »
44008024	Simoni ni ko gusubiza ati « Nimunsabire namwe kuri Nyagasani , kugira ngo hatagira ikingwirira mu byo mwavuze . »
44008025	Petero na Yohani bamaze guhamya no kwamamaza ijambo rya Nyagasani , basubira i Yeruzalemu . Bamamaza Inkuru Nziza mu nsisiro nyinshi z’Abanyasamariya .
44008026	Umumalayika wa Nyagasani abwira Filipo , ati « Haguruka , ugende werekeje mu majyepfo , unyure mu muhanda umanuka i Yeruzalemu ujya i Gaza , ubu ngubu ukaba utarimo abagenzi . »
44008027	Filipo ahera ko aragenda . Ubwo Umunyetiyopiya wari icyegera cya Kandasi , umwamikazi wa Etiyopiya , akaba n’umunyabintu we , yari yaje gusengera Imana i Yeruzalemu .
44008028	Yari mu nzira ataha , yicaye mu igare rye , agenda asoma igitabo cya Izayi umuhanuzi .
44008029	Roho Mutagatifu abwira Filipo ati « Genda , wegere ririya gare . »
44008030	Filipo ariruka , yumva uwo mutware asoma mu gitabo cya Izayi umuhanuzi , aramubaza ati « Mbese aho ibyo usoma urabyumva ? »
44008031	Undi aramusubiza ati « Nabyumva nte se , ntabonye unsobanurira . » Nuko asaba Filipo kurira ngo yicare iruhande rwe .
44008032	Muri ibyo Byanditswe yahasomaga ibi ngibi « Bamushoreye nk’intama bajyanye mu ibagiro , cyangwa nk’umwana w’intama wicecekera imbere y’uwupfura ubwoya , na we ntiyaruhije abumbura umunwa .
44008033	Yacishijwe bugufi , acirwa urubanza rw’akarengane . Ni nde uzavuga iby’abazamukomokaho ? Ko ubugingo bwe bwazimanganye ku isi , nta cyo yasize . »
44008034	Uwo mutware abaza Filipo ati « Ndagusabye ngo umbwire : ni nde umuhanuzi avugaho ibi ngibi ? Ni kuri we ubwe , cyangwa se ni undi muntu yavugaga ? »
44008035	Filipo ni ko guterura , ahereye kuri iyo ngingo y’Ibyanditswe , amumenyesha Inkuru Nziza ya Yezu .
44008036	Uko bagakomeje inzira baza kugera ku mugezi , wa mutware aravuga ati « Dore amazi ! Ni iki se kandi cyambuza kubatizwa ? »
44008037	( Filipo aramusubiza ati « Niba wemera Yezu n’umutima wawe wose , birashoboka . » Undi aramubwira ati « Ndemera ko Yezu Kristu ari Umwana w’Imana . » )
44008038	Nuko ategeka ko bahagarika igare , bombi baramanuka bajya mu mazi , Filipo n’umutware , maze Filipo aramubatiza .
44008039	Bamaze kuva mu mazi Roho Mutagatifu ajyana Filipo , uwo mutware ntiyongera kumubona ukundi , ahubwo yikomereza urugendo rwe yishimye .
44008040	Naho Filipo ngo arebe , asanga ari mu mugi wa Azoti , maze yamamaza Inkuru Nziza mu migi yose yanyuragamo , kugeza ko agera i Kayizareya .
44009001	Sawuli nta kindi yatekerezaga kitari ukujujubya no kwica abigishwa ba Nyagasani . Nuko asanga umuherezabitambo mukuru ,
44009002	amusaba inzandiko zo kujya mu masengero y’i Damasi , kugira ngo nagira abo ahasanga bayobotse iyo Nzira , abagabo n’abagore , ababohe abazane i Yeruzalemu .
44009003	Nuko igihe yari mu nzira agiye kugera i Damasi , ako kanya urumuri ruturutse mu ijuru ruramugota .
44009004	Yitura hasi , maze yumva ijwi rimubwira riti « Sawuli , Sawuli ! Urantotereza iki ? »
44009005	Sawuli arabaza ati « Uri nde , Nyagasani ? » Iryo jwi rirasubiza riti « Ndi Yezu , uwo uriho utoteza !
44009006	Ariko haguruka winjire mu mugi , bari bukubwire icyo ugomba gukora . »
44009007	Bagenzi be bari kumwe mu rugendo , bari bahagaze bumiwe , kuko bumvaga ijwi ariko ntibabone umuntu .
44009008	Sawuli arabaduka , nyamara n’ubwo yabumburaga amaso , nta cyo yabonaga . Bagenzi be ni ko kumurandata bamugeza i Damasi .
44009009	Nuko ahamara iminsi itatu atabona , nta cyo arya nta n’icyo anywa .
44009010	Aho i Damasi rero hakaba umwigishwa witwaga Ananiya . Nyagasani aramubonekera , amuhamagara agira ati « Ananiya ! » Undi arasubiza ati « Ndi hano , Nyagasani ! »
44009011	Nyagasani aramubwira ati « Haguruka ujye mu muhanda witwa ’ Ugororotse ’ , ubarize kwa Yuda umuntu witwa Sawuli , ukomoka i Tarisi . Ubu ariho arasenga ,
44009012	kandi mu ibonekerwa , yabonye umuntu witwa Ananiya yinjira iwe , amuramburiraho ibiganza kugira ngo abone . »
44009013	Ananiya arasubiza ati « Nyagasani , numvise benshi bavuga iby’uwo muntu , n’inabi yose yagiriye abatagatifujwe bawe b’i Yeruzalemu ,
44009014	kandi n’ino ahafite ububasha yahawe n’abatware b’abaherezabitambo , kugira ngo abohe abiyambaza izina ryawe bose . »
44009015	Ariko Nyagasani aramubwira ati « Genda ! Kuko uwo muntu ari igikoresho cyanjye nitoranyirije , kugira ngo amenyekanishe izina ryanjye imbere y’abanyamahanga , imbere y’abami n’imbere y’Abayisraheli .
44009016	Ni jye ubwanjye uzamwereka uburyo bwose azagomba kubabazwa , ahorwa izina ryanjye . »
44009017	Nuko Ananiya aragenda , yinjira mu nzu , amuramburiraho ibiganza , maze aramubwira ati « Sawuli muvandimwe ! Nyagasani Yezu wakubonekeye mu nzira uza ino yakuntumyeho , kugira ngo wongere kubona kandi wuzuremo Roho Mutagatifu . »
44009018	Ako kanya , utuntu dusa n’udushishwa duhubuka mu maso ye , yongera kubona maze ahera ko arabatizwa .
44009019	Amaze kurya , yongera kugira intege . Sawuli amarana iminsi mike n’abigishwa b’i Damasi ,
44009020	maze atangira adatinze kwamamaza mu masengero ko Yezu ari Umwana w’Imana .
44009021	Abamwumvaga bose baratangaraga , maze bakabaza bati « Mbese uyu si we wajujubyaga i Yeruzalemu abiyambaza iryo zina ? Hanyuma se ntiyazanywe ino no kubaboha , kugira ngo abashyikirize abatware b’abaherezabitambo ? »
44009022	Ariko Sawuli arushaho gukomera , agatsinda impaka Abayahudi batuye i Damasi , abemeza ko Yezu ari we Kristu .
44009023	Hashize igihe kinini Abayahudi bajya inama yo kumwica .
44009024	Nyamara Sawuli aza kumenya ubwo bugambanyi bwabo , bugeza aho kurinda amarembo y’umugi ijoro n’amanywa , ngo babone uko bamwica .
44009025	Ariko nijoro abigishwa be baramucikisha , bamwururukiriza ku nkike y’umugi , bamumanuriye mu gitebo .
44009026	Sawuli ageze i Yeruzalemu , agerageza kwegera abigishwa ; ariko bose bakamutinya , kuko batemeraga ko na we ari umwigishwa koko .
44009027	Nuko Barinaba aramujyana , amushyikiriza Intumwa , azitekerereza uko yabonanye na Nyagasani mu nzira n’uko yamubwiye , n’ukuntu i Damasi yigishije mu izina rya Yezu ashize amanga .
44009028	Nuko Sawuli agumana na bo , akagenda hose muri Yeruzalemu nta cyo yishisha , ari na ko yigisha mu izina rya Yezu ashize amanga .
44009029	Yakundaga kuganira n’Abayahudi bavugaga ikigereki kandi akajya impaka na bo ; ariko bo bagashaka kumwica .
44009030	Abavandimwe ngo babimenye , baramuherekeza bamugeza i Kayizareya , maze bamwohereza i Tarisi .
44009031	Ubwo Kiliziya yariho mu mahoro muri Yudeya yose , muri Galileya no muri Samariya , ishinga imizi kandi ikomeza kubaha Nyagasani , bityo irushaho kujya mbere ikomejwe na Roho Mutagatifu .
44009032	Ubwo rero Petero wazengurukaga igihugu cyose , aza kugera no ku batagatifujwe bari batuye i Lida .
44009033	Ahasanga umuntu witwa Eneya , wari umaze imyaka umunani atabyuka , kubera ubumuga .
44009034	Petero aramubwira ati « Eneya , Yezu Kristu aragukijije . Haguruka wisasire uburiri bwawe ! » Uwo mwanya arahaguruka .
44009035	Nuko abaturage bose b’i Lida n’abo mu kibaya cya Saroni babibonye , bayoboka Nyagasani .
44009036	Ubwo i Yope hakaba umwigishwakazi witwa Tabita , mu kigereki rikaba Doruka . Yakoraga ibikorwa byiza byinshi , kandi agatanga n’imfashanyo y’abakene .
44009037	Muri iyo minsi aza gufatwa n’indwara , maze arapfa . Bamaze kuhagira umurambo we , bawurambika mu cyumba cyo mu nzu yo hejuru .
44009038	Kuko rero Lida yari bugufi bw’i Yope , abigishwa bakaba barumvise ko Petero ariho ari , bamutumaho abantu babiri kumubwira bati « Ntutindiganye kuza iwacu . »
44009039	Petero ahaguruka uwo mwanya , ajyana na bo . Akihagera , bamujyana muri cya cyumba cyo mu nzu yo hejuru , abapfakazi bose bari bamukikije barira , bereka Petero amakanzu n’ibishura Doruka yadodaga akiri kumwe na bo .
44009040	Nuko Petero aheza abantu bose , arapfukama arasenga ; hanyuma ahindukirira umurambo aravuga ati « Tabita , haguruka ! » Nuko ngo abumbure amaso abona Petero , areguka maze aricara .
44009041	Petero amuhereza ikiganza aramuhagurutsa ; ni ko guhamagara abatagatifujwe n’abapfakazi , aramubereka ari mutaraga .
44009042	Iyo nkuru imenyekana i Yope hose , bituma abantu benshi bemera Nyagasani .
44009043	Nuko Petero amara iminsi myinshi i Yope , acumbitse kwa Simoni w’umukannyi .
44010001	I Kayizareya hakaba umuntu witwa Koruneli , wari umutegeka w’abasirikare bo mu mutwe witwa « uw’Ubutaliyani » .
44010002	Yari umuntu wubaha kandi agatinya Imana , we n’urugo rwe rwose , akagirira ubuntu bwinshi rubanda kandi agasenga Imana ubudasiba .
44010003	Nuko umunsi umwe , nko ku isaha ya cyenda y’amanywa , arabonekerwa : abona umumalayika w’Imana yinjira iwe , maze aramubwira ati « Koruneli ! »
44010004	Undi amuhanga amaso , ubwoba buramutaha , ni ko gusubiza ati « Ni iki se , Nyagasani ? » Umumalayika aramubwira ati « Amasengesho yawe n’ubuntu bwawe byageze ku Mana , ntibyibagirwa .
44010005	None rero , ohereza abantu i Yope utumize umuntu witwa Simoni , wahimbwe irya Petero .
44010006	Acumbitse ku wundi muntu witwa Simoni w’umukannyi , utuye mu rugo ruri iruhande rw’inyanja . »
44010007	Umumalayika bavuganaga ngo amare kugenda , Koruneli ahamagaza abantu babiri bo mu rugo rwe , n’umusirikare umukoreye igihe kirekire kandi wubaha Imana ;
44010008	amaze kubatekerereza byose , abohereza i Yope .
44010009	Bukeye bw’uwo munsi , ba bantu bakiri mu nzira ahajya kwegera umugi , ubwo na Petero akaba yazamutse ajya ahitaruye hejuru y’igisenge cy’inzu gusenga ; hari nka saa sita .
44010010	Nuko aza gusonza yifuza kurya . Igihe rero bakimutegurira ibyo kurya , ahera ko atwarwa .
44010011	Abona ijuru rirakingutse , hamanuka ikintu kimeze nk’umwenda munini gifashwe mu mfuruka enye , cyururuka kigana ku isi .
44010012	Muri uwo mwenda harimo inyamaswa zose z’amaguru ane , ibikururuka ku butaka n’ibiguruka mu kirere .
44010013	Nuko yumva ijwi rimubwira riti « Petero , haguruka wice maze urye . »
44010014	Petero arasubiza ati « Oya , Nyagasani ! Nabera sindarya icyanduye cyangwa igihumanya . »
44010015	Rya jwi rero ryongera kumubwira ku ncuro ya kabiri , riti « Icyo Imana yahumanuye ntukacyite icyanduye ! »
44010016	Ibyo biba incuro eshatu , maze cya kintu gisubizwa mu ijuru .
44010017	Nuko igihe Petero akibaza iby’iryo bonekerwa n’icyo rishaka kuvuga , aboherejwe na Koruneli baba barayoboza urugo rwa Simoni , bahagarara ku marembo .
44010018	Barahamagara kugira ngo bamenye ko Simoni , wahimbwe irya Petero , acumbitse muri urwo rugo .
44010019	Petero yari akibaza iby’ibonekerwa rye , ariko Roho aramubwira ati « Dore hari abantu batatu bagushaka .
44010020	Manuka rero ujyane na bo nta kugingimiranya , kuko ari jyewe ubohereje . »
44010021	Petero aramanuka asanga ba bantu , maze arababwira ati « Uwo mushaka ni jye . Muragenzwa n’iki ? »
44010022	Baramusubiza bati « Twatumwe n’umutegeka w’abasirikare witwa Koruneli , umuntu w’intungane , utinya Imana kandi agashimwa n’umuryango wose w’Abayahudi . Yabwiwe rero n’umumalayika mutagatifu kugutumira , kugira ngo yumve ibyo umubwira . »
44010023	Nuko Petero abinjiza mu nzu , arabacumbikira . Bukeye , arahaguruka ajyana na bo , aherekejwe na bamwe mu bavandimwe b’i Yope .
44010024	Ku munsi ukurikiyeho , Petero agera i Kayizareya , asanga Koruneli abategereje , yatumiye bene wabo n’incuti ze z’amagara .
44010025	Petero ngo ajye kwinjira , Koruneli aramusanganira agwa hasi imbere ye aramupfukamira .
44010026	Nuko Petero aramuhagurutsa , amubwira ati « Haguruka ! Nanjye ndi umuntu nkawe . »
44010027	Nuko yinjirana na Koruneli baganira , asanga hateraniye abantu benshi ,
44010028	maze arababwira ati « Muzi ko ku Muyahudi bibujijwe kugirana umubano cyangwa se umushyikirano n’abanyamahanga . Nyamara Imana yanyeretse ko nta muntu n’umwe nkwiriye kunena cyangwa ngo mwite uwahumanye .
44010029	Ni na cyo cyatumye untumira nkaza ntashidikanya . None rero ndashaka kumenya impamvu yatumye untumira . »
44010030	Koruneli arasubiza ati « Hashize iminsi itatu , icyo gihe nari mu nzu yanjye nsenga , hari nko ku isaha ya cyenda y’amanywa . Uwo mwanya , umuntu wambaye imyenda irabagirana ahagarara imbere yanjye ,
44010031	maze arambwira ati ’ Koruneli , isengesho ryawe ryakiriwe n’ubuntu bwawe buribukwa mu maso y’Imana .
44010032	Wohereze rero abantu i Yope , utumire Simoni uhimbwa irya Petero aze hano . Acumbitse mu rugo rwa Simoni w’umukannyi , iruhande rw’inyanja ’ .
44010033	Mpera ko rero ngutumaho , nawe ugize neza kuko uje . None ubu dukoraniye imbere yawe , kugira ngo twumve icyo Nyagasani yagutegetse kutubwira cyose . »
44010034	Nuko Petero aterura agira ati « Noneho numvise mu by’ukuri ko Imana itarobanura ,
44010035	ahubwo inyurwa n’umuntu wa buri hanga iryo ari ryo ryose uyitinya kandi agaharanira ubutungane .
44010036	Ubwo butumwa bwayo yabwoherereje Abayisraheli , ari bwo Inkuru Nziza y’amahoro bazaniwe na Yezu Kristu , Umutegetsi w’abantu bose .
44010037	Mwese muzi ibyabaye muri Yudeya yose , bihereye mu Galileya nyuma ya batisimu Yohani yigishaga .
44010038	Muzi n’ibya Yezu w’i Nazareti : ukuntu Imana yamusize amavuta y’ubutore ibigirishije Roho Mutagatifu , ikamuha n’ububasha ; n’uko yagendaga agira neza aho anyuze hose , akiza abahanzweho na Sekibi bose , kuko Imana yari kumwe na we .
44010039	Natwe rero turi abahamya b’ibyo yakoze mu gihugu cy’Abayahudi kimwe n’i Yeruzalemu . Bamwishe bamumanitse ku giti ,
44010040	ariko Imana yamuzuye ku munsi wa gatatu , imuha no kwigaragaza ;
44010041	atari kuri rubanda rwose , ahubwo ku bahamya batoranyijwe n’Imana hakiri kare , twebwe abariye kandi tukanywa kumwe na we aho amariye kuzuka mu bapfuye .
44010042	Nuko adutegeka kwamamaza no guhamya muri rubanda ko ari we washyizweho n’Imana kuba umucamanza w’abazima n’abapfuye ;
44010043	abahanuzi bose bemeza ko umwemera wese azaronka imbabazi z’ibyaha , abikesha ububasha bw’izina rye . »
44010044	Petero akivuga ibyo , Roho Mutagatifu amanukira ku bumvaga iryo jambo bose .
44010045	Nuko abemera bo mu bagenywe bari baraherekeje Petero batangazwa no kubona ingabire ya Roho Mutagatifu yasesekaye no ku banyamahanga .
44010046	Koko rero , bumvaga abo bantu bavuga mu ndimi kandi bakuza Imana . Petero ni ko kungamo ati
44010047	« Hari uwashobora se kubuza aba bantu kubatirishwa amazi , kandi na bo bahawe Roho Mutagatifu kimwe natwe ? »
44010048	Nuko ategeka ko bababatiza mu izina rya Yezu Kristu . Maze basaba Petero kugumana na bo iminsi mike .
44011001	Intumwa n’abavandimwe bari muri Yudeya bari barumvise ko n’abanyamahanga bakiriye ijambo ry’Imana .
44011002	Petero rero ngo agaruke i Yeruzalemu , abagenywe batangira kumugisha impaka , bagira bati
44011003	« Ubonye ngo uragenderera abatagenywe kandi ugasangira na bo ! »
44011004	Nuko Petero abatekerereza uko byose byagenze , nta cyo aciyeho , agira ati
44011005	« Nari mu mugi w’i Yope ndiho nsenga , nza gutwarwa , maze mbona mu ijuru ikintu kimeze nk’umwenda munini , gifashwe mu mfuruka enye cyururuka gituruka mu ijuru , maze kiza kinsanga .
44011006	Uko nakagihanze amaso , nitegereje mbona inyamaswa z’amaguru ane zo ku isi , ibikoko by’inkazi , ari ibikururuka ku butaka ari n’ibiguruka mu kirere .
44011007	Nuko numva ijwi rimbwira riti ’ Petero , haguruka wice maze urye ! ’
44011008	Ni ko gusubiza nti « Oya , Nyagasani ! Nabera sinigeze nasamira icyanduye cyangwa igihumanya . ’
44011009	Ijwi rituruka mu ijuru ryongera kumbwira riti ’ Icyo Imana yahumanuye , ntukacyite icyanduye . ’
44011010	Ibyo biba incuro eshatu , hanyuma byose bisubizwa mu ijuru .
44011011	Ako kanya , abantu batatu bari baturutse i Kayizareya bantumweho , baba bahagaze ku rugo nari ncumbitsemo .
44011012	Roho Mutagatifu ambwira kujyana na bo nta gushidikanya . Aba bavandimwe batandatu muruzi ni bo bamperekeje , nuko twinjira mu nzu y’uwo muntu .
44011013	Ubwo adutekerereza ukuntu yabonye umumalayika wamubonekeye mu nzu ye , akamubwira ati ’ Wohereze abantu i Yope , utumire Simoni uhimbwa irya Petero .
44011014	Azakubwira amagambo azagukiza , wowe n’urugo rwawe rwose . ’
44011015	Igihe rero nteruye kuvuga , Roho Mutagatifu abamanukiraho nk’uko natwe yatumanukiyeho mu ntangiriro .
44011016	Ubwo nahise nibuka ijambo rya Nyagasani yavuze ati ’ Yohani yabatirishije amazi , naho mwebwe muzabatirizwa muri Roho Mutagatifu . ’
44011017	Niba se Imana yarahaye abo bantu ingabire imwe natwe igihe twemeye Nyagasani Yezu Kristu , jyewe rero nari nde wo kuburizamo umugambi w’Imana ? »
44011018	Bumvise ibyo baratuza , bakuza Imana bavuga bati « Noneho Imana yahaye n’abanyamahanga kwisubiraho kugira ngo baronke ubugingo ! »
44011019	Nyamara , abari batatanyijwe n’ibitotezo byavutse igihe cya Sitefano , baragenda bagera muri Fenisiya , i Shipure n’i Antiyokiya , ntibagira undi batangariza ijambo ry’Imana , uretse Abayahudi bonyine .
44011020	Ariko bamwe muri bo bakomoka muri Shipure no muri Sireni bageze i Antiyokiya , bamenyesha n’Abagereki Inkuru Nziza ya Nyagasani Yezu .
44011021	Ububasha bwa Nyagasani burabakomeza , bigatuma umubare w’abahinduka bakamwemera urushaho kwiyongera .
44011022	Iyo nkuru iza kugera kuri Kiliziya y’i Yeruzalemu , maze bohereza Barinaba i Antiyokiya .
44011023	Ngo agereyo , abona ineza Imana yari yabagiriye , biramushimisha . Nuko arabihanangiriza ngo bizirike kuri Nyagasani babikuye ku mutima .
44011024	Koko rero , Barinaba yari umunyangeso nziza , wuzuye Roho Mutagatifu n’ukwemera . Bityo abantu benshi biyongera ku bemera Nyagasani .
44011025	Nuko Barinaba ajya i Tarisi gushaka Sawuli ;
44011026	ahamusanze amuzana i Antiyokiya . Bahamara umwaka wose bakorera iyo Kiliziya kandi bigisha inteko nyamwinshi y’abantu . Aho i Antiyokiya nyine , ni ho abigishwa bitiwe bwa mbere na mbere « Abakristu » .
44011027	Icyo gihe , abahanuzi bamanuka i Yeruzalemu bajya i Antiyokiya .
44011028	Umwe muri bo witwaga Agabo , amurikiwe na Roho Mutagatifu , ahanura ko inzara ikomeye igiye gutera ku isi yose — ari yo yateye ku ngoma ya Kalawudiyo — .
44011029	Abigishwa rero , biyemeza gufasha abavandimwe batuye muri Yudeya , bakurikije na none amikoro ya buri muntu .
44011030	Koko babigenza batyo , maze izo mfashanyo bazoherereza abakuru b’ikoraniro , zijyanwa na Barinaba na Sawuli .
44012001	Icyo gihe , umwami Herodi atangira kugirira nabi bamwe muri Kiliziya ,
44012002	yicisha inkota Yakobo , umuvandimwe wa Yohani .
44012003	Abonye ko ibyo bishimishije Abayahudi , yongera no gufata Petero , — ubwo hakaba mu minsi mikuru y’imigati idasembuye — .
44012004	Amaze kumufata amushyira mu buroko , ategeka amatsinda ane , rimwe rigizwe n’abasirikare bane , kumurinda . Yashakaga kumuhingutsa imbere ya rubanda nyuma y’umunsi mukuru wa Pasika .
44012005	Petero aguma mu buroko , ariko Kiliziya ikamusabira ku Mana ubudatuza .
44012006	Herodi araye ari bumutange ngo acirwe urubanza , muri iryo joro Petero akaba arasinziriye , akikijwe n’abasirikare babiri kandi aboheshejwe iminyururu ibiri , n’abarinzi bahagaze mu mwanya wabo imbere y’umuryango .
44012007	Ako kanya , umumalayika wa Nyagasani arahatunguka , maze urumuri rutangaza muri ubwo buroko . Uwo mumalayika akomanga Petero mu mbavu , amukangura amubwira ati « Haguruka bwangu ! » Iminyururu ihita imuva ku maboko , iragwa .
44012008	Umumalayika aramubwira ati « Kenyera , wambare n’inkweto zawe ! » Abigenza atyo , maze umumalayika yongera kumubwira ati « Ifubike igishura cyawe , maze unkurikire ! »
44012009	Nuko Petero asohoka amukurikiye , ariko atazi ko ibyakorwaga n’umumalayika ari ukuri , ahubwo akibwira ko ari inzozi yarose .
44012010	Banyura ku barinzi ba mbere , hanyuma no ku ba kabiri , maze bagera ku rugi rw’icyuma rwerekeraga mu mugi ; rurikingura ubwarwo . Barasohoka barenga umuhanda umwe , ako kanya umumalayika amusiga aho .
44012011	Nuko Petero ngo agarure umutima , aravuga ati « Noneho menye by’ukuri ko Nyagasani yohereje umumalayika we , akangobotora mu biganza bya Herodi kandi akankiza n’imihigo yose y’imbaga y’Abayahudi . »
44012012	Amaze kumva ibyo ari byo , ajya kwa Mariya nyina wa Yohani bitaga Mariko , aho abantu benshi bari bateraniye basenga .
44012013	Petero akomanga ku rugi rw’irembo , umukobwa w’umuja witwaga Roda ajya kumva uwo ari we .
44012014	Amenya ijwi rya Petero , ariko ibyishimo bimubuza gukingura , ahubwo yirukanka ajya mu nzu kumenyesha abandi ko Petero ahagaze inyuma y’irembo .
44012015	Ariko bo baramubwira bati « Wasaze ! » Ababwira akomeje ko ari ko bimeze . Nuko baravuga bati « Ni umumalayika we !
44012016	Nyamara Petero yakomezaga gukomanga , bigeze aho baza gukingura , basanze ari we , barumirwa .
44012017	Abacecekesha ikiganza , maze abatekerereza uburyo Nyagasani yamukuye mu buroko , hanyuma arababwira ati « Nimujye kubimenyesha Yakobo n’abavandimwe . » Nuko arahava , yigira ahandi hantu .
44012018	Bukeye , haba impagarara nyinshi mu basirikare , bibaza uko Petero byamugendekeye .
44012019	Herodi amushakisha hose ariko ntiyamubona , ni bwo rero abanje kubaza abarinzi , hanyuma ategeka ko babica . Birangiye , Herodi ava mu Yudeya , ajya i Kayizareya ahamara iminsi .
44012020	Herodi yari arakariye cyane abantu b’i Tiri n’i Sidoni . Nuko bo bahuza umugambi baramusanga , maze ku bw’inkunga y’uwitwa Bulasito , umutware w’abanyanzu b’ibwami bari bamaze guhongerera , basaba umwami amahoro kuko bahahiraga mu gihugu cye .
44012021	Ku munsi wari wemejwe , Herodi yambara imyambaro ye ya cyami , yicara ku ntebe ahirengeye , maze afata ijambo abwira rubanda .
44012022	Igihe rubanda bariho bamushimagiza bagira bati « Noneho ni ijwi ry’Imana , si iry’umuntu » ,
44012023	ako kanya umumalayika wa Nyagasani aramukubita , agwa inyo arapfa , kuko atari yahaye Imana icyubahiro .
44012024	Nyamara ijambo ry’Imana rirushaho gukura no kwamamara .
44012025	Naho Barinaba na Sawuli barangije umurimo wabo i Yeruzalemu , bagarukana na Yohani bitaga Mariko .
44013001	Muri Kiliziya y’i Antiyokiya hari abahanuzi n’abigisha , ari bo Barinaba , Simewoni bitaga « Umwirabura » na Lusiyusi w’i Sireni , Manaheni wari warareranywe n’umwami Herodi , na Sawuli .
44013002	Igihe bari bateraniye gusenga kandi basibye kurya , Roho Mutagatifu arababwira ati « Barinaba na Sawuli nimubashyire ukwabo , bajye gukora umurimo nabahamagariye . »
44013003	Nuko bamaze gusiba kurya no kwambaza , babaramburiraho ibiganza , barabohereza .
44013004	Ubwo Barinaba na Sawuli batumwe na Roho Mutagatifu , bamanukira i Selewukiya , aho bafatiye ubwato berekeza mu kirwa cya Shipure .
44013005	Bageze i Salamina , bamamaza ijambo ry’Imana mu masengero y’Abayahudi . Ubwo bari kumwe na Yohani , umufasha wabo .
44013006	Bamaze kwambukiranya ikirwa cyose kugera i Pafo , bahasanga umupfumu w’ingirwamuhanuzi , akaba Umuyahudi witwaga Bariyezu ,
44013007	wabaga kwa Serigiyo Pawulo wategekaga icyo kirwa , akaba n’umuntu w’umunyabwenge . Uwo mutegetsi atumira Barinaba na Sawuli , maze abagaragariza ko yifuza kumva ijambo ry’Imana .
44013008	Nyamara uwo mupfumu Elimasi , — kuko ari ko izina rye risobanurwa — arabatambamira , ashaka uko yayobya uwo mutegetsi ngo amubuze kwemera .
44013009	Nuko Sawuli , ari we Pawulo , yuzura Roho Mutagatifu , amuhanga amaso
44013010	maze aramubwira ati « Yewe muntu wuzuyemo uburiganya n’amahugu , mwana wa Sekinyoma , mwanzi w’icyitwa ubutungane cyose , uzahereza he gusiba amayira atunganye ya Nyagasani ?
44013011	Noneho ahasigaye , ngiki ikiganza cya Nyagasani hejuru yawe : ugiye kuba impumyi umare igihe utabona izuba . » Ako kanya afatwa n’umwijima w’icuraburindi , arindagira ashaka uwamurandata .
44013012	Wa mutegetsi ngo abone ibibaye , atangazwa n’inyigisho za Nyagasani , nuko aremera .
44013013	Pawulo na bagenzi be bafatira ubwato i Pafo , bambuka bajya i Perige ho muri Pamfiliya . Nuko Yohani atandukana na bo , yisubirira i Yeruzalemu .
44013014	Bo rero ngo bave i Perige , barakomeza bagera i Antiyokiya ho muri Pisidiya . Ku isabato , binjira mu isengero baricara .
44013015	Nyuma y’isomo ryo mu gitabo cy’Amategeko n’Abahanuzi , abatware b’isengero babatumaho bati « Bavandimwe , niba hari amagambo mufite yashishikaza rubanda , ngaho nimuvuge ! »
44013016	Nuko Pawulo arahaguruka , amaze kubacecekesha ikiganza , araterura ati « Bayisraheli , namwe abatinya Imana , nimunyumve .
44013017	Imana ya Israheli , umuryango wacu , yitoreye abasekuruza bacu , ibaha kororoka igihe bari abasuhuke mu gihugu cya Misiri . Hanyuma ihabavanisha ububasha bwayo bukomeye ,
44013018	ibitaho mu myaka mirongo ine yose bamaze mu butayu .
44013019	Nuko imaze kwimura amahanga arindwi mu gihugu cya Kanahani , ibagabira icyo gihugu ho umurage .
44013020	Ibyo byose byamaze imyaka igera kuri magana ane na mirongo itanu . Hanyuma ibaha abacamanza kugera kuri Samweli , umuhanuzi .
44013021	Ni bwo basabye umwami , Imana ibaha Sawuli mwene Kishi wo mu muryango wa Benyamini , amara imyaka mirongo ine ku ngoma .
44013022	Imana imaze kumuhigika , ishyiraho Dawudi ngo ababere umwami , ari na we yatanzeho icyemezo iti ’ Nabonye Dawudi mwene Yese , umuntu unguye ku mutima , uzakora ibyo nshaka byose . ’
44013023	Mu rubyaro rwe , nk’uko Imana yari yarabimusezeranyije , ni ho yakuye Yezu , Umukiza wa Israheli .
44013024	Mbere y’ukuza kwe , Yohani yatangarije Abayisraheli bose batisimu yo kwisubiraho .
44013025	Nuko ajya kurangiza ubutumwa bwe , aravuga ati ’ Nta bwo ndi uwo mukeka ! Ahubwo hari ugiye kuza ankurikiye , nkaba ntakwiriye no guhambura udushumi tw’inkweto ze . ’
44013026	Bavandimwe , mwaba urubyaro rwa Abrahamu cyangwa se mwaba abatinya Imana , iri jambo ry’umukiro ni mwe ryohererejwe .
44013027	Koko rero , abaturage b’i Yeruzalemu n’abatware babo birengagije Yezu ; maze mu kumucira urubanza , barangiza batyo ibyo abahanuzi bavuze , bisomwa kuri buri sabato .
44013028	N’ubwo batabonye impamvu n’imwe yo kumwicisha , basabye Pilato ngo amwice .
44013029	Bamaze kurangiza ibyari byaramwanditsweho byose , bamumanura ku musaraba maze bamushyira mu mva .
44013030	Ariko Imana yamuzuye mu bapfuye ,
44013031	amara iminsi myinshi abonekera abari barazamukanye na we kuva muri Galileya kugera i Yeruzalemu , ari na bo bahamya babyo muri rubanda kugeza na n’ubu .
44013032	Natwe rero turabamenyesha iyo Nkuru Nziza : iryo Sezerano Imana yagiranye n’abasekuruza bacu ,
44013033	yararidusohoreje twebwe abana babo , igihe yazuraga Yezu nk’uko byanditswe muri zaburi ya kabiri ngo ’ Uri umwana wanjye , nakwibyariye uyu munsi . ’
44013034	Iby’uko yamuzuye mu bapfuye , akaba adashobora gusubira mu bushanguke , Imana yabivuze muri aya magambo , iti ’ Nzabaha ibyiza nasezeranyije Dawudi , ku buryo budasubirwaho . ’
44013035	Ni cyo gituma n’ahandi havugwa ngo ’ Ntuzareka Intungane yawe imenyana n’ubushanguke . ’
44013036	Dawudi akiriho yarangije ugushaka kw’Imana , arasaza maze ashyingurwa hamwe n’abasekuruza be kandi yarashangutse .
44013037	Nyamara uwo Imana yazuye , we ntarakamenyana n’ubushanguke .
44013038	Nimumenye rero , bavandimwe , ko ari ku bwe mwamenyeshejwe ibabarirwa ry’ibyaha , n’ubwo butungane mutashoboye kubona mu Mategeko ya Musa ,
44013039	uwemera wese akabuherwa muri we .
44013040	Muririnde rero mutagubwaho n’ibyavuzwe n’abahanuzi bagira bati
44013041	’ Nimurebe , mwa banyagasuzuguro mwe , nimutangare maze bibatere gutatana . Koko rero muri iki gihe cyanyu , ngiye gukora igikorwa mutabasha kwemera , n’ubwo hagira ukibabwira ! ’ »
44013042	Pawulo na Barinaba basohotse , abo bantu babasaba ko ku isabato itaha bazongera kubabwira ayo magambo .
44013043	Ikoraniro rimaze gusezererwa , benshi mu Bayahudi no mu banyamahanga bayobotse idini yabo baherekeza Pawulo na Barinaba . Bo rero bakomeza kubaganiriza babashishikariza gukomera ku ngabire y’Imana .
44013044	Ku isabato yakurikiyeho , hafi umugi wose urakorana kugira ngo bumve ijambo ry’Imana .
44013045	Abayahudi rero , ngo babone icyo kivunge cy’abantu , bagira ishyari , ni ko guhinyura ibyo Pawulo yavugaga , babisebya .
44013046	Nuko Pawulo na Barinaba bavuga nta cyo bishisha , bati « Byari ngombwa ko ari mwe mubanza gushyikirizwa ijambo ry’Imana ! None ubwo muryamaganye , mukabona ko mwebwe ubwanyu mudakwiye ubugingo buhoraho , ngaho rero twisangiye abanyamahanga .
44013047	Ni na ko Nyagasani yadutegetse agira ati ’ Nagushyiriyeho kuba urumuri rw’amahanga , kugira ngo uzajyane ijambo ry’umukiro kugeza aho isi igarukira . ’ »
44013048	Abanyamahanga babyumvise barishima , basingiza ijambo rya Nyagasani , n’abari baragenewe ubugingo bose baremera .
44013049	Nuko ijambo rya Nyagasani ryogera muri icyo gihugu cyose ,
44013050	ariko Abayahudi boshya abagore b’abapfasoni bubahaga Imana , kimwe n’abanyacyubahiro bo muri uwo mugi , babateza Pawulo na Barinaba ngo babatoteze , kugeza ubwo babamenesha mu gihugu cyabo .
44013051	Na bo ngo bamare kwihungura umukungugu wo mu birenge byabo , barawubasigira maze bajya mu mugi witwa Ikoniyo .
44013052	Abigishwa b’aho basigaye buzuye ibyishimo na Roho Mutagatifu .
44014001	Aho Ikoniyo na ho ni ko byagenze . Pawulo na Barinaba binjiye mu isengero ry’Abayahudi , baravuga ku buryo Abayahudi n’Abagereki benshi bemeye .
44014002	Ariko bamwe mu Bayahudi bari banze kwemera , batera imidugararo mu banyamahanga , baboshya kugirira nabi abavandimwe .
44014003	Pawulo na Barinaba bahamara igihe kirekire , bakigisha bashize amanga kuko bari biringiye Nyagasani wahamyaga ukuri kw’amagambo yabo , abaha gukora ibimenyetso n’ibitangaza bikomeye .
44014004	Abatuye uwo mugi rero bicamo ibice : bamwe bajya ku ruhande rw’Abayahudi , abandi ku rw’Intumwa .
44014005	Nuko abanyamahanga n’Abayahudi bajya inama n’abatware babo ngo bagirire nabi Intumwa , bazitere amabuye .
44014006	Pawulo na Barinaba babimenye , bashaka ubuhungiro mu migi ya Lisitiri na Deribe yo muri Likawoniya , no mu turere tuyikikije .
44014007	Na ho bakomeza kwamamaza Inkuru Nziza .
44014008	Nuko i Lisitiri hakaba umuntu waremaye ibirenge , kuko yari yaravukanye ubumuga , atigeze atambuka .
44014009	Umunsi umwe , yari ateze amatwi Pawulo yigisha , Pawulo na we amwitegereje , abona ko afite ukwemera guhagije kugira ngo akire ,
44014010	amubwira mu ijwi riranguruye ati « Haguruka , uhagarare wemye ! » Umuntu arabaduka , aragenda .
44014011	Rubanda rero ngo babone ibyo Pawulo amaze gukora , batera hejuru bavuga mu rurimi rwabo kavukire rwo muri Likawoniya , bati « Imana zisa n’abantu zaje muri twe ! »
44014012	Nuko Barinaba bamwita « Zewusi » , naho Pawulo bamwita « Herimesi » , kuko ari we wakundaga gufata ijambo .
44014013	Nuko umuherezabitambo w’ikigirwamana Zewusi , ( ingoro yacyo ikaba yari ku irembo ry’umugi ) , azana ibimasa bitatse indabyo abishyira imbere y’irembo , kuko yashakaga we na rubanda , gutura igitambo .
44014014	Ariko Pawulo na Barinaba , ngo bumve iyo nkuru , bashishimura imyambaro yabo maze biroha muri rubanda batera hejuru , bati
44014015	« Ibyo mukora ni ibiki ? Natwe turi abantu nkamwe . Inkuru Nziza tubamenyesha , irabasaba ko mwigizayo ayo manjwe , ngo mugarukire Imana Nzima yaremye ijuru n’isi , inyanja n’ibiyirimo byose .
44014016	Mu bihe byo hambere , yaretse amahanga yose akora ibyo yishakiye ;
44014017	nyamara ntiyaretse gutanga ibimenyetso bihamya ubugiraneza bwayo : ibaha imvura n’ibihe by’uburumbuke , ikabahaza ibibatunga , n’imitima yanyu ikayuzuza ibyishimo . »
44014018	Ayo magambo yabo atuma rubanda batuza ariko bigoranye , bityo bareka kubatura igitambo .
44014019	Nuko haza kwaduka Abayahudi baturutse Antiyokiya n’Ikoniyo , bigarurira rubanda . Batera Pawulo amabuye , hanyuma bamukururira hirya y’umugi bibwira ko yapfuye .
44014020	Ariko igihe abigishwa bari bamukikije , arahaguruka asubira mu mugi . Bukeye ajyana na Barinaba i Deribe .
44014021	Ngo bamare kwamamaza Inkuru Nziza muri uwo mugi no kuhabona abigishwa benshi , bahera ko basubira i Lisitiri , Ikoniyo n’i Antiyokiya .
44014022	Bakomezaga umutima w’abigishwa , bakabatera umwete ngo bakomere mu kwemera , bababwira bati « Ni ngombwa ko tunyura mu magorwa menshi , kugira ngo tubone kwinjira mu Ngoma y’Imana . »
44014023	Nuko bashyiraho abakuru muri buri Kiliziya , bamaze gusenga no gusiba kurya , babaragiza Nyagasani bari baremeye .
44014024	Hanyuma bambukiranya akarere ka Pisidiya , bagera muri Pamfiliya .
44014025	Bamaze kwamamaza ijambo ry’Imana i Perige , bamanuka berekeza Ataliya .
44014026	Bahavuye , bajya mu bwato berekeza Antiyokiya , ari na wo mugi bari baraturutsemo , ubwo abavandimwe babo babaragizaga Imana , babasabira kuzatunganya uwo murimo nyine bari bamaze kurangiza .
44014027	Bagezeyo , bakoranya Kiliziya , babatekerereza ibyo Imana yari yakoranye na bo byose , ariko cyane cyane ko yugururiye abanyamahanga irembo ry’ukwemera .
44014028	Nuko bamarana iminsi n’abigishwa .
44015001	Nuko abantu bamwe bavuye muri Yudeya , baza bigisha abavandimwe bo muri Antiyokiya bati « Niba mutigenyesheje uko Musa yabitegetse , ntimushobora gukizwa . »
44015002	Nuko havuka amakimbirane n’impaka zikomeye kuri Pawulo na Barinaba bavuguruza abo bantu ; ni ko kwemeza ko Pawulo na Barinaba hamwe n’abandi muri bo , bajya i Yeruzalemu kureba Intumwa n’abakuru b’ikoraniro , bakabagisha inama kuri icyo kibazo .
44015003	Nuko Kiliziya ya Antiyokiya ibafasha ku byo bakeneye mu rugendo , banyura muri Fenisiya na Samariya babatekerereza iby’uguhinduka kw’abanyamahanga , maze iyo nkuru itera abavandimwe bose ibyishimo byinshi .
44015004	Bageze i Yeruzalemu , Kiliziya y’aho irabakira hamwe n’Intumwa n’abakuru b’ikoraniro , hanyuma babatekerereza ibyo Imana yakoranye na bo byose .
44015005	Ariko bamwe mu bemeye bo mu gatsiko k’Abafarizayi batera hejuru bati « Ni ngombwa ko abo banyamahanga bagenywa , kandi bagategekwa kubahiriza Amategeko ya Musa . »
44015006	Intumwa n’abakuru b’ikoraniro bateranira hamwe , kugira ngo basuzume icyo kibazo .
44015007	Bamaze kujya impaka z’urudaca , Petero ni ko guhaguruka , arababwira ati « Bavandimwe , muzi ko kuva mu ntangiriro Imana yantoranyije muri mwe , kugira ngo namamaze Inkuru Nziza mu banyamahanga , maze na bo baremera .
44015008	Ndetse n’Imana imenya imitima yabitangiye icyemezo , igihe ibahaye Roho Mutagatifu kimwe natwe .
44015009	Ntiyabatandukanyije natwe , imitima yabo yayisukurishije ukwemera .
44015010	None rero , ni kuki mushaka kugerageza Imana , mukorera abo bigishwa umutwaro abasekuruza bacu ndetse natwe ubwacu tutabashije kwikorera ?
44015011	Byongeye kandi , twemera ko twakijijwe n’ingabire ya Nyagasani Yezu kimwe na bo ! »
44015012	Nuko ikoraniro ryose riratuza , maze batega amatwi Pawulo na Barinaba babatekererezaga ibimenyetso byose n’ibitangaza Imana yabakoresheje mu banyamahanga .
44015013	Barangije kuvuga , Yakobo afata ijambo agira ati « Bavandimwe , nimunyumve .
44015014	Simewoni amaze kutwibutsa ukuntu kuva mu ntangiriro Imana yagendereye abanyamahanga , ikabatoranyamo umuryango uzubahiriza izina ryayo .
44015015	Ibyo bikaba bihuje n’ibyavuzwe n’Abahanuzi , nk’uko byanditswe ngo
44015016	’ Nyuma y’ibyo nzagaruka , nongere nubake inzu ya Dawudi yasenyutse . Ahasenyutse nzahubaka bundi bushya , maze nyihagarike ,
44015017	kugira ngo abarokotse bazashakashake Nyagasani , kimwe n’amahanga yose izina ryanjye ryambarizwamo . Uwo ni Nyagasani ubivuze , we urangiza imigambi ye
44015018	isanzwe izwi kuva kera kose . ’
44015019	Ni cyo gituma mbona ko badakwiye gutera imitima ihagaze abo mu mahanga bagarukira Imana .
44015020	Ahubwo tubandikire gusa ngo birinde guhumanywa n’ibigirwamana n’ubukozi bw’ibibi , birinde kandi kurya inyamaswa zanizwe , n’amaraso .
44015021	Naho Musa , kuva kera umugi wose awufitemo abigisha ibye , kuko kuri buri sabato babisomera mu masengero . »
44015022	Ubwo byose bamaze kubyumvikanaho , Intumwa n’abakuru b’ikoraniro biyemeza kwitoramo bamwe muri bo , ngo babatume i Antiyokiya kumwe na Pawulo na Barinaba . Nuko hatorwa Yuda witwa Barisaba na Silasi , abantu b’imena mu bavandimwe .
44015023	Urwo rwandiko babahaye rwagiraga ruti « Twebwe Intumwa , abakuru b’ikoraniro n’abavandimwe , turabaramutsa , bavandimwe bacu b’abanyamahanga bari Antiyokiya , muri Siriya no muri Silisiya .
44015024	Twumvise ko bamwe muri twe bababwiye amagambo yo kubakangaranya no kubakura umutima , kandi tutigeze tubatuma .
44015025	None twahuje umugambi wo gutoranya abantu ngo tubabatumeho , bazanye na Pawulo na Barinaba , incuti zacu dukunda ,
44015026	kuko bahaze amagara yabo kubera izina ry’Umwami wacu Yezu Kristu .
44015027	Tubatumyeho rero Yuda na Silasi , kugira ngo na bo ubwabo babasobanurire ibyo tubandikiye .
44015028	Byanogeye rero Roho Mutagatifu kimwe natwe kutagira undi mutwaro tubagerekaho utari aya mabwiriza ya ngombwa :
44015029	mwirinde kurya inyama zatambiwe ibigirwamana , n’amaraso , n’inyama z’inyamaswa zanizwe , mwirinde n’ubukozi bw’ibibi . Nimureka gukora ibyo , muzaba mugenjeje neza . Nimugire amahoro ! »
44015030	Nuko abari batumwe bamanuka berekeza i Antiyokiya ; bahageze bakoranyiriza hamwe ikoraniro ry’aho , babashyikiriza urwandiko .
44015031	Ngo bamare kurusoma , abantu bose bashimishwa n’ubwo butumwa bwo kubakomeza .
44015032	Yuda na Silasi , dore ko na bo bari abahanuzi , bababwira mu magambo arambuye yo kubahugura no kubakomeza .
44015033	Bamarana na bo iminsi , hanyuma abavandimwe bamaze kubifuriza amahoro , barabasezerera basubira ku babatumye . (
44015034	Icyakora Silasi we yiyemeza kuguma aho , Yuda aba ari we usubirayo wenyine . )
44015035	Naho Pawulo na Barinaba baguma i Antiyokiya , bigisha kandi bamamaza Inkuru Nziza y’ijambo rya Nyagasani bifatanyije n’abandi benshi .
44015036	Hashize iminsi , Pawulo abwira Barinaba ati « Reka duhindukire , dusure abavandimwe bo mu migi twamamajemo ijambo rya Nyagasani , turebe uko bameze . »
44015037	Nuko Barinaba ashaka kujyana na Yohani bitaga Mariko .
44015038	Nyamara Pawulo we ntiyishimira kujyana n’umuntu wigeze kubatererana ubwo bari i Pamfiliya , ntabafashe umurimo .
44015039	Impaka ziba urudaca kugeza aho batandukana , Barinaba ajyana na Mariko bafata ubwato berekeza i Shipure ,
44015040	naho Pawulo ahitamo kujyana na Silasi . Abavandimwe bamaze kumusabira no kumuragiza Nyagasani , arahaguruka aragenda .
44015041	Pawulo yambukiranya Siriya na Silisiya , akomeza za Kiliziya .
44016001	Hanyuma aza kugera atyo i Deribe n’i Lisitiri . Aho hakaba umwigishwa witwa Timote , umuhungu w’Umuyahudikazi wemeye , naho se akaba Umugereki .
44016002	Yashimwaga cyane n’abavandimwe b’aho i Lisitiri kimwe n’Ikoniyo .
44016003	Pawulo yifuza kujyana na we , ni ko kumugenya kubera Abayahudi bari muri ako karere , kandi bose bazi ko se ari Umugereki .
44016004	Mu migi yose banyuragamo , Pawulo na Silasi babagezagaho ibyemezo byafashwe n’Intumwa hamwe n’abakuru b’ikoraniro b’i Yeruzalemu , bakabasaba kubukurikiza .
44016005	Bityo Kiliziya zirushaho gukomera mu kwemera , kandi zikiyongera buri munsi .
44016006	Pawulo na Silasi bambukiranya Furujiya n’akarere kose k’Ubugalati , kuko Roho Mutagatifu yari yababujije kwamamaza ijambo ry’Imana muri Aziya .
44016007	Ngo bagere ku mbibi za Misiya , bagerageza kujya muri Bitiniya , ariko Roho wa Yezu arababuza .
44016008	Nuko bambukiranya Misiya , baramanuka bajya i Torowadi .
44016009	Ijoro rimwe , Pawulo arabonekerwa ; abona umuntu wo muri Masedoniya amuhagaze imbere amwinginga , ati « Ambukira muri Masedoniya , uze udutabare ! »
44016010	Pawulo akimara kubonekerwa , dutangira gushaka uko twajya muri Masedoniya , kuko twari tumenye neza ko Imana iduhamagariye kuhamamaza Inkuru Nziza .
44016011	Nuko dufatira ubwato i Torowadi , twambuka tugana kuri Samotirasi , bukeye turakomeza n’i Neyapoli .
44016012	Tuhavuye tujya i Filipi , ari wo mugi mukuru wa Masedoniya , wari utuwe n’Abanyaroma benshi . Muri uwo mugi rero tuhamara iminsi .
44016013	Ku munsi w’isabato , dusohoka mu mugi tugana iruhande rw’umugezi , ahantu twibwiraga ko bagomba kuba bahasengera . Nuko turicara , dutangira kuganira n’abagore bari bahakoraniye .
44016014	Umwe muri bo witwaga Lidiya , ukomoka mu mugi wa Tiyatira , akaba n’umucuruzikazi w’imyenda y’imihemba , yari asanzwe asenga Imana . Nuko atega amatwi kuko Nyagasani yari yamuhaye umutima wo kwita ku byo Pawulo yavugaga .
44016015	Ngo amare kubatizwa kimwe n’abo mu rugo rwe bose , aratwinginga ati « Niba mubona koko ko nemera Nyagasani , nimuze mucumbike iwanjye . » Ni ko kuduhatira kubyemera .
44016016	Umunsi umwe , ubwo twajyaga ahantu basengeraga , duhura n’umukobwa w’umuja wahanzweho na roho mbi yamuteraga kuvuga ibizaba ; ibyo bigatuma aronkera ba shebuja inyungu nyinshi .
44016017	Akomeza kudukurikirana twe na Pawulo , asakuza ati « Aba bantu ni abagaragu b’Imana Isumbabyose ; barabamenyesha inzira y’umukiro . »
44016018	Amara iminsi myinshi abigenza atyo . Pawulo rero bimaze kumurambira , arahindukira abwira iyo roho mbi , ati « Mu izina rya Nyagasani Yezu Kristu , ndagutegetse ngo : sohoka muri uwo mukobwa ! » Ako kanya imuvamo .
44016019	Ba shebuja babonye ko nta nyungu bakimutezeho , bafata Pawulo na Silasi , barabakurubana no ku kibuga cy’umugi , babashyira abategetsi .
44016020	Nuko babashyikiriza abacamanza bakuru , barababwira bati « Aba bantu baratera imvururu mu mugi wacu . Ni Abayahudi
44016021	kandi baramamaza imigenzo tudashobora kwemera no gukurikiza kuko turi Abanyaroma . »
44016022	Ubwo rubanda na bo barabahagurukira . Nuko abacamanza babashishimurira imyambaro , bategeka ko babakubita ibiboko .
44016023	Bamaze kubarema inguma , babajugunya mu buroko , bategeka umurinzi kubarinda abyitayeho .
44016024	Umurinzi ngo abone ko ahawe itegeko rikomeye , abashyira mu nzu yo hirya cyane , amaguru yabo ayaboheye ku biti .
44016025	Ahagana mu gicuku , Pawulo na Silasi barasenga , baririmba ibisingizo by’Imana , izindi mfungwa zibateze amatwi .
44016026	Nuko ako kanya haba umutingito ukomeye w’isi , imfatizo z’uburoko ziranyeganyega , imiryango yose ihita yikingura , iminyururu yari iboshye imfungwa zose iracikagurika .
44016027	Umurinzi w’uburoko akangutse , abona imiryango yose ikinguye . Yibwira ko imfungwa zacitse , ni ko gukura inkota ashaka kwiyica .
44016028	Ariko Pawulo atera hejuru cyane , aramubwira ati « Uramenye ntiwigirire nabi , twese turi hano . »
44016029	Nuko uwo murinzi asaba urumuri , yinjira ahinda umushyitsi , maze yikubita imbere ya Pawulo na Silasi .
44016030	Hanyuma arabasohokana no hanze , arababaza ati « Bategetsi banjye , ngomba gukora iki kugira ngo nkire ? »
44016031	Baramusubiza bati « Wemere Nyagasani Yezu , uzakira , wowe n’urugo rwawe . »
44016032	Nuko bamubwira ijambo rya Nyagasani , we n’abo mu rugo rwe bose .
44016033	Ako kanya muri iryo joro , arabajyana yuhagira inguma zabo , ahera ko abatizwa hamwe n’urugo rwe rwose .
44016034	Hanyuma ajyana Pawulo na Silasi iwe arabazimanira , yishimana n’abo mu rugo rwe bose , kubera ko yemeye Imana .
44016035	Bumaze gucya , abacamanza bakuru batuma abantu kubwira uwo murinzi w’uburoko bati « Rekura abo bantu ! »
44016036	Umurinzi w’uburoko na we amenyesha Pawulo iyo nkuru ati « Abacamanza bantumyeho ngo mbarekure , none rero nimusohoke mwigendere amahoro ! »
44016037	Ariko Pawulo arasubiza ati « Badukubitiye mu ruhame nta rubanza rwadutsinze , ndetse batujugunya mu buroko kandi dufite ubwenegihugu bw’Abanyaroma . None baragira ngo baturekure rwihishwa ? Ibyo ni ibidashoboka ! Ahubwo nibiyizire ubwabo , baturekure ! »
44016038	Abo bantu batumwe bajya kubwira abacamanza bakuru ayo magambo . Ngo bumve ko Pawulo na Silasi bafite ubwenegihugu bw’Abanyaroma bibatera ubwoba .
44016039	Baraza babitwaraho , hanyuma barabarekura , babinginga ngo babavire mu mugi .
44016040	Pawulo na Silasi bamaze kuva mu buroko bajya kwa Lidiya , babonana n’abavandimwe . Bamaze kubakomeza umutima , baragenda .
44017001	Banyura Amfipoli n’i Apoloniya , bagera i Tesaloniki , aho hakaba isengero ry’Abayahudi .
44017002	Pawulo rero yinjira mu isengero nk’uko yari abimenyereye , yikurikiranya amasabato atatu yose ajya impaka na bo , ahereye ku Byanditswe .
44017003	Yasobanuraga kandi akerekana ko Kristu yagombaga kubabara , akazuka mu bapfuye . Yungamo ndetse ati « Kristu ni uwo Yezu ndiho mbamenyesha . »
44017004	Bamwe mu Bayahudi baremera , bifatanya na Pawulo na Silasi kimwe n’Abagereki benshi bubahaga Imana , ndetse n’abagore b’abanyacyubahiro batari bake .
44017005	Nyamara Abayahudi bararakara , bakorakoranya abantu b’ibirara bararuje mu mayira , biremamo inteko maze bateza imidugararo mu mugi . Nuko biroha ku nzu ya Yasoni bashaka Pawulo na Silasi ngo babazane imbere y’ikoraniro rya rubanda .
44017006	Bababuze , bakurubana Yasoni n’abandi bavandimwe , babashyira abatware b’umugi , basakuza bati « Abo bantu bateye isi yose hejuru , none bageze hano Yasoni arabakira .
44017007	Abo bose barakora ibinyuranyije n’amategeko ya Kayizari , bavuga ko hari undi mwami witwa Yezu . »
44017008	Urwo rusaku rutera impagarara muri rubanda no mu batware b’umugi ,
44017009	bategeka Yasoni na bagenzi be gutanga ingurano , hanyuma barabarekura .
44017010	Nuko nijoro abavandimwe bacikisha Pawulo na Silasi , babohereza i Beroya . Ngo bagereyo , binjira mu isengero ry’Abayahudi .
44017011	Abantu b’aho barushaga ubupfura ab’i Tesaloniki , bakirana umutima mwiza ijambo ry’Imana , buri munsi bagasesengura Ibyandi tswe , kugira ngo barebe niba ibyo Pawulo avuga ari ko biri .
44017012	Benshi muri bo baremera , kimwe n’Abagerekikazi b’abanyacyubahiro , n’abagabo batari bake .
44017013	Ariko Abayahudi b’i Tesaloniki ngo bamenye ko Pawulo yamamaza ijambo ry’Imana i Beroya , bahita bajyayo , bateza impagarara n’imidugararo ro muri rubanda .
44017014	Uwo mwanya , abavandimwe bohereza Pawulo ku nyanja , naho Silasi na Timote baguma aho ngaho .
44017015	Abari baherekeje Pawulo barakomeza bamugeza Atene , hanyuma bahindukirana ubutumwa bugenewe Silasi na Timote , bubategeka ko bazamugeraho bidatinze .
44017016	Igihe Pawulo akibategerereje Atene , ashengurwa cyane no kubona uwo mugi ugwiriyemo ibigirwamana .
44017017	Buri munsi yajyaga mu isengero , akajya impaka n’Abayahudi n’abandi bubaha Imana , ndetse no ku karubanda akajya impaka n’abahazaga .
44017018	Hari ndetse n’abahanga bamwe bakurikizaga inyigisho za Epikuri n’iz’Abanyastowa , nuko batangira kujya impaka na we . Bamwe bakabaza bati « Mbese iyo ndondogozi irashaka kuvuga iki ? » Abandi bakavuga bati « Agomba kuba ari umwigisha w’imana z’inyamahanga » , kuko bumvaga Pawulo yamamaza ibyerekeye Yezu n’izuka .
44017019	Nuko baramufata , bamujyana mu rukiko rwabo rwitwa Areyopago , bavuga bati « Dushobora se kumenya iby’izo nyigisho nshya wamamaza ?
44017020	Kuko ibyo utubwira turumva ari ibyaduka , none turifuza kumenya icyo bivuga . »
44017021	Koko rero , Abanyatene bose n’abanyamahanga bahatuye , nta kindi bakoraga uretse kumva no kubara inkuru z’inzaduka .
44017022	Pawulo ahagarara rwagati mu rukiko , araterura ati « Yemwe bantu ba Atene , ndabona ko mushishikarira iyobokamana ku buryo bukataje !
44017023	Koko rero , ubwo nagendagendaga mu mihanda y’umugi wanyu , nagiye mbona amashusho y’Imana zanyu , ndetse ndabukwa n’urutambiro rwanditsweho ngo ’ Urw’imana itaramenyekana . ’ None rero , iyo Mana musenga mutayizi , ni yo nje kubamenyesha .
44017024	Imana yaremye isi n’ibiyirimo byose , yo Mugenga w’ijuru n’isi , ntitura mu ngoro zubatswe n’ibiganza by’abantu ,
44017025	ntikorerwa n’ibiganza by’abantu nk’aho hari icyo ikennye , ahubwo ni yo iha bose ubugingo , ikabaha umwuka n’ibindi bakeneye byose .
44017026	Yaremye amoko yose y’abantu ikurije ku muntu umwe , iyatuza ku bwisanzure bwose bw’isi ; yayashyiriyeho ibihe uko bisimburana , ibakebera imbibi z’aho bagomba gutura .
44017027	Ibyo Imana yabigiriye kugira ngo wenda nibayishakashaka babashe kuyishyikira , kuko mu by’ukuri itari kure ya buri muntu muri twe .
44017028	Ni yo dukesha ubugingo , ubwinyagambure n’ukubaho uko ari ko kose , nk’uko bamwe mu basizi banyu bigeze kubivuga bati ’ Koko turi inkomoko yayo . ’
44017029	Ubwo rero dukomoka ku Mana , ntitugomba gutekereza ko kamere y’Imana imeze nka bya bishushanyo bibajwe muri zahabu , muri feza , cyangwa se mu ibuye , bikomoka ku bukorikori n’ubugenge bya muntu .
44017030	Imana rero yirengagije ibyo bihe by’ubujiji , none irahamagara abantu bose iyo bava bakagera ngo bisubireho ,
44017031	kuko yashyizeho umunsi igomba gucira isi urubanza rutabera , ikoresheje umuntu yabigeneye , nk’uko yahaye bose icyemezo , umunsi imuzura mu bapfuye . »
44017032	Pawulo ngo avuge iby’izuka ry’abapfuye , bamwe muri bo bamuha urw’amenyo , abandi baramubwira bati « Kuri iyo ngingo , tuzakumva ikindi gihe ! »
44017033	Nuko Pawulo abavamo atyo .
44017034	Nyamara bamwe bifatanya na we baremera . Muri bo hakaba Diyoniziyo , umujyanama mu Rukiko , n’umugore witwa Damari , n’abandi .
44018001	Nyuma y’ibyo , Pawulo ava Atene ajya i Korinti .
44018002	Ahasanga Umuyahudi witwa Akwila ukomoka i Ponto , wari uherutse kuva mu Butaliyani n’umugore we Purisila , kuko umwami w’i Roma , Kalawudiyo , yari yategetse Abayahudi bose kuhava . Pawulo amenyana na bo ,
44018003	kandi kubera ko yari ahuje umwuga na bo , — bari ababoshyi b’amahema — , aguma iwabo bagakorana uwo mwuga .
44018004	Buri munsi w’isabato yafataga ijambo mu isengero , akagerageza kwemeza Abayahudi n’Abagereki .
44018005	Nuko Silasi na Timote bamaze kuhagera baturutse i Masedoniya , Pawulo yiyegurira wese ijambo ry’Imana , yemeza Abayahudi ko Yezu ari we Mukiza .
44018006	Nyamara bo bakamurwanya kandi bakamutuka , ni ko gukunguta imyambaro ye , ababwira ati « Amaraso yanyu azabahame ! Jye ndi umwere , ndetse no kuva ubu nigiriye mu banyamahanga . »
44018007	Avuye aho ngaho , ajya ku witwa Tito Yusito , umuntu wubahaga Imana , akaba yari atuye iruhande rw’isengero .
44018008	Kirisipo , umutware w’isengero , yemera Nyagasani n’urugo rwe rwose , ndetse n’Abanyakorinti benshi bumvise amagambo ya Pawulo baremera , barabatizwa .
44018009	Nuko ijoro rimwe , Nyagasani abonekera Pawulo aramubwira ati « Witinya , ahubwo komeza uvuge , ntuceceke !
44018010	Ndi kumwe nawe kandi nta n’umwe uzahangara kukugirira nabi , kuko abantu benshi muri uyu mugi ari abanjye . »
44018011	Pawulo amarana na bo umwaka umwe n’amezi atandatu , abigisha ijambo ry’Imana .
44018012	Mu gihe Galiyo yatwaraga Akaya , Abayahudi bahuza umugambi wo gufata Pawulo , bamujyana mu rukiko ,
44018013	bamurega bagira bati « Uyu muntu yoshya abantu gusenga Imana ku buryo bunyuranyije n’Amategeko . »
44018014	Pawulo ngo ajye kugira icyo avuga , Galiyo abwira Abayahudi ati « Bayahudi , iyo bujya kuba ubugome cyangwa ubugizi bwa nabi murega uyu muntu , najyaga kubumva ;
44018015	ariko ubwo ari impaka zerekeye ku nyigisho , ku mazina no ku mategeko yanyu bwite , nimubyirangirize ubwanyu . Jye sinshaka kuba umucamanza w’ibyo ! »
44018016	Nuko abirukana mu rukiko .
44018017	Ubwo bahera ko basumira Sositeni , umutware w’isengero , bamukubitira imbere y’urukiko ; ariko Galiyo ntiyabyitaho na busa .
44018018	Pawulo yongera kumara igihe kirekire i Korinti , hanyuma asezera ku bavandimwe , afata ubwato ajya muri Siriya ari kumwe na Purisila na Akwila . Ageze i Kenkireya , ariyogoshesha kubera umuhigo yari yarahize .
44018019	Bageze Efezi , Pawulo asiga bagenzi be aho ngaho , yinjira mu isengero atangira kwigisha Abayahudi .
44018020	Bamusaba kuhamara igihe kirekire ariko arabyanga ;
44018021	ahubwo abasezeraho ababwira ati « Niba Imana ibishatse , nzagaruka iwanyu . » Afata ubwato ava Efezi ,
44018022	yomokera i Kayizareya ajya gusura Kiliziya y’aho , hanyuma amanuka ajya Antiyokiya ,
44018023	ahamara igihe kirekire . Ahavuye arakomeza azenguruka akarere k’Ubugalati na Furujiya , ashishikaza abigishwa bose .
44018024	Nuko Umuyahudi witwaga Apolo , kavukire ka Alegisandiriya , agera i Efezi . Akaba umuntu w’umuhanga mu Byanditswe .
44018025	Yari yarigishijwe inzira ya Nyagasani , akagira n’umwete mu kuvuga ibyerekeye Yezu , kandi akabyigisha uko biri , n’ubwo yari azi gusa batisimu ya Yohani .
44018026	Ubwo atangira kuvugira mu isengero ashize amanga , Purisila na Akwila ngo bamwumve bamujyana iwabo , bamusobanurira kurushaho inzira y’Imana .
44018027	Hanyuma Apolo ashatse kujya muri Akaya , abavandimwe bamutera inkunga kandi bandikira abigishwa b’aho ngo bamwakire neza . Agezeyo , agirira akamaro abemeye babikesha ubuntu bw’Imana ,
44018028	kuko yatsindaga impaka Abayahudi ku mugaragaro , abereka mu Byanditswe ko Yezu ari we Kristu .
44019001	Igihe Apolo yari i Korinti , Pawulo na we agera i Efezi , aturutse mu bihugu by’amajyaruguru . Ahasanga abigishwa bamwe ,
44019002	ni ko kubabaza ati « Mbese igihe mwemeye , mwaba mwarahawe Roho Mutagatifu ? » Baramusubiza bati « Haba ngo twigeze no kumva ko Roho Mutagatifu abaho ! »
44019003	Pawulo ni ko kubabaza ati « None se mwahawe iyihe batisimu ? » Baramusubiza bati « Batisimu ya Yohani . »
44019004	Nuko Pawulo aravuga ati « Yohani yatangaga batisimu yo kwisubiraho , agasaba rubanda kwemera Uwari ugiye kuza nyuma ye , ari we Yezu . »
44019005	Bamaze kubyumva , babatizwa mu izina rya Nyagasani Yezu .
44019006	Nuko Pawulo abaramburiraho ibiganza , maze Roho Mutagatifu abamanukiraho ; bavuga mu ndimi kandi barahanura .
44019007	Bose hamwe bari bageze nko ku bantu cumi na babiri .
44019008	Mu mezi atatu yose , Pawulo yajyaga mu isengero akavuga ashize amanga , akagerageza kwemeza abamwumvaga ibyerekeye Ingoma y’Imana .
44019009	Ariko bamwe bakomeje kunangira umutima banga kwemera , bagatuka inzira ya Nyagasani mu ruhame . Pawulo ni ko gutandukana na bo , ajyana n’abigishwa akabigishiriza buri munsi mu ishuri ry’umuntu witwa Tirano .
44019010	Amara imyaka ibiri abigenza atyo , kugeza ubwo abaturage bose ba Aziya , Abayahudi kimwe n’Abagereki , bumva ijambo rya Nyagasani .
44019011	Imana yakoreshaga Pawulo ibitangaza bidasanzwe ,
44019012	kugeza ubwo bafataga ibitambaro cyangwa imyenda yakoze ku mubiri we , bakabikoza ku barwayi bagakira indwara zabo , na za roho mbi zikabavamo .
44019013	Hari Abayahudi bamwe bazereraga ibihugu birukana roho mbi mu bantu , na bo bagerageza kuzirukana bitwaje izina rya Nyagasani Yezu , bavuga bati « Ndabirukanye mu izina rya Yezu uwo Pawulo yamamaza . »
44019014	Abakoraga ibyo , ni abahungu barindwi b’Umuyahudi witwaga Seba , akaba n’umuherezabitambo mukuru .
44019015	Nyamara roho mbi irabasubiza iti « Yezu ndamuzi , na Pawulo nkamumenya , ariko se mwe muri bande ? »
44019016	Nuko uwo muntu wari wahanzweho na roho mbi arabasimbukira , abarusha amaboko bose maze abagirira nabi , kugeza ubwo baturumbuka mu nzu bagahunga bambaye ubusa kandi ari inkomere .
44019017	Abaturage bose b’i Efezi , Abayahudi kimwe n’Abagereki , ngo babimenye bashya ubwoba , basingiza izina rya Nyagasani Yezu .
44019018	Abenshi mu bari baremeye baraza , bakiregera mu ruhame ibikorwa bibi bakoze .
44019019	Abakoraga iby’ubupfumu , na bo batari bake , bakoranya ibitabo byabo babitwikira mu ruhame . Ngo babarure agaciro k’ikiguzi cyabyo , basanga bihwanye n’ibiceri bya feza ibihumbi mirongo itanu .
44019020	Bityo ku bw’imbaraga za Nyagasani , ijambo ry’Imana rikomeza kwamamara no gushinga imizi ihamye .
44019021	Nyuma y’ibyo , Pawulo abwirijwe na Roho Mutagatifu , yiyemeza kujya i Yeruzalemu anyuze muri Masedoniya no muri Akaya . Yaravugaga ati « Nimara kugerayo , bizaba ngombwa no kujya i Roma . »
44019022	Nuko atuma babiri mu bafasha be i Masedoniya , Timote na Erasito , naho we asigara igihe gito muri Aziya .
44019023	Icyo gihe ni bwo habyutse impagarara zikomeye mu mugi , zerekeye inzira ya Nyagasani .
44019024	Hakaba rero umucuzi witwaga Demetiriyo , wacuraga mu muringa udushushanyo tw’ingoro z’ikigirwamana cyitwa Aritemisi , bikaba byaramuzaniraga we n’abo bakoranaga inyungu zitangaje .
44019025	Nuko akoranya abo bakoranaga n’abandi banyamyuga bari begeranye , arababwira ati « Ncuti zanjye , muzi ko umunezero wacu tuwukesha uyu murimo .
44019026	None rero , nk’uko mubyirebera kandi mukabyiyumvira , Pawulo uwo aroshya rubanda rwose , atari Efezi honyine , ahubwo no muri Aziya yose , ababwira ko imana dukora atari zo .
44019027	Si ugutinya gusa ko umwuga wahinyuka , ahubwo n’ingoro y’imanakazi nkuru Aritemisi ishobora guta agaciro , igasuzugurika kandi ari yo isengwa n’Abanyaziya , ndetse n’abantu b’isi yose . »
44019028	Abantu ngo babyumve bararakara cyane , ni ko gutera hejuru bati « Aritemisi y’Abanyefezi ni igihangange ! »
44019029	Nuko umugi wose uravurungana , icyo kivunge cy’abantu kiroha mu kibuga cy’amakoraniro , basumira abantu babiri bo muri Masedoniya , Gayo na Arisitariko , bagendanaga na Pawulo .
44019030	Pawulo yari yiyemeje gusanganira icyo kivunge cy’abantu , ariko abigishwa ntibamukundira .
44019031	Ndetse na bamwe mu bategetsi ba Aziya bari incuti ze bamutumaho , bamwinginga bamusaba kutigaragaza mu kibuga .
44019032	Ikoraniro ryose riravurungana , bagasakuza bose , umwe avuga ibye undi ibye , ndetse abenshi muri bo ntibari bazi n’impamvu yabakoranyije .
44019033	Abantu batekerereza byose uwitwa Alegisanderi , ari we Abayahudi bari bashyize imbere . Nuko ashyira ukuboko ejuru ngo baceceke , ashaka kugira icyo abwira rubanda .
44019034	Ariko ngo bamenye ko ari Umuyahudi , basakuriza icyarimwe bimara amasaha abiri , bavuga bati « Aritemisi y’Abanyefezi ni igihangange ! »
44019035	Umunyamabanga w’umugi amaze kubacecekesha , abwira rubanda ati « Banyefezi , ni nde utazi ko umurwa wacu wa Efezi ari umugi weguriwe Aritemisi w’igihangange , ukarinda n’ishusho rye ryamanutse mu ijuru ?
44019036	Ubwo rero nta we ubihakana , mugomba gutuza mukareka guhubuka .
44019037	Byongeye , mwazanye hano abantu batigeze basuzugura cyangwa ngo batuke imanakazi yacu !
44019038	Niba rero Demetiriyo na bagenzi be bafite uwo bagira icyo barega , inkiko ziriho n’abacamanza barahari ; aho ni ho bagomba kuburanira .
44019039	Niba kandi hari ikindi mushaka kubaza , kizakiranurwa n’ikoraniro ryemewe n’amategeko .
44019040	Ndetse n’iri teraniro rishobora kutuviramo kuregwa ubugome , kuko ari nta ngingo twakwifashisha kugira ngo dusobanure impamvu zaryo . » Amaze kuvuga ayo magambo , asezerera rubanda .
44019041	
44020001	Izo mpagarara zimaze guhosha , Pawulo akoranya abigishwa , abarema agatima , abasezeraho yerekeza muri Masedoniya .
44020002	Amaze kwambukiranya iyo ntara yose , kandi ari na ko agenda abwira abavandimwe amagambo arambuye yo kubakomeza , aza kugera mu Bugereki ,
44020003	ahamara amezi atatu . Nyamara ashaka gufata ubwato ngo ajye muri Siriya , amenya ko Abayahudi bamugambaniye ; ni bwo yiyemeje kongera kunyura muri Masedoniya .
44020004	Muri urwo rugendo yari aherekejwe na Sopateri , mwene Piro w’i Beroya , Arisitariko na Sekundi b’i Tesaloniki , Gayo w’i Deribe na Timote , hamwe na Tushiko na Tirofimo bo muri Aziya .
44020005	Abo batubanje imbere , badutegerereza i Torowadi .
44020006	Naho twebwe , iminsi y’imigati idasembuye irangiye , dufatira ubwato i Filipi , tubasanga i Torowadi nyuma y’iminsi itanu , tuhamara icyumweru cyose .
44020007	Ku wa mbere w’icyumweru , ubwo twari duteraniye hamwe ngo tumanyure umugati , Pawulo wari uraye ari bugende aganira n’abavandimwe kugeza mu gicuku .
44020008	Mu cyumba cyo mu nzu yo hejuru aho twari duteraniye , hakaga amatara menshi .
44020009	Nuko umusore witwa Ewutiko akaba yicaye mu idirishya igihe Pawulo yigishaga . Inyigisho irambiranye , aza gutwarwa n’ibitotsi byinshi ; ni ko guhanuka mu igorofa ya gatatu , yitura hasi , bahaterura uwapfuye .
44020010	Nuko Pawulo amanuka bwangu , amwubarara hejuru maze aramuhobera , avuga ati « Mwikuka umutima , ni mutaraga ! »
44020011	Aho azamukiye , Pawulo afata umugati , arawumanyura ; hanyuma akomeza ikiganiro kugeza mu gitondo , abona kugenda .
44020012	Naho wa musore bamuzana ari mutaraga , maze ibyishimo biba byose .
44020013	Twe rero tujya mu bwato tugenda mbere twerekeje ahitwa Aso , aho twagombaga kwakirira Pawulo , kuko we yari yagennye kujyayo anyuze inzira y’ubutaka .
44020014	Nuko adusanga Aso tumushyira mu bwato , turambuka tujya i Mitilena .
44020015	Bukeye , tujya mu bwato tugera ahateganye n’ikirwa cyitwa Kiyo . Ku wundi munsi twambuka tugana i Samosi , ku munsi ukurikiyeho tugera i Mileto .
44020016	Pawulo yari yagennye kutanyura Efezi kugira ngo adatinda muri Aziya , kuko yihutiraga kuba ari i Yeruzalemu , nibura bishobotse ku munsi mukuru wa Pentekositi .
44020017	Pawulo ari i Mileto , ahamagaza abakuru ba Kiliziya ya Efezi .
44020018	Bamugezeho , arababwira ati « Muzi uko nabanye namwe kuva aho ngereye muri Aziya .
44020019	Nakoreye Nyagasani , niyoroheje ku buryo bwose , mu marira no mu magorwa naterwaga n’ubugambanyi bw’Abayahudi .
44020020	Nta cyo nabakinze mu byo nashoboraga kubabwira cyabagirira akamaro ; byose narabitangaje , mbibigishiriza mu ruhame kimwe no mu ngo .
44020021	Nashishikarizaga Abayahudi kimwe n’Abagereki kugarukira Imana no kwemera Umwami wacu Yezu .
44020022	None dore ngiye i Yeruzalemu mbibwirijwe na Roho Mutagatifu ; ibizambaho ngezeyo simbizi .
44020023	Icyakora , muri buri mugi , Roho Mutagatifu anyemeza ko ingoyi n’amakuba bihantegerereje .
44020024	Nyamara ku bwanjye , ndahamya ko amagara yanjye bwite nta cyo amariye ; icya ngombwa ni ukurangiza isiganwa ryanjye n’umurimo Nyagasani Yezu yanshinze wo guhamya Inkuru Nziza y’ineza Imana ibagirira .
44020025	Nzi neza ko kuva ubu mutazongera kumbona ukundi , mwebwe mwese abo nanyuzemo namamaza Ingoma y’Imana .
44020026	Ni cyo gitumye rero , uyu munsi nshobora kwemeza mu maso yanyu ko ndi umwere w’amaraso yanyu mwese ,
44020027	kuko nabamenyesheje umugambi wose w’Imana , nta cyo mbakinze .
44020028	Murimenye rero ubwanyu , mumenye n’ubushyo mwaragijwe na Roho Mutagatifu , mube abashumba ba Kiliziya y’Imana , Yezu yacunguje amaraso ye bwite .
44020029	Nzi neza ko nimara kugenda , muzinjirwamo n’ibirura by’ibihubuzi bitazababarira n’ubushyo .
44020030	Ndetse no muri mwe hazaduka abantu bavuga amagambo y’ibinyoma , azatuma bigarurira abigishwa .
44020031	Murabe maso rero , mwibuka ko mu myaka itatu yose , ijoro n’amanywa ndetse no mu marira , ntatuje kuburira buri muntu muri mwe .
44020032	Ubu rero mbaragije Nyagasani kugira ngo abababarire , maze abakomereshe ijambo rye , kandi ku bwa ryo abahe umurage hamwe n’abatagatifujwe bose .
44020033	Nta kintu cy’umuntu uwo ari we wese nararikiye , cyaba feza , cyaba zahabu , cyangwa umwambaro .
44020034	Namwe ubwanyu murabizi : ibi biganza byanjye mureba ni byo nkesha ibyo nabaga nkeneye byose , kimwe na bagenzi banjye .
44020035	Naberetse buri munsi ko ari ngombwa kuvunika dutyo , kugira ngo tugoboke abatishoboye , twibuka n’amagambo Nyagasani Yezu yivugiye ubwe ati ’ Utanga arahirwa kuruta uhabwa . ’ »
44020036	Pawulo amaze kuvuga ibyo , arapfukama hamwe n’abo bari kumwe bose , maze arasenga .
44020037	Nuko bose baraturika bararira , bamugwa mu ijosi , baramuhobera .
44020038	Bari bababajwe cyane n’uko yari amaze kuvuga ko batazongera kumubona ukundi . Nuko baramuherekeza bamugeza ku bwato .
44021001	Tumaze kubiyaka , tujya mu bwato tuboneza tugana i Kosi ; bukeye tugera i Rode , tuhava tujya i Patara .
44021002	Tuhasanga ubwato bwajyaga muri Fenisiya , turabwurira buratujyana .
44021003	Ngo tugere ahateganye n’ikirwa cya Shipure , ikirwa tugisiga ibumoso tugenda twerekeje muri Siriya maze twururukira i Tiri , kuko ari ho ubwato bwagombaga gusiga imitwaro .
44021004	Tuhamara iminsi irindwi kuko twari tuhasanze abigishwa , maze bayobowe na Roho Mutagatifu , babwira Pawulo ngo yoye kujya i Yeruzalemu .
44021005	Nyamara ya minsi ngo irangire , turahaguruka dukomeza urugendo , bose baraduherekeza hamwe n’abagore n’abana baturenza umugi . Nuko dupfukama aho ku nkombe y’inyanja turasenga ;
44021006	hanyuma dusezeranaho , twe twurira ubwato naho bo basubira iwabo .
44021007	Ubwo twebwe turangiza urugendo rwacu rwo kuva i Tiri , twururukira i Putolemayida , turamutsa abavandimwe b’aho , dusibira iwabo umunsi umwe .
44021008	Bukeye , turagenda tugera i Kayizareya twinjira kwa Filipo , umwogezi w’Inkuru Nziza , wari umwe muri ba Barindwi , nuko ducumbika iwe .
44021009	Yari afite abakobwa bane b’abari , bahanuraga .
44021010	Mu minsi twahamaze , haza kuza umuhanuzi wo muri Yudeya , akitwa Agabo .
44021011	Ngo agere aho turi , afata umukandara wa Pawulo , awibohesha amaguru n’amaboko avuga ati « Roho Mutagatifu aravuze ngo ’ Nyir’uy’umukandara , uku ni ko Abayahudi bazamubohera i Yeruzalemu , maze bamugabize abanyamahanga . ’ »
44021012	Tubyumvise , twe n’abavandimwe bo muri uwo mugi , twinginga Pawulo ngo yoye kujya i Yeruzalemu .
44021013	Nuko aradusubiza ati « Ikibateye kurira no kunshengura umutima ni iki ? Jye siniteguye kubohwa byonyine , ahubwo niteguye no gupfira i Yeruzalemu , mporwa izina rya Nyagasani Yezu . »
44021014	Kuko tutari dushoboye kubimwemeza , ntitwahatiriza turavuga tuti « Icyo Nyagasani ashaka nigikorwe ! »
44021015	Nyuma y’iyo minsi rero , tumaze kwegeranya ibintu byacu , turazamuka n’i Yeruzalemu .
44021016	Abigishwa b’i Kayizareya bari baduherekeje , batujyana gucumbika ku muntu witwa Munasoni ukomoka i Shipure , wari umwigishwa kuva kera .
44021017	Tugeze i Yeruzalemu , abavandimwe batwakirana ibyishimo .
44021018	Bukeye , Pawulo ajyana natwe kwa Yakobo , n’abakuru bose barahateranira .
44021019	Pawulo amaze kubaramutsa , abatekerereza ku buryo burambuye ibyo Imana yamukoresheje byose mu banyamahanga .
44021020	Abamwumvaga basingiza Imana , maze baramubwira bati « Muvandimwe , urabona ibihumbi by’Abayahudi bemeye uko bingana , nyamara dore bose barakiziritse ku Mategeko ya Musa .
44021021	Nuko rero , bumvise ko wigisha Abayahudi bose batuye mu mahanga kuzinukwa inyigisho ze , uvuga ngo ntibazongere ukundi kugenya abana babo no gukurikiza imigenzo yacu .
44021022	Byagenda bite rero ? Byanze bikunze kandi , bazamenya ko wageze ino .
44021023	None rero , ukore ibyo tugiye kukubwira . Dufite abantu bane bahize umuhigo ;
44021024	bajyane ukore umuhango wo kwisukura hamwe na bo , kandi ubishyurire ibyo bari gutanga kugira ngo bogoshwe . Bityo abantu bose bazamenya ko ibyo bakumviseho bidafite ishingiro , ahubwo ko nawe ubwawe witondera Amategeko .
44021025	Naho ku byerekeye abanyamahanga bemeye , twabandikiye tubabwira ibyemezo byacu : kwirinda inyama zatambiwe ibigirwamana , n’amaraso , n’inyama z’ibyanizwe , no kwirinda ubukozi bw’ibibi . »
44021026	Bukeye bw’uwo munsi , Pawulo ajyana na ba bantu , atangira umuhango wo kwisukura hamwe na bo . Hanyuma ajya mu Ngoro y'Imana kugira ngo bemeranywe umunsi ituro rya buri wese rizaherezwaho , barangije kwisukura .
44021027	Iminsi irindwi ijya kurangira , Abayahudi bo muri Aziya ngo babone Pawulo mu Ngoro , babyutsa imvururu muri rubanda rwose , maze baramufata .
44021028	Barasakuzaga bavuga bati « Bayisraheli , nimudutabare ! Dore uyu muntu agenda hose yigisha abantu bose , arwanya umuryango wacu kimwe n’Amategeko n’aha Hantu . Byongeye kandi , yinjije Abagereki mu Ngoro , ahumanya aha Hantu hatagatifu ! »
44021029	Koko rero , bavuze batyo kuko bari barabonye Tirofimo w’i Efezi ari kumwe na we mu mugi , bakeka ko Pawulo yamwinjije mu Ngoro .
44021030	Umugi wose ni ko kuvurungana , maze rubanda rwose rurahurura , bafata Pawulo bamuvana mu Ngoro bamujyana hanze , bahita bakinga imiryango .
44021031	Igihe bagishaka kumwica , iyo nkuru iba yageze ku mugaba w’ingabo , bamubwira bati « Yeruzalemu yose yavurunganye ! »
44021032	Aherako akoranya abasirikare n’abategeka babo , yihuta asanga icyo kivunge cy’abantu . Ngo babone uwo mugaba w’ingabo n’abasirikare , bareka gukubita Pawulo .
44021033	Nuko umugaba w’ingabo aramwegera , aramufata , maze ategeka ko bamuboha n’iminyururu ibiri ; hanyuma abaza uwo ari we n’icyo yakoze .
44021034	Ariko rubanda bagasakuza , umwe avuga ibye undi ibye . Umugaba w’ingabo abonye ko nta cyo ashoboye kumenya kubera uwo muvurungano , ategeka abasirikare kumujyana mu kigo cyabo .
44021035	Igihe bageze ku mabaraza , abasirikare bagombye guterura Pawulo babitewe n’ukuntu rubanda bari barakaye ,
44021036	kuko imbaga y’abantu uko yakabaye yari imukurikiye , basakuza bati « Nimumukureho ! »
44021037	Igihe bajyaga kumwinjiza mu kigo cy’abasirikare , Pawulo abaza umugaba w’ingabo ati « Mbese nshobora kugira icyo nkubwira ? » Undi aramusubiza ati « Uzi ikigereki ?
44021038	Aho none ntiwaba wa Munyamisiri uherutse gutera impagarara , agacikisha abantu ibihumbi bine b’abishi , akabajyana mu butayu ? »
44021039	Pawulo ni ko kumusubiza ati « Jyewe ndi Umuyahudi , ukomoka i Tarisi ho muri Silisiya , nkaba umuturage w’uwo mugi w’ikirangirire . None ndakwinginze ngo ureke ngire icyo mbwira iyi mbaga . »
44021040	Umugaba w’ingabo amaze kumwemerera , Pawulo ahagarara ku mabaraza , arambura ukuboko kugira ngo acecekeshe imbaga . Bamaze gutuza , ababwira mu rurimi rw’igihebureyi ati
44022001	« Bavandimwe kandi babyeyi , nimwumve ukwiregura kwanjye ngiye kubagezaho . »
44022002	Nuko ngo bumve avuze mu rurimi rw’igihebureyi , ituze rirushaho kuba ryose .
44022003	Arakomeza ati « Ndi Umuyahudi , navukiye i Tarisi ho muri Silisiya , ariko narerewe muri uyu mugi ; nigishwa na Gamaliyeli , antoza kwita byuzuye ku Mategeko y’abasekuruza . Imana nyirwanira ishyaka nk’uko namwe murirwana uyu munsi .
44022004	Natoteje abantu bakurikiraga iyi Nzira kugeza ubwo mbica , mboha abagabo n’abagore mbashyira mu buroko .
44022005	Umuherezabitambo mukuru hamwe n’abakuru b’umuryango ni bo ntanzeho abagabo , bo bampaye inzandiko nshyikiriza abavandimwe bacu b’i Damasi , ubwo najyagayo , ntumwe kuboha abariyo no kubazana i Yeruzalemu kugira ngo bahanwe .
44022006	Nuko igihe nkiri mu nzira negereje kugera i Damasi , ako kanya amanywa ava , urumuri ruturutse mu ijuru rurangota .
44022007	Nikubita hasi , maze numva ijwi rimbwira riti ’ Sawuli , Sawuli ! Urantotereza iki ? ’
44022008	Ndasubiza nti ’ Uri nde , Nyagasani ? ’ Iryo jwi rirongera riti ’ Ndi Yezu w’i Nazareti , uwo uriho utoteza . ’
44022009	Bagenzi banjye twari kumwe babonye urumuri , ariko ntibumve ijwi ry’uwo tuvugana .
44022010	Ni ko kubaza nti ’ Nkore iki se , Nyagasani ? ’ Nyagasani aransubiza ati ’ Haguruka ujye i Damasi , ni ho bazakubwira ibyo wagenewe gukora byose . ’
44022011	Ariko kubera ko icyezezi cy’urwo rumuri cyari cyampumye amaso , abo twari kumwe bagombye kundandata , ngera i Damasi .
44022012	Aho i Damasi hakaba umuntu witwa Ananiya , yari umuntu wubaha Imana , agakurikiza Amategeko kandi agashimwa n’Abayahudi bose bari bahatuye .
44022013	Aza kundeba maze arambwira ati « Sawuli , muvandimwe , humuka . ’ Ako kanya ndahumuka , maze ndamureba .
44022014	Nuko arambwira ati ’ Imana y’abasekuruza bacu yakugeneye kumenya icyo ishaka , kubona Intungane no kumva ijwi ryayo bwite .
44022015	Ugomba rero kuyibera umugabo mu bantu bose , ubamenyesha ibyo wabonye n’ibyo wumvise .
44022016	None se kandi utegereje iki ? Haguruka wambaze Nyagasani , ubatizwe kandi uhanagurweho ibyaha byawe . ’
44022017	Nuko ngaruka i Yeruzalemu , igihe nari mu Ngoro nsenga nza gutwarwa ,
44022018	maze mbona Nyagasani wambwiraga ati ’ Ihute uve i Yeruzalemu bidatinze , kuko batazakira ibyo uzahamya binyerekeyeho . ’
44022019	Ubwo ndasubiza nti ’ Nyagasani , barabizi neza ko ari jye wajyaga mu masengero yose gufunga no gukubita abakwemera .
44022020	Ndetse n’igihe bamennye amaraso ya Sitefano umuhamya wawe , nanjye nari mpari nshyigikiye abo bishi be , kandi ndinze n’imyambaro yabo . ’
44022021	Ariko Nyagasani arambwira ati ’ Genda , kuko jyewe nshaka kugutuma ku bo mu mahanga ya kure . ’ »
44022022	Abayahudi bari bagumye kumutega amatwi kugeza ko avuze ayo magambo , batera hejuru bati « Umuntu nk’uyu agomba kuvanwa ku isi ! Ntakwiye kubaho ! »
44022023	Igihe bariho basakabaka , bajugunya ibishura byabo , ari na ko batumura umukungugu mu kirere ,
44022024	umugaba w’ingabo ategeka ko binjiza Pawulo mu kigo cy’abasirikare , no kumubaza babanje kumukubita ibiboko , kugira ngo amenye impamvu ituma rubanda bamuvugiriza induru .
44022025	Igihe babohaga Pawulo kugira ngo bamukubite , abaza umutegeka w’abasirikare wari umuhagarikiye ati « Mbese mufite uburenganzira bwo gukubita umuntu ufite ubwenegihugu bw’Abanyaroma , atari yanacirwa urubanza ? »
44022026	Uwo mutegeka w’abasirikare ngo abyumve , asanga umugaba w’ingabo , aramubaza ati « Ibyo ugiye gukora ni ibiki ? Ko uriya mugabo ari Umunyaroma ! »
44022027	Umugaba w’ingabo araza , abaza Pawulo ati « Ngaho mbwira , koko se uri Umunyaroma ? » Pawulo aramusubiza ati « Ni koko . »
44022028	Umugaba w’ingabo ni ko kuvuga ati « Nyamara jyewe narishye byinshi , kugira ngo mpabwe ubwo bwenegihugu ! » Pawulo aravuga ati « Jyewe rero narabuvukanye ! »
44022029	Abari bagiye kumukubita bahita bamureka ; umugaba w’ingabo agira ubwoba , aho amariye kumenya ko ari Umunyaroma kandi akaba yamuboshye .
44022030	Bukeye bw’uwo munsi , umugaba w’ingabo ashaka kumenya neza icyo Abayahudi barega Pawulo , aramubohora , hanyuma ategeka ko abatware b’abaherezabitambo n’Inama nkuru yose baterana , azana Pawulo amuhagarika imbere yabo .
44023001	Pawulo ahanga amaso Inama nkuru , ni ko guterura ati « Bavandimwe , kugeza uyu munsi ndumva nta kibi mfite ku mutima . »
44023002	Ariko Ananiya , umuherezabitambo mukuru , ategeka abari bakikije Pawulo kumukubita ku munwa . Nuko Pawulo aramubwira ati
44023003	« Ni wowe Imana izakubita , wa nkike we irabye ingwa ! Wicajwe no kuncira urubanza ukurikije Amategeko , none uhinyuye Amategeko , utegeka ko bankubita ! »
44023004	Abari bahagaze aho baravuga bati « Uratuka umuherezabitambo mukuru w’Imana ! »
44023005	Pawulo arabasubiza ati « Bavandimwe , nta bwo nari nzi ko ari umuherezabitambo mukuru , kuko byanditswe ngo ’ Ntugatuke umutware w’umuryango wawe . ’ »
44023006	Pawulo ngo amenye ko iryo koraniro rigizwe n’igice kimwe cy’Abasaduseyi , n’ikindi cy’Abafarizayi , avuga aranguruye imbere y’Inama nkuru ati « Bavandimwe , ndi Umufarizayi , nkaba umwana w’Abafarizayi . Icyatumye nshyirwa mu rubanza , ndazira ko niringira izuka ry’abapfuye . »
44023007	Ngo amare kuvuga ibyo , havuka amakimbirane mu Bafarizayi n’Abasaduseyi , ikoraniro risubiranamo .
44023008	Koko rero , Abasaduseyi bavugaga ko nta zuka , nta mumalayika , nta na roho bibaho , naho Abafarizayi bakemera ko bibaho .
44023009	Haba urusaku rwinshi , bituma bamwe mu bigishamategeko bo mu gice cy’Abafarizayi bahaguruka , barwana ishyaka bikomeye bagira bati « Nta kibi tubona kuri uyu muntu . Mbese none roho yaba yaravuganye na we , cyangwa se umumalayika ? »
44023010	Kubera ko amakimbirane yarushagaho gukomera , umugaba w’ingabo atinya ko bari butanyaguze Pawulo , ni ko gutegeka abasirikare ngo bamanuke bamuvane hagati yabo , bamusubize mu kigo cyabo .
44023011	Mu ijoro rikurikiyeho , Nyagasani abonekera Pawulo aramubwira ati « Komera ! Uko wambereye umugabo i Yeruzalemu , ni ko ugomba no kuzambera umugabo n’i Roma . »
44023012	Bukeye mu gitondo , bamwe mu Bayahudi bajya inama , ndetse barahira ko batazagira icyo barya cyangwa ngo banywe , batabanje kwica Pawulo .
44023013	Abari bahuje uwo mugambi bari abantu basaga mirongo ine .
44023014	Basanga abatware b’Abaherezabitambo n’abakuru b’umuryango , barababwira bati « Twarahiye dukomeje ko nta cyo turi bukoze ku munwa , tutabanje kwica Pawulo .
44023015	None rero mwebwe , mwumvikane n’Inama nkuru , musabe umugaba w’ingabo amubazanire , nk’aho hari ikindi mushaka kumenya ku bimwerekeyeho . Ubwo natwe turaba twiteguye kumwica , atari yabageraho . »
44023016	Ariko mwishywa wa Pawulo ngo amenye iby’icyo gico , araza yinjira mu kigo cy’abasirikare , abibwira Pawulo .
44023017	Pawulo ni ko guhamagara umwe mu bategeka b’abasirikare , aramubwira ati « Jyana uyu musore ku mugaba w’ingabo , kuko hari icyo ashaka kumumenyesha . »
44023018	Nuko aramujyana amugeza ku mugaba w’ingabo , maze aravuga ati « Imfungwa yitwa Pawulo yampamagaye , insaba kukugezaho uyu musore , ngo afite icyo akubwira . »
44023019	Umugaba w’ingabo ni ko kumufata ukuboko , amujyana ahiherereye , aramubaza ati « Icyo ushaka kumenyesha ni iki ? »
44023020	Uwo musore aramusubiza ati « Abayahudi bumvikanye ko ejo bazagusaba kuzana Pawulo mu Nama nkuru , bitwaje ko hari ibindi bashaka kumenya ku bimwerekeyeho .
44023021	Ntuzabemerere , kuko abantu basaga mirongo ine bamwubikiye , bakaba barahiye ko batazagira icyo barya cyangwa banywa batabanje kumwica . Bategereje gusa igisubizo cyawe . »
44023022	Nuko umugaba w’ingabo asezerera uwo musore , ariko abanje kumwihanangiriza ati « Uramenye ntugire umuntu n’umwe ubwira ibyo wamenyesheje ! »
44023023	Hanyuma ahamagara babiri mu bategeka b’abasirikare , arababwira ati « Nimutegure abasirikare magana abiri , abanyamafarasi mirongo irindwi , n’izindi ngabo magana abiri zitwaje amacumu , mwitegure guhaguruka saa tatu z’ijoro mujya i Kayizareya .
44023024	Mutegure kandi n’amafarasi yo guheka Pawulo , mumushyikirize umutware Feligisi , akiri mutaraga . »
44023025	Nuko umugaba w’ingabo yandikira umutware Feligisi muri aya magambo
44023026	« Jyewe Kalawudiyo Liziya , kuri Nyakubahwa umutware Feligisi : ndakuramutsa .
44023027	Uyu muntu nkoherereje yafashwe n’Abayahudi bashaka kumwica , ni bwo mpagobotse n’umutwe w’abasirikare ndamubaka , kuko nari maze kumenya ko afite ubwenegihugu bw’Abanyaroma .
44023028	Nashatse kumenya icyo bamurega , mujyana mu Nama nkuru ,
44023029	nsanga rero bamurega impaka z’ibyerekeye amategeko yabo , ariko nta kindi kintu na kimwe yakoze cyatuma apfa cyangwa ngo abohwe .
44023030	Aho menyeye ko bari biteguye kumwica , niyemeje kumukoherereza . Menyesheje kandi n’abamurega ko bazakugezaho ibirego byabo . Gira amahoro ! »
44023031	Nuko abasirikare bakora uko bategetswe , bajyana Pawulo muri iryo joro , bamugeza Antipatiri .
44023032	Bukeye , abanyamafarasi baba ari bo bakomeza kujyana na we , abandi bagaruka mu kigo cyabo .
44023033	Bageze i Kayizareya , bahereza umutware Feligisi urwandiko , bamushyikiriza na Pawulo .
44023034	Feligisi amaze gusoma urwandiko , abaza akarere Pawulo akomokamo . Aho amenyeye ko akomoka muri Silisiya ,
44023035	aravuga ati « Nzaba numva ibyawe , abakurega bamaze kugera hano . » Nuko ategeka ko arindirwa mu ngoro ya Herodi .
44024001	Hashize iminsi itanu , Ananiya umuherezabitambo mukuru amanukana na bamwe mu bakuru b’umuryango , hamwe n’umuburanyi wabo witwa Teritulo ; basanga umutware Feligisi kugira ngo bamuregere Pawulo .
44024002	Pawulo amaze guhamagarwa , Teritulo atangira kumurega agira ati « Nyakubahwa Feligisi , aya mahoro atuganjemo ni wowe tuyakesha , kandi n’ibyavuguruwe byinshi muri iki gihugu tubikesha umwete wawe .
44024003	Aho turi hose , ntidusiba buri gihe kwakira ibyo byiza , kandi turabigushimira cyane .
44024004	Ariko kugira ngo ntakurambira , ndagusaba ko watwihanganira uko ubisanganywe , ukumva muri make ibyo dushaka kukubwira .
44024005	Uyu muntu twasanze ari icyorezo , acumba urugomo mu Bayahudi bo ku isi yose , kandi akaba n’umutware w’agatsiko kayobye k’Abanyanazareti .
44024006	Ndetse yagerageje no guhumanya Ingoro y’Imana yacu , turamufata . ( Dushatse kumucira urubanza dukurikije amategeko yacu ,
44024007	ni bwo umugaba w’ingabo Liziya ahagobotse , amutwambura ku ngufu ,
44024008	ategeka ko abamuregaga bazagusanga ) . Nawe ubwawe umubajije , ushobora kumenya neza ko ibyo tumurega ari impamo . »
44024009	Abayahudi na bo baryungamo , bahamya ko ibyo byose ari ko biri .
44024010	Umutware Feligisi amaze kumuha ikimenyetso cyo kuvuga , Pawulo araterura ati « Nzi neza ko umaze imyaka myinshi ucira imanza abaturage b’iki gihugu cyacu , ni yo mpamvu nishimiye kwiregurira imbere yawe .
44024011	Nk’uko wowe ubwawe ushobora kubyigenzurira , iminsi ntirarenga cumi n’ibiri kuva aho nzamukiye i Yeruzalemu , njyanyweyo no gusenga .
44024012	Haba mu Ngoro , haba mu masengero cyangwa mu mugi , muri aba bantu nta wigeze ambona hari uwo tujya impaka , cyangwa ngo basange nteza imvururu muri rubanda .
44024013	Aba bantu nta n’ubwo bashobora kubona ibimenyetso byemeza ibyo bandega ubu ngubu .
44024014	Nyamara icyo nemereye imbere yawe , ni uko nkorera Imana y’abasekuruza , nkurikije Inzira aba bita agatsiko k’abayobye , nkaba nemera n’ibyanditswe byose mu Mategeko no mu Bahanuzi .
44024015	Mfite icyo cyizere ku Mana — kandi na bo turagisangiye — , ko hazabaho izuka ry’intungane kimwe n’iry’abagome .
44024016	Ni cyo gituma nihatira ubudatuza kugira umutimanama udahinyuka imbere y’Imana n’imbere y’abantu .
44024017	Nyuma y’imyaka myinshi , nagarutse i Yeruzalemu nzaniye umuryango wanjye imfashanyo z’abakene , ndetse n’amaturo .
44024018	Igihe nkiri muri ibyo , bansanga mu Ngoro maze kwisukura , ariko nta bantu benshi twari kumwe , yemwe nta n’urusaku ;
44024019	uretse bamwe mu Bayahudi bo muri Aziya . . . Abo ni bo bagombaga kuza kukundegaho , iyo bajya kugira ikibi bambonaho !
44024020	Cyangwa se aba na bo nibavuge ikosa bansanganye , igihe nari mpagaze imbere y’Inama nkuru !
44024021	Naba se nzira iri jambo navugiye rwagati muri bo ndanguruye nti ’ Mbese byaba ari uko nemera izuka ry’abapfuye , byatumye uyu munsi munshyira mu rubanza ? ’ »
44024022	Feligisi wari uzi neza iby’iyo Nzira , asubika urubanza avuga ati « Umugaba w’ingabo Liziya namara kuza , nzarangiza ibyanyu . »
44024023	Nuko ashinga umutegeka w’abasirikare kurinda Pawulo aho yari ari mu buroko , ariko ngo amureke yishyire yizane , kandi ngo ntabuze n’umwe mu be kumuha icyo akeneye .
44024024	Hashize iminsi mike Feligisi azana n’umugore we Durusila , wari Umuyahudikazi . Ahamagaza Pawulo , maze amutega amatwi ngo amubwire ibyerekeye kwemera Yezu Kristu .
44024025	Ariko ngo ikiganiro kigere ku byerekeye ubutabera , ukwifata n’urubanza ruzaza , Feligisi agira ubwoba , ni ko kuvuga ati « Ba urekeye aho wigendere , ninongera kubona igihe nzagutumaho . »
44024026	Yari yizeye kandi ko Pawulo yazamuha amafaranga , ni yo mpamvu yahoraga amutumiza kenshi ngo baganire .
44024027	Imyaka ibiri ishize , Feligisi asimburwa n’uwitwa Porikiyo Fesito ; maze Feligisi ashaka kwikundisha ku Bayahudi , asiga Pawulo mu buroko .
44025001	Nyuma y’iminsi itatu Fesito ageze muri ako karere , ava i Kayizareya ajya i Yeruzalemu .
44025002	Abatware b’abaherezabitambo n’abanyacyubahiro bo mu Bayahudi bamusanganiza ibirego barega Pawulo ; bamwinginga
44025003	bamusaba kubagirira ubuntu ngo amutumize aze i Yeruzalemu , kuko bari baciye ibico byo kumwubikira ngo bamutsinde mu nzira .
44025004	Nuko Fesito abasubiza ko Pawulo afungiye i Kayizareya , kandi ko na we ubwe agomba gusubirayo bidatinze .
44025005	Arongera ati « Kandi ababa babishoboye muri mwe , baze tujyane i Kayizareya , barege uwo muntu niba hari ikibi yakoze ! »
44025006	Fesito amara iwabo iminsi itarenze umunani cyangwa icumi , asubira i Kayizareya . Bukeye ajya mu rukiko , maze ategeka ko bazana Pawulo .
44025007	Bamugejeje aho , Abayahudi bamanutse i Yeruzalemu baramukikiza , batangira kumurega byinshi kandi bikomeye , badashobora no kubonera gihamya .
44025008	Nuko Pawulo ariregura ati « Nta kosa nigeze nkora , haba ku Mategeko y’Abayahudi , haba ku Ngoro cyangwa se kuri Kayizari . »
44025009	Ariko Fesito ashatse kwikundisha ku Bayahudi , abaza Pawulo ati « Mbese uremera kujya i Yeruzalemu kugira ngo abe ariho ucirirwa urubanza mu maso yanjye ? »
44025010	Pawulo arasubiza ati « Dore ndi mu rukiko rwa Kayizari , ni ho ngomba gucirirwa urubanza . Nta kibi nakoreye Abayahudi nk’uko nawe ubizi neza .
44025011	Niba koko ibyo bimpama , cyangwa se niba narakoze icyaha gikwiriye urupfu , sinanga gupfa . Ariko niba ibirego aba bantu bandega nta kuri kurimo , nta muntu ufite uburenganzira bwo kubangabiza . Njuririye Kayizari ! »
44025012	Nuko Fesito amaze kuvugana n’abajyanama be , arasubiza ati « Ubwo ujuririye Kayizari , uzajye kwa Kayizari . »
44025013	Hashize iminsi mike , umwami Agripa na Berenisa bagera i Kayizareya , baje gusura Fesito .
44025014	Bahamaze igihe , Fesito atekerereza umwami ibya Pawulo , agira ati « Hano hari umuntu Feligisi yasize mu buroko .
44025015	Igihe nari i Yeruzalemu , abatware b’abaherezabitambo n’abakuru b’Abayahudi baramundegera , bansaba ko yakwicwa .
44025016	Mbasubiza ko atari akamenyero ku Banyaroma gucira umuntu urubanza , nta we uhingutse ngo amushinje na we abone umwanya wo kwiregura , ngo yiyezeho icyaha .
44025017	Ubwo rero baje hano , nanjye sinazarira , bukeye nicara mu rukiko mpamagaza uwo muntu .
44025018	Abamuregaga baramukikiza , ariko ntibagira ikirego gikomeye na kimwe bahingutsa mu byo nakekaga .
44025019	Ahubwo bafite ibyo bapfa byerekeye idini yabo , ariko ku buryo bw’umwihariko bagapfa umuntu witwa Yezu wapfuye , nyamara Pawulo akaba yemeza ko ari muzima .
44025020	Mbonye ko ntashobora gukemura ibyo bibazo byabo , mbaza Pawulo niba yemera kujya i Yeruzalemu , ngo abe ari ho acirirwa urubanza ku byo bamuregaga .
44025021	Ariko Pawulo arajurira , ashaka ko urubanza rwe rwarangizwa na Nyir’icyubahiro ; ubwo nanjye ntegeka ko bamurinda kugeza igihe nzamwohereza kwa Kayizari . »
44025022	Agripa ni ko kubwira Fesito ati « Nanjye ndashaka kumva uwo muntu ! » Undi aramusubiza ati « Ejo uzamwumva . »
44025023	Nuko bukeye , Agripa na Berenisa binjirana ishema mu rukiko , bashagawe n’abagaba b’ingabo hamwe n’abanyacyubahiro bo muri uwo mugi , maze Fesito ategeka ko bazana Pawulo .
44025024	Fesito afata ijambo , agira ati « Mwami Agripa , namwe mwese abateraniye hano , murabona uyu muntu . Imbaga yose y’Abayahudi yaje kumundegera i Yeruzalemu , ndetse na n’ubu baracyasakuza , bavuga ko adakwiye kubaho .
44025025	Jye nasanze nta cyo yakoze cyatuma akwiye gupfa . Nyamara kuko we yajuririye Nyir’icyubahiro , niyemeza kumumwoherereza .
44025026	Icyakora , nta kintu na kimwe cy’ukuri nabonye naheraho nandikira Kayizari ku bimwerekeyeho . Ni cyo gitumye muzana imbere yanyu , cyane cyane wowe , mwami Agripa , kugira ngo nimumara kumubaza mbonereho kugira icyo nandika .
44025027	Kuko nasanze bidafututse kohereza imfungwa , ntagaragaje neza icyo iregwa . »
44026001	Nuko Agripa abwira Pawulo ati « Ngaho iregure . » Pawulo arambura ukuboko , atangira kwiregura ati
44026002	« Mwami Agripa , biranshimishije kurushaho , kuko ibyo Abayahudi bandega byose , uyu munsi ngiye kubyiregurira imbere yawe ,
44026003	cyane cyane kuko nawe usanzwe uzi neza imico y’Abayahudi n’ibyo bajyaho impaka . Ni cyo gitumye ngusaba ngo wihangane unyumve .
44026004	Abayahudi bose bazi imibereho yanjye uhereye mu buto bwanjye , uko nabayeho rwagati mu muryango wanjye , ndetse n’i Yeruzalemu .
44026005	Baranzi kuva kera , babishatse bashobora guhamya ko nabaye umuyoboke w’ishyaka rikomeye ry’idini yacu , nkurikije umuco w’Abafarizayi .
44026006	None ubu ndaregwa ko nizera amasezerano Imana yagiriye abasekuruza bacu .
44026007	Ayo masezerano ni yo nyine imiryango yacu uko ari cumi n’ibiri idahwema kwizera ko azasohozwa , bigatuma ishishikarira gusenga Imana amanywa n’ijoro . None rero , Mwami , iby’ayo mizero ni byo ndegwa n’Abayahudi .
44026008	Mbese ye , ni mpamvu ki mudashobora kwemera ko Imana ishobora kuzura abapfuye ?
44026009	Nanjye ubwanjye , natekerezaga ko ngomba kurwanya ku buryo bwose izina rya Yezu w’i Nazareti .
44026010	Ni na byo nakoze i Yeruzalemu ; nashyize mu buroko abenshi mu batagatifujwe , mpawe uburenganzira n’abatware b’abaherezabitambo ; igihe kandi babaciraga urwo gupfa nkabishyigikira .
44026011	Nazengurutse amasengero yose mbatoteza bikomeye , ndetse nkanabahatira gutuka Imana . Narabarakariraga bikabije , ku buryo nabakurikiraga kugeza no mu migi yo mu mahanga .
44026012	Ni cyo cyatumye umunsi umwe njya i Damasi , mfite ububasha n’amabwiriza by’abatware b’abaherezabitambo .
44026013	Nuko ndi mu nzira rero , Mwami , amanywa ava mbona urumuri rutambukije izuba kwaka ruturutse mu ijuru , rurangota hamwe n’abo twari kumwe .
44026014	Ubwo twese twikubita hasi , maze numva ijwi rimbwira mu rurimi rw’igihebureyi , riti ’ Sawuli , Sawuli ! Urantotereza iki ? Biragukomereye kwishita ku rubambo . ’
44026015	Nuko ndabaza nti ’ Uri nde , Nyagasani ? ’ Nyagasani aransubiza ati ’ Ndi Yezu , uwo uriho utoteza .
44026016	Ariko byuka , maze uhagarare ! Igitumye nkubonekera ni uko nakugeneye kuba umugaragu wanjye n’umuhamya w’ibyo ubonye , n’uw’ibyo nzakwereka hanyuma .
44026017	Nzakugobotora umuryango wawe kimwe n’iy’abanyamahanga nkoherejemo ,
44026018	kugira ngo ubahumure amaso , ubahindure bave mu mwijima bagane urumuri , bave mu ngoma ya Sekibi bagarukire Imana ; kugira ngo nibanyemera bagirirwe imbabazi z’ibyaha , kandi bahabwe umurage hamwe n’abatagatifujwe . ’
44026019	Kubera iyo mpamvu rero , mwami Agripa , nta cyari kumbuza kumvira ibyo neretswe biturutse mu ijuru .
44026020	Mpera ko mbanziriza ku bantu b’i Damasi , ngera i Yeruzalemu no mu karere kose ka Yudeya no mu mahanga yose , menyesha abo bose ngo bisubireho kandi bagarukire Imana , babeho ku buryo bukwiriye abicujije .
44026021	Ni cyo cyatumye Abayahudi bamfata igihe nari mu Ngoro , bakagerageza kunyica .
44026022	Nyamara no kugeza uyu munsi Imana iracyantabara , nkaba ngikomeza guhamya mu maso ya bose , abato kimwe n’abakuru , ibyavuzwe n’abahanuzi na Musa ku bigomba kuzaba kandi nta cyo nongeyeho :
44026023	bityo mpamya ko Kristu yagombaga kubabara , kandi ko aho amariye kuzuka uwa mbere mu bapfuye , azasakaza urumuri mu muryango wacu no mu mahanga . »
44026024	Pawulo , ngo ageze aho yiregura , Fesito atera hejuru ati « Pawulo , wasaze ! Wize byinshi byo kugutera ibisazi ! »
44026025	Pawulo aramusubiza ati « Nyakubahwa Fesito , sinasaze , ahubwo ndavuga amagambo y’ukuri kandi ashyira mu gaciro .
44026026	Ni yo mpamvu mvuga nta cyo nishisha kuko umwami mbwira abizi neza byose , nkaba mpamya ko nta na kimwe cyamusobye , kuko bitakorewe mu bwihisho .
44026027	Mwami Agripa , mbese waba wemera iby’abahanuzi ? Na ko ndabizi : urabyemera . »
44026028	Nuko Agripa abwira Pawulo , ati « Erega ndabona uko utekereza , hari hato ukanyemeza kuba umukristu ! »
44026029	Pawulo aramusubiza ati « Byaba iby’akanya gato cyangwa se igihe kinini , ndasaba Imana ngo , uretse nawe wenyine , n’abanyumva uyu munsi bose bamere nkanjye . . . , usibye iyi minyururu imboshye ! »
44026030	Nuko umwami n’umutware na Berenisa n’abo bari kumwe barahaguruka .
44026031	Bigiye hirya baravugana bati « Uriya muntu , nta kibi yakoze gikwiriye kumwicisha , cyangwa kumufungisha ! »
44026032	Agripa abwira Fesito ati « Uriya muntu yajyaga kurekurwa , iyo atajuririra Kayizari . »
44027001	Bamaze kwemeza ko dufata ubwato tukajya mu Butaliyani , Pawulo n’izindi mfungwa bashingwa umutegeka w’abasirikare witwa Yuli , akaba uwo mu mutwe w’abasirikare witwa « uwa Ogusito » .
44027002	Twurira ubwato buvuye Aduramiti bwajyaga mu byambu bya Aziya , maze tugera mu mazi magari . Ubwo twari kumwe na Arisitariko , Umumasedoniya ukomoka i Tesaloniki .
44027003	Bukeye duhagarara i Sidoni ; Yuli rero wagiriraga neza Pawulo , amwemerera kujya gusura incuti ze kugira ngo zimwakire .
44027004	Tuvuye aho , tunyura mu majyepfo y’ikirwa cya Shipure , kuko umuyaga waturwanyaga .
44027005	Tuhavuye , tunyura mu nyanja iherereye kuri Silisiya na Pamfiliya , maze twambukira i Mira ho muri Lisiya .
44027006	Tugeze aho ngaho , umutegeka w’abasirikare abona ubwato buturutse Alegisandiriya bugana mu Butaliyani , nuko turabwurira .
44027007	Tumara iminsi myinshi tugenda buhoro , tuza kugera ahateganye n’umugi wa Kinida , ariko bibanje kutugora . Umuyaga utubujije gukomeza , tunyura mu majyepfo y’ikirwa cya Kireta , ahateganye na Salimoni .
44027008	Tumaze kuhanyura ariko bitugoye , tugera ahitwa « Myaro myiza » , hafi y’umugi wa Lasaya .
44027009	Twari tumaze igihe kirekire kandi gukomeza urugendo rwo mu bwato bikaba byatera amakuba , kuko umunsi w’igisibo wari wararangiye ; Pawulo ni ko kutubwira ati
44027010	« Ncuti zanjye , ndabona uru rugendo rwo mu bwato rugiye gukurura amakuba ndetse rugahitana byinshi , atari ku mitwaro n’ubwato byonyine , ahubwo ndetse no ku bantu . »
44027011	Umutegeka w’abasirikare , aho kwita ku byo Pawulo avuga , yiringira inama z’umusare na nyir’ubwato .
44027012	Nyamara icyo cyambu nticyari kimeze neza muri ayo mezi y’imbeho ; abenshi bahuza umugambi wo gukomeza bakavayo , ngo barebe ko bagera i Fenike , babe ari ho bamara ayo mezi y’imbeho . Fenike ni icyambu cyo mu kirwa cya Kireta , aherekera mu burengerazuba .
44027013	Ngo bumve umuyaga woroshye uturuka mu majyepfo utangiye guhuhera , bibwira ko umugambi wabo wagezweho ; ni ko kuzitura ubwato bagerageza kugenda , bakikiye ikirwa cya Kireta .
44027014	Ariko bidatinze , inkubi y’umuyaga witwa « Majyaruguru y’uburasirazuba » utangira guhuhera uturutse mu kirwa ,
44027015	ukubita ubwato bunanirwa kuwurwanya ; nuko twemera kujyanwa aho umuyaga ushaka .
44027016	Twabonye aho twikinga umuyaga akanya gato , ubwo twahitaga mu majyepfo y’akarwa kitwa Kawuda . Aho ni ho twashoboye kwiyegereza ubwato buto bwari buziritse ku bunini twarimo .
44027017	Abasare barabwuriza babushyira mu bunini ; maze ubwo bunini babuzengurutsa imigozi ikomeye , barabuhambira ngo budasandara . Ubwo barekurira mu mazi ibifatabwato kugira ngo bugende buhoro , babitewe no gutinya kujugunywa ku nkombe ya Sirita .
44027018	Uko twagakomeje gucundabatwa bikomeye n’inkubi y’umuyaga , bukeye bw’aho batangira kuroha imitwaro mu nyanja ,
44027019	naho ku munsi wa gatatu abasare ubwabo bafata ibikoresho by’ubwato , na byo barabiroha .
44027020	Hari hashize iminsi myinshi nta zuba nta n’inyenyeri biboneka , umuyaga ukomeza kuba mwinshi kandi mubi kugeza ubwo tutari tukiringiye kurokoka .
44027021	Bari bamaze igihe kirekire nta cyo bakoza ku munwa , Pawulo ni ko guhagarara hagati yabo , arababwira ati « Ncuti zanjye , byari kuba byiza iyo mujya kunyumva ntimutirimuke i Kireta , kuko mutari kubona aya makuba cyangwa ngo mugire igihombo kingana gitya .
44027022	Ariko noneho ndabasabye ngo mushyire umutima hamwe , kuko ari nta muntu n’umwe muri mwe uzagira icyo aba , keretse ubwato bwonyine .
44027023	Iri joro nyine , umumalayika w’Imana niyeguriye kandi nkorera yambonekeye ,
44027024	arambwira ati ’ Pawulo , witinya ! Ni ngombwa ko ugera imbere ya Kayizari , kandi Imana ikugiriye ubuntu bwo kugukiriza ubuzima , hamwe n’abo mufatanyije urugendo bose . ’
44027025	Nimukomere rero ncuti zanjye , kuko nizeye Imana , bizaba nk’uko yabimbwiye .
44027026	Amaherezo ariko , ubwato buzadusuka ku kirwa . »
44027027	Ijoro rya cumi na kane tugicundabatwa n’inkubi y’umuyaga mu nyanja ya Adiriyatika , ahagana mu gicuku , abasare bibwira ko bari hafi kugera ku butaka .
44027028	Bajugunya mu mazi umugozi uziritseho icyuma , basanga uburebure bw’amazi bureshya n’imikono makumyabiri ; ngo bigire imbere gato babona uburebure bw’imikono cumi n’itanu .
44027029	Batinya ko ubwato bwasekura ku mabuye yo mu nyanja , bajugunya mu mazi ibifatabwato bine by’inyuma ngo ahari bwahagarara , maze bagategereza ko bucya .
44027030	Bigeze aho abasare bashaka guhunga , basubiza bwa bwato buto mu mazi , bitwaje ko bagiye kumanurira mu mazi ibindi bifatabwato by’imbere .
44027031	Pawulo abwira umutegeka w’abasirikare n’ingabo ze , ati « Aba bantu nibataguma mu bwato , mwebwe ntimushobora kurokoka . »
44027032	Nuko abasirikare batema imigozi iziritse bwa bwato buto , barabureka buragenda .
44027033	Bujya gucya , Pawulo asaba ko bagira icyo bafungura agira ati « Dore uyu munsi ni uwa cumi n’ine muhagaritse umutima , mutagira icyo mukoza ku munwa .
44027034	Ndabasabye rero ngo mugire icyo murya , maze mubashe kubaho . Nongeye kandi kubabwira ko nta n’agasatsi k’umwe muri mwe kazazimira . »
44027035	Amaze kuvuga atyo , afata umugati , ashimira Imana imbere ya bose , arawumanyura maze atangira kurya .
44027036	Bose ni ko kugarura umutima , na bo baratangira bararya .
44027037	Abari mu bwato twese , twari magana abiri na mirongo irindwi na batandatu .
44027038	Bamaze kwijuta , baroha ingano mu nyanja , kugira ngo borohereze ubwato .
44027039	Ngo bumare gucya , abasare ntibabasha kumenya ubutaka bari bagezeho , ariko babona akagobe k’inyanja gafite inkuka y’umusenyi , batekereza ko bishobotse ari ho bakwerekeza ubwato .
44027040	Bazitura bya bifatabwato birokera mu nyanja , bahambura n’ibiyoborabwato by’inyuma ; hanyuma bazamura umwenda wo ku ruhembe rw’imbere , bityo bagana ku nkombe bakurikiye icyerekezo cy’umuyaga .
44027041	Ariko ubwato ngo bugere ku gashoro k’ubutaka karengewe n’amazi , butikura mu musenyi . Uruhembe rw’imbere rurigitamo ku buryo budatirimuka , naho urw’inyuma rusandazwa n’umuhengeri wo mu nyanja .
44027042	Abasirikare rero bagira igitekerezo cyo kwica imfungwa , ngo hatagira uwoga agacika .
44027043	Ariko umutegeka w’abasirikare washakaga gukiza Pawulo , ababuza kurangiza uwo mugambi , ahubwo ategeka ko abazi koga bakwiroha aba mbere , bagafata ku nkombe ;
44027044	abasigaye na bo bakabakurikira , bogeye ku mbaho cyangwa ku bimene by’ubwato . Uko ni ko bose babashije gufata imusozi , ari bataraga .
44028001	Tumaze rero guhonoka icyo cyago , tumenya ko icyo kirwa tugezeho cyitwa Malita .
44028002	Abaturage b’aho batwakira neza cyane , kubera ko imvura yagwaga hariho n’imbeho , baducanira umuriro turawukikiza .
44028003	Pawulo atoragura umuganda w’inkwi azishyira mu muriro , inzoka y’impiri isohorokamo yikanze ubushyuhe , maze imusumira ikiganza .
44028004	Abaturage babonye icyo gikoko kimunagana ku kiganza , baravugana bati « Rwose uyu muntu agomba kuba ari umwicanyi ! Kubona yarokotse inyanja , ariko ubutabera bw’Imana bukaba bukimukurikiranye ! »
44028005	Ariko Pawulo akungutira ya mpiri mu muriro , kandi ntiyagira icyo aba .
44028006	Abo bantu bategereza ko ari bubyimbirwe , cyangwa se ko yikubita hasi agapfa , ariko ngo bamare umwanya bategereje , babona nta cyo abaye . Ni ko kwigarura bavuga bati « Ni imana ! »
44028007	Hafi aho , hakaba amasambu y’umutware w’icyo kirwa witwa Pubuliyo , atwakira gicuti , iwe tuhamara iminsi itatu .
44028008	Se w’uwo Pubuliyo yari mu buriri ari indembe , ahinda umuriro kandi na macinya imuri nabi . Pawulo ajya kumusura , amaze gusenga amuramburiraho ibiganza , aramukiza .
44028009	Ibyo bimaze kuba , abandi barwayi bo muri icyo kirwa na bo baraza , abakiza uburwayi bwabo .
44028010	Abantu b’aho baduha icyubahiro cyinshi , nuko igihe twuriye ubwato , baduha impamba twari dukeneye mu rugendo .
44028011	Hashize amezi atatu , twurira ubwato bwavaga Alegisandiriya , bwitiriwe ibigirwamana by’impanga , Kasitori na Polugisi , bwari bumaze amezi yose y’imbeho muri icyo kirwa .
44028012	Tugeze i Sirakuza tuhamara iminsi itatu ,
44028013	tuhavuye tugenda dukikiye inkombe , tugera ahitwa Regiyo . Bukeye bw’uwo munsi , umuyaga utangira guhuhera uturuka mu majyepfo , maze tugera i Puzoli ku munsi wa kabiri .
44028014	Tuhasanga abavandimwe , badusaba kumara icyumweru iwabo . Nuko tugera i Roma dutyo .
44028015	Abavandimwe b’i Roma bumvise ko tuje , baza kudusanganirira ku Iguriro rya Apiyo , n’ahitwa ku Macumbi atatu . Pawulo ngo ababone ashimira Imana , yongera kugira icyizere .
44028016	Tugeze i Roma , bemerera Pawulo kwicumbikira ukwe , hamwe n’umusirikare wo kumurinda .
44028017	Hashize iminsi itatu , Pawulo atumiza abanyacyubahiro b’Abayahudi bahatuye ; ngo bamare guterana arababwira ati « Bavandimwe , n’ubwo nta kibi nagiriye umuryango wacu , cyangwa se ngo ncishe ukubiri n’imigenzo y’abasekuruza , nyamara nafungiwe i Yeruzalemu , nshyikirizwa Abanyaroma !
44028018	Bamaze gusuzuma ibyo ndegwa bashaka kundekura , kuko basanze nta kibi nakoze gikwiye urupfu .
44028019	Ariko mbonye Abayahudi babyanze , biba ngombwa ko njuririra Kayizari , nyamara nta cyo ngamije kurega bene wacu .
44028020	Ngicyo rero icyatumye mbatumiza ngo tuganire . Mu by’ukuri , naboheshejwe iminyururu ku mpamvu y’amizero ya Israheli . »
44028021	Nuko baramusubiza bati « Nta rwandiko twigeze tubona ruturutse mu Yudeya rukuvuga , ndetse nta n’umwe mu bavandimwe waje ngo abitumenyeshe cyangwa se ngo akuvuge nabi .
44028022	Ariko rero , turashaka kumva icyo wowe ubwawe ubitekerezaho , kuko tuzi ko hose barwanya izo nyigisho z’ako gatsiko urimo . »
44028023	Ubwo bemeranya umunsi bazongera guterana , uwo munsi ugeze bamusanga ari benshi ku icumbi rye . Ahera mu gitondo ageza nimugoroba abasobanurira iby’Ingoma y’Imana , anagerageza kubemeza ku byerekeye Yezu , ahereye ku Mategeko ya Musa no ku Bahanuzi .
44028024	Bamwe muri bo bemezwa n’ibyo yavugaga , abandi ariko banga kubyemera .
44028025	Bagera igihe bataha batarumvikana ubwabo , Pawulo ni ko kongeraho iri jambo ati « Mbega ngo riraba irinyakuri , rya jambo Roho Mutagatifu yabwiye abasekuruza banyu , arivugishije umuhanuzi Izayi ati
44028026	’ Sanga umuryango wawe , maze ubabwire uti : Kumva muzumva , ariko mwe gusobanukirwa ; muzitegereze , ariko mwe kubona .
44028027	Kuko uwo muryango winangiye umutima , biziba amatwi , bihuma n’amaso , kugira ngo batagira icyo babona , amatwi yabo akagira icyo yumva , n’umutima wabo ukagira icyo umenya , ngo batavaho bangarukira maze nkabakiza . ’
44028028	Nuko rero , mumenye ko uwo mukiro Imana yawoherereje abanyamahanga , kandi bo bakazawakira ! »
44028029	Pawulo ngo amare kubabwira ibyo , Abayahudi bataha bajya impaka z’urudaca .
44028030	Pawulo amara imyaka ibiri yose mu icumbi yirihirira , akakira abamugendereraga bose ,
44028031	yamamaza Ingoma y’Imana kandi yigisha ibyerekeye Yezu Kristu nta nkomyi kandi ashize amanga .
45001001	Jyewe Pawulo , umugaragu wa Yezu Kristu , ndabaramutsa . Koko natorewe kuba intumwa , nteganyirizwa kwamamaza Inkuru Nziza
45001002	Imana yari yarateguje abahanuzi bayo mu Byanditswe bitagatifu .
45001003	Iyo Nkuru Nziza yerekeye Umwana wayo , Yezu Kristu Umwami wacu , wabayeho ku bw’umubiri ari mwene Dawudi ,
45001004	ariko izuka rye ava mu bapfuye rikagaragaza ko ari Umwana w’Imana mu bubasha bwose ku bwa Roho Mutagatifu .
45001005	Ni na We waduhesheje ubutumwa bwo kuyobora mu ikuzo ry’izina rye amahanga yose ku kwemera ,
45001006	ari yo mubarirwamo namwe , abahamagawe na Yezu Kristu .
45001007	Mwebwe rero , batoni b’Imana muri i Roma , mwebwe abatagatifujwe no gutorwa n’Imana : nimugire ineza n’amahoro bituruka ku Mana Umubyeyi wacu , no kuri Nyagasani Yezu Kristu .
45001008	Mbere na mbere , ndashimira Imana yanjye muri Yezu Kristu ku mpamvu yanyu , kuko ukwemera kwanyu kuratwa n’isi yose .
45001009	Imana nyitanzeho umugabo , Yo nkeza mu mutima wanjye namamaza Inkuru Nziza y’Umwana wayo : sinsiba kubibuka ,
45001010	ngasaba iteka mu masengesho yanjye ko nazagira amahirwe yo kuzashyira nkagera iwanyu niba Imana ibishatse .
45001011	Koko kandi , ndifuza cyane kubabona ngo mbe nabaha ku ngabire ndengakamere yabakomeza ,
45001012	bambe kugira ngo mumare igishyika mu kwemera duhuriyeho , mwebwe nanjye .
45001013	Sinabahisha kandi , bavandimwe , ko kenshi nagambiriye kuza iwanyu — nyamara kugeza ubu byaramburiye — ngo ngire imbuto namwe mbasaruraho , nk’uko byagenze no ku yandi mahanga .
45001014	Ngomba kwita ku Bagereki no ku batari bo , ku bajijutse no ku batajijutse :
45001015	ikaba ari yo mpamvu nshishikajwe no kubigisha Inkuru Nziza namwe ab’i Roma .
45001016	Koko rero , nta bwo nshishwa n’Inkuru Nziza kuko ari yo bubasha bw’Imana burokora uwemera wese uhereye ku Muyahudi ukageza ku Mugereki .
45001017	Koko kandi ni muri yo ubutungane bw’Imana buhishurirwa , bishingiye ku kwemera , bigakomeza ukwemera , nk’uko byanditswe ngo « Intungane izabeshwaho n’ukwemera . »
45001018	Koko rero uburakari bw’Imana bwihishura buva mu ijuru burwanya abagomeramana bose , n’abagizi ba nabi bose bapfukirana ukuri muri iyo nabi .
45001019	Kuko icyo umuntu yamenya ku Mana kirabigaragariza : Imana yarakibahishuriye .
45001020	Koko rero , kuva isi yaremwa , ubwenge buhera ku byaremwe , bugashyikira ibitagaragara by’Imana , ni ukuvuga ububasha bwayo buhoraho na kamere yayo bwite . Bityo rero ntibabona uko biregura ,
45001021	kuko bamenye Imana , ariko ntibayiha ikuzo , ngo bayishimire uko bikwiriye Imana ; ahubwo babaye abapfu bishinga ibitekerezo by’amanjwe , maze umutima wabo w’igipfapfa ucura umwijima .
45001022	Birataga kuba abanyabwenge , bahinduka abapfayongo ,
45001023	maze ikuzo ry’Imana idapfa barigurana ishusho isa n’umuntu uzapfa , isa n’ibiguruka , n’inyamaswa , n’ibikurura inda hasi .
45001024	Ngiyo impamvu yatumye Imana ibagabiza iby’umutima wabo urarikira , bakora ibiterasoni , kugira ngo bihumanye umubiri .
45001025	Bo baguranye ukuri kw’Imana ikinyoma , basenga ikiremwa baranagikorera , bahigika Rurema , Nyagusingizwa iteka ryose ! Amen .
45001026	Ni cyo cyatumye Imana ibagabiza ingeso z’urukozasoni : dore abagore babo bateshejwe gukoresha imibiri yabo ibihuje na kamere ,
45001027	abagabo na bo aho kugana umugore uko kamere ishaka , ubwabo bagurumanirana irari , umugabo agakorana n’undi ibiterasoni , bityo bikururira ingaruka mbi ikwiranye n’ubuyobe bwabo .
45001028	Byongeye kandi , nk’uko banze kumenya Imana , Imana yabagabije ubwenge bwabo bucuramye ngo bakore ibidakorwa .
45001029	Buzuye icyitwa inabi cyose , ubugome , umururumba , ububisha ; buzuye ishyari , ubwicanyi , intonganya , uburiganya , ubugambanyi ; barasebanya ,
45001030	batera urubwa , banga Imana , barasuzugura , barirata , barirarira , bahimbahimba ibibi , bananira ababyeyi ;
45001031	ni ibiburabwenge , abahemu , ibiburamutima , intababarira .
45001032	N’ubwo bazi iteka ry’Imana ricira urwo gupfa abakora bene ibyo , bo ntibabikora gusa , bashima ndetse n’ababikora .
45002001	Nuko rero nta cyo uzabona wireguza , wowe muntu uca urubanza , uwo uri we wese : kuko iyo ucira undi urubanza , uba witsindisha ubwawe , kuko ugenza utyo nawe wowe uca urubanza .
45002002	Tuzi ko Imana izacira urubanza abagenza batyo ikurikije ukuri .
45002003	None se , muntu ucira urubanza abakora ibyo bintu kandi nawe ubikora , wibwira ko uzasimbuka ute urubanza rw’Imana ?
45002004	Cyangwa se waba usuzugura impuhwe zayo zitabarika , ubwihangane n’ubugwaneza bwayo , ukirengagiza ko ubuntu bwayo bukureshya ngo wicuze ?
45002005	Noneho rero , kuko wanangiye umutima wawe ukanga kwicuza , urihunikira uburakari bwa wa munsi w’uburakari Imana izahishura ko ica imanza zitabera ,
45002006	Yo izitura buri wese ikurikije ibikorwa bye :
45002007	ubugingo bw’iteka ku batacogoye mu gukora ikiri cyiza bashakashaka ikuzo , icyubahiro n’ukutazapfa ;
45002008	naho uburakari n’umujinya ku bivumbuye , ntibumve ukuri , bakayoboka inabi .
45002009	Impagarara n’ishavu birakokama buri mutima w’umuntu ukora ikibi , uhereye ku Muyahudi ukageza ku Mugereki ;
45002010	naho ikuzo , icyubahiro n’amahoro kuri buri wese ukora icyiza , uhereye ku Muyahudi ukageza ku Mugereki .
45002011	Kuko Imana itareba igihagararo cy’abantu .
45002012	Koko rero , abazaba baracumuye nta mategeko , bazorama nta mategeko ; naho abazaba baracumuye bazi amategeko , bazacirwa urubanza hakurikijwe amategeko .
45002013	Kuko abumva amategeko atari bo ntungane ku Mana , ahubwo abakurikiza amategeko ni bo bazagirwa intungane .
45002014	Iyo abanyamahanga bakora ku bwa kamere ibihuje n’amategeko , kandi nyamara batagira amategeko , bibera ubwabo amategeko , bo badafite amategeko .
45002015	Bagaragaza batyo ko icyo amategeko agamije cyanditswe mu mitima yabo . N’umutimanama wabo na wo ni intangamugabo hamwe n’imitima ibarwanamo , imwe ishinja , indi irengera .
45002016	Nk’uko nabivuze mu Nkuru Nziza yanjye , bizagaragara umunsi Imana izakoresha Yezu Kristu , Imana igacira urubanza ibyo abantu bahishahisha bakora rwihishwa .
45002017	Wowe rero witwa Umuyahudi , ukitwaza amategeko , ukiratana Imana ,
45002018	wowe uzi kandi ugushaka kwayo , ukamenya guhitamo ikiruta ibindi kuko wigishijwe n’amategeko ,
45002019	wowe wiyemera ngo ni wowe warandata impumyi , wamurikira abari mu mwijima ,
45002020	wahugura injiji , wakwigisha abana , ngo kuko wasanze mu mategeko hakubiyemo ubumenyi n’ukuri . . .
45002021	Ko wigisha abandi , ntiwiyigishe ubwawe ; ko ubwiriza kutiba , nyamara ukiba ;
45002022	ko ubuza gusambana , ugasambana ; ko uzira ibigirwamana , kandi ugasahura amasengero yabyo ;
45002023	ko wiratana amategeko , ariko ugasuzuguza Imana urenga ku mategeko ,
45002024	nk’uko byanditswe ngo : « Izina ry’Imana bararituka mu mahanga ku mpamvu yanyu » .
45002025	Koko kuba waragenywe byagira akamaro ukurikije amategeko , naho niba ugomera amategeko , ukugenywa kwawe kwabaye ukutagenywa .
45002026	Niba se utagenywe akurikije ibitunganiye amategeko , nta bwo se ukuba atagenywe bizaba bihwanye n’ukugenywa ?
45002027	Ndetse utagenywe umubiri , ariko agakurikiza amategeko , azagucira urubanza , wowe uzaba warenze ku mategeko witwaje ibyanditswe n’ukugenywa .
45002028	Kuko Umuyahudi ntumubwirwa n’ibigaragara , n’ukugenywa si uko ku mubiri ahagaragara ;
45002029	ahubwo Umuyahudi nyakuri ni uri we muri kami ye , n’ukugenywa nyakuri ni uk’umutima muri roho bitari mu nyandiko . Uwo ntakura ishimwe rye ku bantu , ahubwo ku Mana .
45003001	Umuyahudi arusha iki abandi ? Ukugenywa bimaze iki ?
45003002	Bifite akamaro kanini kandi ku buryo bwose . Mbere na mbere kuko ari bo baragijwe amagambo y’Imana .
45003003	Bite rero ? Niba bamwe muri bo barahemutse , ubuhemu bwabo bwahindura ubusa ubudahemuka bw’Imana ?
45003004	Ntibikabeho ! Imana irabe imvugakuri , naho umuntu wese abe umubeshyi , nk’uko byanditswe ngo « Urabe intungane mu magambo yawe , uzatsinde nushyirwa mu rubanza . »
45003005	Ariko se niba inabi yacu igaragaza ubutungane bw’Imana , tuvuge ngo iki ? Mbese Imana ntirenganya , Yo ihanira ko yarakaye ?
45003006	Ndavuga ku buryo bw’abantu . Ntibikabe ! Naho ubundi se , Imana yazacira ite isi urubanza ?
45003007	Nyamara se , niba ukuri kw’Imana kurushaho kugaragara ku mpamvu y’ikinyoma cyanjye , maze Imana igahabwa ikuzo , ni uruhe rubanza rwampamya kuba umunyabyaha ?
45003008	Kandi ni iki kitubuza gukora ibibi ngo bibyare ibyiza , nk’uko batubeshyera bavuga ko ari yo nyigisho yacu ? Abo ngabo bazacirwa urubanza rubakwiriye .
45003009	Bite rero ? Hari icyo turusha abandi se ? Habe na mba ! Dore tumaze guhamya bose icyaha , ari Abayahudi , ari Abagereki ,
45003010	nk’uko byanditswe ngo « Nta ntungane wabona , habe n’imwe ,
45003011	nta we uzi ubwenge , nta we ushaka Imana .
45003012	Bose barayobye , babereye ibigoryi icyarimwe , nta n’umwe ukora icyiza , habe n’umwe .
45003013	Umuhogo wabo ni imva irangaye , indimi zabo zisuka ibinyoma . Iminwa yabo ijunditse ubumara nk’ubw’impiri ,
45003014	akanwa kabo kuzuyemo imivumo n’amagambo asesereza .
45003015	Ibirenge byabo byihutira kumena amaraso ,
45003016	amatongo n’imiborogo ni byo biranga aho banyuze .
45003017	Ntibazi inzira y’amahoro ,
45003018	nta gitinyiro cy’Imana mu maso yabo .
45003019	Nyamara tuzi ko ibyo amategeko avuze byose , bibwirwa abagengwa n’amategeko kugira ngo akanwa kose kazibe , maze isi yose yemezwe kuba yaragomeye Imana .
45003020	Ni yo mpamvu nta n’umwe uzagirwa intungane mu maso yayo n’uko yubahiriza amategeko , kuko amategeko afasha gusa kumenya icyaha .
45003021	Ubu ngubu ariko ubutungane bw’Imana bwarahishuwe hatagombye amategeko ; intangamugabo ni amategeko n’abahanuzi .
45003022	Ni ubutungane bw’Imana butangwa no kwemera Yezu Kristu , bukaba bugenewe abemera bose nta vangura .
45003023	Kuko bose bagomye , bakivutsa ikuzo ry’Imana .
45003024	Ariko bahabwa kuba intungane n’ineza yayo ku buntu , babikesha gucungurwa na Kristu Yezu .
45003025	Ni We Imana yagize intangacyiru mu maraso ye ku bw’ukwemera , kugira ngo igaragaze ubutungane bwayo , Yo yarenze ku byaha bya kera ,
45003026	mu gihe yabyihanganiraga . Ubu ngubu rero igaragaza ubutungane bwayo kugira ngo ibe intungane , kandi ihe kuba intungane ugengwa no kwemera Yezu .
45003027	Wa mwirato ushingiye he se noneho ? Warashize . Uzize irihe teka ? Iryo kubahiriza amategeko ? Oya ! Ahubwo itegeko ry’ukwemera .
45003028	Koko rero , turahamya ko umuntu ahabwa kuba intungane n’ukwemera hatagombye ibikorwa by’amategeko .
45003029	Mbese Imana yaba iy’Abayahudi bonyine ? Nta bwo se ari n’iy’abanyamahanga ? Yego , ni n’iy’abanyamahanga .
45003030	Ubwo ari Imana imwe , izaha uwagenywe kuba intungane abikesha ukwemera , n’utagenywe na we abikesha ukwemera .
45003031	Ubwo se turambura amategeko agaciro kayo tuvuga ukwemera ? Ntibikabe ! Ahubwo tuyahaye ishingiro .
45004001	Twavuga iki ku mukurambere wacu Abrahamu ? Hari icyo yaba yararonse ku bw’umubiri ?
45004002	Niba Abrahamu yarabaye intungane abikesheje ibyo yakoze , akwiriye kubyirata , usibye imbere y’Imana .
45004003	None se ibyanditswe bivuga iki ? Ngo « Abrahamu yemera Uhoraho , bituma aba intungane . »
45004004	Umuntu kandi ukoze umurimo , igihembo ntagihabwa ku buntu , ahubwo barakimugomba .
45004005	Naho utagize icyo akora , ariko akemera uha umunyabyaha kuba intungane , uko kwemera kwe kuzamuha ubutungane .
45004006	Nk’uko Dawudi avuga amahirwe y’umuntu Imana iha kuba intungane kandi nta bikorwa , ati
45004007	« Hahirwa abababariwe ibicumuro , maze ibyaha byabo bikarenzwaho .
45004008	Hahirwa umuntu Nyagasani adashinja icyaha . »
45004009	Mbese ayo mahirwe ni ay’abagenywe bonyine cyangwa ni n’ay’abatagenywe ? Tuvuga ko « ukwemera kwahaye Abrahamu kuba intungane . »
45004010	Kwabimuhaye buryo ki ? Mbere cyangwa nyuma yo kugenywa ? Si nyuma , ahubwo ni mbere yo kugenywa .
45004011	Nyuma ukugenywa yaguhaweho ikimenyetso , irango ry’ubutungane akesha ukwemera yagize ataragenywa , kugira ngo abe umubyeyi w’abemera bose batagenywe , ngo bahabwe kuba intungane ,
45004012	n’umubyeyi kandi w’abagenywe , batari abangenywe bonyine , ahubwo n’abashyira ikirenge mu cya Abrahamu bakurikiza ukwemera yari afite ataragenywa .
45004013	Koko rero , nta bwo ari amategeko yatumye Abrahamu cyangwa urubyaro rwe basezeranywa guhabwa isi yose ho umurage , ahubwo ni ubutungane butangwa n’ukwemera .
45004014	Kuko niba abiringiye amategeko ari bo ngenerwamurage , ukwemera kwaba nta mumaro , n’isezerano rikaba risheshwe .
45004015	Kuko amategeko akurura uburakari . Ariko ahataba amategeko , nta we ucumura .
45004016	Ni yo mpamvu , ari ku bw’ukwemera isezerano ryabaye ihame , ritangwa ku buntu , rigenerwa urubyaro rwose , atari abishingikirije amategeko bonyine , ahubwo ndetse n’abishingikirije ukwemera kwa Abrahamu , we mubyeyi wacu twese ,
45004017	nk’uko byanditswe ngo « Nakugize sekuru w’amahanga menshi . » Yemeye Imana , Yo isubiza ubuzima abapfuye , igaha kubaho ibitariho .
45004018	Yizeye ibidashoboka nyamara aremera , maze aba atyo umubyeyi w’amahanga menshi bikurikije rya jambo ngo « Dore uko urubyaro rwawe ruzangana . »
45004019	Ntiyigeze acogora mu kwemera areba umubiri we washaje — yakabakabaga imyaka ijana — n’inda ya Sara yumiranye , kuko urupfu rwari rwarabatashye bombi .
45004020	Ntiyabura ubwizere ngo ashidikanye isezerano ry’Imana , ahubwo akomezwa n’ukwemera maze yiragiza ikuzo ry’Imana .
45004021	Yiyemeza rwose ko ishobora kuzuza icyo yasezeranye .
45004022	Ni yo mpamvu ibyo byatumye agirwa intungane .
45004023	Nyamara si we wenyine byandikiwe ko ukwemera kugeza ku butungane ;
45004024	natwe ni uko bizamera , twe twemera Uwazutse mu bapfuye , Yezu umwami wacu ,
45004025	watangiwe ibyaha byacu , akazukira kutugira intungane .
45005001	Ubwo rero twagizwe intungane n’ukwemera , dufite amahoro ku Mana , muri Yezu Kristu Umwami wacu .
45005002	Ku bwe twashyikiriye , mu kwemera , iyi neza tuganjemo , none twiratira gutegereza ikuzo ry’Imana .
45005003	Si ibyo byonyine , twiratana ndetse n’ibitotezo , kuko tuzi ko ibitotezo bitera kwihangana ,
45005004	ukwihangana kugatera kudahemuka , ukudahemuka na ko kugatera kwizera ,
45005005	ukwizera ntigutamaze , kuko urukundo rw’Imana rwabuganijwe mu mitima yacu na Roho Mutagatifu twahawe .
45005006	Koko rero igihe twari tugifite intege nke , Kristu yapfiriye abanyabyaha ku munsi wagenwe .
45005007	Birakomeye ko hagira upfira intungane ; sinzi niba hagira uwemera gupfira inyangamugayo .
45005008	Imana rero yerekanye urukundo idufitiye kuko Kristu yadupfiriye kandi twari abanyabyaha .
45005009	None ubwo twagizwe intungane n’amaraso ye , tuzarokorwa na We uburakari ku buryo busumbijeho .
45005010	Koko rero , niba twariyunze n’Imana mu rupfu rw’Umwana wayo kandi nyamara twari abanzi , ubwo twiyunze , tuzarokorwa mu buzima bwe ku buryo busumbijeho .
45005011	Si n’ibyo ngibyo gusa : twishimiye Imana muri Yezu Kristu Umwami wacu , ari We ubu ngubu wadufashije kwiyunga .
45005012	Nk’uko icyaha cyadutse mu nsi gikuruwe n’umuntu umwe , kandi n’urupfu rukuruwe n’icyaha , bityo urupfu rucengera abantu bose , kuko bose bacumuye . . .
45005013	Koko rero na mbere y’uko amategeko atangazwa , icyaha cyariho mu nsi , n’ubwo nta we cyahama iyo nta mategeko ariho .
45005014	Nyamara urupfu rwaraganje kuva kuri Adamu kugera kuri Musa , ndetse no ku batakoze icyaha kingana n’icya Adamu , ari we washushanyaga Uwari ugiye kuzaza .
45005015	Ariko ineza ntigira ihuriro n’icyaha . Koko rero n’ubwo abenshi bapfuye bazize icyaha cy’umuntu umwe , ineza y’Imana n’ingabire y’ubuntu bw’umwe , Yezu Kristu , zasesekaye kuri benshi ku buryo busumbijeho .
45005016	Kandi rero ingabire ntiyagereranywa n’icyaha cy’umwe : kuko icyaha cy’umwe cyaciriwe urubanza rwo gucibwa , naho impuhwe zigiriwe ibyaha byinshi , zigeza ku butungane .
45005017	Niba koko urupfu rwaraganje rutewe n’umuntu umwe , rutewe n’icyaha cy’umuntu umwe , ku buryo busumbijeho abahabwa ineza n’ingabire zitabarika z’ubutungane , bazaganza mu bugingo babikesha umuntu umwe , Yezu Kristu .
45005018	Bityo rero , nk’uko icyaha cy’umwe cyatumye abantu bose bacibwa , ni ko n’igikorwa cy’ubutungane bw’umuntu umwe kizatuma abantu bose bahabwa ubutungane butanga ubugingo .
45005019	Koko rero , nk’uko ukutumvira k’umuntu umwe kwatumye benshi icyaha kibahama , ni ko n’ukumvira k’umwe kuzatuma benshi baba intungane .
45005020	Amategeko yaje agwiza icyaha , ariko aho icyaha cyakwiriye , ineza yarushijeho kuhasendera
45005021	kugira ngo , nk’uko icyaha cyari cyaraganje mu rupfu , n’ineza izaganze mu butungane butanga ubugingo bw’iteka muri Yezu Kristu umwami wacu .
45006001	Twabivugaho iki rero ? Twigumire mu cyaha se ngo ineza ikunde igwire ?
45006002	Ntibikabeho ! Ko twebwe twapfuye ku cyaha , twakomeza dute kubaho muri cyo ?
45006003	Ntimuzi se ko twebwe twese ababatijwe muri Kristu Yezu , ari mu rupfu rwe twabatirijwemo ?
45006004	Koko rero ku bwa batisimu twahambanywe na we mu rupfu rwe kugira ngo , uko Kristu yazuwe mu bapfuye n’ikuzo rya Data , bityo natwe tugendere mu bugingo bushya .
45006005	Niba koko twarabaye umwe na We dusangira urupfu rwe , ni ko bizagenda no mu izuka .
45006006	Tumenye neza ko muntu w’igisazira twari we kera yabambanywe na We , kugira ngo umubiri w’icyaha utsiratsizwe , bityo twoye kuzongera ukundi kuba abagaragu b’icyaha .
45006007	Kuko upfuye , aba ahanaguweho icyaha .
45006008	Niba rero twarapfanye na Kristu , twemera ko nanone tuzabaho hamwe na We .
45006009	Tuzi ko Kristu yazutse mu bapfuye akaba atazongera gupfa ukundi , urupfu rukaba rutakimufiteho ububasha .
45006010	Kuko igihe apfuye , yapfuye ku cyaha rimwe rizima ; naho kuba ariho , abereyeho Imana .
45006011	Bityo namwe mumenye ko ubwanyu mwapfuye ku cyaha mukaba mubereyeho Imana muri Kristu Yezu .
45006012	Icyaha rero nticyongere kugenga umubiri wanyu uzapfa ngo gitume mwumvira irari ryawo .
45006013	Kandi imibiri yanyu ntimukayegurire icyaha ngo ibe intwaro z’ukugira nabi , ahubwo nimugandukire Imana nk’abazima bavuye mu bapfu , imibiri yanyu muyegurire Imana ibe intwaro z’ubutungane .
45006014	Koko rero icyaha ntikikibafiteho ububasha , kuko mutakigengwa n’amategeko , ahubwo mugengwa n’ineza .
45006015	Bite rero ? Tuzacumure se ngo aha ntitukigengwa n’amategeko , tugengwa n’ineza ? Oya ntibikabe !
45006016	Mbese ntimuzi ko uwo mwiyeguriye mukamubera abagaragu bamwumvira , muba mumubereye koko abagaragu bagomba kumwumvira , cyaba icyaha gishyira urupfu , kwaba ukumvira gutanga ubutungane ?
45006017	Imana ishimwe kuko mwahoze muri abagaragu b’icyaha none mukaba mwarayobotse mubikuye ku mutima inyigisho mwaragijwe .
45006018	Mwarokowe ubucakara bw’icyaha , muhinduka abagaragu b’ubutungane .
45006019	Ndavuga ku buryo bw’abantu mbitewe n’intege nke zanyu . Ubwo mwari mwareguriye imibiri yanyu gukora ibiterasoni n’ubwigomeke , noneho rero nimuyegurire ubutungane butanga ubutagatifu .
45006020	Koko rero , igihe mwari abagaragu b’icyaha , ntimwagengwaga n’ubutungane .
45006021	Mbese byabunguye iki icyo gihe ? Ko ahubwo ubu ngubu bibateye isoni , kuko amaherezo yabyo ari urupfu .
45006022	Ariko ubu ngubu , kuva aho mugobotorewe icyaha , mukaba abagaragu b’Imana , mweze imbuto zigeza ku butagatifu , amaherezo akazaba ubugingo bw’iteka .
45006023	Nuko rero ingaruka y’icyaha ni urupfu , naho ingabire y’Imana ni ubugingo bw’iteka muri Kristu Yezu Umwami wacu .
45007001	Bavandimwe muyobewe se ko umuntu agengwa n’amategeko igihe cyose akiriho ? ( Ndabwira abahanga mu mategeko ) .
45007002	Umugore wubatse , itegeko rimuhambira ku mugabo igihe akiriho ; iyo umugabo apfuye , umugore aba abohowe itegeko ry’umugabo .
45007003	Ni yo mpamvu yitwa umusambanyi iyo ari ku wundi mugabo kandi uwe akiriho ; ariko iyo umugabo apfuye , aba abohowe itegeko ku buryo ataba akiswe umusambanyi iyo acyuwe n’undi mugabo .
45007004	Namwe rero , bavandimwe , mwarapfuye ku byerekeye amategeko mubikesheje umubiri wa Kristu ngo mube ab’undi , ari We wazutse mu bapfuye , kugira ngo turumbukire Imana imbuto .
45007005	Koko rero , igihe twari mu cyaha , irari ryacyo ryaduteraga kwera imbuto z’urupfu , ryishingikirije itegeko .
45007006	Naho ubu ngubu , twapfuye ku byerekeye itegeko , tugobotorwa n’ibyo ryatuboheshaga ku buryo tugengwa na roho nshya , aho kugengwa n’inyandiko ishaje .
45007007	Twavuga iki rero ? Ko amategeko ari yo cyaha ? Oya ntibikabe ! Ariko sinari kumenya icyaha ntabihawe n’amategeko . Simba naramenye irari iyo amategeko atavuga ngo « Ntuzararikire ikibi . »
45007008	Nyamara icyaha cyitwaje itegeko , kintera icyitwa irari cyose . Nuko rero hatabayeho amategeko , icyaha nticyabaho .
45007009	Kera , amategeko atarabaho , nari muzima . Aho itegeko rihingukiye , icyaha kirabaduka ,
45007010	nuko jyewe ndapfa , nsanga itegeko rinkururira urupfu kandi ubundi ryaragenewe gutanga ubuzima .
45007011	Koko icyaha cyitwaje itegeko , kiranyoshya kirinyiciramo .
45007012	Bityo rero , amategeko ni matagatifu , ndetse itegeko ryose ni ritagatifu , riratunganye kandi ni ryiza .
45007013	Mbese noneho icyo cyiza kibe cyarambereye urupfu ? Oya ntibikabeho ! Ahubwo ni icyaha , kugira ngo cyigaragaze ko ari icyaha koko : kuko cyitwaje icyiza maze kinkururira urupfu , kugira ngo kandi cyerekane ububi bwacyo bwose bitewe n’itegeko .
45007014	Tuzi neza ko amategeko aturuka kuri Roho ; jyewe ariko ndi umunyamubiri , naraguzwe mba umucakara w’icyaha .
45007015	Koko rero sinumva ibyo nkora : icyo nshaka gukora , si cyo nkora , ahubwo ndetse icyo ndashaka , ngicyo icyo nkora .
45007016	Ubwo noneho rero nkora icyo ndashaka , mpuje n’amategeko kandi nkemera ko ari meza .
45007017	Ubwo rero si jyewe ukora ibyo , ahubwo ni icyaha cyaritse muri jye .
45007018	Koko kandi nzi neza ko icyiza kitandimo , kubera intege nke z’umubiri wanjye . Nshobora kwifuza icyiza , ariko kugikora bikananira .
45007019	Kuko icyiza nifuza ntagikora , naho ikibi ndashaka akaba ari cyo nkora .
45007020	Niba rero icyo ndashaka ari cyo nkora , ntibikibaye jyewe ugikora ahubwo ni icyaha gituye muri jye .
45007021	Jyewe ushaka gukora icyiza , nsanga hari iri tegeko ko ikibi ari cyo kimbangukira .
45007022	Nishimira amategeko y’Imana mu mutima wanjye ,
45007023	nyamara nkabona irindi tegeko muri jyewe rirwanya itegeko ry’umutima wanjye , ku buryo ndi imbohe y’itegeko ry’icyaha rindimo .
45007024	Mbega ngo ndaba umunyabyago ! Ni nde uzankiza uyu mubiri wagenewe gupfa ?
45007025	Imana ishimwe muri Yezu Kristu Umwami wacu ! Naho ubundi jyewe ndasanga ndi umugaragu w’itegeko ry’Imana ku bw’umutima , n’uw’itegeko ry’icyaha ku bw’umubiri .
45008001	Ubu ngubu noneho abari muri Kristu Yezu ntibagiciwe .
45008002	Kuko itegeko rya Roho utanga ubugingo muri Kristu Yezu ryaturokoye itegeko ry’icyaha n’urupfu .
45008003	Koko rero , ikitashobokeraga amategeko kuko intege nke z’umubiri zayacogozaga , Imana yaragishoboye : igihe yohereje Umwana wayo mu mubiri usa n’uw’icyaha ngo abe igitambo cy’icyaha , yagitsindiye mu mubiri ,
45008004	kugira ngo ubutungane bushakwa n’amategeko budusenderezwemo , twebwe abatagengwa n’ibitekerezo by’umubiri ahubwo na roho .
45008005	Koko rero abagengwa n’umubiri bita ku by’umubiri ; naho abagengwa na roho , bo bita ku bya roho .
45008006	Irari ry’umubiri rishyira urupfu , naho ibyifuzo bya roho bigashyira ubugingo n’amahoro .
45008007	Kuko irari ry’umubiri rirwanya Imana : nta bwo ryayoboka amategeko y’Imana , ntiryanabishobora .
45008008	N’abagengwa n’umubiri ntibashobora kunyura Imana .
45008009	Mwebwe ariko , ntimugengwa n’umubiri , ahubwo mugengwa na roho , kuko Roho w’Imana atuye muri mwe . Umuntu udafite Roho wa Kristu , uwo ntaba ari uwe .
45008010	Niba Kristu ari muri mwe , umubiri wanyu wo ugomba gupfa ku mpamvu y’icyaha , ariko mubeshejweho na Roho ku mpamvu y’ubutungane .
45008011	Niba kandi Roho y’Uwazuye Kristu Yezu mu bapfuye abatuyemo , Uwazuye Kristu Yezu mu bapfuye azabeshaho imibiri yanyu igenewe gupfa ku bwa Roho we utuye muri mwe .
45008012	None rero , bavandimwe , turimo umwenda , ariko si uw’umubiri byatuma tugomba kubaho tugengwa n’umubiri .
45008013	Kuko nimubaho mugengwa n’umubiri , muzapfa ; ariko niba ku bwa roho , mucitse ku bikorwa by’umubiri , muzabaho .
45008014	Abayoborwa na Roho w’Imana , abo ni bo bana b’Imana .
45008015	Kandi rero ntimwahawe roho y’ubucakara ibasubiza nanone mu bwoba , ahubwo mwahawe roho ibagira abana bishingiwe kibyeyi , igatuma dutera hejuru tuti « Abba ! Data ! »
45008016	Roho uwo nyine afatanya na roho yacu guhamya ko turi abana b’Imana .
45008017	Kandi ubwo turi abana , turi n’abagenerwamurage ; abagenerwamurage b’Imana , bityo n’abasangiramurage ba Kristu niba ariko tubabarana na We ngo tuzahabwe ikuzo hamwe na We .
45008018	Koko rero nsanga amagorwa y’igihe cy’ubu ngubu atagereranywa n’ikuzo rizatugaragarizwamo .
45008019	Ndetse n’ibiremwa byose birarekereje ngo birebe igaragazwa ry’abana b’Imana :
45008020	n’ubwo ibyo biremwa bitagifite agaciro , atari ku bushake bwabyo , ahubwo ku bw’Uwabigennye atyo , biracyafite amizero .
45008021	Kuko n’ibyaremwe ubwabyo bizagobotorwa ingoyi y’ubushanguke maze bigasangira ubwigenge n’ikuzo by’abana b’Imana .
45008022	Tuzi neza ko na n’ubu ibiremwa byose binihira icyarimwe , nk’ibiri mu mibabaro yo kuramukwa .
45008023	Nyamara si byo byonyine , ndetse natwe abahawe Roho Mutagatifu ho umuganura , turaganyira mu mutima , dutegereje kugirwa abana b’Imana , ugucungurwa kw’imibiri yacu .
45008024	Koko rero twarakijijwe mu bwizere ; nyamara kureba ibyo wizeraga , ntibiba bikiri ukwizera . Iyo umuntu yirebera , aba acyizeye iki kindi ?
45008025	Niba rero twizeye icyo tutareba ubu ngubu , twihanganiye kugitegereza .
45008026	Bityo , ni ko na Roho atabara intege nke zacu , kuko tutazi icyo twasaba uko bikwiye , maze Roho ubwe akadutakambira mu miniho irenze imivugirwe .
45008027	Kandi Nyirugusuzuma imitima akaba azi icyo Roho yifuza , kuko atakambira abatagatifujwe ku buryo buhuje n’Imana .
45008028	Tuzi kandi ko byose bihira abakunda Imana , ari bo yihamagariye ku bwende bwayo .
45008029	Abo yamenye kuva kera , yanabageneye guhabwa isura y’Umwana wayo ngo abe umuvukambere mu bavandimwe benshi .
45008030	Abo yabigeneye kandi , abo ngabo yarabahamagaye ; abo yahamagaye kandi , abo ngabo yabahaye kuba intungane ; abo yahaye kuba intungane , abo ngabo yanabahaye ikuzo .
45008031	Ibi twabyongeraho iki ? Niba Imana turi kumwe , ni nde waduhangara ?
45008032	Yo itimanye ndetse n’Umwana wayo , ahubwo ikamudutangira twese , yabura ite kandi kutugabira byose kumwe na We ?
45008033	Ni nde wagira icyo ashinja intore z’Imana ? Ko Imana iziha kuba intungane .
45008034	Ni nde uzazicira urubanza ? Ko Kristu Yezu yapfuye , ndetse ko yazutse , We uri iburyo bw’Imana , akaba anadutakambira .
45008035	Ni iki cyadutandukanya n’urukundo rwa Kristu ? Ibyago se , agahinda se , ibitotezo se , inzara se , ubukene se , imitego se , cyangwa inkota ?
45008036	Nk’uko byanditswe ngo « Ku mpamvu yawe , baratwica umusubizo ; batugize intama z’imbagwa . »
45008037	Nyamara muri ibyo byose tugatsinda kakahava , tubikesha Uwadukunze .
45008038	Koko rero simbishidikanya : ari urupfu , ari ubugingo , ari abamalayika , ari ibinyabubasha , ari iby’ubu , ari ibizaza , ari ibinyamaboko ,
45008039	ari iby’ejuru , ari iby’ikuzimu , ari n’ikindi kiremwa cyose , nta na kimwe kizashobora kudutandukanya n’urukundo Imana idukunda muri Kristu Yezu Umwami wacu .
45009001	Ndavuga ukuri muri Kristu rwose simbeshya : icyemezo ndagitangana umutimanama wanjye muri Roho Mutagatifu .
45009002	Mfite agahinda kenshi n’intimba inshengura umutima ubutitsa .
45009003	Koko rero nakwiyifuriza kuba ikivume jyewe ubwanjye ngatandukana na Kristu , nigurana abavandimwe banjye dusangiye ubwoko ku bw’umubiri ,
45009004	ari bo Abayisraheli . Ni bo batowe , bahabwa ikuzo n’amasezerano , amategeko , imihango n’ubuhanuzi .
45009005	Abasekuruza babo ni bo Kristu akomokaho ku bw’umubiri , We usumba byose , Imana isingizwa iteka ryose . Amen .
45009006	Nyamara ariko ijambo ry’Imana ntiryapfuye ubusa . Koko rero abakomoka kuri Israheli , si ko bose ari Israheli y’ukuri .
45009007	No kuba inkomoko ya Abrahamu , si byo kuba bose ari abana be . Ahubwo « Abakomoka kuri Izaki ni bo bazitwa abawe . »
45009008	Ari byo kuvuga ko kuba abana be ku bw’umubiri , atari byo kuba abana b’Imana , ahubwo abana b’isezerano ni bo babarwa mu rubyaro .
45009009	Ngiri rero ijambo ry’isezerano « Igihe nk’iki nzahindukira , kandi Sara azabyara umuhungu . »
45009010	Si n’ibyo gusa . Hari na Rebeka wasamye inda imwe kuri Izaki , umubyeyi wacu .
45009011	Igihe abana bataravuka , nta cyiza cyangwa ikibi barakora , kugira ngo umugambi w’Imana ukomeze ushingire ku butore ,
45009012	atari ku bikorwa , ahubwo kuri Nyiruguhitamo , yarabwiwe ngo « Gakuru azaba umugaragu wa Gatoya » ,
45009013	nk’uko byanditswe ngo « Nikundiye Yakobo , maze ndeka Ezawu . »
45009014	Twabivugaho iki rero ? Ko Imana ibera ? Oya , ntibikabeho .
45009015	Yabwiye Musa iti « Nzagirira ineza uwo nzashaka kuyigirira , nzagirire impuhwe uwo nzashaka kuzigirira . »
45009016	Nuko rero , si iby’umwete cyangwa ubushake by’umuntu , ahubwo ni iby’Imana igira impuhwe .
45009017	Kuko Ibyanditswe bibwira Farawo biti « Dore icyatumye ngushyiraho , kwari ukugira ngo nzakwerekanireho ububasha bwanjye maze izina ryanjye ribe ikirangirire ku isi yose . »
45009018	Nuko rero Imana ibabarira uwo ishaka , ikanangira umutima w’uwo ishaka .
45009019	Ubwo rero wagira uti « Imana iracyadushakaho iki ? » Mbese ni nde warwanya ugushaka kwayo ?
45009020	Mbe muntu , uri nde wo gushyogoranya n’Imana ? Mbese ikintu cy’ikibumbano cyabwira uwakibumbye ngo « Kuki wankoze utya ? »
45009021	Mbese umubumbyi ntashobora kuvana mu ibumba rimwe igikoresho cy’agaciro n’igikoresho gisanzwe ?
45009022	Bityo rero Imana yashatse kwerekana uburakari bwayo no kugaragaza ububasha bwayo . Yihanganiye bihagije ibibumbano bibi byari bikwiriye kujanjagurwa .
45009023	Ibyo kwari ukugira ngo ibibumbano bikwiriye impuhwe byateganyirijwe ikuzo , ibigaragarize uburumbuke bw’ikuzo ryayo bwite :
45009024	ibyo bibumbano ni twebwe yahamagaye tutavuye mu Bayahudi gusa , ahubwo ndetse no mu Banyamahanga .
45009025	Nk’uko yabivuze muri Hozeya ati « Umuryango utari uwanjye nzawita umuryango wanjye , utari inkundwakazi nzamwita inkundwakazi ;
45009026	kandi ahantu babwiriwe ngo ntimuri umuryango wanjye , ni ho bazitirwa abana b’Imana Nyir’ubugingo . »
45009027	Izayi na we yavuze ibyerekeye Israheli ati « Naho umubare w’abana ba Israheli wangana n’umusenyi wo ku nyanja , agasigisigi konyine ni ko kazarokoka ,
45009028	kuko Nyagasani azasohoza ijambo rye ku isi , ku buryo bunonosoye kandi adatindiganyije . »
45009029	Ni nk’uko kandi Izayi yabihanuye ati « Iyo Nyagasani Umutegetsi w’ingabo atatuzigamira imbuto , tuba twarabaye nka Sodoma , tukagereranywa na Gomora . »
45009030	Twabivugaho iki ? Ko abanyamahanga batashakashakaga ubutungane babushyikiriye , ubutungane ariko bukomoka ku kwemera ,
45009031	naho Israheli yashakaga itegeko ritanga ubutungane , ntiyarishyikira .
45009032	Ni ku mpamvu ki rero ? Ni uko itashakiye ubutungane ku kwemera , ahubwo mu bikorwa . Batsitaye ku ibuye ry’ubutsikire
45009033	nk’uko byanditswe ngo « Dore nshyize muri Siyoni ibuye ry’ubutsikire n’urutare rugusha , ariko uzemera akarushingaho ibirindiro ntazakorwa n’isoni . »
45010001	Bavandimwe , icyo umutima wanjye wifuza n’icyo nsaba Imana ni uko barokoka .
45010002	Ndahamya rwose ko bafitiye Imana ishyaka , ariko nta bushishozi ,
45010003	kuko bayobewe ubutungane buturuka ku Mana , bashaka gushyiraho ubwabo bwite , ntibayoboka ubutungane bw’Imana .
45010004	Kuko amategeko agarukira kuri Kristu , kugira ngo uwemera wese ahabwe kuba intungane .
45010005	Koko rero Musa yanditse ko ubutungane buturuka ku mategeko , kandi ko umuntu uzayubahiriza , azabeshwaho na yo .
45010006	Naho ubutungane buturuka ku kwemera bwo bukavuga buti « Ntukavuge mu mutima wawe ngo ’ Ni nde uzazamuka mu ijuru ? ’ » ari byo kuvuga kumanurayo Kristu ,
45010007	cyangwa ngo « Ni nde uzamanuka ikuzimu ? » ari byo kuvuga kuzamura Kristu mu bapfuye .
45010008	Ni ukuvuga iki se ahubwo ? « Ijambo rikuri bugufi cyane , riri mu kanwa kawe no mu mutima wawe . » Iryo jambo ni iry’ukwemera twamamaza .
45010009	Kuko niba wamamarisha umunwa wawe ko Kristu ari Nyagasani kandi ukemera mu mutima wawe ko Imana yamuzuye mu bapfuye , uzarokorwa .
45010010	Nuko rero umuntu yemera n’umutima bikamuha ubutungane , yakwamamarisha umunwa bikamuha uburokorwe .
45010011	Kuko Ibyanditswe bivuga ngo « Umwemera wese ntazakozwa isoni . »
45010012	Nta tandukanyirizo rero hagati y’Umuyahudi n’Umugereki : Nyagasani ni umwe kuri bose , akungahaza abamwambaza bose .
45010013	Kuko « umuntu wese uzambaza izina rya Nyagasani , azarokorwa . »
45010014	Bakwiyambaza bate rero Uwo bataremera ? Bakwemera bate se Uwo batarumva ? Bamwumva bate ntawamwamamaje ?
45010015	Bamwamamaza bate niba batatumwe ? Nk’uko byanditswe ngo « Mbega ngo biraba byiza ibirenge by’abogeza inkuru nziza ! »
45010016	Nyamara si ko bose bumviye Inkuru Nziza . Koko rero Izayi yaravuze ati « Nyagasani , ni nde wemeye inyigisho zacu ? »
45010017	Bityo rero , ukwemera gushingira ku nyigisho , inyigisho na yo ku ijambo rya Kristu .
45010018	Reka nanjye mbaze : mbese ntibumvise ? Barumvise . Ahubwo ndetse ngo « Ijwi ryabo ryakwiriye isi yose , n’ijambo ryabo rigera ku mpera z’isi . »
45010019	Nongere mbaze : mbese Israheli yaba itarasobanukiwe ? Musa ni we wabanje kuvuga ati « Nzabaharika ikitari umuryango muterwe ishyari n’ihanga ritagira ubwenge . »
45010020	Izayi we ntatinya kuvuga ati « Nabonywe n’abatanshakashakaga , nigaragariza abatambaririzaga » ;
45010021	naho Israheli akayibwira ati « Nirije umunsi ntegeye amaboko umuryango utanyumvira , wigometse . »
45011001	Reka mbaze rero : mbese Imana yaba yaraciye umuryango wayo ? Oya ntibikabe ! Nanjye ndi Umuyisraheli wo mu rubyaro rwa Abrahamu , mu nzu ya Benyamini .
45011002	Nta bwo Imana yaciye umuryango wayo kandi ari wo yari yaratoye . Cyangwa se ntimuzi icyo Ibyanditswe bivuga aho Eliya arega Israheli ku Mana , agira ati
45011003	« Nyagasani , bishe abahanuzi bawe , basenya intambiro zawe , none nsigaye ndi jyenyine kandi nanjye barahigira amagara yanjye ! »
45011004	Mbese Imana imusubiza iki ? « Nsigaranye abantu ibihumbi birindwi batapfukamiye Behali . »
45011005	Bityo rero no muri ibi bihe , hari agasigisigi katoranijwe ku buntu .
45011006	Ubwo rero ari ku buntu , ntibikiri ku bw’ibikorwa , naho ubundi ubuntu ntibwaba bukiri bwo .
45011007	Bite rero ? Ko icyo Israheli yashakashakaga itagishyikiriye ! Nyamara abatowe bo baragishyikiriye , naho abandi baranangira ,
45011008	nk’uko byanditswe ngo « Imana yabahaye umutima uhumye , n’amaso atabona , n’amatwi atumva , kugeza na n’ubu . »
45011009	Na Dawudi aravuga ati « Ameza yabo arakababera umutego , urushundura , urutsitariro n’igihano bikwiriye !
45011010	Amaso yabo arakijima boye kubona n’umugongo wabo ube umuheto iteka ryose . »
45011011	Reka nongere mbaze : batsitariye kugwa ngo bahere hasi ? Oya , ntibikabe ! Ahubwo ugutsitara kwabo kwatumye uburokorwe bugera ku banyamahanga kugira ngo bibatere ishyari .
45011012	Ubwo se ugutsitara kwabo kwakungahaje isi , n’ukugwa kwabo kugakungahaza amahanga , ntibizahebuza nibagera ku burokorwe bwuzuye ?
45011013	Mwebwe abanyamahanga , dore icyo mbabwira : mu rugero jyewe ndi intumwa mu mahanga , nubahiriza ubutumwa nahawe ,
45011014	nizera gutera ishyari abo dusangiye ubwoko ngo ngire bamwe muri bo ndokora .
45011015	Kuko niba ugucibwa kwabo kwararonkeye isi kwiyunga n’Imana , ukugarurwa kwabo kuzacura iki kitari ukuzuka kw’abari barapfuye ?
45011016	Iyo ifu y’umuganura ari ntagatifu , n’irobe ni ko riba ; n’iyo imizi ari mitagatifu , amashami na yo ni ko aba .
45011017	Niba amwe mu mashami yaratemwe , maze wowe , n’ubwo wari ishami ry’agasozi , ukahagemekwa maze ugasangizwa amakakama azamurwa n’umuzi w’umuzeti ,
45011018	ntukitere hejuru wigamba kuri ya mashami . Niba witeye hejuru , wibuke ko atari wowe uhagaritse umuzi , ko ahubwo ari umuzi uguhagaritse .
45011019	Ahari wavuga uti « Batemye amashami kugira ngo ngemekwe . »
45011020	Ni byo koko . Yatemwe ku mpamvu y’ukutemera , naho wowe uhahagaritswe n’ukwemera . Ntukitere hejuru rero , ahubwo tinya .
45011021	Kuko ubwo Imana itasoneye amashami ya kamere , nawe ntizagusonera .
45011022	Irebere nawe ubugwaneza n’ubutabera by’Imana : ku baguye ikurikira ubutabera , kuri wowe igira ubuntu , niba ariko ugumye muri ubwo bugwaneza , naho ubundi nawe izagukorora .
45011023	Nyamara na bo umunsi bemeye , bazongera bagemekwe : kuko Imana ishobora kongera kubagemeka .
45011024	Ko wowe watemwe ku giti cy’agasozi muhuje ubwoko , maze ukagemekwa ku muzeti mwiza mudahuje ubwoko , nkanswe bo bazagemekwa ku muzeti wabo bwite bahuje ubwoko !
45011025	Koko rero , bavandimwe , sinshaka ko muyoberwa iri banga hato mutazirata : igice kimwe cya Israheli kizanangira umutima kugeza igihe abanyamahanga bose bazaba bakoranyijwe .
45011026	Bityo rero Israheli yose izarokorwa nk’uko byanditswe ngo « Umucunguzi azaturuka i Siyoni , yamaganire kure ya Yakobo icyitwa ubugomeramana .
45011027	Ngiryo isezerano nzagirana na bo , maze kubakuraho ibyaha byabo . »
45011028	Kuba batakiriye Inkuru Nziza , babaye abanzi b’Imana , naho kuba baratowe , ni abatoni bayo babikesha abasekuruza .
45011029	Koko rero igihe Imana imaze gutanga no gutora , ntiyisubiraho .
45011030	Nk’uko namwe kera mutumviraga , none ubu ngubu mukaba mwaragiriwe impuhwe ku mpamvu y’ukutumvira kwabo ,
45011031	bityo na bo ubu ngubu banze kumvira kugira ngo mugirirwe impuhwe , mu gihe cyabo na bo bazazigirirwe .
45011032	Imana yakoranirije abantu bose mu bwigomeke kugira ngo bose hamwe ibagirire imbabazi .
45011033	Mbega ukuntu ubukungu n’ubuhanga n’ubwenge by’Imana birengeje urugero ! Mbega ukuntu imigambi yayo ari inshoberabantu , n’inzira zayo zikaba urujijo !
45011034	« Koko rero , ni nde wamenye igitekerezo cya Nyagasani , cyangwa ni nde wamubereye umujyanama ,
45011035	cyangwa se wabanje kugira icyo amuha ngo azagombe kumwitura ? »
45011036	Ko byose bikomoka kuri We bikabeshwaho na We , bikaberaho We . Nahabwe ikuzo iteka ryose ! Amen .
45012001	Bavandimwe rero , mbinginze ku bw’impuhwe z’Imana : nimuture imibiri yanyu , ibe igitambo nyabuzima , gitagatifu kandi kinyuze Imana ; ngiryo iyobokamana ryabava ku mutima .
45012002	Kandi ntimukigane ibi bihe turimo , ahubwo nimuhinduke , mwivugururemo ibitekerezo , kugira ngo muzajye mumenya neza ugushaka kw’Imana , ikiri cyiza , icyashimisha n’ikiboneye .
45012003	Ku bw’ingabire nahawe , reka ngire icyo mbwira buri wese muri mwe : ntimukirebe ibisumbye uko mugomba kwireba , ahubwo muzirikane ibifasha kwiyoroshya , buri wese mu rugero rw’ukwemera Imana yamugeneye .
45012004	Mbese nk’uko mu mubiri umwe tugira ingingo nyinshi kandi ingingo zose ntizikore umurimo umwe ,
45012005	bityo turi benshi , ariko tugize umubiri umwe muri Kristu , buri wese ku buryo bwe akabera abandi urugingo .
45012006	Dufite ingabire zinyuranye bikurikije ineza twagiriwe . Uwahawe ingabire y’ubuhanuzi , ajye ahanura akurikije ukwemera ;
45012007	uwahawe ingabire yo kwita ku bandi , abiteho ; uwahawe kwigisha , niyigishe ;
45012008	uwahawe gutera abandi inkunga , nayibatere . Utanga , atange nta kindi akurikiranye ; uyobora , ayoborane umwete ; utabara abatishoboye , nabafashe anezerewe .
45012009	Urukundo rwanyu ruzire uburyarya . Ikibi kibashishe mugihunge , naho icyiza mukihambireho .
45012010	Mukundane urukundo rwa kivandimwe , mushyire imbere icyahesha buri wese icyubahiro .
45012011	Muragire umwete ntimukabe abanebwe , nimushishikare , mube abagaragu ba Nyagasani .
45012012	Mwishimire amizero mufite , mwiyumanganye mu magorwa , ntimugahweme gusenga .
45012013	Musangire n’abatagatifujwe bakennye , muharanire gufata neza abashyitsi .
45012014	Musabire umugisha ababatoteza , mubasabire umugisha aho kubavuma .
45012015	Mwishimane n’abishimye , murirane n’abarira .
45012016	Muhuze imitima ; ntimukararikire ibibasumbye , ahubwo mwimenyereze ibiciye bugufi . « Ntimukishime ubwenge bwanyu . »
45012017	Ntihakagire uwo mwitura inabi ; « mwihatire kugaragariza abantu bose ibyiza mukora . »
45012018	Bishobotse , mu rugero byabaturukaho mwebwe , mubane mu mahoro n’abantu bose .
45012019	Ntimukihorere ubwanyu , nkoramutima zanjye , ahubwo muhe akanya uburakari bw’Imana nk’uko byanditswe ngo « Kumara inzigo ni ibyanjye , ni jye uzatanga inyiturano » , uwo ari Nyagasani ubivuga .
45012020	Ahubwo rero « niba umwanzi wawe ashonje , muhe icyo kurya ; niba afite inyota , muhe icyo kunywa . Kuko nugenza utyo , uzaba umurahuriye ku mutwe amakara agurumana . »
45012021	Ntukareke inabi ikuganza , ahubwo inabi uyiganjishe ineza .
45013001	Umuntu wese yumvire ubutegetsi bumusumbye , kuko nta butegetsi budaturuka ku Mana kandi n’uburiho bukaba bwarashinzwe n’Imana .
45013002	Bityo urwanya ubutegetsi aba arwanya icyo Imana yagennye , kandi ababurwanya baba bikururira urubanza .
45013003	Kuko ugira neza si we utinya abatware , ahubwo ni ugira nabi . Mbese urashaka kudatinya ubutegetsi ? Kora icyiza , na bwo buzagushima .
45013004	Kuko Imana ibukoresha ngo ugere ku cyiza . Ariko niba ukoze ikibi , utinye ; nta bwo bwitwaza inkota ku busa . Kuko Imana ikoresha ubutegetsi ngo ibuhanishe ugira nabi .
45013005	Ni yo mpamvu ari ngombwa kuyoboka ubutegetsi , bidatewe no gutinya umujinya wabwo gusa , ahubwo ubibwirijwe n’umutimanama .
45013006	Ni na yo mpamvu burya mutanga imisoro : abayakirana ubwitonzi , baba bakorera Imana .
45013007	Mujye muha buri muntu ikiri icye : uwo mugomba umusoro , mumuhe umusoro ; uwo mugomba ihazabu , muyimuhe ; ugomba gutinywa , mumutinye ; ugomba kubahwa , mumwubahe .
45013008	Ntihakagire uwo mubamo umwenda , atari uwo gukundana . Kuko ukunda undi , aba yujuje amategeko .
45013009	Kuko kuvuga ngo « Ntuzasambane , ntuzice , ntuzibe , ntuzararikire ikibi » , kimwe n’andi mategeko , yose akubiye muri iri jambo ngo « Uzakunde mugenzi wawe nkawe ubwawe . »
45013010	Ukunda ntiyagirira mugenzi we inabi . Urukundo rero ni rwo rubumbye amategeko .
45013011	Cyane cyane mumenye ko aya magingo turimo , ari igihe cyo gushiguka mu bitotsi , kuko ukurokorwa kuturi hafi ubu ngubu kurusha igihe twakiriye ukwemera .
45013012	Ijoro rirakuze , umunsi ugiye gucya . Nitwiyake rero ibikorwa by’umwijima maze twambare intwaro z’urumuri .
45013013	Tugendane umurava nk’abagenda ku mugaragaro amanywa ava , nta busambo , nta businzi , nta busambanyi , nta biterasoni , nta ntonganya , nta shyari .
45013014	Ahubwo nimwiyambike Nyagasani Yezu Kristu kandi ntimukishinge umubiri ngo mukore ibyo wifuza .
45014001	Mujye mwakira ugifite intege nke mu kwemera , mwoye kumugisha impaka mu byo ashidikanyaho .
45014002	Kuko hari uwemera ko ashobora kurya ibibonetse byose , naho uw’intege nke yibwira ko agomba kurya imboga gusa .
45014003	Uwirira ibibonetse byose , ntagasuzugure utabirya ; utabirya na we ntazacire ubirya urubanza , kuko Imana yamwakiriye .
45014004	Uri nde mbese , wowe ucira urubanza umugaragu utari uwawe ? Yahagarara cyangwa yagwa , ibyo bireba shebuja ; nyamara azagumya ahagarare kuko Nyagasani afite ububasha bwo kumushyigikira .
45014005	Hari usumbanya umunsi umwe n’indi , hari n’ubona yose ari kimwe . Buri wese ajye akurikiza icyo umutima we wemera .
45014006	Usumbanya iminsi ayisumbanyiriza Nyagasani ; uwirira ibibonetse byose , abirira Nyagasani kuko aba ashimira Imana . Utarya na we , ni Nyagasani abigirira , na we ashimira Imana .
45014007	Koko rero nta n’umwe muri twe ubereyeho we ubwe , kandi nta n’umwe upfira we ubwe .
45014008	Niba turiho , tubereyeho Nyagasani ; niba kandi dupfuye , dupfira Nyagasani . Twabaho , twapfa , turi aba Nyagasani .
45014009	Koko rero ni cyo cyatumye Kristu apfa akazuka , kwari ukugira ngo abe ari we ugenga abapfuye n’abazima .
45014010	Wowe rero , ni iki gituma ucira umuvandimwe wawe urubanza ? Cyangwa ni iki gituma usuzugura umuvandimwe wawe ko twese tuzashyikirizwa urukiko rw’Imana ?
45014011	Kuko byanditswe ngo « Ndahiye ubuzima bwanjye — uwo ari Nyagasani ubivuga — icyitwa ivi cyose kizampfukamira , n’icyitwa ururimi cyose kizamamaze Imana . »
45014012	Nuko rero , umuntu wese azisobanurira ibye imbere y’Imana .
45014013	Ntitukongere rero gucirana imanza ; ahubwo twitondere icyabera umuvandimwe intandaro yo kugwa cyangwa gucumura .
45014014	Nzi neza , rwose sinshidikanya muri Nyagasani Yezu , ko nta kintu gihumanya ku bwacyo ; nyamara hagize utekereza ko ikintu gihumanya , kuri we koko kiba gihumanya .
45014015	Niba rero umuvandimwe wawe atewe agahinda n’icyo uriye , ntuba ukigengwa n’urukundo . Irinde kugira icyo urya cyagusha uwo Kristu yapfiriye .
45014016	Ikiri cyiza kuri mwe ntikigasebe .
45014017	Kuko Ingoma y’Imana itagizwe n’ibiribwa n’ibinyobwa , ahubwo irangwa n’ubutungane , amahoro n’ihirwe muri Roho Mutagatifu .
45014018	Ukorera Kristu atyo , anyura Imana kandi agashimwa n’abantu .
45014019	Nuko rero niduharanire ibishyigikira amahoro n’ibidufasha guterana inkunga .
45014020	Ntugasenye igikorwa cy’Imana ku mpamvu y’ibyo kurya . Ibintu byose ntibihumanya , ariko ni bibi ko umuntu arya icyatera undi gucumura .
45014021	Ibyiza ni ukutarya inyama no kutanywa divayi , mbese ni ukwirinda icyabera umuvandimwe impamvu yo kugwa .
45014022	Wowe rero , icyo wabwirijwe n’ukwemera ufite ugihorane mu mutimanama wawe no mu maso y’Imana . Hahirwa utigaya ubwe mu byo yahisemo yabisuzumye .
45014023	Naho urya kandi agishidikanya , uwo yatsinzwe n’urubanza kuko ibyo akora biba bidaturutse ku kwemera , kandi rero icyo umuntu akoze kidaturutse ku kwemera , kiba ari icyaha .
45015001	Twebwe abakomeye tugomba kugoboka intege nke z’abadashoboye , aho kwishimira gusa ibitworoheye .
45015002	Buri muntu muri twe nashimishe mugenzi we , akore icyiza cyose cyamukomeza .
45015003	Kuko na Kristu atakoze icyamushimishaga gusa , nk’uko byanditswe ngo « Ibitutsi by’abagutukaga byanguyeho . »
45015004	Koko rero ibyanditswe kera byose , byandikiwe kutubera inyigisho kugira ngo tugire icyizere , twihangane kandi duhumurizwe na byo .
45015005	Imana soko y’ukwihangana n’uguhumurizwa , irabahe no guhuza ibitekerezo nk’uko Kristu Yezu abishaka ,
45015006	kugira ngo , mu mutima umwe no mu ijwi rimwe , muhe ikuzo Imana , Se w’Umwami wacu Yezu Kristu .
45015007	Ku mpamvu y’ibyo rero , nimwakirane nk’uko na Kristu ubwe yabakiriye agirira ikuzo ry’Imana .
45015008	Ndahamya ko Kristu yigize umugaragu w’abagenywe kugira ngo yerekane ubudahemuka bw’Imana maze yuzuze ibyo abasokuruza basezeranijwe .
45015009	Naho amahanga ahe Imana ikuzo ayishimira impuhwe zayo , nk’uko byanditswe ngo « Ni yo mpamvu nzakwamamaza mu mahanga , kandi nzasingiza izina ryawe » ,
45015010	kandi ngo « Mahanga , nimwishimane n’umuryango we » ,
45015011	nanone ngo « Mahanga mwese , nimusingize Nyagasani ; miryango mwese , nimumuhimbaze . »
45015012	Izayi na we akongera ati « Azashyira aze inkomoko ya Yese ; ni we uzabadukira kugenga amahanga , kandi ni we bose bazizera . »
45015013	Imana , Yo soko y’amizero , nibuzuze ihirwe ryose n’amahoro mu kwemera kugira ngo musenderezwe ukwizera ku bw’ububasha bwa Roho Mutagatifu .
45015014	Bavandimwe banjye , nzi neza ko namwe ubwanyu mwuje ingeso nziza , ko mwuzuye ubumenyi bwose , ko mushobora ubwanyu kujijurana .
45015015	Nyamara hamwe na hamwe muri iyi baruwa hari aho nagiye mbandikira ku buryo bwubahutse , nsa n’ubibutsa , kuko nahawe ingabire n’Imana
45015016	yo kuba umugaragu wa Kristu mu mahanga , nkegurirwa umurimo w’Inkuru Nziza kugira ngo amahanga atagatifuzwe na Roho Mutagatifu , maze yakirweho ituro rinyuze Imana .
45015017	Ni cyo gituma nshobora kwirata muri Kristu Yezu ibyo nkorera Imana .
45015018	Kuko ntagira icyo niratana usibye icyo Kristu ubwe yankoresheje , ari mu magambo , ari mu bikorwa ,
45015019	mu bubasha bw’ibimenyetso n’ibitangaza , no mu bubasha bwa Roho , kugira ngo amahanga yumvire Imana . Bityo uhereye i Yeruzalemu ukazenguruka ukagera muri Iliriya , nahakwije Inkuru Nziza ya Kristu .
45015020	Nirinze ariko kuyamamaza ahandi handi usibye aho izina rya Kristu ritazwi , kugira ngo ntavaho nubaka mu kibanza cy’undi ,
45015021	nk’uko byanditswe ngo « Abatamumenyeshejwe bazamubona , n’abatamwumvise bazamumenya . »
45015022	Ngicyo icyambujije kenshi kuza iwanyu .
45015023	None ubu ngubu , ubwo ntagifite ahandi nshigaje mu birere by’ino , nkaba kandi narifuje kuza iwanyu kuva imyaka n’imyaka ,
45015024	igihe nzerekeza muri Hispaniya . . . Koko rero ndizera kuzababona mpita , nyuma mukamperekeza , maze kubashira urukumbuzi ho gato .
45015025	Ubu ngubu ariko ngiye i Yeruzalemu kwita ku batagatifujwe .
45015026	Kuko ab’i Masedoniya n’abo muri Akaya biyemeje kugira icyo basaranganya n’abatagatifujwe b’i Yeruzalemu bakennye .
45015027	Koko rero barabyiyemeje kandi barabibagombaga . Kuko niba amahanga yarasangiye na bo ibyiza byabo by’umutima , agomba kubafashisha ibyiza by’umubiri .
45015028	Ibyo rero nimbirangiza , maze kubashyikiriza ku mugaragaro uwo musaruro , nzabanyuraho njya muri Hispaniya .
45015029	Kandi nzi ko ninza iwanyu , nzazana umugisha wose wa Kristu .
45015030	Bavandimwe kandi , ndabinginga ku bw’Umwami wacu Yezu Kristu no ku bw’urukundo rwa Roho Mutagatifu , ngo muntabaze amasengesho munturira Imana ,
45015031	kugira ngo nkire abo mu Yudeya batemera , maze imfashanyo njyanye i Yeruzalemu izanyure abatagatifujwe ;
45015032	bityo nshobore kuza iwanyu nishimye , maze Imana nibishaka , nzaruhukane namwe .
45015033	Imana , Yo soko y’amahoro , nibane namwe mwese ! Amen .
45016001	Mbashinze mushiki wacu Foyibe , umudiyakonikazi mu Kiliziya y’i Kenkireya ,
45016002	kugira ngo mumwakire muri Nyagasani nk’uko bikwiriye abatagatifujwe , kandi ngo muzamufashe mu byo yabakeneraho byose , kuko na we yatabaye benshi , barimo jye .
45016003	Mutashye Purisika na Akwila , abafasha banjye muri Kristu Yezu ;
45016004	abo ni bo bishyize mu kaga , kugira ngo barwane ku buzima bwanjye . Si jye jyenyine ubashimira , ahubwo na Kiliziya zose z’abanyamahanga .
45016005	Mutashye na Kiliziya ijya iteranira mu rugo rwabo . Mutashye incuti yanjye Epayineto , we muganura Aziya yahaye Kristu .
45016006	Mutashye Mariya wabavunikiye cyane .
45016007	Mutashye bene wacu Andironiki na Yuniya , twasangiye umunyururu ; ni intumwa z’ibirangirire kandi babaye aba Kristu mbere yanjye .
45016008	Mutashye Ampiliyato , incuti yanjye muri Nyagasani .
45016009	Muntahirize Urubano umufasha wanjye muri Kristu , ndetse na Sitaki incuti yanjye .
45016010	Muntahirize kwa Arisitobuli .
45016011	Muntahirize mwene wacu Herodiyoni . Muntahirize abo kwa Narisisi bari muri Nyagasani .
45016012	Muramutse Tirifayina na Tirifoza baruhira cyane Nyagasani . Mundamukirize inkoramutima Perisida , na we uvunikira cyane Nyagasani .
45016013	Muramutse Rufo , intore muri Nyagasani , ndetse na nyina ari we wanjye .
45016014	Mutashye Asinkirito , Filegonti , Erimesi , Patiroba , Herimasi n’abavandimwe bari kumwe na bo .
45016015	Muramutse Filologo na Yuliya , Nereyi na mushiki we , na Olimpiya n’abatagatifujwe bari kumwe na bo .
45016016	Nimuramukanye mu muhoberano mutagatifu . Kiliziya zose za Kristu zirabatashya .
45016017	Ndabinginze kandi , bavandimwe , mwitondere abazana amacakubiri n’ingero mbi , bakanyuranya n’inyigisho mwahawe ; mubagendere kure .
45016018	Bene abo ntibakorera Kristu Umwami wacu , ahubwo inda yabo , maze amagambo yabo y’uburyarya n’ubucakura akayobya imitima itagira iribi .
45016019	Ukumvira kwanyu kwamenyekanye hose ; ndabishimiye rero ariko ndashaka ko muba abahanga mu gukora icyiza n’abaswa mu gukora ikibi .
45016020	Imana , Yo soko y’amahoro , izajanjagurira Sekibi mu nsi y’ibirenge byanyu vuba . Ineza y’Umwami wacu Yezu Kristu ibane namwe !
45016021	Timote , umufasha wanjye , arabatashya , na bene wacu Lusiyo , na Yasoni , na Sosipateri .
45016022	Nanjye ndabatashya muri Nyagasani , jyewe Teritiyo wanditse uru rwandiko .
45016023	Arabatashya Gayusi uncumbikiye jye na Kiliziya yose .
45016024	Arabaramutsa Erasito umubikamari w’umugi , n’umuvandimwe Kuwariti .
45016025	Nihasingizwe Imana , Yo ifite ububasha bwo kubakomeza bihuje n’Inkuru Nziza nabashyikirije namamaza Yezu Kristu , nkurikije iyobera ryari ryaracecetswe kuva kera kose ,
45016026	ubu rikaba ryahishuriwe abanyamahanga bose , rikagaragarira mu byanditswe by’abahanuzi . Nguko uko Imana Ihoraho yabigennye kugira ngo na bo ibageze ku kwemera bayumvire .
45016027	Imana Nyir’ubuhanga nihabwe ikuzo muri Yezu Kristu , uko ibihe bihora bisimburana iteka . Amen .
46001001	Jyewe Pawulo , watorewe kuba intumwa ya Yezu Kristu , uko Imana yabishatse , hamwe n’umuvandimwe wacu Sositeni ,
46001002	kuri Kiliziya y’Imana iri i Korinti , ari yo mwebwe abatagatifurijwe muri Yezu Kristu , mugahamagarirwa kuba intungane hamwe n’abandi bose biyambaza , aho bari hose , izina rya Nyagasani Yezu Kristu , Umwami wabo n’uwacu :
46001003	tubifurije ineza n’amahoro biva ku Mana , Umubyeyi wacu , no kuri Nyagasani Yezu Kristu .
46001004	Mpora nshimira Imana yanjye kubera mwebwe , nibuka ineza yayo mwaherewe muri Kristu Yezu .
46001005	Koko rero Imana yabasenderejeho ingabire z’amoko yose muri We , cyane cyane iyo kumumenya no kumumenyesha abandi .
46001006	Bityo guhamya Kristu mukaba mwarabyikomejemo ,
46001007	ku buryo nta ngabire n’imwe y’Imana mubuze , mu gihe mugitegereje ukwigaragaza kwa Yezu Kristu Umwami wacu .
46001008	Ni we uzabakomeza kugeza mu ndunduro , kugira ngo muzabe muri indakemwa , kuri uwo munsi wa Nyagasani Yezu Kristu .
46001009	Ni indahemuka , Imana yabahamagariye kugirana ubumwe n’Umwana wayo Yezu Kristu , Umwami wacu .
46001010	Bavandimwe , mbinginze mu izina ry’Umwami wacu Yezu Kristu , ngo muhuze ibitekerezo , mwirinde kwicamo ibice ; ahubwo muhuze umutima n’umugambi .
46001011	Koko rero , bavandimwe , abo kwa Kolowe bambwiye ko mwifitemo amakimbirane .
46001012	Icyo nshaka kuvuga ni uko buri muntu muri mwe agira ati « Jyewe ndi uwa Pawulo ! » Undi ati « Jyewe ndi uwa Apolo ! » Undi ati « Jyewe , ndi uwa Kefasi ! » Undi ati « Jyewe ndi uwa Kristu ! »
46001013	Mbese Kristu yaba agabanijemo ibice ? Mbese ni Pawulo wababambiwe ku musaraba ? Cyangwa se mwabatijwe mu izina rya Pawulo ?
46001014	Ndashimira Imana kuba nta n’umwe muri mwe nabatije , usibye Kirisipo na Gayo ;
46001015	ku buryo nta n’umwe uzavuga ko yabatijwe mu izina ryanjye !
46001016	Cyakora koko nabatije n’umuryango wa Sitefana , nkaba numva nta wundi wundi nabatije .
46001017	Kuko Kristu atanyohereje kubatiza , ahubwo yantumye kwamamaza Inkuru Nziza , atari mu magambo y’ubuhanga ngo hato umusaraba wa Kristu udakurizaho guta agaciro .
46001018	Mu by’ukuri , kwamamaza urupfu rwa Kristu ku musaraba bisa n’amahomvu ku bari mu nzira yo korama , ariko ku bari mu nzira yo gukira ari bo twe , ni ububasha bw’Imana .
46001019	Kuko handitswe ngo « Nzasenya ubuhanga bw’abahanga kandi nzarimbura ubwenge bw’abanyabwenge . »
46001020	Mbese uw’umuhanga ari he ? Uw’umunyabwenge ari hehe ? Uw’intyoza mu by’iyi si ari he ? Ko ubanza ubuhanga bw’iyi si Imana yarabuhinduye amahomvu ?
46001021	Koko rero , isi ku bwenge bwayo ntiyashoboye kumenyera Imana mu bigaragaza ubuhanga bwayo ; ni yo mpamvu Imana yihitiyemo gukiza abemera , ikoresheje ubusazi bw’iyamamazabutumwa .
46001022	Mu gihe Abayahudi bigomba ibitangaza , naho Abagereki bashimikiriye iby’ubuhanga ,
46001023	twebweho twamamaza Kristu wabambwe ku musaraba , bigashengura Abayahudi , kandi bikitwa ibisazi ku Bagereki .
46001024	Naho ku batowe , baba Abayahudi cyangwa Abagereki , Kristu uwo ni we bubasha bw’Imana n’ubuhanga bwayo .
46001025	Kuko icyakwitwa ibisazi ariko giturutse ku Mana gitambutse kure ubuhanga bw’abantu , kandi icyakwitwa intege nke giturutse ku Mana gisumbye imbaraga z’abantu .
46001026	Bavandimwe rero , mwebwe abatowe n’Imana , nimurebe uko muteye : murasanga ku bw’abantu nta bahanga benshi babarimo , nta n’ibihangange byinshi bibarimo , ndetse nta na benshi bafite amavuko y’ikirenga .
46001027	Ahubwo rero ibyo abantu bita ibisazi , ni byo Imana yihitiyemo ngo irindagize abiyita abahanga ; kandi ibinyantege nke ku bantu , ni byo Imana yitoreye ngo isuzuguze abanyamaboko ;
46001028	byongeye , abatagira amavuko b’insuzugurwa ni bo Imana yihitiyemo ngo ihindure ubusa abiyita imbonera ;
46001029	kugira ngo hatagira umuntu n’umwe wikuza imbere y’Imana .
46001030	Ni yo mukesha kuba muri Kristu Yezu , we watubereye ku bw’Imana ubuhanga n’ubutungane , akaba ari we kandi udutagatifuza akanaturokora .
46001031	Mbese nk’uko byanditswe ngo « Ushaka kwirata wese , niyiratire muri Nyagasani . »
46002001	Bavandimwe , igihe niyiziye ubwanjye iwanyu kwamamaza amabanga y’Imana , sinakoresheje amagambo y’akarimi keza cyangwa y’ubwenge .
46002002	Koko rero nta kindi kindi nashatse kwibandaho usibye kubamenyesha Yezu Kristu , kandi Yezu Kristu wabambwe ku musaraba .
46002003	Igihe nari kumwe namwe , nari mfite intege nke , ntinya kandi ndagadwa ,
46002004	kandi amagambo nakoresheje mbamamazamo Inkuru Nziza nta ho yari ahuriye n’iby’ubwenge buhanitse , ahubwo yabemeje ku bw’ububasha bwa Roho w’Imana .
46002005	Bityo , ukwemera kwanyu kukaba kudashingiye ku bwenge bw’abantu , ahubwo ku bubasha bw’Imana .
46002006	Nyamara , abamaze gukomera mu kwemera turababwira iby’ubuhanga , ariko butari ubuhanga bw’iyi si , cyangwa bukomoka ku bagenga b’iyi si kuko bariho batariho .
46002007	Ubuhanga bw’Imana tubagezaho ni ibanga Imana yari yarazigamiye kuva kera kose kuduhesha ikuzo .
46002008	Nta n’umwe wo mu bagenga b’iyi si wigeze aritahura , kuko iyo baza kuritahura , ntibaba barabambye Umwami w’ikuzo .
46002009	Ariko bihuje n’uko byanditswe ngo « Icyo ijisho ritabonye , icyo ugutwi kutumvise , kandi ntikizamuke mu mutima wa muntu , ni cyo Imana yateguriye abayikunda . »
46002010	Ni twebwe rero Imana yabiseruriye ku bwa Roho wayo ; kandi Roho uwo acengera byose , kugeza no ku mayobera y’Imana .
46002011	Koko rero , ni nde wundi wamenya akari mu mutima w’umuntu , uretse nyirawo nyine ? Ni na ko rero nta wamenya amabanga y’Imana , uretse Roho wayo nyine .
46002012	Twebwe koko si ubwenge bw’isi twahawe , ahubwo ni Roho ukomoka ku Mana twahawe kugira ngo tumenye ibyiza Imana yatugabiye ku buntu .
46002013	Ibyo turabibigisha , tutifashishije imvugo y’ubuhanga bw’abantu , ahubwo twishingikirije ubuhanga bwa Roho uduha gusobanura ibya Roho mu magambo abigenewe .
46002014	Umuntu ugengwa na kamere ye gusa ntashobora kwumva ibya Roho w’Imana ; koko rero , kuri we ni nk’ibisazi , maze ntashobore kubyumva , kuko bene ibyo biserurirwa muri Roho wenyine .
46002015	Naho umuntu uyoborwa na Roho w’Imana asobanukirwa muri byose , akaba kandi nta we ushobora kumuhinyuza .
46002016	Koko se « Ni nde wamenye ibitekerezo bya Nyagasani ngo akurizeho kumwungura inama ? » Nyamara twebwe twifitemo ibitekerezo bya Kristu .
46003001	Bavandimwe , sinashoboye kuvugana namwe nk’ubwira abantu bayoborwa na Roho w’Imana , ahubwo nababwiye nk’uvugana n’abantu bakigengwa na kamere yabo gusa , mbese nk’abakiri ibitambambuga muri Kristu .
46003002	Nabatungishije amata , sinabagaburira ibyo kurya bikomeye , kuko mutari kubibasha . Ndetse n’ubu ntimurabibasha ,
46003003	kuko mukiri ab’iyi si . None se ko mukirangwa n’ishyari n’amakimbirane , ibyo ntibigaragaza ko mukiri ab’iyi si , mukaba mwitwaye bya runtu ?
46003004	Iyo umwe avuga ati « Ndi uwa Pawulo » , undi ati « Ndi uwa Apolo » , ubwo se ntimukurikiza amatwara ya runtu ?
46003005	Ngaho nimumbwire : Apolo ni iki ? Pawulo ni iki ? Si abagaragu babagejeje ku kwemera ; buri wese akoresheje ingabire yahawe na Nyagasani !
46003006	Jyewe nateye imbuto , Apolo arayuhira , ariko Imana yonyine ni yo yayikujije .
46003007	Bityo , uwateye nta cyo ari cyo , n’uwuhiye ni uko ; Imana yonyine irihagije , yo itanga gukura .
46003008	Nyir’ukubiba na nyir’ukuhira nta ho bataniye ; buri wese azahabwa igihembo gihwanye n’umurimo yakoze .
46003009	Twembi turi abafasha b’Imana , mwe mukaba umurima wayo n’inzu yiyubakira .
46003010	Ku bw’ingabire nahawe n’Imana , nashije ikibanza nk’umufundi w’umuhanga , undi acyubakamo . Nyamara buri wese yitondere uburyo yubaka .
46003011	Nta kindi kibanza kindi gishobora guhangwa , usibye igisanzwe : Yezu Kristu .
46003012	Niba rero kuri icyo kibanza umuntu yubakishijemo zahabu , feza , amabuye y’agaciro , ibiti , ibyatsi cyangwa ibikenyeri ,
46003013	umurimo wa buri wese uzagaragazwa ku munsi w’urubanza . Ni bwo byose bizasuzumwa n’umuriro , ari wo uzatangaza agaciro k’umurimo wa buri wese .
46003014	Uzaba yarubatse muri icyo kibanza kandi umurimo we ugahonoka , azahembwa .
46003015	Naho nyir’umurimo uzaba wakongotse , azabura igihembo ; gukira we azakira , ariko nk’uwiyatse umuriro .
46003016	Ubwo se ntimuzi ko muri ingoro y’Imana , kandi ko Roho w’Imana abatuyemo ?
46003017	Nihagira rero usenya ingoro y’Imana , Imana na we izamusenya . Kuko ingoro y’Imana ari ntagatifu , kandi iyo ngoro ni mwebwe .
46003018	Ntihakagire uwihenda : niba hari uwikekaho kuba umuhanga ku bw’iyi si , nabanze yihindure umusazi kugira ngo abe umunyabwenge nyakuri ;
46003019	kuko ubuhanga bw’iyi si ari ubusazi mu maso y’Imana , nk’uko byanditswe ngo « Ni Yo ifatira abanyabwenge mu mutego w’uburiganya bwabo » ,
46003020	kandi ngo « Nyagasani acengera ibitekerezo by’abahanga , agasanga byose ari amanjwe . »
46003021	Ku bw’iyo mpamvu rero , ntihakagire ushingira ikuzo rye ku bantu , kuko byose ari ibyanyu :
46003022	yaba Pawulo , yaba Apolo cyangwa Kefasi , yaba isi , bwaba ubugingo cyangwa urupfu , byaba ibiriho cyangwa ibizaza , byose ni ibyanyu ,
46003023	naho mwebwe muri aba Kristu , na We Kristu akaba uw’Imana .
46004001	Buri wese rero natubonemo abagaragu ba Kristu n’abagabuzi b’amabanga y’Imana .
46004002	Kandi icyo abagabuzi batezweho si ikindi kindi atari ukuba indahemuka .
46004003	Jyeweho , sintewe inkeke n’uko mwancira urubanza , cyangwa ko narucirwa n’urukiko rw’abantu , ndetse nanjye ubwanjye sindwicira .
46004004	Nyamara n’ubwo nta kibi niyumva mu mutima , ibyo si byo bingira umwere ; Nyagasani wenyine ni we uncira urubanza .
46004005	Namwe rero ntimugace imanza igihe kitaragera , mutegereze ko Nyagasani azaza , agashyira ahabona ibihishwe mu mwijima , akanatangaza ibyo umutima ubundikiye . Ubwo ni bwo Imana izaha buri wese ishimwe rimukwiye .
46004006	Muri ibyo byose , bavandimwe , nifuje ko tubabera urugero , ari jyewe , ari n’Apolo , kugira ngo mwitoze kutirata murwanirira ishyaka uyu cyangwa uriya .
46004007	Mu by’ukuri , ni iki kigusumbije abandi ? Ni iki utunze , waba utahawe ? Niba se waragihawe , ni iki cyatuma wirata nk’aho utagihawe ?
46004008	Dore muratengamaye ! Dore mwarikungahaje ! Yewe mwabaye abami , twe tutarimo . Ubonye mwakwimitswe , kugira ngo natwe twimikanwe namwe !
46004009	Jye uko mbibona , twebwe intumwa , Imana isa n’iyadushyize inyuma y’abandi , nk’abaciriwe urwo gupfa ; koko rero twahinduwe agashungero k’isi , n’ak’abamalayika n’abantu .
46004010	Twebweho turi abasazi ku mpamvu ya Kristu , naho mwe mukaba abanyabwenge muri Kristu ; twebwe turi abanyantege nke , naho mwe murakomeye ; murubashywe , naho twe turasuzuguritse .
46004011	Kugeza magingo aya , turicwa n’inzara , dufite inyota , twambaye ubusa , turakubitwa , turabuyerezwa ,
46004012	kandi turacogozwa no gukoresha amaboko yacu . Baradutuka tukabifuriza umugisha ; baradutoteza tukihangana ;
46004013	baradusebya twe tugahoza abandi ! Twahinduwe nk’icyavu cy’isi , kugeza na n’ubu batugize ibicibwa mu bantu .
46004014	Ibyo simbyandikiye kubakoza isoni , ahubwo ni ukubaburira nk’abana banjye nkunda .
46004015	N’aho mwagira ibihumbi n’ibihumbi by’abarezi muri Kristu , ababyeyi banyu si benshi , kuko ari jyewe wabibyariye muri Yezu Kristu ku bw’Inkuru Nziza .
46004016	Ndabinginze rero , nimukurikize urugero nabahaye .
46004017	Ni na yo mpamvu mboherereje Timote , umwana wanjye nkunda kandi indahemuka muri Nyagasani ; azabibutsa imibereho yanjye muri Kristu , mbese nk’uko mbyigisha muri za kiliziya zose .
46004018	Bamwe muri mwe bibwiye ko ntazagaruka iwanyu , batangira kwitera hejuru .
46004019	Nyamara , Nyagasani nabishaka , nzabagarukamo vuba , maze aho kwibanda ku magambo y’abo birasi , nzirebere ibikorwa byabo .
46004020	Kuko Ubwami bw’Imana atari amagambo , ahubwo bushingiye ku bikorwa .
46004021	Mbese icyo mwahitamo ni iki ? Ko nabazanamo inkoni , cyangwa se urukundo n’umutima ugwa neza ?
46005001	Inkuru yaramamaye hose y’uko muri mwe hari ubusambanyi , ndetse ubusambanyi bukabije , butaraboneka no mu banyamahanga : baravuga ko umwe muri mwe atunze muka se !
46005002	None mwe muritera hejuru ! Aho kuba mwaragize ishavu , ngo nyir’ugukora ibyo abirukanwemo !
46005003	Jyewe rero , n’ubwo ku bw’amaso mbari kure , ku mutima turi kumwe , nkaba nararangije gucira urubanza uwakoze ayo mahano , nk’aho nahibereye .
46005004	Ngaho rero , nimukoranire mu izina rya Nyagasani Yezu Kristu , maze ku bubasha bwe , nanjye mbashyigikiye ,
46005005	uwo muntu yegurirwe Sekibi ngo ababazwe muri ubu buzima , maze ahazaza azarokoke ku munsi wa Nyagasani .
46005006	Ibyo mwiratana nta byo ! Mbese ntimuzi ko agasemburo gake gatutumbya ifu yose ?
46005007	Nimwiyunyuguzemo rero umusemburo wose ushaje , kugira ngo mubone kuba nk’umugati mushya , udasembuye . Kuko Kristu , ari we Ntama ya Pasika yacu , yishweho igitambo .
46005008	Niduhimbaze rero uwo munsi mukuru , tudakoresheje umusemburo ushaje ari wo w’ubugiranabi n’ubukozi bw’ibibi , ahubwo dukoreshe imigati idasembuye , ari yo ubumanzi n’ukuri .
46005009	Hanyuma kandi , mu ibaruwa mperutse kubandikira , mbihanangiriza kutivanga n’abasambanyi ,
46005010	sinashakaga kuvuga abasambanyi bose iyo bava bakagera , cyangwa se abanyabugugu , abambuzi , n’abasenga ibigirwamana , kuko bibaye ibyo mwagombye kuva kuri iyi si .
46005011	Mu by’ukuri rero , nabandikiye mbabuza kugenderana n’umuntu wiyita umuvandimwe , kandi ari umusambanyi , umunyabugugu , usenga ibigirwamana , usebanya , umusinzi , cyangwa umwambuzi ndetse n’umuntu nk’uwo nguwo ntimukanasangire .
46005012	Mpuriye he no gucira imanza abo tudafitanye isano ? Mwebwe se abo mukemanga si ababarimo rwagati ?
46005013	Abo hanze ni Imana izabacira urubanza . ( Mugenze rero nk’uko byanditswe ngo ) « Nimuvane inkozi z’ibibi muri mwe rwagati . »
46006001	Igihe umwe muri mwe afite icyo apfa n’undi , atinyuka ate kumuregera abadatunganye , aho kumuhanisha mu batagatifujwe ?
46006002	Cyangwa se , ntimuzi ko abatagatifu ari bo bazacira isi urubanza ? Niba rero ari mwe muzacira isi urubanza , mwananirwa mute gukiranura ibyoroheje ?
46006003	Ntimuzi ndetse ko n’abamalayika tuzabacira urubanza , nkanswe rero ibyo muri iki gihe ?
46006004	Niba rero mufite imanza z’ubwo bwoko , kuki mutinyuka kuzegurira abo Kiliziya itizeye ?
46006005	Mbivugiye kubakoza isoni , ubwo koko nta muntu n’umwe muri mwe waba usheshe akanguhe ngo akiranure abavandimwe ?
46006006	Dore umuvandimwe araburanya umuvandimwe , kandi bikabera imbere y’abatemera !
46006007	Ibyo ari byo byose muba mwiyandaritse igihe mukurubana mu nkiko . Kuki mutihanganira kurenganywa ? Kuki mutihanganira ko babahuguza ?
46006008	Nyamara ni mwe murenganya kandi mugahuguza abandi , abo bandi kandi ni abavandimwe banyu !
46006009	Mbese ntimuzi ko abadatunganye batazagira umugabane mu Ngoma y'Imana ? Muramenye ntimwishunge ! Ari abasambanyi , ari abasenga ibigirwamana , ari indaya , ari abararikirana nyamara bahuje ibitsina , ari abakora ingeso mbi bose ,
46006010	kimwe n’abajura , abanyabugugu , abasinzi , abasebanya , abambuzi , abo bose ntibazagira umugabane mu Ngoma y'Imana .
46006011	Nguko uko bamwe muri mwe bari bameze . None , mwarasukuwe , mwaratagatifujwe muba intungane ku bw’izina rya Nyagasani Yezu Kristu , no ku bwa Roho w’Imana yacu .
46006012	( Bamwe muri mwe baravuga bati ) « Byose mbifitiye uburenganzira » ; nyamara byose ntibimfitiye akamaro . « Byose mbifitiye uburenganzira » ; yee ! ariko jye sinzemera ko hagira ikintu na kimwe kinziga .
46006013	Ibiribwa byagenewe inda , inda na yo igenerwa ibiribwa , simbihakana ; nyamara byombi Imana izabisenya . Cyakora umubiri ntiwagenewe gusambana , ni uwa Nyagasani ; Nyagasani akaba ari we uwugenga .
46006014	None rero Imana yazuye Nyagasani , izatuzura natwe ku bw’ububasha bwayo .
46006015	Ntimuzi se ko imibiri yanyu ari ingingo za Kristu ? Hanyuma rero nzafate ingingo za Kristu maze nzigire ingingo z’ihabara ? Ntibikavugwe !
46006016	Ntimuzi se ko usambanye n’ihabara aba abaye umubiri umwe na yo ? Ni ko byanditswe ngo « Bombi bazaba umubiri umwe . »
46006017	Naho uwibumbira kuri Nyagasani , aba agize umutima umwe na we .
46006018	Ubusambanyi nimubugendere kure . Icyaha cyose umuntu akoze , usibye icyo , ntikigera ku mubiri we ; ariko usambana aba acumuriye umubiri we bwite .
46006019	Ubundi se ntimuzi ko umubiri wanyu ari ingoro ya Roho Mutagatifu ubatuyemo , kandi ukomoka ku Mana , maze mukaba nta bubasha mwifiteho ?
46006020	Mwacungujwe igiciro gihambaye ! Nimusingirize rero Imana mu mubiri wanyu .
46007001	Noneho ngeze ku byo mwanyandikiye . Uko mbona , ibyiza ni uko umugabo atakwegera umugore .
46007002	Ariko kugira ngo mwirinde ingeso mbi , buri mugabo nagire umugore we , na buri mugore agire umugabo we .
46007003	Umugabo ntakwiriye kwiyima umugore we , bityo n’umugore ku mugabo we .
46007004	Umugore ntiyigenga ku mubiri we , ugengwa n’umugabo we ; n’umugabo ntiyigenga ku mubiri we , ugengwa n’umugore we .
46007005	Ntihakagire uwiyima undi , keretse mubyumvikanyeho , na bwo by’igihe gito , kugira ngo muhugukire gusenga ; hanyuma musubirane , ngo hato mutananirwa kwigomwa , Sekibi agakurizaho kubashuka .
46007006	Ibyo mbabwiye , ndabibemereye gusa ; simbibategetse .
46007007	Nakwifuza yuko abantu bose bamera nkanjye , ariko buri wese afite ingabire ye bwite yiherewe n’Imana , umwe iye , undi iye .
46007008	Icyo mbwira abatarashaka n’abapfakazi ni uko bakwigumira batyo , kimwe nanjye .
46007009	Nyamara niba badashoboye kwihangana , nibashake ; kuko ikiruta ari ugushyingirwa aho kwicwa n’irari .
46007010	Dore icyo ntegetse abashakanye , atari jyewe ahubwo ni Nyagasani : umugore ntagatandukane n’umugabo we .
46007011	— niba batandukanye , ntakongere gushaka cyangwa yigorore n’umugabo we — n’umugabo ntakirukane umugore we .
46007012	Abandi basigaye mbabwiye ku giti cyanjye , si Nyagasani ubwe ubivuga : niba hari umuvandimwe ufite umugore utaremera Kristu maze akishimira ko babana , ntakamwirukane .
46007013	Niba kandi umugore afite umugabo utaremera , maze akishimira ko babana , ntagatandukane n’uwo umugabo .
46007014	Kuko umugabo utemera atagatifuzwa n’umugore we , kimwe n’uko umugore utemera atagatifuzwa n’umugabo we . Byaba bitabaye ibyo , abana banyu baba babuze ubuntungane , kandi ubundi baratagatifujwe .
46007015	Niba utemera ashatse gutandukana , nabigire ! Icyo gihe umuvandimwe wacu , cyangwa mushiki wacu , aba abohowe , kuko Imana yabahamagariye kubaho mu mahoro .
46007016	Ni ko se , wa mugore we , wabwirwa n’iki ko uzakiza umugabo wawe ? Nawe wa mugabo we , wabwirwa n’iki ko uzakiza umugore wawe ?
46007017	Ubundi rero buri muntu akomeze kubaho nk’uko Nyagasani yabimugeneye , mbese uko yari ari igihe Imana imuhamagaye ; ni yo mabwiriza mpaye za Kiliziya zose .
46007018	Niba hari uwahamagawe yarabanje kugenywa , ntakabihishahishe . Niba kandi hari utagenywe , ntakigenyeshe .
46007019	Ari ukugenywa , cyangwa ukutagenywa , byose nta kavuro ; icya ngombwa ni ugukurikiza amategeko y’Imana .
46007020	Buri wese nagume uko yari ameze igihe ahamagawe .
46007021	Mbese wahamagawe uri umucakara ? Ibyo ntibiguhangayike ; ndetse n’iyo waba wizeye kuzigobotora , ntibikubuze ituze mu bucakara bwawe .
46007022	Kuko uwo Nyagasani yahamagariye mu bucakara , aba ari umwigenge muri Nyagasani . Kimwe n’uko uwahamagawe yigenga , aba ari umugaragu wa Kristu .
46007023	Mwacungujwe igiciro gihambaye ; ntimukisubize mu bucakara bw’abantu .
46007024	Buri wese , bavandimwe , nagume uko yari ameze igihe atowe n’Imana .
46007025	Ku byerekeye ingaragu n’inkumi nta tegeko rya Nyagasani mbafitiye ; ahubwo ndabagira inama y’umuntu wagiriwe impuhwe na Nyagasani kandi ukwiye kwizerwa .
46007026	Ibyiza ni uko baguma uko bameze , kubera ingorane zo muri iki gihe . Rwose ndabona ko ibyiza ari uko umuntu yakwigumira uko ameze .
46007027	Mbese usanganywe umugore ? Witandukana na we . Mbese nta mugore washatse ? Wigira uwo ushaka .
46007028	Nyamara niba umushatse , nta cyaha ukoze ; n’umukobwa aramutse ashyingiwe , nta cyaha aba akoze . Ariko abo ngabo bazahura n’ingorane z’urudaca , ari zo nifuzaga kubarinda .
46007029	Mbibabwire rero , bavandimwe , igihe kirabashirana . Aho bigeze , abafite abagore nibabeho nk’aho batabagize ;
46007030	abarira bamere nk’aho batarira ; abanezerewe bamere nk’aho batanezerewe ; n’abacuruza bamere nk’aho nta cyo batunze ;
46007031	n’abakoresha iby’iyi si ntibagatwarwe na byo , kuko imisusire y’iyi si ihita bwangu .
46007032	Icyo nabifuriza ni ukubaho nta mpagarara . Umuntu utashatse ahihibikanira ibyerekeye Nyagasani , ashaka uko yanyura Imana .
46007033	Naho ufite umugore aharanira iby’isi , ashakashaka uko yanyura umugore we ,
46007034	maze akaba yisatuyemo kabiri . Bityo , n’umugore cyangwa umukobwa batashatse bahihibikanira ibyerekeye Nyagasani , ngo bamutunganire ku mubiri no ku mutima . Naho umugore washatse aharanira iby’isi , ashakashaka uko yashimisha umugabo we .
46007035	Ibyo mbibabwiriye kubafasha , atari umutego mbagushamo , ahubwo ari ukugira ngo mukore ikirushijeho gutungana kandi mwegukire Nyagasani , nta nkomyi .
46007036	Niba umusore asanze ko yaba ahemukiye umukobwa yasabye badashyingiranwe kandi yumva amufitiye irari , nibashyingiranwe uko bisanzwe , kuko ari ko abishaka , kandi nta cyaha kirimo .
46007037	Nyamara niba uwo musore yiyemeje mu mutima we kudashakana n’uwo mukobwa , nta gahato kamuriho , ahubwo abikuye ku bwende bwe , azaba agize neza .
46007038	Bityo , ushyingiwe aba agize neza , ariko udashyingiwe aba arushijeho kugira neza .
46007039	Umugore ahambiriye ku mugabo we igihe cyose akiriho . Nyamara uwo mugabo aramutse apfuye , umugore afite uburenganzira bwo kwishakira undi mugabo yishimiye , ariko wo mu bemera gusa .
46007040	Cyakora uko mbyumva , yarushaho kugubwa neza yigumiye aho ; kandi ndakeka ko nanjye mfite Roho w’Imana .
46008001	Ku byerekeye inyama zatuwe ibigirwamana ni koko : twese tubifitemo ubujijuke ( nk’uko mubivuga ) . Nyamara ubumenyi butera kwirata , naho urukundo rukajijura .
46008002	Niba hari uwibwira ko hari icyo azi , ntarageza aho kumenya uko bikwiye .
46008003	Ariko niba hari ukunda Imana , uwo nguwo azwi n’Imana .
46008004	None se byaba byemewe kurya inyama zatuwe ibigirwamana ? Tuzi ko nta kigirwamana kibaho ku isi , kandi ko nta yindi mana iriho , usibye Imana imwe rukumbi .
46008005	Koko , n’ubwo hariho ibyitwa imana byinshi mu ijuru no ku isi — koko kandi ibigirwamana n’ibikomerezwa ntibibarika ! —
46008006	kuri twe habaho Imana imwe , ari yo Mubyeyi , byose biturukaho , ari na Yo tugana ; hakabaho na Nyagasani umwe , Yezu Kristu , ari We ubeshaho byose , natwe tukabeshwaho na We .
46008007	Ariko bose si ko babifitemo ubujijuke . Hariho bamwe bakiva mu by’ibigirwamana , maze baba bariye inyama zabituwe , umutimanama wabo udakomeye ukabemeza ko bahumanye .
46008008	Mu by’ukuri si ibiribwa bizatugeza ku Mana ; tubiriye , tutabiriye , nta cyo tuzaba duhombye cyangwa twungutse .
46008009	Cyakora mwitondere ubwo burenganzira mubifitemo , ngo hato butagusha abanyantege nke .
46008010	Koko se umunyantege nke aramutse akubonye urira mu ngoro y’ibigirwamana , kandi witwa ko ujijutse , ntiyaboneraho akarya izo nyama zatuwe ibigirwamana , kandi umutima we utabimwemerera ?
46008011	Bityo rero ubujijuke bwawe buzaba bugushije umunyantege nke , kandi ari umuvandimwe Kristu yapfiriye .
46008012	Muri uko gucumurira abavandimwe banyu mubakomeretsa ku mutima usanzwe udakomeye , ubwo ni Kristu muba mucumuriye .
46008013	Kubera iyo mpamvu , niba ibyo kurya bigusha umuvandimwe wanjye , nzazinukwa inyama burundu , aho kugusha umuvandimwe wanjye .
46009001	Mbese jye simfite ubwigenge ? Mbese sindi intumwa ? Mbese jye sinabonye Yezu Umwami wacu ? Mbese si mwe musaruro wanjye muri Nyagasani ?
46009002	Niba ku bandi ntari intumwa , nibura ndi yo kuri mwebwe , kuko ukuri k’ubutumwa Nyagasani yanshinze kubagaragariramo .
46009003	Dore icyo nsubiza abaninura .
46009004	Mbese twebwe ntitwagira uburenganzira bwo guhabwa ibyo kurya no kunywa ?
46009005	Mbese twe ntitwashobora kugendana n’umugore duhuje ukwemera , nk’uko izindi ntumwa , n’abavandimwe ba Nyagasani , na Kefasi babigenza ?
46009006	Cyangwa se tuzabe ari twe twenyine , jyewe na Barinaba , duhatirwa gukorera ibidutunga ?
46009007	Ni iyihe ngabo yagiye ku rugamba , kandi igomba no kwigemurira ? Ni nde wahinga umuzabibu , ntawuryeho imbuto ? Cyangwa se ni nde wakorora ubushyo , maze ntanywe amata yabwo ?
46009008	Ibyo se byaba bishingiye gusa ku matwara y’abantu , cyangwa ahubwo bishyigikiwe n’Amategeko y’Imana ?
46009009	Koko mu Mategeko ya Musa haranditswe ngo « Ntuzahambire umunwa w’ikimasa kivungagura ingano . » Ubwo se Imana yaba koko ishishikajwe n’ibimasa ?
46009010	Ahubwo si twebwe ibivugira ? Ni koko , ibyo ni twebwe byandikiwe ; kuko uhinga wese ahingana icyizere , n’uhura ingano akagira icyizere cyo guhabwa umugabane we .
46009011	Ubwo twababibyemo imbuto z’Imana , murasanga bikabije ko dusarura ku byo mutunze ?
46009012	Niba abandi babafiteho ubwo burenganzira , twe twabuzwa n’iki kububagiriraho ? Nyamara nta bwo twigeze tubwitwaza ! Twihanganiye byose , ngo hato tudatera imbogamizi Inkuru Nziza ya Kristu .
46009013	Ariko se ntimuzi ko abakorera Ingoro y’Imana batungwa n’iyo Ngoro nyine , n’abahereza ku rutambiro , bagahabwa umugabane ku byo batuye ?
46009014	Bityo rero , n’abogeza Inkuru Nziza , Nyagasani yabageneye gutungwa na yo .
46009015	Icyakora nta cyo nigeze nitwaza muri ibyo byose ; kandi simbibandikiye ngo mukurizeho kugira icyo mumpa ; ahubwo nahitamo gupfa , aho gucuzwa iryo shema n’ubonetse wese .
46009016	Kuba naramamaje Inkuru Nziza , si byo byatuma nirata , kuko ari umurimo ngombwa nashinzwe ; ndiyimbire rero niba ntamamaje Inkuru Nziza !
46009017	Yabaye rero nabikoraga ku bwende bwanjye , nari nkwiye kubihemberwa ; ariko ubwo mbitegetswe , ni umuzigo nahawe .
46009018	Ubwo se ishimwe ryanjye rishingiye he ? Rishingiye mu kwamamaza Inkuru Nziza ku buntu , ntarambirije ku burenganzira mpabwa na yo .
46009019	N’ubwo nigenga kuri bose , nahisemo kwigira umugaragu wa bose , kugira ngo nigarurire benshi muri bo .
46009020	Nigize Umuyahudi mu Bayahudi , kugira ngo nshobore gushyikira Abayahudi ; kandi jyewe utakigengwa n’amategeko nemeye kumvira Amategeko nk’abayagenewe , ari ukugira ngo nigarurire abagengwa n’amategeko .
46009021	Kandi jyewe utabuze itegeko ry’Imana ringenga , kuko Kristu ari we ungenga , nigize nk’utagira amategeko , rwagati mu batagira amategeko , ari ukugira ngo mbigarurire na bo .
46009022	Nigize umunyantege nke mu banyantege nke , ngo niyegereze abanyantege nke . Nihwanyije na bose muri byose , kugira ngo ngire abo mbarokoramo .
46009023	Ibyo kandi mbikorera Inkuru Nziza kugira ngo nzayigireho uruhare .
46009024	Ntimuzi se ko abasiganwa ku kibuga cy’imikino biruka bose ariko igihembo kikegukana umwe ? Ngaho rero nimwiruke namwe kugira ngo mwese mugitsindire .
46009025	Urushanwa wese yigomwa byinshi , kandi aba aharanira ikamba rizayoka ; naho twebwe iryo duharanira , ntirizashira .
46009026	Nguko rero uko jye niruka , sinkora hirya no hino ; nguko kandi uko ndwana , sinigera mpusha .
46009027	Ahubwo umubiri wanjye ndawuhana nkawukandamiza kugira ngo ntazavaho mpigikwa , maze kwamamaza Inkuru Nziza mu bandi .
46010001	Bavandimwe , sinshaka ko muyoberwa ukuntu abasekuruza bacu bose bagendaga bayobowe n’igihu cyererana , bose bakambuka inyanja ,
46010002	bose bakabatirizwa muri cya gihu na ya nyanja , bifatanyije na Musa .
46010003	Bose basangiye ibyo kurya bimwe bikomoka mu ijuru ;
46010004	kandi bose bashoka iriba rimwe rikomoka mu ijuru ; nuko bakanywa amazi avubuka mu rutare bahawe n’Imana , rukagenda rubaherekeje , kandi urwo rutare rwarangaga Kristu .
46010005	Nyamara benshi muri bo si ko banyuze Imana , ni yo mpamvu intumbi zabo zararitswe mu butayu .
46010006	Ibyo byose byabereye kuducira amarenga , kugira ngo tutararikira ikibi , nk’uko na bo bakirarikiye .
46010007	Ntimugasenge ibigirwamana , nk’uko bamwe muri bo babigize , mbese nk’uko byanditswe ngo « Nuko imbaga iricara , bararya , baranywa , nyuma barahaguruka , barabyina » .
46010008	Twirinde gusambana , nk’uko bamwe muri bo babikoze , maze bagapfamo abageze ku bihumbi makumyabiri na bitatu umunsi umwe .
46010009	Twirinde no kwinja Nyagasani , nk’uko bamwe muri bo bamugerageje , maze batsembwa n’inzoka z’ubumara .
46010010	Ntimukitotombe , nk’uko bamwe muri bo binubye , maze Umunyacyorezo akaboreka .
46010011	Ibyababayeho biraducira amarenga , kandi byandikiwe kutuburira , twe twegereje amagingo ya nyuma .
46010012	Bityo rero uwibwira ko ahagaze , aritonde atagwa .
46010013	Nta bwo mwigeze muterwa n’ibishuko bibarenze . Imana ni indahemuka ; ntiyakwemera ko mushukwa birenze imbaraga zanyu ; ahubwo izabaha uburyo bwo kwivana mu bishuko n’imbaraga zo kubyihanganira .
46010014	Kubera iyo mpamvu rero , nkoramutima zanjye , nimwirinde gusenga ibigirwamana .
46010015	Reka mbabwire nk’abaciye akenge , namwe ubwanyu mwirebere ukuri kw’ibyo mvuga .
46010016	Mbese inkongoro y’umugisha tunyweraho dushimira Imana , si ugusangira amaraso ya Kristu ? N’umugati tumanyurira hamwe , si ugusangira Umubiri wa Kristu ?
46010017	Kubera uwo mugati umwe , n’ubwo twebwe turi benshi , tugize umubiri umwe , kuko twese nyine duhujwe n’umugati umwe .
46010018	Nimurebere ku rubyaro rwa Israheli : mbese abarya ku bitambo byatuwe ntibaba bunze ubumwe n’urutambiro ?
46010019	Mbese mvuge ngo iki ? Ko inyama zatuwe ibigirwamana , hari icyo zivuze ? Cyangwa se ko ikigirwamana hari icyo kimaze ?
46010020	Ashwi da ! Kuko ibyo bitambo byabo , atari Imana babitura , ahubwo biturwa Sekibi , kandi sinshaka ko mugirana ubusabane na we .
46010021	Ntimushobora kunywera icyarimwe ku nkongoro ya Nyagasani no ku nkongoro ya Sekibi ; ntimushobora kubangikanya ameza ya Nyagasani n’aya Sekibi .
46010022	Cyangwa se twaba dushaka kwikururira ishyari ry ’ Imana ? Twaba se tuyirusha amaboko ?
46010023	« Byose tubifitiye uburenganzira ! » ( nk’uko bamwe babivuga ) , nyamara byose ntibidufitiye akamaro ; « Byose tubifitiye uburenganzira » , ariko byose si ko bitera inkunga .
46010024	Ntihakagire uwikurikiranira inyungu ye bwite , ahubwo aharanire iy’abandi .
46010025	Nimwirire rero ibigurirwa ku isoko byose , mutiriwe musiganuza aho biturutse ngo bibakure umutima ,
46010026	« kuko isi yose ari iy’Imana , n’ibiyiriho byose . »
46010027	Niba kandi uwo mudasangiye ukwemera aramutse agutumiye , irire ibyo akuzimaniye byose , utiriwe usiganuza ngo bigukure umutima .
46010028	Ariko hagize ukubwira ati « Izi nyama zatuwe ibigirwamana » , ntuziryeho ubigiriye uwakuburiye ngo utamutera guhagarika umutima ;
46010029	umutima mvuga rero si uwawe , ahubwo ni umutimanama w’undi . Kuki ubwigenge bwanjye bwaba bushingiye ku mutimanama w’undi ?
46010030	Niba ngize icyo ndya nshimira Imana , kuki hagira ungayira ibyo nakurijeho gushimira ?
46010031	Ari igihe rero murya , ari n’igihe munywa , icyo mukoze cyose , mujye mugikorera guhesha Nyagasani ikuzo .
46010032	Ntimukagire uwo mutera imbogamizi , yaba Umuyahudi , yaba Umugereki , yaba uwo mu Kiliziya y’Imana .
46010033	Nguko uko nanjye ngerageza gushimisha bose muri byose , ntaharanira inyungu yanjye bwite , ahubwo ifitiye abenshi akamaro ngo bakurizeho gukira .
46011001	Nimube rero abakurikiza banjye , nk’uko nanjye nkurikiza Kristu .
46011002	Ndabashimira ko muhora munyibuka , kandi mu budahemuka mukikomezamo ibyo nababwirije byose .
46011003	Nyamara dore icyo mukwiye kumenya : Kristu ni we mugenga wa buri mugabo , umugore na we akagengwa n’umugabo ; na we Kristu akagengwa n’Imana .
46011004	Umugabo wese usenga cyangwa uhanura yitwikiriye umutwe , aba asuzuguye umutegetsi we .
46011005	Naho umugore wese usenga cyangwa uhanura atitwikiriye umutwe , aba asuzuguye umutegetsi we ; mbese ni nk’aho yaba yimojeho umusatsi .
46011006	Niba rero umugore adateze igitambaro , n’imisatsi yose nayimareho ! Nasanga ariko bimuteye isoni kwimoza cyangwa kwikemuza , natege igitambaro !
46011007	Umugabo we ntagomba kwipfuka mu mutwe , kuko ari ishusho n’uburanga bw’Imana ; naho umugore akaba ikuzo ry’umugabo we .
46011008	N’ubundi umugabo si we wakomotse ku mugore , ahubwo umugore ni we wakomotse ku mugabo .
46011009	Kandi umugabo koko si we waremewe umugore , ahubwo umugore ni we waremewe umugabo .
46011010	Ngiyo impamvu umugore agomba kwambara ku mutwe ikimenyetso cy’uko agengwa , mbese abigiriye n’abamalayika .
46011011	Nyamara muri Nyagasani umugabo wese agizwe n’umugore , n’umugore agizwe n’umugabo we .
46011012	N’ubwo umugore yavuye ku mugabo , umugabo na we akabyarwa n’umugore , bombi baturuka ku Mana .
46011013	Ngaho namwe nimumbwire : bishoboka bite ko umugore asenga Imana atitwikiriye umutwe ?
46011014	N’ubusanzwe biteye isoni ko umugabo atendeza imisatsi ,
46011015	nyamara ni ishema ry’umugore ko ayitunga atyo , bikurikije kamere yabo bombi , kuko umugore yayiherewe kumutwikira .
46011016	Ahasigaye ushaka guhariranya , amenye ko atari umuco wacu , si n’uwa Kiliziya z’Imana .
46011017	Tuvuye muri ibyo hari n’ibindi ntabashimaho : amakoraniro yanyu , aho kubagirira akamaro , abagwa nabi .
46011018	Icya mbere cyo , bambwiye ko , iyo muhuriye mu ikoraniro , mwiremamo ibice kandi bisa n’aho ari byo :
46011019	wagira ngo ni ngombwa ko muri mwe habamo amakimbirane , kugira ngo ababakomeyemo bigaragaze .
46011020	Igihe rero muteraniye hamwe , ntimuhuzwa n’isangira rya Nyagasani ,
46011021	kuko buri wese amaranira kurya ibyo yizaniye , ku buryo umwe yicwa n’inzara , undi yasinze .
46011022	Mbese nta mazu mugira yo kuriramo no kunyweramo ? Cyangwa muzanwa no gusuzugura imbaga y’Imana , no gukoza isoni abatagira icyo bafite ? Mbabwire iki se ? Mbashime se ? Oya , muri ibyo simbashimye .
46011023	Jyewe rero dore ibyo nashyikirijwe na Nyagasani , bikaba ari byo nabagejejeho : Nyagasani Yezu , araye ari butangwe , yafashe umugati ,
46011024	amaze gushimira , arawumanyura , avuga ati « Iki ni umubiri wanjye ubatangiwe ; mujye mubikora namwe bibe urwibutso rwanjye . »
46011025	Barangije kurya , n’inkongoro ayigenzereza atyo , avuga ati « Iyi ni inkongoro y’Isezerano rishya , rishingiye ku maraso yanjye ; mujye mubikora namwe , kandi igihe cyose muyinywereyeho , bibe urwibutso rwanjye . »
46011026	Kuko igihe cyose murya uyu mugati , mukanywa no kuri iyi nkongoro , muba mwamamaza urupfu rwa Nyagasani , kugeza igihe azazira .
46011027	Ni cyo gituma uzarya uyu mugati , akanywa no kuri iyi nkongoro ya Nyagasani , atabikwiye , azaba acumuriye umubiri n’amaraso bya Nyagasani .
46011028	Buri wese nabanze yisuzume rero , maze abone kurya uwo mugati no kunywa kuri iyo nkongoro ;
46011029	kuko uwarya cyangwa akanywa atubahirije umubiri wa Nyagasani , aba ariye kandi anyoye ikizamubyarira ubucibwe .
46011030	Ni cyo gituma benshi muri mwe barwaye kandi bamugaye , ndetse bamwe bakaba barapfuye .
46011031	Iyaba twabanzaga kwisuzuma ubwacu , nta rundi rubanza twacirwa .
46011032	Ariko Nyagasani adutonganyiriza kutugorora , kugira ngo tutarohamana n’iyi si .
46011033	Bityo rero , bavandimwe , igihe muhuriye gusangira , nimurindirane .
46011034	Niba hari ushonje , nabanze ahembukire iwe , kugira ngo ikoraniro ryanyu ritababyarira ubucibwe . Ibisigaye nzabitunganya , igihe nzaba naje .
46012001	Bavandimwe , sinshaka ko muba injiji mu byerekeye ingabire za Roho .
46012002	Mwibuke ko igihe mwari mutarayoboka Imana , mwagendaga mutwawe n’ibigirwamana bijunjamye .
46012003	Ni yo mpamvu mbamenyesha ko nta we ubwirizwa na Roho w’Imana , ngo agire ati « Yezu arakaba ikivume » , nk’uko nta wavuga ngo « Yezu ni Nyagasani » , atabibwirijwe na Roho Mutagatifu .
46012004	Ingabire ziranyuranye , ariko Roho ni umwe ;
46012005	muri Kiliziya kwitangira abandi biri kwinshi , ariko Nyagasani ni umwe ;
46012006	uburyo bwo gukora buri kwinshi , ariko Imana ni Yo itunganya byose muri bose .
46012007	Koko rero , buri wese ahabwa kugaragaza ibyo Roho w’Imana amukoreramo , ngo bigirire akamaro bose .
46012008	Ku bwa Roho , umwe ahabwa kuvuga amagambo yuje ubushishozi , undi agahabwa kuvugana ubumenyi , muri uwo Roho nyine ;
46012009	umwe ahabwa ukwemera guhebuje abikesha uwo Roho , undi agahabwa ingabire yo gukiza abarwayi na none muri uwo Roho nyine ;
46012010	umwe yegurirwa ububasha bwo gukora ibitangaza , undi akagabirwa guhanura ; umwe ahabwa kurobanura ibiturutse ku Mana n’ibiyitambamiye , undi agahabwa kuvuga mu ndimi nyinshi , hakaba n’uhabwa kuzisobanura .
46012011	Ariko ibyo byose bikorwa na Roho umwe rukumbi , ugabira buri wese uko abyishakiye .
46012012	Mu by’ukuri umubiri ni umwe , kandi ugizwe n’ingingo nyinshi ; ariko izo ngingo zose , n’ubwo ari nyinshi , zigize umubiri umwe : ni ko bimeze no muri Kristu .
46012013	Twese twabatirijwe muri Roho umwe , ngo tube umubiri umwe . Twaba Abayahudi cyangwa Abagereki , twaba abacakara cyangwa abigenga , twese twuhiwe Roho umwe .
46012014	Koko rero umubiri ntugizwe n’urugingo rumwe gusa , ahubwo ugizwe na nyinshi .
46012015	Niba ikirenge kivuze kiti « Ubwo ntari ikiganza , nta ho mpuriye n’umubiri » , byakibuza kuba urugingo rw’umubiri ?
46012016	Niba ugutwi kuvuze kuti « Ubwo ntari ijisho , nta ho mpuriye n’umubiri » , byakubuza kuba urugingo rw’umubiri ?
46012017	Niba umubiri wose ubaye ijisho , kumva byaherera he ? Niba byose bibaye ugutwi , uguhumurirwa kwaherera he ?
46012018	Noneho rero Imana yagennye umwanya wa buri rugingo mu mubiri uko yabyishakiye .
46012019	Yabaye byose byarabaye urugingo rumwe , umubiri wari kuba he ?
46012020	Ingingo rero ni nyinshi , ariko umubiri ukaba umwe .
46012021	Ijisho ntirishobora kubwira ikiganza ngo « Singukeneye » , n’umutwe ngo ubwire ibirenge uti « Simbakeneye » .
46012022	Byongeye kandi n’ingingo zisa nk’aho ari nta ntege , na zo ziba ngombwa ,
46012023	ndetse n’izo dukeka ko zisuzuguritse , ni zo twubaha cyane , maze izirusha izindi gutera isoni , tukarushaho kuzubahiriza .
46012024	Naho ingingo zacu zisanzwe ntizijya ziduhangayika . Cyakora Imana yateye umubiri ku buryo buha icyubahiro ingingo zari zitacyifitemo ,
46012025	ari ukugira ngo umubiri utibyaramo amakimbirane , ahubwo ingingo zose zibe magirirane .
46012026	Niba hari urugingo rubabaye , izindi zose zisangira ako kababaro ; niba hari urugingo rumerewe neza , izindi na zo zirishima .
46012027	Namwe rero muri umubiri umwe ari wo Kristu , kandi mukaba ingingo ze , buri muntu ku giti cye .
46012028	Bityo rero , abo Imana yashyizeho muri Kiliziya , aba mbere ni intumwa , aba kabiri ni abahanuzi , aba gatatu ni abigisha . Hanyuma ikurikizaho abakora ibitangaza ; abafite ingabire yo gukiza abarwayi , iyo gutabarana , iyo kuyobora n’iyo kuvuga mu ndimi .
46012029	Mbese bose ni intumwa ? Bose se ni abahanuzi ? Cyangwa ni abigisha ? Mbese bose bakora ibitangaza ?
46012030	Cyangwa bafite ingabire yo gukiza ? Bose se bavuga mu ndimi ? Cyangwa bose bazi kuzisobanura ?
46012031	Nimuharanire ingabire zisumbuye , kandi ngiye kubereka izitambutse zose .
46013001	N’aho navuga indimi z’abantu n’iz’abamalayika , ariko singire urukundo , naba ndi nk’icyuma kibomborana cyangwa inzogera irangira .
46013002	N’aho nagira ingabire y’ubuhanuzi , ngahishurirwa amayobera yose n’ubumenyi bwose ; n’aho nagira ukwemera guhambaye , kumwe gushyigura imisozi , ariko ndafite urukundo , nta cyo mba ndi cyo .
46013003	N’aho nagabiza abakene ibyo ntunze byose , n’aho nahara umubiri wanjye ngo utwikwe , ariko nta rukundo mfite , nta cyo byaba bimariye .
46013004	Urukundo rurihangana , rwitangira abandi , ntirugira ishyari ; urukundo ntirwirarira , ntirwikuririza ;
46013005	nta cyo rukora kidahwitse , ntirurondera akari akarwo , ntirurakara , ntirugira inzika ;
46013006	ntirwishimira akarengane , ahubwo ruhimbazwa n’ukuri .
46013007	Urukundo rubabarira byose , rwemera byose , rwizera byose , rukihanganira byose .
46013008	Urukundo ntiruteze gushira . Ubuhanuzi se ? Buzashira . Indimi zo se ? Zizaceceka . Ubumenyi se ? Buzayoka .
46013009	Koko ubumenyi bwacu buracagase , kimwe n’uko ubuhanuzi bwacu bucagase .
46013010	Igihe rero ibyuzuye bizahinguka , iby’igicagate bizazimira !
46013011	Mu gihe nari umwana , navugaga ay’abana , ngatekereza nk’abana , nkazirikana nk’abana ; aho mbereye umugabo , nikuyemo ibya rwana byose .
46013012	Ubu ngubu turasa n’abarebera mu ndorerwamo , ku buryo budafututse , ariko hari igihe tuzarebana imbonankubone . Ubu ngubu ibyo nzi biracagase , ariko icyo gihe nzamenya nk’uko nzwi .
46013013	Kugeza ubu , ukwemera , ukwizera n’urukundo uko ari bitatu , birabangikanye ; ariko icy’ingenzi muri byo ni urukundo .
46014001	Ngaho rero nimukurikirane urukundo , kandi muharanire ingabire za Roho , cyane cyane iy’ubuhanuzi .
46014002	Kuko uvuga mu ndimi aba atabwira abantu , ahubwo Imana ; koko kandi nta we uba amwumva ; aba avuga ibimuri mu mutima ariko by’amayobera .
46014003	Nyamara uhanura we , aba abwira abantu , akabakomeza , akabashishikaza , akabahumuriza .
46014004	Uvuga mu ndimi ni we ubwe wiyungura , naho uhanura aba agiriye akamaro ikoraniro ry’abavandimwe .
46014005	Nakwifuza ko mwese muvuga mu ndimi , ariko icyo nahitamo ni uko mwahanura . Uhanura asumbye uvuga mu ndimi , keretse rero nyirukuzivuga ashoboye no kuzisobanura , bigakomeza ikoraniro .
46014006	Tuvuge nk’ubu , bavandimwe , nje iwanyu nkivugira mu ndimi , naba mbamariye iki , ijambo ryanjye ritagize icyo ribahishurira , mu bumenyi , mu buhanuzi , cyangwa mu nyigisho ?
46014007	Ni kimwe n’ibyo bacurangisha , nk’umwirongi cyangwa inanga ; bibaye bidasobanuye amajwi yabyo , watandukanya ute imicurangire y’umwirongi n’iy’inanga ?
46014008	Akarumbeti kataranguruye ijwi , ni nde wakwitegura kujya ku rugamba ?
46014009	Namwe rero : niba indimi zanyu zidasobanura amagambo , ibyo muvuga bizumvikana bite ? Mwaba mucurangira abahetsi .
46014010	Amagambo akoreshwa ku isi ni menshi , kandi nta n’ijambo na rimwe ridafite icyo risobanura .
46014011	Habaye rero umbwira amagambo ntumva , naba mubereye nk’umunyamahanga , na we kandi akambera umunyamahanga .
46014012	Namwe rero nimuharanire ingabire za Roho , ndetse muzikenukeho cyane , ariko murarikiye gukomeza ikoraniro .
46014013	Ni yo mpamvu uvuga mu ndimi akwiye no gusaba Imana ingabire y’ubusobanuzi .
46014014	Kuko iyo nsenga mu ndimi , umutima wanjye uba usenga , ariko ubwenge bwanjye nta cyo buhungukira .
46014015	Bigende bite rero ? Nzasengera mu mutima , ariko n’ubwenge bwanjye bushyireho akabwo . Nzaririmbira mu mutima , ariko n’ubwenge bushyireho akabwo .
46014016	Naho ubundi niba ushimiye Imana mu mutima gusa , uri kumwe n’umuntu utabisobanukiwemo , yasubiza ate « Amen » kuri uko gushimira kwawe , kandi atumva icyo uvuga ?
46014017	Ugushimira kwawe yego ni kwiza , ariko nta cyo kumariye uwo nguwo .
46014018	Nanjye ubwanjye mvuga mu ndimi , ndetse mbibarusha mwese — Imana ishimwe —
46014019	ariko iyo ndi mu ikoraniro mpitamo kuvuga amagambo make cyane yumvikana , afitiye abandi akamaro , aho gusukiranya menshi mu ndimi .
46014020	Bavandimwe , mu byo gushishoza ntimukigire nk’abana ; mu byo gukora nabi ho , nimube abana koko , ariko mu byo gushishoza , mugenze nk’abantu bakuze .
46014021	Mu Mategeko haranditse ngo « Uyu muryango nzawubwiza izindi ndimi mu munwa w’abanyamahanga , ariko na bwo ntibazanyumva , uwo ari Nyagasani ubivuga . »
46014022	Nuko rero kuvuga mu ndimi si ikimenyetso kigenewe abemera , ahubwo kireba abatemera ; naho ubuhanuzi bwo si ikimenyetso kireba abataremera ; ahubwo kigenewe abemera .
46014023	Tuvuge nk’igihe Kiliziya yose ikoranye , maze mwese mukavuga mu ndimi , nyuma hakinjira uwo tudasangiye ukwemera cyangwa udasobanukiwe mu byacu , ntiyakurikizaho kubita abasazi ?
46014024	Ibiri amambu , hagize usanga mwese muhanura , yaba uwo tudasangiye ukwemera cyangwa udasobanukiwe mu byacu , azumva bose bamuhurijeho ijambo rimutera kwisuzuma no kwicuza ,
46014025	nuko ibyari byihishe mu mutima we bigaragare ; maze agwe yubitse uruhanga , aramye Imana , yemeza ko Imana muri kumwe koko .
46014026	Turangirize ku ki rero , bavandimwe ? Igihe mukoraniye hamwe , umwe ashobora gutera indirimbo , undi akigisha , undi agatangaza ibyo yahishuriwe , undi akavuga mu ndimi , undi akazisobanura ; ibyo byose kandi bikagirirwa akamaro rusange .
46014027	Niba hari abavuga mu ndimi , babe babiri cyangwa batatu gusa , kandi bavuge umwe umwe , ndetse habe n’uzisobanura .
46014028	Niba nta musobanuzi uhari , babyihorere ; aho kuvuga mu ndimi , muzirikane mu mutima gusa kandi mubwira Imana .
46014029	Abahanuzi na bo , havuge babiri cyangwa batatu , maze abandi basuzume ibyo bavuga .
46014030	Hagize uwo mu ikoraniro ugize atya agahishurirwa ikintu , uwavugaga ahite aceceka .
46014031	Mwese mushobora guhanura , ariko mugahana umwanya kugira ngo buri wese abonereho kujijuka no gushishikazwa .
46014032	Umuhanuzi wese agenga ingabire yahawe .
46014033	Kuko Imana yacu atari iy’akajagari , ahubwo ni iy’amahoro .
46014034	Nk’uko bimeze muri za Kiliziya zose z’abatagatifujwe , abagore bajye baceceka mu makoraniro ; ntibemerewe kuhafatira ijambo , ahubwo bajye batuza nk’uko Amategeko ubwayo abivuga .
46014035	Niba hari icyo bifuza kujijukirwaho , bajye basobanuza abagabo babo mu rugo . Kuko bidakwiye ko umugore avugira mu ruhame .
46014036	Mbese mwibwira ko Ijambo ry’Imana rikomoka iwanyu ? Cyangwa se ko ari mwe mwenyine ryashyikirijwe ?
46014037	Niba hari uwikekaho ubuhanuzi , cyangwa ko ahishurirwa na Roho , amenyereho ko ibyo mbandikiye ari itegeko rya Nyagasani .
46014038	Niba atabizi , ni uko na we Imana itamuzi !
46014039	Nuko rero , bavandimwe , nimuharanire ingabire y’ubuhanuzi , kandi ntimukange ko bavuga mu ndimi .
46014040	Ariko byose bikorwe neza nk’uko bikwiye .
46015001	Bavandimwe , ndabibutsa Inkuru Nziza nabagejejeho , ari yo mwakiriye kandi mukaba muyihambiriyeho ,
46015002	ikaba ari na yo izabakiza niba muyikomeyeho nk’uko nayibigishije ; naho ubundi ukwemera kwanyu kwaba ari impfabusa .
46015003	Koko rero icya mbere cyo nabagejejeho , ni icyo nanjye nashyikirijwe : ko Kristu yapfuye azize ibyaha byacu , nk’uko byari byaranditswe .
46015004	Ko yahambwe , ko yazutse ku munsi wa gatatu , nk’uko byari byaranditswe .
46015005	Ko yabonekeye Kefasi , hanyuma akabonwa na ba Cumi na babiri .
46015006	Hanyuma yongeye kubonwa n’abavandimwe magana atanu icya rimwe ; abenshi muri bo baracyariho , abandi barapfuye .
46015007	Hanyuma yabonekeye Yakobo , nyuma abonekera intumwa zose icyarimwe .
46015008	Ubw’imperuka , nanjye arambonekera , jye umeze nk’uwavutse imburagihe .
46015009	Koko jyewe ndi uwa nyuma mu ntumwa zose ; sinkwiriye no kwitwa intumwa , kuko natoteje Kiliziya y’Imana .
46015010	Ariko uko ndi kose , mbikesha ingabire y’Imana , kandi iyo ngabire ntiyambayemo impfabusa . Ahubwo ndetse nakoreye kubarusha bose ; nyamara si ku bwanjye , ni ku bw’ingabire y’Imana indimo .
46015011	Uko biri kose , yaba jye , cyangwa bo , ngibyo ibyo twamamaza , kandi ari na byo mwemeye .
46015012	Ubwo hamamazwa ko Kristu yazutse mu bapfuye , bishoboka bite ko bamwe muri mwe bavuga ko abapfuye batazazuka ?
46015013	Niba abapfuye batazazuka , Kristu na we ubwo ntiyazutse .
46015014	Niba kandi Kristu atarazutse , ibyo twigisha nta shingiro , n’ukwemera kwanyu gufashe ku busa .
46015015	Bikaba ndetse twaba abahamyabinyoma b’Imana , kuko twemeje ko yazuye Kristu , kandi itaramuzuye , niba ari byo ko abapfuye batazuka .
46015016	Koko niba abapfuye batazuka , na Kristu ubwo ntiyazutse .
46015017	Kandi niba Kristu atarazutse , ukwemera kwanyu ni amanjwe , mukaba mukiri mu byaha byanyu .
46015018	Bityo rero , n’abapfuye bizeye Kristu barayoyotse .
46015019	Niba kwizera Kristu kwacu guhagarariye kuri ubu bugingo gusa , twaba dukwiye kubabarirwa bitambukije abandi bose .
46015020	Oya kandi , Kristu yazutse koko mu bapfuye , aba umuzukambere mu bapfuye bose .
46015021	Nk’uko kandi urupfu rwakuruwe n’umuntu umwe , ni na ko izuka ry’abapfuye ryazanywe n’umuntu umwe .
46015022	Kimwe n’uko bose boramye bitewe na Adamu , ni na ko bose bazasubizwa ubugingo biturutse kuri Kristu ;
46015023	nyamara buri wese mu rwego rwe : uw’ibanze ni Kristu , nyuma hateho abamuyobotse , igihe azazira .
46015024	Nuko byose bizarangire , igihe azegurira Ubwami Imana se , amaze gusenyagura icyitwa ubuhangange , ubutegetsi n’ububasha cyose .
46015025	Kuko agomba kwima ingoma kugeza ko azashyira abanzi be bose mu nsi y’ibirenge bye .
46015026	Umwanzi w’imperuka uzarimburwa , ni urupfu ,
46015027	kuko byanditswe ngo « byose yabishyize mu nsi y’ibirenge bye . » Igihe rero Kristu azavuga ati « Byose biranyeguriwe » , birumvikana ko hatabariwemo Uwabimweguriye byose .
46015028	Nuko rero igihe byose bizaba bimaze kumuyoboka , ubwo Mwana na we aziyegurire Se wamweguriye byose , kugira ngo Imana ibe byose muri bose .
46015029	Bitabaye ibyo , ababatirizwa abapfuye baba bashaka kugera ku ki ? Niba koko abapfuye batazuka , ni iki gituma bababatirizwa ?
46015030	Natwe ubwacu kuki twahora twishyira mu makuba ?
46015031	Buri munsi ruhora rungera amajanja ! Simbeshya , bavandimwe , mwe kuzo ryanjye muri Kristu Yezu Umwami wacu .
46015032	Biba byaramariye iki kurwanya inyamaswa zo muri Efezi , iyo nza kuba niringiye ubu bugingo gusa ? Niba abapfuye batazuka nimwemere koko « twirire kandi twinywere , kuko ejo tuzapfa ! »
46015033	Ntimukishuke : kubana n’ababi byonona imigenzo myiza .
46015034	Nimwice ku businzi burundu , mwirinde gucumura . Kuko muri mwe harimo abatazi Imana na busa , ibyo mbivugiye kubakoza isoni .
46015035	Ubwo ntihabuze uwibaza ati « Abapfuye bazazuka bate ? Bazahingukana umubiri uteye ute ? »
46015036	Mbega injiji ! Ese icyo ubibye ntikibanza gushanguka ngo kibyare ubuzima !
46015037	Kandi icyo ubibye gitandukanye n’urubuto ruzaza ; ni akabuto gasa k’ingano cyangwa k’ikindi kindi .
46015038	Nyuma Imana ikakihera imisusire uko ishaka , buri rubuto ku buryo bwihariye .
46015039	Nta kinyabuzima gihuje kamere n’ikindi : abantu batandukanye n’inyamaswa , n’inyoni , n’amafi .
46015040	Hari ibyagenewe kuba mu kirere , n’ibyagenewe kuba ku isi ; ariko byose ntibinganya umucyo .
46015041	Ububengerane bw’izuba butandukanye n’ubw’ukwezi , n’ubw’inyenyeri ; ndetse nta n’inyenyeri ishashagira nk’indi .
46015042	Ni na ko bimeze mu kuzuka kw’abapfuye : umubiri ujyira mu gitaka gushanguka , ukazukira mu budashanguka ;
46015043	ushyirwa mu gitaka ari nta kamaro , ukazukana ikuzo ; ushyirwa mu gitaka ari nta ntege , ukazukana ibakwe ;
46015044	hahambwa umubiri usanzwe wa muntu , hakazuka umubiri wahinduwe na Roho . Ubwo koko habaho imibiri ya kamere gusa , hashobora no kubaho n’imibiri yahinduwe na Roho .
46015045	Ni na ko byanditswe ngo : Muntu wa mbere , Adamu , yagabiwe ubuzima bw’umubiri , ariko Adamu wa kabiri , ugizwe na Roho , atanga ubuzima .
46015046	Cyakora habanza ubuzima bw’umubiri , hagakurikiraho ubuzima bwa Roho .
46015047	Muntu wa mbere wavuye mu gitaka ni umunyagitaka ; Muntu wa kabiri , we , aturuka mu ijuru .
46015048	Uko umunyagitaka yabaye , ni na ko abanyagitaka bameze ; uko uwaturutse mu ijuru ameze , ni na ko abagenewe ijuru bazaba .
46015049	Nk’uko twabayeho mu misusire ya Muntu w’umunyagitaka , ni na ko kandi tuzagira imisusire y’Uwaturutse mu ijuru .
46015050	Icyo nemeza cyo , bavandimwe , ni uko muntu , ku bw’umubiri n’amaraso , adashobora kwironkera umugabane mu Ngoma y’Imana , kimwe n’uko ubushanguke butakwigeza ku budashanguka .
46015051	Ngiye noneho kubahishurira ibanga . Twese ntituzapfa ; ahubwo twese tuzahindurwa ukundi ,
46015052	mu kanya gato , nk’uhumbije ijisho , akarumbeti k’imperuka kavuze . Koko akarumbeti kazavuga maze abapfuye bazukire kudashanguka , nuko natwe duhindurwe ukundi .
46015053	Ni ngombwa ariko ko uyu mubiri wagenewe kubora ugezwa ku budashanguka , kandi uyu mubiri wagenewe gupfa ukagabirwa ukutazapfa .
46015054	Igihe rero uyu mubiri ugenewe kubora uzagezwa ku budashanguka , kandi uyu mubiri ugenewe gupfa ukagabirwa ukutazapfa , ubwo ngubwo ibyanditswe bizaba byujujwe ngo « Urupfu rwaburijwemo n’umutsindo .
46015055	Rupfu we ! Ugutsinda kwawe kuri he ? Urubori rwawe ruri hehe , wa Rupfu we ? »
46015056	Koko rero urubori rw’urupfu ni icyaha , naho ububasha bw’icyaha buturuka ku mategeko .
46015057	Dushimire Imana yaduhaye gutsinda ku bw’Umwami wacu Yezu Kristu .
46015058	Nuko rero , bavandimwe nkunda , nimukomere , mwe guhungabana , mukomeze gukorera Nyagasani , muzi neza ko kuruhira Nyagasani bitazabapfira ubusa .
46016001	Ku byerekeye imfashanyo zigenewe abatagatifujwe , muzakurikize namwe amabwiriza nahaye Kiliziya zo mu Bugalati .
46016002	Ku munsi wa mbere ukurikira isabato , ari ho ku cyumweru , buri wese ajye azigama icyo yashoboye gusagura , ku buryo mutazarindira igihe nzazira ngo mwegeranye amaturo .
46016003	Ubwo ningera iwanyu nzohereza abo muzaba mwihitiyemo , bajyane amabaruwa n’amaturo yanyu i Yeruzalemu .
46016004	Nibiba ngombwa ko nanjye njyayo , tuzafatanya urugendo .
46016005	Nzaza iwanyu maze kwambukiranya Masedoniya , kuko nzayinyuramo gusa .
46016006	Birashoboka ko nzatinda iwanyu , ndetse nkahaguma itumba ryose , kugira ngo munshakire uburyo bwo gukomeza urugendo rwanjye .
46016007	Sinshaka noneho kubakubita urubandu , ahubwo nizeye kuzagumana namwe umwanya uringaniye , Nyagasani nabinyemerera .
46016008	Icyakora nzaguma Efezi kugeza kuri Pentekositi ,
46016009	kuko umurimo wanjye wahugururiwe amarembo magari , n’ubwo hari abantambamiye benshi .
46016010	Niba Timote aramutse aje iwanyu , muramenye ntazagire icyo abishishaho , kuko dufatanyije gukorera Nyagasani .
46016011	Ntihazagire rero umusuzugura . Ahubwo muzamufashe mu rugendo rwe , ngo angarukire amahoro ; ndamutegereje hamwe n’abandi bavandimwe .
46016012	Naho umuvandimwe wacu Apolo , namusabye nkomeje ngo azane n’abandi bavandimwe iwanyu , ariko yabaye abyanze muri iki gihe , ngo azaza nabona umwanya umutunganiye .
46016013	Murabe maso rero , mukomere mu kwemera , mube abagabo , mube intwari ;
46016014	ibyanyu byose mubikorane urukundo .
46016015	Indi nama nabungura , bavandimwe , ni ukutibagirwa ko Sitefana n’urugo rwe babaye uburiza muri Akaya , bakaba baritangiye rwose abatagatifujwe .
46016016	Nimushobokere abantu nk’abo , kimwe n’abandi bose bafatanyije imirimo n’imiruho .
46016017	Nanyuzwe n’uko Sitefana , Forutunati , na Akayikusi baje kunsura ; barahababereye rwose .
46016018	Batwuruye umutima , ari jye , ari namwe . Mujye mumenya gushimira bene abo bantu .
46016019	Kiliziya zo muri Aziya zirabaramutsa . Akwila na Purisika barabatashya cyane muri Nyagasani , hamwe na Kiliziya ikoranira iwabo .
46016020	Abavandimwe bose barabatashya . Namwe rero muramukanye mwese , mu muhoberano mutagatifu .
46016021	Iyi ndamutso ni jye uyiyandikiye , jyewe Pawulo .
46016022	Niba hari udakunda Nyagasani , uwo arakaba ikivume . Marana ta ! Ngwino , Nyagasani !
46016023	Ineza ya Nyagasani Yezu Kristu ihorane namwe .
46016024	Ni jye , ubakundira mwese muri Kristu Yezu .
47001001	Jyewe Pawulo , intumwa ya Kristu Yezu , uko Imana yabishatse , n’umuvandimwe wacu Timote , kuri Kiliziya iri i Korinti , no ku batagatifujwe bose muri Akaya :
47001002	tubifurije ineza n’amahoro biva ku Mana , Umubyeyi wacu no kuri Nyagasani Yezu Kristu .
47001003	Haragasingizwa Imana , Se w’Umwami wacu Yezu Kristu , Umubyeyi w’impuhwe zose kandi utanga ihumure ryuzuye .
47001004	Ni yo iduhumuriza mu magorwa yacu yose ikaduha natwe guhumuriza abashavuye bose , tubagezaho ihumure twiherewe n’Imana .
47001005	Nk’uko twahawe gusangira na Kristu imibabaro ye yose , ni na ko yadusenderejeho ihumure rishyitse muri We .
47001006	Mbese amagorwa turimo , si yo ababyarira guhumurizwa no kurokoka ? Kandi se iyo duhumurijwe , si byo bibabyarira kwihanganira imibabaro dusangiye , maze mukagira ituze ?
47001007	Turabizeye bihagije : kuba dusangiye imibabaro , bizatuma dusangira n’ihumurizwa .
47001008	Koko , bavandimwe , ntitwabahisha akaga twagiriye muri Aziya ; twakutse umutima birenze imivugire , tugeza n’aho twiheba nk’abagiye gupfa .
47001009	Koko twari tumeze nk’abaciriwe urwo gupfa , ku buryo amizero yari yadushizemo , dusigaye twiringiye Imana gusa , Yo izura abapfuye .
47001010	Ni Yo koko yatwaruye mu nzara z’urupfu , kandi izahora irutwaruramo . Twizeye rwose ko nta na rimwe izigera idutererana .
47001011	N’amasengesho yanyu azabidufashamo , bityo umukiro wacu tuzawukeshe gusabirwa na benshi , maze twese hamwe tuzafatanye gushimira Imana ubwo buntu izatugirira .
47001012	Dore ishema ryacu aho rishingiye : ni uko umutimanama wacu utwizeza ko twabayeho kuri iyi si , cyane cyane muri mwe , mu bwiyoroshye no mu butaryarya biva ku Mana , tudakurikije ubwenge bw’abantu , ahubwo tuyobowe n’ineza y’Imana .
47001013	Ntimukeke kandi ko mu mabaruwa yacu , tubandikira ibiciye ukubiri n’ibyo musoma kandi muhita mwumva ; nizeye ko noneho muzatwumva neza ,
47001014	kuko kugeza ubu mwatwumvise amahushuka . Muzasanga ku munsi wa Nyagasani mutwishimira , nk’uko natwe tuzabishimira .
47001015	Nari nizeye kubanza kunyura iwanyu , ngo mwongere mwishime ;
47001016	noneho ngahaguruka iwanyu njya muri Masedoniya , ndetse nkongera kugaruka iwanyu , ngo muntegurire urugendo rwanjye rwo muri Yudeya .
47001017	Mbese uwo mugambi nawufashe nsa n’ukina ? Cyangwa se imigambi yanjye irasa n’idafashe , nk’umuntu wemeye atemeye ?
47001018	Imana irandeba : ibyo nababwiye sinari ngambiriye guhita mbihindagura .
47001019	Koko rero , Umwana w’Imana , Kristu Yezu , twamamaje iwanyu , jyewe , Silivani na Timote , si uko ateye . Ntiyabaye icyarimwe « yego » na « oya » , yabaye « yego » gusa !
47001020	Ku buryo amasezerano yose y’Imana yabaye muri we « yego » , natwe tugakurizaho gukuza Imana , tuvuga tuti « Amen » .
47001021	Ni Yo ubwayo idukomeza muri Kristu , ikadutorera kuba abayo ,
47001022	idushyiramo ikimenyetso cyayo , ikaduha no gutunga Roho wayo mu mitima yacu kugira ngo atubere ingwate y’ibyiza yatugeneye .
47001023	Imana imbeshaho ni Yo ntanzeho umugabo : nirinze kugaruka iwanyu i Korinti ngo ntabatera ibibazo .
47001024	Nta bwo dushaka kubagora mu byerekeye ukwemera , kuko ukwemera kwanyu kutajegajega , ahubwo turabafasha ngo muhimbarwe .
47002001	Niyemeje rero kutagaruka iwanyu , mu gihe tukibabaye .
47002002	Niba se koko ari jye ubababaza , ni nde wundi wangarurira ibyishimo , usibye nyine uwo nababaje ?
47002003	Ubwo mperutse kubandikira nashakaga gukiranura ibintu , ngo hato ninza iwanyu ntababazwa n’abagombaga kuntera ibyishimo ; sinshidikanya rwose ko igihe nishimye , namwe muba mwishimye .
47002004	Simbabeshya , nabandikiye mfite ishavu ryinshi n’umutima wuzuye agahinda , ndetse amarira yisuka , atari ukugira ngo mbababaze , ahubwo ngo mumenye ukuntu mbakunda .
47002005	Niba hari uwahemutse , si jye jyenyine yababaje , ndetse mubirebye neza nanone tudakabije , namwe mwese yarabababaje .
47002006	Birahagije kuba uwo muntu yaratonganyirijwe mu ikoraniro ;
47002007	ni na yo mpamvu , aho bigeze , mukwiye kumubabarira , mukamuhumuriza , ngo hato adashengurwa n’agahinda gakabije , akiheba .
47002008	Ndabibasabye rero , nimukomeze kumugaragariza urukundo .
47002009	Icyatumye kandi mbandikira , ni uko nashakaga kubagerageza ngo ndebe ukuntu mukurikiza amabwiriza yanjye .
47002010	Iyo mugize uwo mubabarira , nanjye mba mubabariye ! Kandi jye mubabariye , mu rugero yaba abikwiye , ni mwe mba mbigiriye , mu maso ya Kristu ,
47002011	ngo tudaha Sekibi urwaho ; imigambi yayo ntituyiyobewe .
47002012	Ubwo ngeze i Torowadi nje kuhamamaza Inkuru Nziza ya Kristu , n’ubwo Nyagasani yari yahankinguriye amarembo ,
47002013	nakomeje guhagarika umutima , kuko ntahasanze umuvandimwe wanjye Tito ; mpita mbasezeraho , njya muri Masedoniya .
47002014	Ariko Imana ishimwe , Yo ihora iduha gutsinda muri Kristu , ikanatuma twogeza ubwamamare bwe , nk’impumuro nziza isakara hose .
47002015	Kandi koko imbere y’Imana , turi impumuro nziza ya Kristu rwagati mu barokorwa no mu bacibwa .
47002016	Kuri bamwe tubanukira urupfu bikazabageza ku rupfu ; ku bandi turi impumuro y’ubuzima bikazabageza ku bugingo . Ni nde muntu rero waba ukwiye guhabwa ubutumwa nk’ubwo ?
47002017	Koko rero ntitumeze nk’abandi benshi bagenda barisha Ijambo ry’Imana ; ahubwo , ku bwa Yo n’imbere yayo , turivugana ubutaryarya , muri Kristu .
47003001	Mbese twongere kandi kwishingana ? Cyangwa se dukeneye kugenza nka bamwe bitwaza inzandiko zibashingana iwanyu , cyangwa aho mubohereje ?
47003002	Ibaruwa idushingana ni mwe , ikaba kandi yanditse mu mutima wacu , izwi kandi isomwa na bose .
47003003	Biragaragara rwose ko muri urwandiko rwa Kristu yandikishije umurimo wacu , rutandikishijwe wino ahubwo Roho w’Imana Nyirubuzima , atari ku bisate by’amabuye , ahubwo rwanditswe ku mitima y’abantu .
47003004	Ngicyo icyizere dufitiye Imana ku bwa Kristu .
47003005	Bityo ku bwacu tukaba nta cyo dushobora kwiratana kidukomotseho , kuko ubushobozi bwacu buturuka ku Mana .
47003006	Ni Yo yatugize abogeza b’Isezerano Rishya ridashingiye ku Mategeko yanditswe , ahubwo kuri Roho ; kuko Amategeko yanditswe akurura urupfu , naho Roho we agatanga ubuzima .
47003007	Niba gushingwa ubutumwa butarindaga urupfu , busharazwe ku bisate by’amabuye , kwaramuhesheje ikuzo ringana rityo kugeza aho Abayisraheli badahangara kureba uruhanga rwa Musa , kubera ububengerane bw’akanya gato bwo mu maso he ,
47003008	bishoboka bite ko uwashinzwe ubutumwa bwa Roho atamutambukije kure ikuzo ?
47003009	Ubwo ubutumwa bwavanyeho ubucibwe bwagize ikuzo , ubutumwa bugeza ku butungane busumbijeho kure ikuzo risesuye .
47003010	Uko byamera kose , ibyahoranye ikuzo , byarayoyotse , ubigereranyije n’ibifite ikuzo rihanitse ryo kuri ubu .
47003011	Niba rero ibyamaze akanya gato byarahawe ikuzo , bishoboka bite ko ibigenewe guhoraho , bitarushaho kugira ikuzo ?
47003012	Kuba rero dufite ayo mizero , bituma tudahungabana .
47003013	Ntitumeze nka Musa wipfukaga igitambaro mu maso ngo Abayisraheli batabona uko ikuzo rimweyurukaho .
47003014	Nyamara ubwenge bwabo bwahumiye ko ! Koko rero kugeza na n’ubu , iyo basoma Isezerano rya kera , icyo gitambaro cyakomeje kubapfukirana ; ntikiratamururwa kuko Kristu wenyine ari We ukivanaho .
47003015	Mu by’ukuri , kugeza magingo aya , uko basoma ibya Musa , hari nk’igihu kibambitse ku mutima wabo .
47003016	Uwo mubambiko uzavanwaho n’uko bagaruriye Nyagasani umutima wabo .
47003017	Mu by’ukuri Nyagasani ni We Roho , kandi aho Roho wa Nyagasani ari , ni ho haba ubwisanzure .
47003018	Nuko rero twebwe twese , abo uruhanga rudapfukiranye , turashashagira ikuzo rya Nyagasani , bigatuma tugira imisusire ye , mu ikuzo rigenda ryisumbura , ku bwa Nyagasani , ari we Roho .
47004001	Ku mpuhwe zayo , Imana yatweguriye uwo murimo , bigatuma tudacika intege .
47004002	Ni yo mpamvu twirinze amatwara afifitse kandi ateye isoni ; twanga kuryaryana no guhindagura Ijambo ry’Imana , ahubwo tugatangaza ukuri kwaryo kugira ngo abantu bose batwizere imbere y’Imana .
47004003	Nyamara , niba Inkuru Nziza yacu yaba itumvikana , abatayumva ni aborama ,
47004004	n’abemeragato imana y’iyi si yahumye ubwenge , ku buryo batagerwaho n’umucyo w’Inkuru Nziza n’ububengerane bwa Kristu , We buranga nyakuri bw’Imana .
47004005	Si twe twiyamamaza na gato , ahubwo twamamaza Nyagasani Yezu Kristu . Twebwe twiyiziho kuba abagaragu banyu , tubigiriye Yezu .
47004006	Kuko Imana yivugiye iti « Urumuri nirwakire mu mwijima » , ni Yo ubwayo yamurikiye mu mitima yacu , ngo tumenye ikuzo ryayo ribengerana ku ruhanga rwa Kristu .
47004007	Ariko uwo mukiro tuwutwaye mu tubindi tumeneka ubusa , bigatuma bose babona ko ubwo bubasha buhanitse buturuka ku Mana , aho kutwitirirwa .
47004008	Baraduhutaza hirya no hino , ariko ntidutembagara ; turagirijwe , ariko tugatambuka ;
47004009	turaburagizwa , ariko ntidushyikirwa ; twatuwe hasi , ariko ntiduheranwa .
47004010	Igihe cyose tugendana imibabaro y’urupfu rwa Kristu , kugira ngo n’ubuzima bwe bwigaragaze mu mubiri wacu .
47004011	N’ubwo turi bazima bwose , duhora tugabizwa urupfu , duhorwa Yezu , kugira ngo ubugingo bwe bugaragarire muri iyi mibiri yacu y’impfabusa .
47004012	Twebwe ariko urupfu ruratubungamo , naho muri mwe ubuzima ni bwose .
47004013	Ubwo dushyigikiwe n’ukwemera kw’Ibyanditswe bivuga biti « Naremeye , bintera kwamamaza » , natwe turemera ikaba ari yo mpamvu twamamaza .
47004014	Koko turabizi , Uwazuye Nyagasani Yezu , natwe azatuzurana na We , kandi twese azatwakire iruhande rwe .
47004015	Ibyo byose ni mwe bigirirwa , kugira ngo musenderezwe ineza y’Imana , maze murusheho kuba benshi bashimira Imana , bayihesha ikuzo .
47004016	Ni cyo gituma tudacogora ; kabone n’ubwo umubiri ugenda uyonga , umutima wo wivugurura buri munsi .
47004017	Kandi n’amagorwa yacu muri iki gihe gihita nta cyo adutwaye , uyagereranije n’ikuzo adutegurira ry’akataraboneka kandi rizahoraho .
47004018	Bityo tukaba tutarangamiye ibigaragara , ahubwo ibitagaragara , kuko ibigaragarira amaso bihitana n’igihe , naho ibitagaragara bigahoraho iteka .
47005001	Tuzi neza ko uyu mubiri utubereye nk’icumbi kuri iyi si . Umunsi ryasenyutse , tukazimukira mu ngoro ihoraho yo mu ijuru , itubatswe n’ukuboko k’umuntu , ahubwo yubatswe n’Imana .
47005002	Tukaba rero duhangayikishijwe no kwifuza cyane igihe tuzatungira hirya y’ubu buzima , iwacu ho mu ijuru ,
47005003	niba ariko dusanganywe umwambaro aho kuba dutumbuje .
47005004	Koko rero twebwe abakiri muri uyu mubiri , turaganya dushenguka , kuko tudashaka kuwucuzwa , ahubwo twifuza kuwambikirwaho kugira ngo uwo mwambaro w’akanya gato , uduhindurirwemo uw’ubuzima .
47005005	Bityo , Imana , yaduteganyirije ibyo , yabaye iduhaye Roho Mutagatifu ho umuganura .
47005006	N’ubwo ariko duhorana icyizere , tuzi neza ko igihe tuzaba dutuye muri uyu mubiri , tuzasa n’abari ishyanga , kure ya Nyagasani .
47005007	— Kuko ubu tugendera mu kwemera , tutayobowe n’uko tubona neza . —
47005008	Koko duhorana icyizere , bigatuma duhitamo kwimuka muri uyu mubiri , ngo twigire gutura iruhande rwa Nyagasani .
47005009	Twaba muri uyu mubiri , cyangwa twawimukamo , icyo tugambiriye ni uko tumushimisha .
47005010	Kuko twese tuzahinguka imbere y’urukiko rwa Kristu , ngo buri wese ahabwe igikwiye ibyo yakoze akiri mu buzima bw’umubiri , byaba ibyiza cyangwa ibibi .
47005011	Ubwo dufitiye Nyagasani igitinyiro ; turashishikariza abantu kumwemera , kandi rwose , nta buryarya dufite imbere y’Imana . Nizeye ko namwe mutabunziho .
47005012	Ntitugiye kongera kubishinganaho , ahubwo turashaka kubaha uburyo bwo kutwishimira , kugira ngo mubone icyo musubiza abiratana ibihenda amaso , ariko bidafite ishingiro mu mutima .
47005013	Niba twaragaragaweho n’ibisazi , twabigiriye Imana ; niba kandi twarashyize mu gaciro , ni mwebwe twabigiriye .
47005014	Urukundo rwa Kristu ruraduhihibikanya , iyo tuzirikanye ukuntu umwe yapfiriye bose , bikaba rero ko bose bapfuye .
47005015	Kandi koko yapfiriye bose , kugira ngo abariho bataberaho bo ubwabo , ahubwo babereho uwabapfiriye kandi akazukira kubakiza .
47005016	Ni cyo gituma kuva ubu nta muntu n’umwe tukimenya ku buryo busanzwe ; ndetse na Kristu , niba twarigeze kumumenya ku buryo bw’abantu , ubu ntitukimumenya dutyo .
47005017	Bityo , umuntu wese uri muri Kristu , yabaye ikiremwa gishya . Ibishaje byarayoyotse , none ngaha byose byahindutse bishya .
47005018	Byose biva ku Mana , yo yiyunze natwe ikoresheje Kristu ; nyuma idushinga umurimo w'ubwiyunge .
47005019	Uko biri kose , Imana ubwayo ni yo yiyunze n’ab'isi bose muri Kristu , ntiyaba ikibabaraho ibicumuro byabo ; nuko natwe idushinga ubutumwa bwo kubwira abantu ngo biyunge na Yo .
47005020	Ubu rero duhagarariye Kristu , ku buryo Imana ubwayo ari yo ibahamagara ari twe ikoresheje . Ngaho rero turabinginze mu izina rya Kristu : Nimwemere mwiyunge n'Imana !
47005021	Kristu utarigeze akora icyaha , Imana yamubazeho ibyaha bya muntu , kugira ngo muri We tubarweho ubutungane bw'Imana .
47006001	Ubwo turi abafasha b’Imana , turabashishikariza kudapfusha ubusa ubuntu bwayo .
47006002	Kuko ubwayo yivugira iti « Mu gihe gikwiye , numvise isengesho ryawe ; no ku munsi w’uburokorwe , naragutabaye . » Ngiki rero koko igihe gikwiye ; nguyu koko umunsi w’uburokorwe .
47006003	Nta we rero dushaka guhungabanya , kugira ngo ubutumwa bwacu butagira amakemwa .
47006004	Ahubwo twihatira kugaragaza muri byose ko turi abagaragu b’Imana , turihangana bihagije , ari mu magorwa , mu mage no mu ishavu ,
47006005	ari mu ikubitwa , mu buroko no mu midugararo , ari mu minaniro , mu kutagoheka no mu isonza ;
47006006	tukitabaza ubuziranenge n’ubuhanga , ubwiyumanganye n’ubugwaneza , muri Roho Mutagatifu ; dukoresha urukundo rutaryarya ,
47006007	ijambo ry’ukuri n’ububasha bw’Imana ; turwanisha intwaro z’ubutungane , zo mu kuboko kw’iburyo n’ibumoso .
47006008	Rimwe turubahwa , ubundi tugasuzugurwa ; baradusebya , ubundi bakadushimagiza . Batwita ababeshyi , kandi tuvugisha ukuri .
47006009	Dusa nk’intamenyekana , kandi tuzwi neza . Dufatwa nk’indembe , kandi turi bazima . Baraduhana , ariko ntibageze aho kutwica .
47006010	Turashavuzwa , nyamara duhora twishimye . Turi abakene , nyamara dukungahaza benshi . Batugize abinazi , kandi ari twe dutunze byose !
47006011	Bavandimwe b’i Korinti , twababwiye ukuri kose , tubaranguriza umutima wacu .
47006012	Muwufitemo umwanya mugari : uwanyu ubanza ari wo ufunganye !
47006013	Nimutwishyure rwose , ndababwira nk’abana banjye : nimutwugururire namwe umutima wanyu !
47006014	Ntimukagirane urunana rw’insumbane n’abatemera ! Mbese ubutungane hari isano bugirana n’ubukozi bw’ibibi ? Urumuri rwabangikana rute n’umwijima ?
47006015	Kristu na Beliyari bakumvikana bate ? Uwemera n’utemera bahuriye he ?
47006016	Mbese ingoro y’Imana yasangirwa ite n’ibigirwamana ? Erega , ni twe ngoro y’Imana Nzima , nk’uko ubwayo ibyivugira iti « Nzatura muri bo , nzatambagire rwagati muri bo , maze nzabe Imana yabo , na bo bazambere umuryango .
47006017	Nimuve muri abo bantu , mwitandukanye na bo , uwo ari Nyagasani ubivuga . Mwirinde gukora ku cyabahumanya , maze ubwanjye nzabakire .
47006018	Nzababera umubyeyi , namwe mumbere abahungu n’abakobwa , uwo ni Nyagasani ubivuze . »
47007001	Ncuti nkunda , ubwo twashyikirijwe ayo masezerano nitwivaneho ubwandu bwose bw’umubiri n’ubw’umutima ; twirundurire ubutungane , mu gitinyiro cy’Imana .
47007002	Natwe , nimuduhe umwanya mu mitima yanyu . Nta we twigeze duhemukira ; nta we twigeze ducuza ikiri icye ; nta n’uwo twigeze turya imitsi .
47007003	Ibyo simbivugiye kubahamya icyaha ; nk’uko nakomeje kubibabwira : muri inkoramutima zacu bigeze n’aho urupfu rutadutandukanya .
47007004	Mbafitiye ubwizere buhagije , kandi muhora muntera akanyamuneza . Mu magorwa yacu yose , mpora niyumvamo ihumure , ndetse nsendereye ibyishimo .
47007005	Mu by’ukuri , kuva twagera muri Masedoniya , nta gahenge twigeze tugira , ahubwo twahuye n’ingorane zitabarika , ari intambara zo hanze , ari n’inkeke zo ku mutima .
47007006	Ariko Imana ihoza abiyoroshya , yaduhumurije ituzanira Tito .
47007007	Si ukuza kwe gusa , ahubwo no kumva ukuntu mwamwakiriye , akanadutekerereza iby’urukumbuzi mumfitiye , amarira yanyu , n’ukuntu mundwanirira ishyaka , ibyo byose byatumye nishima kurushaho .
47007008	N’ubwo wenda ibaruwa nabandikiye yabababaje , sinicuza kuba narayanditse . Nanone ndabona ko yabababaje mu gihe cy’akanya gato ,
47007009	n’ubwo naba narabyicujije , ubu nshimishijwe n’uko yabateye kwisubiraho . Agahinda kanyu kanyuze Imana , bityo ku bwanjye nkaba nta nabi nabagiriye .
47007010	Kuko akababaro kanyuze Imana gatera kwisubiraho bigeza ku mukiro . Ibyo rero nta n’umwe wabyicuza . Naho akababaro gaheze mu by’isi gusa , gakurura urupfu .
47007011	Nimwirebere namwe icyo akababaro kanyu kanyuze Imana , kabagejejeho ! Mbega umwete mwagize ! Ukuntu mwitwaye ! Ukuntu mwigaye , mwagize igishyika ! Mbega ubushake , ukuntu mwagize isyaka , mwifuza gucyaha ikibi ! Muri ibyo byose mwerekanye ko muri abere ku byabaye .
47007012	Muri make , ubwo mperutse kubandikira , sinabigiriye uwahemutse , cyangwa uwahemukiwe , ahubwo kwari ukugira ngo mbagaragarize ishyaka mudufitiye imbere y’Imana .
47007013	Ngicyo icyatumaze agahinda . Uretse ihumurizwa bwite mwaduteye , twanyuzwe cyane n’ukuntu Tito yishimiye ko mwamwuruye umutima .
47007014	Niba kandi hari ikintu nabamuratiyeho , sinigeze mbyicuza . Muzi neza ko mpora mbabwiza ukuri : ukuntu nabamuratiye ni ko yabasanze .
47007015	Na we yarushijeho kubakunda , iyo abona ukuntu mumwumvira mwese , n’ukuntu mwamwakiranye icyubahiro n’igitinyiro .
47007016	Nishimiye ko nshobora kubiringira muri byose .
47008001	Bavandimwe , turifuza kubamenyesha ubuntu Imana yagiriye Kiliziya zo muri Masedoniya .
47008002	N’ubwo bari mu ruhuri rw’amagorwa y’ibigeragezo , hakubitiyeho ubukene bukabije , ariko kandi bari no mu byishimo byinshi , ibyo byabateye kugira ubuntu cyane .
47008003	Nanjye ndahamya ko batanze ku bwende bwabo , ndetse birenze uko bashoboye .
47008004	Ahubwo banyingingiraga kubareka ngo bagire uruhare ku mfashanyo yagenewe abatagatifujwe ( bo muri Yudeya ) .
47008005	Baritanze , biyegurira Imana natwe baratwiha , birenze ndetse uko twari tubyizeye , nk’uko Imana yabishatse .
47008006	Ni cyo cyatumye nsaba Tito nshishikaye ngo akomeze iwanyu icyo gikorwa yabatangiyemo cyo kugira ubuntu .
47008007	Kandi ubwo musanganywe ubukungahazwe muri byose , haba mu kwemera no mu kuvuga neza , mu bumenyi n’ishyaka muri byose , ndetse no mu rukundo twabatoje , nimukataze no muri iyo ngabire yo kugira ubuntu .
47008008	Simbibahayemo itegeko , ahubwo ndabamenyesha imyifatire y’ahandi , mukurizeho kugaragaza ukuri k’urukundo rwanyu .
47008009	Musanzwe muzi ubugiraneza bw’Umwami wacu Yezu Kristu , We mukire wemeye kwigira umukene , ari mwe abigirira , ngo abakungaharishe ubukene bwe .
47008010	Ni akanama mbagira muri ibyo : ni byiza ko mukomeza icyo gikorwa cy’urukundo mwatangiye umwaka ushize ; ntimwabaye aba mbere gusa mu kubitekereza , ahubwo no mu kubikurikiza .
47008011	Ngaho nimugere ku cyo mwiyemeje , maze uko mubishoboye , ibikorwa byanyu byuzuze ugushaka kwanyu .
47008012	Utangana umutima mwiza ntagayirwa icyo adafite , ashimirwa icyo yatanze !
47008013	Si ukuvuga ko mugomba kwikokora ngo murarwana ku bandi , ahubwo muharanire kuringaniza .
47008014	Kuri ubwo buryo , icyo akarusho mutunze kizatabarure abari mu bwinazi ; maze umunsi umwe icyo na bo bazabarusha kizabatabare mu bukene bwanyu , mukomeze mutyo kuba magirirane .
47008015	Koko byaranditswe ngo « Uwayoye byinshi nta cyo yarengejeho , n’uwayoye bike nta cyo yabuzeho . »
47008016	Imana ishimwe , Yo yahaye na Tito uwo mutima wo kubakunda .
47008017	Igihe musabye kujya iwanyu , yahise abyemera , ndetse yihutira kubageraho .
47008018	Twamwohereje hamwe n’umuvandimwe ushimwa na Kiliziya zose kubera ishyaka afitiye Inkuru Nziza .
47008019	Si n’ibyo gusa , Kiliziya zose zamutoreye kuduherekeza mu rugendo tujyanye imfashanyo zanyu , zihesha Imana ikuzo kandi zikagaragaza umutima wacu wo gufasha abandi .
47008020	Nirinda rwose ko hagira untera urubwa mu buryo ngenga iyo mfashanyo itubutse mwanshinze .
47008021	Turaharanira kuba indakemwa , bitari imbere y’Imana gusa , ndetse no mu maso y’abantu .
47008022	Tubatumanye kandi n’undi muvandimwe wacu twagerageje ku buryo bwinshi , twasanze ari umunyeshyaka , maze ubu akaba arushijeho kurigira , kubera icyizere cyinshi abafitiye .
47008023	Muzi ko Tito ari mugenzi wanjye dufatanya imirimo yose tubakorera . Naho abandi bavandimwe , bo bahagarariye za Kiliziya , kandi bakaba ikuzo rya Kristu .
47008024	Ngaho rero , nimubagaragarize urukundo rwanyu , n’impamvu zidutera kubarata , bimenyekane muri za Kiliziya zose .
47009001	Si ngombwa ko ngira icyo mbandikira ku byerekeye imfashanyo igenewe abatagatifujwe .
47009002	Nzi imigambi myiza mufite , ndetse nabaratiye n’abo muri Masedoniya , nti « Kuva mu mwaka ushize , abo muri Akaya biteguye gutanga imfashanyo » , kandi ishyaka ryanyu ryateye inkunga za Kiliziya nyinshi .
47009003	Mboherereje aba bavandimwe , kugira ngo iryo shema mbafitiye muri ibyo ritaba impfabusa , muzasangwe koko mwiteguye , nk’uko nabibavuzeho .
47009004	Mfite ubwoba ko , ndamutse nzanye n’abo muri Masedoniya , twasanga nta cyo mwateguye , kandi twari tubafitiye icyizere gihagije ; twakorwa n’ikimwaro , ntiriwe mvuga ko namwe mwaba mugayitse .
47009005	Nasanze ibyiza ari uko abo bavandimwe bambanziriza ngo begeranye amaturo yanyu , maze ibyo mwiyemeje gutanga ku buntu bimaze kuringanizwa , bizabe iby’ubuntu koko , atari ibyo mutanze mugononwa .
47009006	Muramenye ko « Uwabibye ubusa , asarura ubusa , naho uwabibye byinshi agasarura byinshi ! »
47009007	Buri wese rero atange uko umutima we ubimubwira , atinuba , adahaswe , kuko Imana ikunda utanga yishimye .
47009008	Imana ifite ububasha bwo kubasenderezaho ibyiza by’ubwoko bwose , kugira ngo muhorane ibya ngombwa igihe cyose no muri byose , mugasagura ndetse n’ibibafasha gukora ibikorwa byiza .
47009009	Nk’uko byanditswe ngo « Yatanze ku buntu , akwiza abakene ; ubutungane bwe buzahoraho iteka . »
47009010	Uha umuhinzi imbuto zo kubiba , akanamuha umugati wo kurya , azabaha namwe imbuto , azirumbure , kandi agwize umusaruro w’ubutungane bwanyu .
47009011	Muzakungahazwa ku buryo bwose , bizatume mutanga mutizigamye maze imfashanyo tuzaba tubashyikirije , zitere benshi gushimira Imana .
47009012	Umurimo w’ayo maturo , ntugamije gusa mu gukenura abatagatifujwe , ahubwo ugenewe no kugwiza amasengesho yo gushimira Imana .
47009013	Abanyuzwe n’uwo murimo bazakurizaho gusingiza Imana kubera ukuntu mwumviye Inkuru Nziza ya Kristu , banayishimire kandi ubuntu mugira bwo gusangira byose na bose .
47009014	Bityo mu kubasabira , babagaragarize ubwuzu babafitiye , ku mpamvu z’ingabire Imana yabasesekarije .
47009015	Imana ishimirwe ubuntu bwayo butagereranywa !
47010001	Ni jyewe Pawulo ubibisabiye ubwanjye , mu bugwaneza n’ituze bya Kristu . Muvuga ko iyo turi kumwe niyoroshya , naba ndi kure nkabisha .
47010002	Nyamara ndabinginze , igihe nzazira iwanyu , sinzagombe gukoresha amakare , n’ubwo nifuza gukangara bamwe bibwira ko tucyitwara bya runtu .
47010003	Kuba abantu ko turi abantu , ariko ntitukirwana ibi bisanzwe by’abantu .
47010004	Oya , intwaro zacu ntizikomoka kuri muntu , ahubwo ububasha bwazo buturuka ku Mana , bugasenyagura ibyari intamenwa . Abiyemera tubakura ku izima ,
47010005	kimwe n’abatambamiye ubumenyi bw’Imana . Twigarurira ibitekerezo byose ngo bigomokere Kristu ,
47010006	kandi twiteguye gucyaha icyitwa agasuzuguro cyose , igihe mwebwe muzaba mwumviye muri byose .
47010007	Nimurebe ibintu uko biri ! Uwibwira wese ko ari uwa Kristu , namenye bidasubirwaho ko natwe turi aba Kristu , kimwe na we !
47010008	Niba naba nkabya mu kwiratana ububasha Nyagasani yaduhereye kubakomeza , atari ubwo kubadindiza , nta soni binteye .
47010009	Sinshaka gusa n’ubakangaranya mu nzandiko zanjye ,
47010010	— kuko hari abavuga ngo « Inzandiko ze zifite ireme kandi zirakaze , nyamara iyo ari muri twe , usanga agayitse n’ijambo rye ari nta ryo . » —
47010011	Uwibwira ibyo amenye neza ko , uko tumeze mu mvugo , turi kure , twandika , nta ho bitandukaniye n’ibyo tuzakora tugeze iwanyu .
47010012	Kuko tutahangara kwireshyeshya no kwigereranya n’abo biyogeza ubwabo ; ni abirasi rwose gukeka ko ari bo kamara n’igipimo cya byose .
47010013	Twebwe tuzirinda kwirata birengeje urugero rw’umurimo Imana yadushinze itwohereza iwanyu .
47010014	Iyo tuza kuba tutaraje iwanyu twaba koko dutandukiriye ; none twabaye aba mbere bageze iwanyu tubazaniye Inkuru Nziza ya Kristu .
47010015	Nta bwo twikabiriza nk’abiratana imirimo yakozwe n’abandi , ahubwo dufite icyizere ko , nimukomeza gutera imbere mu kwemera , tuzarushaho kwagura umurimo wacu muri mwe ,
47010016	ndetse Inkuru Nziza ya Kristu tukayirenza imbibi z’iwanyu , uko tubishinzwe ; bityo ntituziratane imirimo abandi bakoze mu murima wabo .
47010017	« Ushaka kwirata wese , niyiratire muri Nyagasani ! »
47010018	Uwiyemezaho agaciro wese , si we ugakwiye , ahubwo uwo Nyagasani akemejeho , ni we ugakwiye .
47011001	Icyampa ngo mushobore kwihanganira ubusazi bwanjye ho gato ! Ngaho se nimunyihanganire !
47011002	Mbakunda byansajije , nk’uko Imana ibakunda . Nabashyingiye umukwe umwe rukumbi , mbashyikiriza Kristu muri nk’umugeni w’isugi .
47011003	Nyamara , nk’uko Eva yaguye mu mutego w’inzoka , ndatinya ko namwe , imitima yanyu izahuma mugateshuka ku bupfura mukwiriye kugirira Kristu .
47011004	Dore nawe , uwadutse wese abamenyesha undi Yezu utari uwo twabigishije , cyangwa se akabarohamo umwuka wundi utari Mwuka w'Imana mwahawe , cyangwa se akabazanira indi nkuru nziza itari Iyo twabashyikirije , uwo muntu mumutega yombi .
47011005	Ndibwira ko izo ntumwa z’akataraboneka nta cyo zindusha .
47011006	Ndi umuswa koko mu byo kuvuga neza , nyamara sindi we mu by’ubuhanga . Ibyo twabibagaragarije muri byose no ku buryo bwose .
47011007	Ubwo se cyabaye icyaha cyo kubicishaho bugufi , mbamamariza Inkuru Nziza y’Imana ku buntu , kugira ngo mbaheshe agaciro ?
47011008	Nacuje za Kiliziya z’ahandi , nemera gutungwa na zo ngo mbone uko mbakorera .
47011009	Iyo nagiraga icyo nkenera ndi iwanyu , nta we nigeze ndushya , kuko ibyo nari mbuze nabihabwaga n’abavandimwe baturutse muri Masedoniya . Iteka ryose nirinze kubagora , kandi nzakomeza kubyirinda .
47011010	Mbarahirije ukuri kwa Kristu undimo , nta we uzanyaga iryo shema mu turere twose two muri Akaya .
47011011	Kuki se ? Kuko se ntabakunda ? Imana ni Yo ibizi !
47011012	Nzakomeza uko nsanzwe ngenza , kugira ngo ndaha urwaho abarunshakaho , babure impamvu yo kwirata ko duhwanyije agaciro .
47011013	Bene abo bantu ni ingirwantumwa , ni abahendanyi biyoberanyamo intumwa za Kristu .
47011014	Ibyo kandi ntibitangaje : Sekibi na yo yihinduramo umumalayika w’urumuri .
47011015	Nta gitangaje rero ko abagaragu bayo bihinduramo abaharanira ubutungane . Nyamara amaherezo yabo ni ukugarukwa n’ibyo bakoze .
47011016	Nongere mbisubiremo , ntihakagire ukeka ko ndi umusazi , cyangwa se nimunyemerere kuba we maze nanjye nshobore kwirataho gato .
47011017	Ibyo ngiye kuvuga , simbibwirijwe na Nyagasani , ahubwo mu bisazi byanjye nishimiye kugira icyo niratana .
47011018	Ubwo benshi biratana ibyo bakesha kamere , reka nanjye nirate .
47011019	Mwebwe muzwiho ubwitonzi , mwihanganira abasazi nta ngorane !
47011020	Mwihanganira ko babagira abacakara , ko babaryana utwanyu , ko babacuza , ko babishongoraho , ko babakubita mu maso .
47011021	Mfite isoni zo kubabwira ko twagize intege nke nka bo ! Ibyo abandi batinyutse kwivuga — noneho mvuge nk’umusazi — nanjye ndabitinyutse .
47011022	Mbese ni Abahebureyi ? Nanjye ndi we ! Ni Abayisraheli ? Nanjye ndi we ! Inkomoko ya Abrahamu ? Nanjye ndi yo !
47011023	Mbese bakorera Kristu ? — Reka mvuge amateshwa — Ndabarusha bose ! Mu miruho ? Narabarushije ! Mu buroko ? Incuro nyinshi kubarusha ! Inkoni ? Nakubiswe izitabarika ! Amakuba y’urupfu ? Nayagize hato na hato !
47011024	Incuro eshanu Abayisraheli bankubise ibiboko mirongo itatu n’icyenda .
47011025	Nakubiswe inkoni incuro eshatu , rimwe mpondaguzwa amabuye , ndohama gatatu mu mazi , ndetse mara ijoro n’umunsi rwagati mu nyanja .
47011026	Mu ngendo zanjye nyinshi nagiriye amakuba mu nzuzi , mpura n’abambuzi , ngira akaga k’abo dusangiye ubwoko n’ako ntewe n’abanyamahanga , ngirira ingorane mu mugi , mu butayu no mu nyanja , nkubitiraho imitego y’abagambanyi biyita abavandimwe !
47011027	Mu miruho n’iminaniro , mu kurara irondo kenshi , mu nzara n’inyota , mu gusiba kurya kenshi , mu kwicwa n’imbeho no kubura icyo nambara ;
47011028	ntavuze n’ibisigaye : inkeke ya buri munsi mpagaritswe umutima na za Kiliziya zose !
47011029	Ni nde wacogoye , sincike intege ? Ni nde wateshutse , maze simpinde umushyitsi ?
47011030	Niba kwirata ari ngombwa , nziratana intege nke zanjye .
47011031	Imana , Se wa Nyagasani Yezu , yogahora isingizwa iteka , izi ko ntabeshya .
47011032	I Damasi , igisonga cy’Umwami Areta cyarindishije umugi ngo bamfate .
47011033	Nuko bancisha mu idirishya , bamanurira ku rukuta mu gitebo , murokoka ntyo .
47012001	Mbese ni ngombwa kwirata ? Ubanza ari nta cyo bimaze ! Nyamara reka ngere ku ibonekerwa no ku byo nahishuriwe na Nyagasani .
47012002	Hari umuntu nzi ku bwa Kristu , hashize imyaka cumi n’ine , — niba byari mu mubiri we , simbizi ; niba bitari mu mubiri we , jye simbizi ; Imana ni Yo ibizi — , uwo muntu rero yarajyanywe , agezwa mu bushorishori bw’ijuru .
47012003	Kandi nzi ko uwo muntu , — niba ari mu mubiri we , niba atari mu mubiri we , simbizi ; Imana ni Yo ibizi — ,
47012004	uwo muntu yajyanywe mu ijuru maze ahumvira amagambo arengeje imivugirwe , umuntu ndetse adafitiye uruhusa rwo gusubiramo .
47012005	Bene uwo muntu namwiratana koko , usibye ko jyewe nta kindi nziratana kitari intege nke zanjye .
47012006	Rwose , nshatse kwirata sinaba ndi umusazi , kuko naba mvuga ibiri ukuri ; ariko na byo ndabyirinze , ngo hato batankekaho kuba nsumbye uko bambona cyangwa uko mvuga .
47012007	Maze , kugira ngo ibyo bintu bihanitse nahishuriwe bitantera kwirarika , nashyizwe umugera mu mubiri , ari yo ntumwa ya Sekibi ngo ijye inkubita , nirinde kwikuza .
47012008	Ibyo byatumye nsaba Nyagasani gatatu kose ngo ayinkize .
47012009	Maze aransubiza ati « Ingabire yanjye iraguhagije ; kuko ububasha bwanjye bwigaragariza cyane cyane mu banyantegenke . » Ni yo mpamvu mpisemo kwiratira mu ntege nke zanjye , kugira ngo ububasha bwa Kristu bunyituriremo .
47012010	Bityo mpimbarirwe mu ntege nke zanjye , mu bitutsi , mu mage , mu bitotezo no mu ihagarikamutima , mbigirira Kristu . Kuko igihe cyose mba mfite intege nke , ari bwo nyine mba nkomeye .
47012011	Ngaho rero nabaye umusazi ! Ariko ni mwe mwabinteye . Ni mwe muba mwarandwanyeho , kuko nta cyo izo ntumwa z’akataraboneka zinsumbije , n’ubwo nta cyo ndi cyo .
47012012	Ibiranga intumwa nyayo byarabagaragariye , ari byo ibi : ukwihangana kudahinyuka , ibimenyetso , ibitangaza , n’ibikorwa by’ububasha .
47012013	Izindi Kiliziya zabarushije iki , usibye ko jye ntigeze mbasahura ? Niba muri ibyo narabarenganyije , nimubimbabarire !
47012014	Ubu niteguye kugaruka iwanyu ubwa gatatu , kandi nta bwo nzabagora ; kuko atari ibintu byanyu ndangamiye , ahubwo ari mwebwe ubwanyu . Si abana bagomba kuzigamira ababyeyi , ahubwo ababyeyi ni bo babikorera abana babo .
47012015	Ku binyerekeye , nahara ibyanjye byose , nanjye nkitanga wese ntizigamye , mbigirira mwe . Ese kuba mbakunze by’agahebuzo byamviramo gukundwa urumamo ?
47012016	Ni koko , sinabashatsemo indonke ! Ariko nabaye inyaryenge mbafatisha amayeri ?
47012017	Murebe mu bo nabatumyeho , uwo nikingirije ngo mbacuze .
47012018	Ningingiye Tito kuza iwanyu , n’undi muvandimwe mutayobewe . Tito se yaba ari we wabamazeho ibintu ? Twaba se tutaragize umutima umwe ? Cyangwa tutaraciye inzira imwe ?
47012019	Hashize umwanya mutekereza ko turiho tubireguraho ? Oya da ! Turavugira imbere y’Imana , muri Kristu . Kandi ibyo byose , nkoramutima zacu , bibere kubagwa neza .
47012020	Cyakora mfite ubwoba ko , ninza , ntazabasanga uko mbyifuza , cyangwa se ko jyewe mutazasanga meze uko munyifuza ; ndatinya ko nzabasangana ubwumvikane buke , ishyari , uburakari , ubushyamirane , amazimwe , ubutiriganya , ugusuzugurana n’imvururu .
47012021	Ndatinya rwose ko , igihe nzagaruka iwanyu , Imana yanjye izankoza isoni imbere yanyu , nkarizwa na benshi muri mwe bacumuye , ariko ntibisubireho ngo biyake ingeso mbi , ubusambanyi n’ubuhabara .
47013001	Ubu ni ubwa gatatu ngiye kuza iwanyu . ( Nk’uko Ibyanditswe bibivuga ) « Urubanza rwose ruzasozwa ari uko rukemuwe n’abagabo babiri cyangwa batatu » .
47013002	Narabivuze ubwo nabasuraga bwa kabiri , n’ubu nkiri kure nongeye kubisubiramo , abaherutse gucumura n’abandi bose , ko nindamuka nje , nta mpuhwe nzabagirira ,
47013003	kuko ngo mushaka ikimenyetso cy’uko ari Kristu umvugiramo . Kristu si inganzwa kuri mwe , ahubwo azabagaragariza ububasha bwe .
47013004	Ni koko yabambwe ku musaraba bishingiye ku ntege nke ze , ariko ubu ni muzima bishingiye ku bubasha bw’Imana . Natwe kandi muri We turi abanyantege nke , ariko nk’uko muzabyibonera , tuzabana na We ku bw’ububasha bw’Imana buzabagaragarizwa .
47013005	Nimwisuzume ubwanyu , mwigerageze , murebe ko mutacogoye mu kwemera . Mwaba se mwariyibagije ko Kristu abatuyemo nyirizina ? Keretse rero , musanze mwaratsinzwe !
47013006	Nizeye ko mudashidikanya ko twe twatsinze .
47013007	Turasaba Imana ngo mutazavaho mukora nabi . Icyo tugamije si ukugaragaza ko mwatsinzwe n’igeragezwa , ahubwo ni uko twababona mukora neza , maze tukaba ari twe twibeshya .
47013008	Nta ntege dufite zo kurwanya ukuri , ahubwo tuzifitiye kugushyigikira .
47013009	Duhora twishimye iyo twe ducogoye ariko mwe mukaba mukomeye . Impamvu y’amasengesho yacu ni uko mwatera imbere .
47013010	Ni cyo gitumye mbandikiye nkiri kure , ngo ntazazanwa no guca urubanza , nkoresheje ububasha Nyagasani yampereye kubakomeza aho kubacogoza .
47013011	Ahasigaye rero , bavandimwe , muhorane ibyishimo , mutere imbere , muterana inkunga , mushyire hamwe , mubane mu ituze , bityo Imana yuje urukundo n’amahoro izabana namwe .
47013012	Muramukanye mu muhoberano mutagatifu . Abatagatifujwe bose b’ino barabaramutsa .
47013013	
47013014	Ineza y’Umwami wacu Yezu Kristu , n’urukundo rw’Imana Data , n’ubusabane kuri Roho Mutagatifu , bihorane namwe mwese .
48001001	Jyewe Pawulo intumwa , itari iy’abantu cyangwa kubw’umuntu , ahubwo ku bushake bwa Yezu Kristu n’Imana Umubyeyi wacu wamuzuye mu bapfuye ,
48001002	n’abavandimwe bose turi kumwe , kuri za Kiliziya zo mu Bugalati :
48001003	tubifurije ineza n’amahoro biva ku Mana Umubyeyi wacu , no kuri Nyagasani Yezu Kristu ,
48001004	witangiye ibyaha byacu ngo aturokore iyi si mbi , akurikije ugushaka kw’Imana , ari Yo Umubyeyi wacu .
48001005	Nahabwe ikuzo uko ibihe bihora bisimburana . Amen .
48001006	Ntangazwa n’ukuntu , mu kanya gato , mutangiye gucika ku wabahamagariye ineza ya Kristu , mugashikira indi Nkuru Nziza .
48001007	Si uko haba hari indi Nkuru Nziza ibaho . Ni uko hadutse abantu bashaka ko muhagarika imitima , bashaka no guhindura Inkuru Nziza ya Kristu .
48001008	Ariko rero , hagize ubigisha Inkuru Nziza itari iyo twabigishije , kabone n’aho yaba umwe muri twe , cyangwa umumalayika umanutse mu ijuru , arakaba ikivume !
48001009	Mbese nk’uko twababwiye , kandi n’ubu ngubu mbisubiyemo : uzabigisha Inkuru Nziza itari iyo mwakiriye , arakaba ikivume !
48001010	Mbese ubu ngubu nkurikiranye gushimwa n’abantu cyangwa n’Imana ? Aho ntimugira ngo mparanira kuneza abantu ? Mbaye nkigamije kuneza abantu , sinaba nkiri umugaragu wa Kristu .
48001011	Mbibamenyeshe rero , bavandimwe , iyo Nkuru Nziza nabigishije si iy’umuntu ,
48001012	si n’umuntu nyikesha , kandi si umuntu wayinyigishije : ni Yezu Kristu wayimpishuriye .
48001013	Mwumvise kandi imigirire yanjye kera nkiri mu kiyahudi : ko natotezaga bikabije Kiliziya y’Imana nshaka kuyitsemba .
48001014	Kandi benshi mu bo tungana , dusangiye n’ubwoko nabarushaga gukurikiza idini ya kiyahudi , nkabasumbya ishyaka mu guharanira umuco karande w’abasokuruza .
48001015	Nyamara umunsi Uwanyitoranyirije nkiri mu nda ya mama , yampamagaye kubw’ineza ye
48001016	ngo ampishurire Umwana we , kugira ngo mwamamaze mu mahanga , ako kanya nahise mpaguruka nta we niriwe ngisha inama ,
48001017	habe no kuzamuka i Yeruzalemu ngo nsange abantanze kuba intumwa ; ahubwo nagiye muri Arabiya , nyuma ngaruka i Damasi .
48001018	Nyuma y’imyaka itatu , ni bwo nazamutse i Yeruzalemu kureba Petero , tumarana iminsi cumi n’itanu .
48001019	Nta yindi ntumwa twabonanye , uretse Yakobo umuvandimwe wa Nyagasani .
48001020	Ibi mbandikira , dore ndi mu maso y’Imana , simbeshya .
48001021	Hanyuma naje mu ntara ya Siriya na Silisiya .
48001022	Kiliziya za Kristu ziri mu Yudeya zari zitarambona ,
48001023	usibye ko zumvaga bavuga ngo « wa wundi wadutotezaga kera , asigaye yamamaza ukwemera yahoze arwanya . »
48001024	Nuko zigasingiza Imana kubera jye .
48002001	Nyuma y’imyaka cumi n’ine , nongera kuzamuka i Yeruzalemu , ndi kumwe na Barinaba , na Tito ndamujyana .
48002002	Nazamutseyo ari uko Imana yabimpishuriye . Mbanyuriramo ibyerekeye Inkuru Nziza nigishaga mu mahanga ; abayobozi bo nyibasobanurira birambuye twiherereye . Kwari ukugira ngo menye niba nirukira cyangwa narirukiye ubusa .
48002003	Yewe , kabone na Tito mugenzi wanjye utari Umuyahudi , ntibamuhatiye kugenywa ;
48002004	nyamara ariko hari indyarya ziyita abavandimwe zitwihishamo ngo zitubuze ubwigenge bwacu twifitiye muri Kristu Yezu , bityo ngo zidusubize mu bucakara .
48002005	Ntitwigeze n’akanya na gato tuganzwa n’abo , kugira ngo ukuri kw’Inkuru Nziza kuzagume muri mwe .
48002006	Naho abayobozi — icyo bari cyo nticyari kinshishikaje kuko Imana itareba ubusumbane bw’abantu — abo bayobozi nta kindi bantegetse .
48002007	Ahubwo ndetse babonye ko nashinzwe kwamamaza Inkuru Nziza mu batagenywe nk’uko Petero yayishinzwe mu bagenywe ,
48002008	kuko Uwahaye Petero kuba intumwa mu bagenywe , ni na We wampaye kuba intumwa mu banyamahanga .
48002009	Nuko Yakobo , Petero na Yohani , kandi ari na bo bitwa inkingi , bamaze kumenya ingabire nahawe , turumvikana baduhereza ukuboko , jyewe na Barinaba , ngo twebwe tujye mu banyamahanga , naho bo mu bagenywe .
48002010	Batwihanangirije ikintu kimwe rudori : ko tuzajya twibuka abakene ; ari na cyo nihatiye gukora .
48002011	Nyamara ariko , ubwo Petero yazaga Antiyokiya , nahanganye na we kuko byari ngombwa kumugaya .
48002012	Koko rero , mbere y’uko haza abantu bo mu gice cya Yakobo , yasangiraga n’abanyamahanga . Aho baziye , aravunura , aritarura , byo gutinya abagenywe .
48002013	N’abandi Bayahudi bigana uburyarya bwe , bigeza aho na Barinaba yoshywa na bo kuryarya bene ako kageni .
48002014	Jye rero mbonye ko batagororokeye ukuri kw’Inkuru Nziza , mbwira Petero bose barora nti « Niba wowe w’Umuyahudi ugenza nk’abanyamahanga aho kugenza kiyahudi , ushobora ute guhatira abanyamahanga kugenza kiyahudi ? »
48002015	Twebwe turi Abayahudi kavukire , ntituri abanyamahanga b’abanyabyaha .
48002016	Tuzi ariko ko umuntu atagirwa intungane no kubahiriza amategeko , ahubwo no kwemera Yezu Kristu byonyine . Natwe rero twemeye Yezu Kristu , ngo tuzagirwe intungane no kwemera Kristu , tutabitewe no kuzuza amategeko kuko nta n’umwe uba intungane abikesheje kubahiriza amategeko .
48002017	Kuba se dushaka kuba intungane muri Kristu , ariko kandi bikagaragara ko natwe ubwacu tukiri abanyabyaha , bizabe byerekana ko Kristu ari we utuma abantu bagwa mu cyaha ? Oya ntibikabe !
48002018	Mbaye ari jye wubaka bundi bushya ibyo nashenye , naba nihamije icyaha .
48002019	Nyamara rero , jyewe napfuye ku byerekeye kugengwa n’amategeko , kandi ari amategeko abinteye , kugira ngo mbeho ngengwa n’Imana . Nabambanywe na Kristu ku musaraba .
48002020	Yego ndiho , ariko mu by'ukuri si jye ukiriho , ahubwo ni Kristu uriho muri jye . Kuba ubu ngubu ndiho mu mubiri , ni uko ndiho mu kwemera Umwana w’Imana wankunze , ubwe akigabiza urupfu ari jye agirira .
48002021	Jye sinasuzuguza ineza y’Imana . Kuko niba ari itegeko rituma umuntu aba intungane , noneho Kristu yapfiriye akamama !
48003001	Mbega ngo muraba abapfu , Banyagalati ! Ni nde wabararuye kandi mwareretswe uko Kristu yabambwe ?
48003002	Ndifuza ko mumenyesha iki cyonyine : ari ukuzuza amategeko , ari no kwakira ukwemera , icyabahesheje Roho ni ikihe ?
48003003	Mbese mwabaye abapfu bigejeje aho ? Mwatangiye ibintu mufashijwe na Roho , none mwibwiye ko bizuzurizwa mu ruhu rw’umubiri ?
48003004	Mbega kuruhira ubusa ? Ubonye n’iyo biba ku busa nyine !
48003005	Mbese nyine , Ubaha Roho , akabakoramo ibitangaza , abigirira ko mwujuje amategeko cyangwa ko mwakiriye ukwemera ?
48003006	Nk’uko Abrahamu yemeye Uhoraho bigatuma aba intungane ,
48003007	mubimenye rero : abemera ni bo bana ba Abrahamu .
48003008	Ibyanditswe byabibonye kare ko Imana izatagatifuza amahanga ku mpamvu y’ukwemera , byo byahanuriye Abrahamu ngo « Imiryango yose y’isi izaguherwamo umugisha . »
48003009	Bityo rero , abemera bahabwa umugisha hamwe na Abrahamu w’umwemezi .
48003010	Naho abitwaza ibikorwa by’amategeko , bikururira umuvumo kuko byanditswe ngo « Arakaba ikivume utuzuza ibyanditswe byose mu Gitabo cy’Amategeko . »
48003011	Ni ikintu kigaragara kandi ko mu maso y’Imana , nta muntu n’umwe waba intungane abikesha amategeko kuko « intungane izabeshwaho n’ukwemera . »
48003012	Amategeko kandi ntahuje n’ukwemera yo avuga ngo « umuntu uzubahiriza ibyo , bizamubeshaho . »
48003013	Kristu yadukijije umuvumo w’amategeko , yihindura umuvumo ari we , ari twe agirira , kuko byanditswe ngo « Umanitse ku giti wese ni umuvumo . »
48003014	Ibyo ari ukugira ngo umugisha wa Abrahamu usesekare ku mahanga muri Kristu Yezu , kandi duhabwe mu kwemera Roho twasezeranijwe .
48003015	Bavandimwe , mvuge mpereye ku mico y’abantu : indagano umuntu akoze , nta wundi uyisesa cyangwa ngo agire icyo ayongeraho .
48003016	Abrahamu rero ni we wahawe amasezerano , we n’urubyaro rwe . Ntibavuga imbyaro ze nk’aho ari nyinshi : ahubwo ni nk’aho ari urubyaro rumwe rukumbi : « n’urubyaro rwawe » , ari rwo Kristu .
48003017	Icyo nshaka kuvuga rero ni iki : indagano ihamye y’Imana nta bwo yaseswa n’itegeko ryashyizweho hashize imyaka magana ane na mirongo itatu ; bibaye ibyo , iyo ndagano yaba ibaye ubusa .
48003018	Kuko iyaba umurage watangwaga ku bw’itegeko , ntibyaba bikibaye ku bw’isezerano . Nyamara ineza Imana yagiriye Abrahamu , yayigiriye isezerano .
48003019	Itegeko rero ni iry’iki ? Ryongereweho hanyuma ngo rijye rigaragaza uwacumuye , kuzageza igihe hazahinguka urubyaro rwagenewe isezerano . Itegeko ryatangajwe n’abamalayika barishinga umuhuza .
48003020	Nyamara umuhuza ntiyabaye uw’umwe . Imana yo ni imwe rukumbi .
48003021	Noneho se , itegeko ryaba ritambamiye amasezerano y’Imana ? Oya ntibikabe ! Iyaba koko haratangajwe itegeko ritanga ubugingo , ubutungane buba mu by’ukuri buriturukaho .
48003022	Ahubwo rero Ibyanditswe byabohesheje byose ingoyi y’icyaha kugira ngo isezerano rizuzurizwe abemera Yezu Kristu .
48003023	Mbere y’uko igihe cy’ukwemera kigera , twari nk’imfungwa turinzwe n’amategeko , dutegereje uko kwemera kwagombaga guhishurwa .
48003024	Bityo rero , amategeko yaradushoreye adushyikiriza Kristu kugira ngo tuzahabwe ubutungane tubikesha ukwemera .
48003025	Ubu rero , kuva aho haziye ukwemera , ntitugishorewe ,
48003026	kuko mwese muri abana b’Imana mubikesha kwemera Kristu Yezu .
48003027	Kandi ni koko , mwebwe mwese ababatijwe muri Kristu , mwambaye Kristu .
48003028	Nta Muyahudi ukiriho , nta Mugereki , nta mucakara , nta mwigenge , nta mugabo , nta mugore , kuko mwese muri umwe muri Kristu Yezu .
48003029	Ubwo rero muri aba Kristu , noneho ni mwe rubyaro rwa Abrahamu , ni mwe rero muzegukana umurage wasezeranywe .
48004001	Dore icyo nshaka kuvuga : igihe cyose uwagenewe umurage akiri muto , nta ho aba atandukaniye n’umugaragu n’ubwo aba ari we mutware wa byose ,
48004002	ahubwo agumya kugengwa n’abamurera n’abashinzwe ibintu bye kugeza igihe se yategetse .
48004003	Natwe ni uko : igihe twari tukiri bato , twategekwaga n’ibigenga isi , twari abagaragu ,
48004004	ariko igihe cyagenwe kigeze , Imana yohereje Umwana wayo , avuka ku mugore , kandi avuka agengwa n’amategeko ,
48004005	kugira ngo acungure abari bakigengwa n’amategeko , maze duhabwe kuba abana Imana yihitiyemo .
48004006	Kandi koko muri abana b’Imana , yo yohereje Roho w’Umwana wayo mu mitima yanyu ngo arangurure ijwi agira ati « Abba , Data . »
48004007	Bityo rero ntukiri umugaragu , ahubwo uri umwana ; kandi ubwo uri umwana , Imana iguha kuba n’umugenerwamurage .
48004008	Kera mutaramenya Imana , mwari abacakara bakorera ibidafite kamere y’Imana .
48004009	Ubu ngubu ariko muzi Imana , ndetse na Yo irabazi . Mwongeye mute kugarukira ibyo bintu bitagira intege , bitagira uko byigira na byo ? Mwakwiyemeza mute kongera kubibera abagaragu bundi bushya ?
48004010	Mwubahiriza imihango n’imiziririzo yerekeye iminsi , amezi , ibihembwe n’imyaka .
48004011	Munteye agahinda , nkibaza niba ntaravunikiye ubusa iwanyu .
48004012	Bavandimwe , ndabinginze , nimumere nkanjye ubwo nanjye nigize nkamwe . Nta kibi mwigeze mungirira .
48004013	Muzi ko nari ndwaye igihe nje kubigisha Inkuru Nziza bwa mbere na mbere .
48004014	Uwo muruho mwatewe n’umubiri wanjye , ntimwigeze muwuhungana ishozi cyangwa ngo muwuvumire ku gahera . Ahubwo mwanyakiriye nk’umumalayika w’Imana , nka Kristu Yezu ubwe .
48004015	Ubu uri he wa munezero ? Jyewe ndahamya rwose ko , iyo biba ibishoboka , muba mwarinogoyemo amaso yanyu ngo muyanyihere .
48004016	Ubu se noneho mbaye umwanzi wanyu kuko mbabwije ukuri ?
48004017	Abo bantu babitayeho cyane , nyamara si icyiza babashakira , kuko bashaka kudutandukanya ngo abe ari bo mwikundira .
48004018	Ni byiza kugira urugwiro , iyo murutewe n’umutima mwiza kandi mukarugira iteka , atari igihe ndi kumwe namwe gusa .
48004019	Twana twanjye , ndacyari ku gise mbabyara kugeza igihe Kristu abaremwemo .
48004020	Iyaba ubu ngubu nari ndi kumwe na mwe , nari kumenya imvugo nakoresha kuko ibyanyu binshobeye .
48004021	Ngaho nimumbwire mwebwe mushaka kugengwa n’amategeko : mbese ntimwumvise amategeko ?
48004022	Koko rero biranditswe ko Abrahamu yagize abahungu babiri ; umwe yavutse ku muja , undi ku mugore utigeze ubuja .
48004023	Ariko uw’umuja yavutse ku bwa kamere mubiri , naho uw’umugore utari umuja avuka ku bw’isezerano .
48004024	Ibyo ni incamarenga . Abo bagore bashushanya amasezerano uko ari abiri : rimwe ryo ku musozi wa Sinayi , rikabyarira ubuja , ni Hagara .
48004025	Hagara ashushanya umusozi Sinayi wo muri Arabiya , ashushanya kandi Yeruzalemu y’ubu ngubu kuko ari umuja , we n’abana be .
48004026	Naho Yeruzalemu yo mu ijuru irigenga , ni yo umubyeyi wacu .
48004027	Koko rero byanditswe ngo « Ishime mugore w’ingumba , wowe utigeze ubyara , rangurura maze uvuze impundu , wowe utamenye ububabare bw’igise , kuko abana b’intabwa baruta ubwinshi ab’ubana n’umugabo » .
48004028	Mwebwe rero , bavandimwe , muri abana b’isezerano nka Izaki .
48004029	Kandi uko byabaye icyo gihe , uwavutse ku bwa kamere mubiri yatotezaga uwavutse ku bwa roho , na n’ubu ni ko bimeze .
48004030	Nyamara se Ibyanditswe bibivugaho iki ? « Irukana umuja n’umuhungu we , umwana w’umuja ntagahabwe umurage hamwe n’umwana w’umugore wigenga » .
48004031	Bityo rero , bavandimwe , ntituri abana b’umuja , turi abana b’umugore wigenga .
48005001	Kristu yaratubohoye kugira ngo tugire ubwo bwigenge . Nimwemarare rero , mwirinde ko umutwaro w’ubucakara wakongera kubagonda ijosi .
48005002	Ngaha jyewe Pawulo ndabibabwiye : muramutse mwigenyesheje , Kristu nta cyo yaba akibamariye .
48005003	Nongeye kandi kwerurira umuntu wese wigenyesha , ko agomba gukurikiza amategeko iyo ava akagera .
48005004	Muzaba mwitandukanije na Kristu rero , nimushakira ubutungane mu mategeko ; muzaba mwivukije ineza .
48005005	Naho twebwe , ni ku bwa Roho no mu kwemera dutegereje ubutungane twizeye .
48005006	Kuko , ku muntu uri muri Kristu , nta cyo bivuze kuba yaragenywe cyangwa atagenywe ; igifite akamaro ahubwo , ni ukwemera kujyana n’urukundo .
48005007	Ko mwirukaga neza , ni nde ubabambiye ngo mudakurikiza ukuri ?
48005008	Igishuko nk’icyo nticyaturuka ku Uwabahamagaye .
48005009	N’ubundi agasemburo gake gatutumbya irobe ryose .
48005010	Jyewe ndabizeye muri Nyagasani , nzi ko mutatekereza ukundi . Naho ubatera guhagarika imitima , uwo azatsindwa n’urubanza , uwo ari we wese .
48005011	Naho jyewe , bavandimwe , niba nkigisha ukugenywa , naba se kandi ngitoterezwa iki ? Ubwo rero , umusaraba nta we waba ugiteye kwibaza .
48005012	Mbese abo babatera guhagarika umutima , bakwishahuye bakamaraho !
48005013	Mwebweho , bavandimwe , mwahamagariwe ubwigenge . Gusa rero ubwigenge ntibukabere umubiri urwitwazo , ahubwo umwe abere undi umugaragu mugirirana urukundo .
48005014	Kuko amategeko yose abumbiye muri iri jambo rimwe rukumbi ngo « Uzakunde mugenzi wawe nkawe ubwawe » .
48005015	Naho niba mushihana , mugacagagurana , muramenye ntimuzamarane .
48005016	Mureke mbabwire : Roho nabayobore , ni bwo mutazakora ibyo umubiri urarikira .
48005017	Kuko umubiri urarikira ibirwanya Roho , na Roho igakurikirana ibyo umubiri wangira . Ibyo byombi koko birazirana ku buryo namwe mutagenza uko mwishakiye kose .
48005018	None rero , niba muyoborwa na Roho , nta bwo mukigengwa n’amategeko .
48005019	Ibikorwa by’umubiri birigaragaza : ubusambanyi , ubuhabara , ubwomanzi ,
48005020	gusenga ibigirwamana , kuroga , kwangana , gukurura intonganya , ishyari , uburakari , kwikuza , amazimwe , amakimbirane ,
48005021	inzika , ubusinzi , ubusambo , n’ibindi nk’ibyo . Ndababuriye nk’uko nigeze kubibabwira : abakora bene ibyo , nta murage bazahabwa mu Ngoma y'Imana .
48005022	Naho imbuto ya Roho ni urukundo : ibyishimo , amahoro , kwihangana , ubugwaneza , ubuntu , ubudahemuka ,
48005023	imico myiza , kumenya kwifata . Nta tegeko ribuza imigirire nk’iyo .
48005024	Aba Kristu Yezu babambye ku musaraba umubiri wabo n’ingeso mbi ndetse n’irari .
48005025	Niba tubeshejweho na Roho , nituyoborwe na Roho .
48005026	Twoye kurarikira ikuzo ry’amanjwe , twirinde gushotorana no kugirirana ishyari .
48006001	Bavandimwe , niba hagize ufatirwa mu cyaha , mwebwe abayoborwa na Roho , nimumuhane ariko mumworoheye . Nawe ubwawe witonde , maze utazavaho ushukwa .
48006002	Nimwakirane imitwaro yanyu , bityo muzaba mwumviye byuzuye itegeko rya Kristu .
48006003	Naho uwakwirebamo kuba akataraboneka , kandi nta cyo ari cyo , uwo yaba yibeshya .
48006004	Ahubwo buri muntu asuzume ibikorwa bye bwite . Niba hari icyo abonye yakwiratana , abikore ku giti cye atigereranya n’abandi .
48006005	Kuko buri wese azitwarira uwe muzigo .
48006006	Uwigishwa ijambo , nahe ku bye byose urimwigisha .
48006007	Ntimuzibeshye : Imana ntireregwa . Icyo umuntu azaba yarabibye ni cyo azasarura .
48006008	Ubibira umubiri , azawusaruraho urupfu . Naho ubibira roho , azayisaruraho ubugingo bw’iteka .
48006009	Nitwihatire gukora icyiza tutadohoka , bityo , niba tudacogoye , tuzasarura igihe kigeze .
48006010	Nuko rero , ubwo tukibifitiye umwanya , nitugirire neza abantu bose , cyane cyane abo dusangiye ukwemera .
48006011	Nimwitegereze noneho izi nyuguti nini : ni jye ubwanjye ubandikira n’ukuboko kwanjye .
48006012	Abashaka gushimwa biratana ibikorwa by’umubiri , abo ngabo ni bo babahatira kugenywa , gusa ngo badatotezwa bahorwa umusaraba wa Kristu .
48006013	Nyamara n’abigenyesha , na bo ubwabo ntibakurikiza amategeko , none barashaka ko mugenywa kugira ngo birate ibyabaye mu mubiri wanyu .
48006014	Naho jyewe nta kindi nakwiratana kitari umusaraba wa Nyagasani wacu Yezu Kristu : ni wo iby’isi bimbambiweho , nanjye nkaba mbibambiweho .
48006015	Kuko nta cyo bimaze kugenywa cyangwa kutagenywa , ahubwo ukuba ikiremwa gishya .
48006016	Abakurikiza iri tegeko bose , bahorane amahoro n’impuhwe , bo na Israheli y’Imana .
48006017	Ahasigaye , ntihakagire undushya , dore ngendana mu mubiri wanjye inguma za Yezu .
48006018	Ineza y’Umwami wacu Yezu Kristu isakare imitima yanyu , bavandimwe . Amen .
49001001	Jyewe Pawulo , intumwa ya Yezu Kristu , uko Imana yabishatse , ku batagatifujwe b’indahemuka muri Yezu Kristu :
49001002	mbifurije ineza n’amahoro biva ku Mana , Umubyeyi wacu , no kuri Nyagasani Yezu Kristu .
49001003	Nihasingizwe Imana , Se w’Umwami wacu Yezu Kristu , Yo yadusakajemo imigisha y’amoko yose , ituruka kuri Roho , mu ijuru , ku bwa Kristu .
49001004	Nguko uko yadutoreye muri We nyine , mbere y’ihangwa ry’ibiriho byose , kugira ngo tuzayihore imbere mu rukundo , turi intungane n’abaziranenge .
49001005	Igena ityo mbere y’igihe , ko tuzayibera abana yihitiyemo , tubikesheje Yezu Kristu . Uko ni ko yabyishakiye ku buntu bwayo ,
49001006	kugira ngo izahore isingirizwa ingabire yaduhereye ubuntu mu Mwana wayo w’Inkoramutima .
49001007	Ni We dukesha ugucunguzwa amaraso ye , tukamuronkeramo imbabazi z’ibyaha byacu , ku rugero rw’ubusendere bw’ineza yayo ,
49001008	ikaba yarabudusesekajemo ibigiranye ubuhanga n’ubumenyi bwose .
49001009	Yaduhishuriye ibanga ry’ugushaka kwayo , wa mugambi wuje urugwiro yari yifitemo kuva kera ,
49001010	ngo izawuzuze ibihe bigeze : umugambi wo gukoranyiriza ibintu byose ku Mutware umwe rukumbi , Kristu , ari ibiri mu ijuru , ari n’ibiri ku isi .
49001011	Ni we kandi twatorewemo tugenwa mbere y’igihe ku buryo buhuye n’umugambi w’Ugenga byose ,
49001012	kugira ngo twebwe abashyize amizero muri Kristu , tubonereho gusingiza ikuzo ryayo .
49001013	Namwe rero , aho mumariye kumvira ijambo ry’ukuri , ari yo Nkuru Nziza y’ugukizwa kwanyu , mukaryemera , ni We mukesha kuba mwarashyizweho ikimenyetso cya Roho Mutagatifu wasezeranywe ,
49001014	ari na We musogongero w’umugabane twagenewe , ubanziriza icungurwa ry’umuryango Imana yironkeye , ngo ihore isingirizwa ikuzo ryayo .
49001015	Ni cyo gituma nanjye , kuva aho menyeye ukwemera mufitiye Nyagasani Yezu , n’urukundo mugirira abatagatifujwe bose ,
49001016	ntahwema gushimira Imana kubera mwe , mbibuka mu masengesho yanjye .
49001017	Imana y’Umwami wacu Yezu Kristu , Yo Mubyeyi wuje ikuzo , nibahe umutima w’ubwenge n’ubujijuke , maze muyimenye rwose .
49001018	Ubonye yamurikiye amaso y’umutima wanyu , mugasobanukirwa n’ukwizera mukesha ubutorwe bwanyu , n’ikuzo rihebuje muzigamiweho umurage hamwe n’abatagatifujwe ,
49001019	mugasobanukirwa kandi n’ububasha bwayo butagereranywa yadusesuyeho , twebwe abemera !
49001020	Izo mbaraga zitagira urugero yanazigaragarije muri Kristu , igihe imuzuye mu bapfuye , ikamwicaza iburyo bwayo mu ijuru ,
49001021	hejuru y’ibyitwa Ibikomangoma , Ibihangange , Ibinyabubasha n’Ibinyabutegetsi byose , ndetse no hejuru y’irindi zina ryose ryashobora kuvugwa ubu no mu bihe bizaza .
49001022	« Ishyira rero byose mu nsi y’ibirenge bye » , kandi mbere ya byose imugira umutwe wa Kiliziya ,
49001023	ari yo mubiri n’umusendero w’Uwo Imana ubwayo isendereyemo ku buryo bwose .
49002001	Namwe kandi mwari mwarapfuye muzize ibicumuro n’ibyaha mwiberagamo kera ,
49002002	igihe mwakurikizaga imigenzo y’iyi si , n’Umugenga w’ibyo mu nsi y’ikirere , wa mwuka ukorera mu bagomera Imana . . .
49002003	Kandi natwe twese kera twari tumeze nka bo , dukurikira irari ry’umubiri wacu , dukora gusa ibyo umubiri ushaka n’ibyifuzo byawo bibi ; yewe , ku bwacu twari twikururiye uburakari bw’Imana kimwe na bo .
49002004	Ariko Imana ni Nyir’impuhwe zihebuje ; kubera urukundo rwinshi yadukunze ,
49002005	n’ubwo twari twarapfuye tuzize ibyaha byacu bwose , yadushubije ubugingo hamwe na Kristu : rwose , kuba mwarakijijwe , mubikesha ubuntu bwayo !
49002006	Nuko hamwe na We iratuzura , maze itwicaza mu ijuru turi muri Kristu Yezu .
49002007	Bityo , igiriye ubuntu bwayo yatugaragarije muri Yezu Kristu , yashatse kwerekana mu bihe bizaza ubukungu butagereranywa bw’ineza yayo .
49002008	Koko mwakijijwe ku buntu , mubikesha ukwemera ; nta bwo ari ku bwanyu rero , ahubwo ni ku bw’ingabire y’Imana .
49002009	Ntibyatewe n’ibyo mwakoze , kugira ngo hatazagira uwirata .
49002010	Koko rero , Imana ni Yo yaduhanze , kandi twaremewe muri Kristu Yezu , kugira ngo dushishikarire ibikorwa byiza Imana yateguye kuva kera igira ngo bijye bituranga iteka .
49002011	Nuko rero , mwebwe b’abanyamahanga , mwebwe abasuzugurwaga n’Abayahudi kubera umubiri wanyu utagenywe warangaga ukutemera kwanyu , naho bo bakiratana iryo genywa ryabo ryakozwe n’abantu ,
49002012	nimwibuke uko mwari mumeze kera : icyo gihe mwari mwibereye aho mutagira Umukiza , nta sano mufitanye na Israheli , nta ho muhuriye n’Amasezerano y’Imana , ndetse mutanayizi , kandi nta cyo mwizeye kuri iyi si .
49002013	Naho ubu ngubu , muri Yezu Kristu , mwebwe abari kure y’Imana kera , mwigijwe bugufi yayo mubikesha amaraso ya Kristu .
49002014	Koko rero ni We mahoro yacu ; Abayahudi n’abatari bo yabahurije mu muryango umwe , maze aca urwango rwabatandukanyaga , rwari rumeze nk’urukuta ruri hagati yabo .
49002015	Yakuyeho itegeko n’amabwiriza ariherekeza , kimwe n’imigenzo yabyo , kugira ngo bombi , ari Umuyahudi , ari n’utari we , abahindure umuntu umwe mushya muri We , bityo agarure amahoro ,
49002016	maze bombi abagire umubiri umwe , abagorore n’Imana abigirishije umusaraba we , awutsembeshe inzangano zose .
49002017	Yazanywe no kubamamazamo inkuru nziza y’amahoro , mwebwe mwari kure , kimwe n’abari hafi .
49002018	Ubu rero twese , uko twari amoko abiri , tumukesha guhinguka imbere y’Imana Data , tubumbwe na Roho umwe .
49002019	Nuko rero ntimukiri abanyamahanga n’abasuhuke ; ahubwo musangiye ubwenegihugu n’abatagatifujwe , mubarirwa mu muryango w’Imana .
49002020	Muri inzu yubatswe mu kibanza cy’intumwa n’abahanuzi , maze Yezu Kristu ubwe akaba ibuye riyishyigikira .
49002021	Ibimwubatseho byose bizamuka bisobekeranye neza , bigahinduka ingoro ntagatifu ibereye Nyagasani .
49002022	Namwe kandi ni We mukesha gusobekwa kuri iyo nzu imwubatseho , kugira ngo muhinduke ingoro y’Imana ku bwa Roho Mutagatifu .
49003001	Ngicyo igituma , jyewe Pawulo , ndi imbohe ya Kristu Yezu kubera mwebwe , abavuye ishyanga . . .
49003002	Ngira ngo mwamenye ingabire Imana yampaye ku buntu , ari mwe ibigirira , kugira ngo isohoze umugambi wayo ,
49003003	ikampishurira ibanga ryayo nk’uko maze kubibandikira muri make .
49003004	Nimubisoma , muziyumvira ubwanyu ukuntu nacengewe n’ibanga rya Kristu .
49003005	Iryo banga , Imana ntiyigeze iribwira abantu bo hambere , nk’uko ubu imaze kurihishurira intumwa zayo ntagatifu n’abahanuzi bayo , ku bwa Roho Mutagatifu .
49003006	None dore n’abanyamahanga na bo bemerewe gusangira umurage umwe natwe , bakaba ingingo z’umubiri umwe hamwe natwe , kandi bakabona uruhare ku isezerano rimwe hamwe natwe muri Kristu Yezu , babikesha Inkuru Nziza .
49003007	Kandi iyo Nkuru Nziza ni yo nshinzwe kwamamaza ku bw’ingabire Imana yampaye ku buntu no ku bubasha bwayo .
49003008	Jyewe w’intamenyekana mu batagatifujwe bose , nahawe iyo ngabire yo kogeza mu banyamahanga ibyiza bitagereranywa bituruka kuri Kristu ,
49003009	no gusobanurira bose ukuntu Imana isohoza wa mugambi wari uhishe kuva kera na kare muri Yo , Rurema wahanze ibintu byose .
49003010	Bityo , guhera ubu ngubu , Ibikomangoma n’Ibihangange byo mu ijuru bimenyera kuri Kiliziya ubuhanga bw’Imana buteye kwinshi ,
49003011	nk’uko yabigambiriye kuva kera na kare muri Kristu Yezu Umwami wacu .
49003012	Nuko ku bw’ukwemera tumufitiye , duhabwa gutunguka imbere y’Imana tuyiringiye .
49003013	Ni cyo gituma mbinginga ngo mwoye gucika intege mubitewe n’amagorwa ndimo mbaruhira , kuko ari yo abahesha ishema .
49003014	Ngiyo impamvu itumye mpfukama imbere y’Imana Data ,
49003015	Yo icyitwa ububyeyi cyose gikomokaho , ari mu ijuru , ari no ku isi ,
49003016	ikaba na Nyir’ikuzo ryose , nkabasabira kugira ngo ibatere imbaraga ibigirishije Roho wayo , inakomeze umutima wa buri wese .
49003017	Kristu nabaturemo mubikesha ukwemera ; mushore imizi mu rukundo , murushingemo n’imiganda ,
49003018	maze hamwe n’abatagatifujwe bose , mushobore gusobanukirwa n’urukundo ruhebuje rwa Kristu , mumenye ubugari n’uburebure , ubujyejuru n’ubujyakuzimu byarwo .
49003019	Ni bwo muzagera ku bumenyi busumba byose bw’urwo rukundo , maze musenderezwemo mutyo ubukungahare bw’Imana .
49003020	Nyir’ububasha bwose , ugirira muri mwe ibyiza bisumba kure cyane ibyo twasaba , ndetse n’ibyo twakwibwira ,
49003021	naherwe ikuzo muri Kiliziya no muri Kristu Yezu , uko amasekuruza n’ibihe bigenda bisimburana iteka ! Amen .
49004001	Ubu rero , jyewe uri ku ngoyi nzira Nyagasani , ndabinginga ngo mugenze mu buryo bukwiranye n’ubutore bwanyu :
49004002	nimubane mu rukundo , murangwe n’ubwiyoroshye , n’ituze , n’ubwiyumanganye , mwihanganirane muri byose ,
49004003	kandi mwihatire kugumana umutima umwe ubahuza mu mahoro .
49004004	Nk’uko Umubiri ari umwe na Roho akaba umwe , ni na ko mwahamagariwe gusangira ukwizera kumwe .
49004005	Nyagasani ni umwe , ukwemera ni kumwe , batisimu ni imwe ;
49004006	n’Imana ni imwe , Yo Mubyeyi wa bose , usumba bose , agakorera muri bose , kandi agatura muri bose .
49004007	Buri wese muri twe yahawe ingabire ye bwite , uko Kristu yayimugeneye .
49004008	Ni cyo gituma mu Byanditswe hari ahavuga ngo « Yarazamutse atumbagira ashoreye imbohe , maze aha abantu ingabire » .
49004009	Kuba yarazamutse bivuga iki atari uko yabanje kumanuka akagera ku isi yacu ?
49004010	Uwari waramanutse ni na We wazamutse mu bushorishori bw’ijuru kugira ngo aganze muri byose .
49004011	Ni na We wahaye bamwe kuba intumwa , abandi abaha kuba abahanuzi , abandi abaha kuba abogezabutumwa , abandi abaha kuba abashumba cyangwa se abigisha .
49004012	Nguko uko yatunganyije abatagatifujwe be , anabategurira gukomeza umurimo bashinzwe wo kungura umubiri wa Kristu ,
49004013	kugeza igihe twese tuzunga ubumwe mu kwemera no mu kumenya Umwana w’Imana , tukazaba abantu bashyitse , bageze ku rugero ruhamye , ruyingayinga igihagararo cya Kristu .
49004014	Ubwo rero ntituzaba tukiri abana basabayangwa , maze ngo twangaranwe n’umuyaga ubonetse wose w’inyigisho ziturutse ku buhendanyi bw’abantu no ku buriganya bwabo bubayobya .
49004015	Ahubwo nitubaho mu rukundo rutaryarya , tuzakura kandi twiyongere ubudahwema twifatanyije na Kristu utubereye umutwe .
49004016	Ni We uha umubiri wose gutera hamwe mu ngingo nyinshi ziwugize , zikawutunga , zikawucunga , buri rugingo ku rugero rwarwo , akanawuha gukura no kwiyubaka mu rukundo .
49004017	Dore rero icyo mbabwira kandi mbashishikariza muri Nyagasani : ntimuzongere kugenza nk’abatazi Imana , bikurikirira ubupfu bwabo .
49004018	Koko ibitekerezo byabo bigandiyemo umwijima ; bitandukanyije n’ubugingo buva ku Mana kubera ubujiji baterwa no kunangira umutima wabo ;
49004019	bataye isoni maze biroha mu busambanyi , bigeza aho batwarwa n’ingeso mbi zose nta cyo bikanga .
49004020	Mwebweho si uko mwigishijwe kumenya Kristu :
49004021	niba koko ari We mwabwiwe , niba ari We mwigishijwe kumenya , mukumva ibihuje n’ukuri kuganje muri Yezu .
49004022	Mugomba rero guca ukubiri n’imibereho yanyu yo hambere , mukivanamo imigenzereze ya muntu w’igisazira ugenda yiyangiza mu byifuzo bibi bimuroha .
49004023	Ahubwo nimuvugurure imitima yanyu hamwe n’ibitekerezo byanyu ,
49004024	muhinduke muntu mushya waremwe uko Imana ibishaka mu budakemwa no mu butungane nyakuri .
49004025	Nibitume rero mucika ku binyoma , buri muntu abwire mugenzi we ukuri , kuko bamwe turi ingingo z’abandi .
49004026	Nimufatwa n’uburakari , ntibikabaviremo gucumura ; izuba ntirikarenge mugifite umujinya .
49004027	Ntimugahe Sekibi urwaho .
49004028	Uwari umujura ntakongere kwiba , ahubwo ajye yihatira gukoresha amaboko ye imirimo ifite akamaro , kugira ngo abone n’icyo afashisha abari mu bukene .
49004029	Ntihakagire ijambo ribi riva mu kanwa kanyu , ahubwo hajye hava ijambo ryiza ryahumuriza abandi , rikagirira akamaro abaryumva .
49004030	Muramenye , ntimugashavuze Roho Mutagatifu w’Imana , wa wundi mwahawe ngo abe ikimenyetso kizabaranga ku munsi w’ukubohorwa kwanyu .
49004031	Icyitwa ubwisharirize cyose , n’umwaga , n’uburakari , n’intonganya , no gutukana , kimwe n’icyitwa ububisha cyose , bicibwe muri mwe .
49004032	Ahubwo nimugirirane ineza n’impuhwe , mubabarirane ibyaha nk’uko Imana yabababariye muri Kristu .
49005001	Nimwigane rero Imana , ubwo muri abana bayo ikunda ;
49005002	mujye mukundana nk’uko Kristu yadukunze , maze ubwe akatwitangira aba igitambo n’ituro bimeze nk’umubavu uhumura neza , bigashimisha Imana .
49005003	Naho ibyerekeye ubusambanyi , ubwandavure iyo buva bukagera , kimwe n’ubugugu , ibyo ntibikanavugwe muri mwe ; ni ko bikwiye mu batagatifujwe .
49005004	Kandi amagambo ateye isoni , ay’amanjwe , n’amahomvu , na byo ni uko ; ahubwo muhore mushimira Imana .
49005005	Koko rero mubimenye neza : nta musambanyi , cyangwa uwandavuye , cyangwa umunyabugugu — we uhindura iby’isi ikigirwamana cye — , abo bose , nta wuzagira umugabane mu Ngoma ya Kristu n’Imana .
49005006	Kandi ntihazagire ubahendesha amagambo atagira aho ashingiye , kuko ari ibyo ngibyo bitera Imana kurakarira abayigomera .
49005007	Ntimugafatanye n’abo bantu .
49005008	Koko rero , kera mwigeze kuba umwijima , naho ubu ngubu mwagizwe urumuri muri Nyagasani ; nimugenze nk’abana b’urumuri .
49005009	Imbuto kandi y’urumuri ni icyitwa ubugiraneza cyose , n’ubutungane n’ukuri .
49005010	Nimushishoze , mumenye ibishimisha Nyagasani .
49005011	Mureke kugira uruhare ku bikorwa by’umwijima bitagira icyo bibyara , ahubwo mubyamagane ;
49005012	kuko ibyo bene abo bakora rwihishwa , yewe ndetse no kubivuga biteye isoni .
49005013	Mubyamagane rero , maze mubishyire ku mugaragaro , kuko urumuri rugaragaza byose uko bimeze .
49005014	Ni cyo gituma bajya bavuga ngo « Kanguka , wowe usinziriye ! Haguruka , uve mu bapfuye , maze Kristu akumurikire ! »
49005015	Nuko rero nimwitondere imibereho yanyu , ntimube abapfayongo , ahubwo mube abantu bashyira mu gaciro ,
49005016	bakoresha neza igihe barimo , kuko iminsi ari mibi .
49005017	Ntimukabe rero abapfu , ahubwo mwihatire kumenya icyo Nyagasani ashaka .
49005018	Ntimugasindishwe na divayi , kuko byabatera kwifata nabi , ahubwo nimwuzure Roho Mutagatifu .
49005019	Nimufatanye kuvuga zaburi , ibisingizo n’indirimbo mubwirijwe na Roho Mutagatifu ; muririmbe , mwogeze Nyagasani n’umutima wanyu wose .
49005020	Igihe cyose no muri byose , mushimire Imana Data mu izina ry’Umwami wacu Yezu Kristu .
49005021	Mujye mworoherana kubera igitinyiro mufitiye Kristu .
49005022	Abagore borohere abagabo babo nk’aho babigirira Nyagasani ;
49005023	koko rero umugabo agenga umugore we , nk’uko Kristu agenga Kiliziya akanayibera umutwe ukiza umubiri wose .
49005024	Nk’uko rero Kiliziya yumvira Kristu , bityo n’abagore nibajye bumvira abagabo babo muri byose .
49005025	Namwe bagabo , nimukunde abagore banyu , nk’uko Kristu yakunze Kiliziya , maze akayitangira .
49005026	Yarayitagatifuje , ayisukuza amazi n’ijambo ribiherekeza ,
49005027	kugira ngo ayihingutse imbere ye , ibengerana , nta bwandu n’iminkanyari , cyangwa indi nenge , ahubwo ari Kiliziya ntagatifu kandi itagira amakemwa .
49005028	Nguko uko abagabo bagomba gukunda abagore babo , mbese nk’imibiri yabo bwite . Ukunda umugore we aba yikunze ubwe .
49005029	Koko rero nta wigeze yanga umubiri we , ahubwo arawugaburira , akawitaho cyane , mbese nk’uko na Kristu agenzereza Kiliziya .
49005030	Muyobewe se ko turi ingingo z’umubiri we , ( nk’uko Ibyanditswe bivuga ngo )
49005031	« Ni cyo gituma umugabo azasiga se na nyina , akifatanya n’umugore we , bakaba umubiri umwe » .
49005032	Iryo yobera rirakomeye , cyakora ibyo mbivuze nzirikana Kristu na Kiliziya .
49005033	Nuko rero namwe , buri mugabo nakunde umugore we uko yikunda , n’umugore yubahe umugabo we .
49006001	Bana , nimwumvire ababyeyi muri Nyagasani , kuko ari byo bikwiye .
49006002	« Wubahe so na nyoko » ; mu mategeko yose ni ryo rya mbere rijyana n’isezerano :
49006003	« kugira ngo uzagire ihirwe , kandi urambe ku isi » .
49006004	Namwe babyeyi , ntimugakure umutima abana banyu , ahubwo mubarere neza , mubakosore kandi mubagire inama zikomoka kuri Nyagasani .
49006005	Bacakara namwe , nimwumvire ba shobuja ba hano ku isi ; mujye mububaha kandi mubatinye , nta buryarya ku mutima , nk’aho mwakumviye Kristu ubwe .
49006006	Ntimugakorere ijisho nk’abashaka gushimisha abantu , ahubwo mugenze nk’abagaragu ba Kristu , baharanira gukora icyo Imana ishaka .
49006007	Mushishikarire kurangiza ibyo mutegetswe , nk’aho mwaba mukorera Nyagasani , atari abantu mubigirira .
49006008	Umuntu wese , yaba umucakara , yaba uwigenga , muzi ko icyiza azaba yakoze , azakiturwa na Nyagasani .
49006009	Namwe ba shebuja , mujye mubagenzereza mutyo , mureke kubakangisha ibihano ; muzi neza ko Shebuja wabo n’uwanyu ari mu ijuru , We utarobanura abantu .
49006010	Ahasigaye rero , nimugire ubutwari muri Nyagasani , mugire imbaraga ze zibashoboza byose .
49006011	Nimwambare intwaro zikomoka ku Mana , kugira ngo mubashe guhangara imitego ya Sekibi .
49006012	Erega abanzi turwana si abantu , ahubwo abo turwana ni Ibikomangoma , n’Ibihangange , n’Abagenga b’iyi si y’umwijima , n’izindi roho mbi zo mu kirere .
49006013	Nuko rero nimwitwaze intwaro z’Imana , kugira ngo muzashobore gukomera ku munsi mubi , muzatsinde mudacogoye .
49006014	Ngaho rero , nimuhagarare gitwari ! Ukuri mukugire nk’umukandara mukenyeje , ubutungane mubwambare nk’ikoti ry’icyuma ,
49006015	umwete wo kogeza Inkuru Nziza y’amahoro ubabere nk’inkweto mu birenge .
49006016	Ariko cyane cyane muhorane ukwemera , kubabere nk’ingabo izazimya imyambi igurumana ya Nyakibi .
49006017	Nimwakire ingofero y’Umukiro , n’inkota muhawe na Roho , ari yo Jambo ry’Imana .
49006018	Igihe cyose muhore musenga kandi mwambaza ku buryo bwose mubwirijwe na Roho ; mubyitondere kandi musabire ubutitsa abatagatifujwe bose .
49006019	Nanjye munsabire kugira ngo mpabwe imbaraga zo kuvuga nshize amanga , namamaza iyobera ry’Inkuru Nziza
49006020	mbereye intumwa n’ubwo ndi mu munyururu bwose . Icyampa ngo nshobore kuvuga ibyayo nshize amanga , uko mbigomba .
49006021	Kugira ngo mumenye uko meze n’icyo nkora , mbatumyeho Tushiko , umuvandimwe nkunda , akaba n’umufasha wanjye w’indahemuka muri Nyagasani .
49006022	Mubatumyeho rero , kugira ngo abamenyeshe ibinyerekeyeho byose , kandi ngo ahumurize imitima yanyu .
49006023	Abavandimwe nibagire amahoro , n’urukundo hamwe n’ukwemera biva ku Mana Data no kuri Nyagasani Yezu Kristu .
49006024	Abakunda Umwami wacu Yezu Kristu bose baragahorana ineza ye mu rukundo rudatezuka .
50001001	Twebwe Pawulo na Timote , abagaragu ba Yezu Kristu , ku batagatifujwe bose muri Yezu Kristu bari i Filipi , hamwe n’abayobozi babo n’abadiyakoni babo :
50001002	tubifurije ineza n’amahoro biva ku Mana Umubyeyi wacu , no kuri Nyagasani Yezu Kristu .
50001003	Nshimira Imana yanjye igihe cyose mbibutse , no mu masengesho yanjye yose
50001004	buri gihe mbasabira mwese nishimye ,
50001005	kubera uruhare mwagize mu kwamamaza Inkuru Nziza kuva ku munsi wa mbere kugeza ubu .
50001006	Sinshidikanya rero ko Imana yabatangiyemo uwo murimo mwiza , izanawukomeza kugeza ku munsi Yezu Kristu azaziraho .
50001007	Ngibyo ibitekerezo mbafitiye mwese , kandi koko birakwiye , kuko mbahoza ku mutima , mwebwe muhora mwifatanyije nanjye mu neza yose Imana yangiriye , haba ubu ndi mu buroko , haba n’igihe twarwaniraga Inkuru Nziza , ngo ikomere .
50001008	Koko ndabakunda n’umutima wanjye wose , wuzuye urukundo rwa Yezu Kristu : Imana ubwayo nyitanzeho umugabo !
50001009	Icyo mbasabira rero ni uko urukundo rwanyu rwakomeza kwiyongera , mu bwenge no mu bumenyi bwose ,
50001010	kugira ngo mushobore guhitamo ibitunganye . Bityo muzabe abaziranenge n’indahemuka kugera ku munsi wa Kristu ,
50001011	maze muzere imbuto z’ubutungane zituruka kuri Kristu , zigahesha Imana ikuzo n’ishimwe .
50001012	Bavandimwe , ndashaka kubamenyesha ko ibyangwiririye byatumye ndetse Inkuru Nziza ijya mbere ,
50001013	ku buryo byagaragaye imbere y’urukiko rukuru n’imbere ya rubanda rwose , ko ndi mu buroko kubera Kristu ,
50001014	kandi ingoyi ndiho yatumye abavandimwe benshi barushaho kwizera Nyagasani , batinyuka kwamamaza ijambo ry’Imana nta mususu .
50001015	N’ubwo bamwe bagenza batyo babitewe n’ishyari no gushaka kurushanwa , abandi bamamaje Kristu babitewe n’umutima mwiza koko .
50001016	Bamwe babikorana urukundo , kuko bazi neza ko mbereyeho kurengera Inkuru Nziza .
50001017	Naho abandi bakamamaza Kristu bahimana kandi baryarya , bibwira ko bongera ububabare nterwa n’ingoyi ndiho .
50001018	Ariko se bitwaye iki ? Uko biri kose , baryarya cyangwa se babikora babikuye ku mutima , mpfa ko Kristu yamamazwa , ngicyo ikinshimisha . Ndetse bizakomeza kunshimisha iteka ,
50001019	kuko nzi neza ko ari byo bizangeza ku mukiro mbikesha amasengesho yanyu n’inkunga ya Roho wa Yezu Kristu .
50001020	Icyo ntegereje kandi nizeye ndashidikanya , ni uko ntazakorwa n’isoni ahubwo ubu n’iteka ryose nzahesha Kristu ikuzo nta mususu , haba mu bugingo bwanjye , haba mu rupfu rwanjye .
50001021	Koko rero , Kristu ni we bugingo bwanjye ndetse gupfa byambera urwunguko .
50001022	Niba ariko gukomeza kubaho muri uyu mubiri byatuma nkora umurimo w’ingirakamaro , simbona icyo nahitamo . . .
50001023	Ndagirijwe impande zombi : nifuzaga kwigendera ngo mbane na Kristu , kuko ari byo birushijeho kuba byiza ;
50001024	ariko gukomeza kubaho mu mubiri ni cyo mukeneye .
50001025	Mu by’ukuri , nzi neza ko nzakomeza kubaho , kandi nkagumana namwe , kugira ngo mujye mbere kandi mushimishwe n’ukwemera kwanyu ;
50001026	bityo , nimbagarukamo , bizababere impamvu yo kwishimana kurushaho muri Kristu Yezu .
50001027	Nyamara rero , nimukore ibikwiranye n’Inkuru Nziza ya Kristu . Bityo , nindamuka nje maze nkababona , cyangwa se nintahaba , nzumve ko mukomeye mufite ubumwe , kandi ko muhuje umutima mugafatanyiriza hamwe kurwanira ukwemera mukesha Inkuru Nziza .
50001028	Ababarwanya rero ntibakabatere ubwoba na busa ; maze ibyo bizabumvishe ko bazorekwa , naho mwebwe mukazarokorwa mubikesha Imana .
50001029	Kuko mutahawe gusa kwemera Kristu , mwahawe no kubabara ari We mugirira ,
50001030	ubwo mumurwanira intambara imwe n’iyanjye , nk’uko mwabimbonanye , kandi mukaba mubinyumvaho ubu .
50002001	Niba rero inkunga yanyu iri muri Kristu , niba koko mutera imbere mu rukundo , niba koko muhuriye kuri Roho Mutagatifu , niba kandi mufite umutima w’impuhwe ,
50002002	ngaho nimunsenderezemo ibyishimo , mutekereza kimwe , muhuje urukundo , muhuje n’umutima , murangamiye bimwe .
50002003	Ntimukagire icyo mukora mubitewe n’ishyari cyangwa ukwikuza , ahubwo mwicishe bugufi , buri muntu yibwire ko abandi bamuruta .
50002004	Mwoye guharanira ibyanyu gusa , ahubwo mwite no ku by’abandi .
50002005	Nimugire mu mitima yanyu amatwara ahuje n’aya Kristu Yezu ubwe :
50002006	N’ubwo we yari afite imimerere imwe n’iy’Imana , ntiyagundiriye kureshya na Yo .
50002007	Ahubwo yihinduye ubusabusa , yigira nk’umugaragu , maze mu migirire ye agaragaza ko ari umuntu . Nuko aho amariye kwishushanya n’abantu ,
50002008	yicisha bugufi kurushaho , yemera kumvira , ageza aho gupfa , apfiriye ndetse ku musaraba .
50002009	Ni cyo cyatumye Imana imukuza , imuha Izina risumbye ayandi yose ,
50002010	kugira ngo nibamara kumva izina rya Yezu , bose bamupfukamire , mu ijuru , ku isi n’ikuzimu ,
50002011	kandi indimi zose zamamaze ko Yezu Kristu ari We Nyagasani , biheshe Imana Se ikuzo .
50002012	None rero nkoramutima zanjye , ubwo mutahwemye kumvira igihe nari mpari , n’ubu ngubu ndahari mubikomeze ndetse murusheho ; ngaho nimushishikarire uburokorwe bwanyu mufite ubwoba kandi mudagadwa ,
50002013	kuko Imana ari yo ibatera gushaka no gukora ikiyishimisha .
50002014	Mukore byose mutinuba kandi mutagingimiranya ,
50002015	kugira ngo mube indakemwa n’indahinyuka , mube n’abana b’Imana bazira inenge rwagati mu bantu b’indyarya kandi bararutse , mukamurika muri bo nk’inyenyeri mu kirere ,
50002016	kubera iryo jambo ry’ubugingo mwifitemo . Bityo ku munsi wa Kristu , bizambere ikuzo kuba ntarirukiye ubusa kandi ntaravunikiye ubusa .
50002017	Kandi n’aho byaba ngombwa ko mena amaraso yanjye , akamishwa ku gitambo no ku ituro ry’ukwemera kwanyu , byanshimisha , kandi nasangira namwe mwese ibyo byishimo .
50002018	Bityo , namwe nimwishime , kandi muhimbarwe hamwe nanjye .
50002019	Icyakora nizeye muri Nyagasani Yezu kuboherereza bidatinze Timote , kugira ngo nanjye nimenya amakuru yanyu , nshyire umutima hamwe .
50002020	Mu by’ukuri nta wundi mfite duhuje umutima , wakwita ku byanyu koko :
50002021	kuko abandi bose bakurikira ibiri ibyabo , aho gukurikira ibya Yezu Kristu .
50002022	Naho we , muzi agaciro ke , n’ukuntu yagokeye Inkuru Nziza hamwe nanjye nk’uko umwana agokana na se .
50002023	Nizeye kumuboherereza , nkimara kubona aho ibyanjye byerekeye .
50002024	Byongeye nizeye rwose muri Nyagasani ko nanjye nzaza iwanyu bidatinze .
50002025	Ariko nasanze ari ngombwa kuboherereza Epaforoditi , umuvandimwe wanjye dusangiye umurimo n’intambara , mwari mwanyoherereje ngo anyunganire mu byo nkeneye ,
50002026	kuko yari abakumbuye mwese , akanashavuzwa n’uko mwumvise ko yarwaye .
50002027	Ni koko , yararwaye yenda gupfa , ariko Imana iramubabarira ; nyamara si we yababariye gusa , emwe nanjye , kugira ngo noye guhora nicwa n’agahinda .
50002028	Nihutiye rero kumuboherereza , kugira ngo nimumubona mwongere kwishima , nanjye kandi ako gahinda ngakire .
50002029	Nimumwakirane rero ibyishimo muri Nyagasani , kandi mugirire icyubahiro umuntu nk’uwo .
50002030	Yari agiye gupfa azize umurimo wa Kristu , yitanga atizigamye kugira ngo abasimbure mu byo mutari mubashije kumfasha .
50003001	Ahasigaye , bavandimwe banjye , nimwishimire muri Nyagasani . Ntibinduhije kongera kubibandikira , kandi bibafitiye akamaro .
50003002	Mwirinde izo mbwa ! Mwirinde abo bagiranabi ! Mwirinde abirata ko bagenywe !
50003003	Burya ni twe twagenywe by’ukuri , twe dusenga Imana ku bwa Roho wayo , twe dufite ikuzo ryacu muri Yezu Kristu , aho kwiringira umubiri .
50003004	Icyakora jyewe ubwanjye simbuze impamvu zo kwiringira iby’umubiri , ndetse nzirusha uwo ari we wese wabyiringira :
50003005	Jyewe , wagenywe ku munsi wa munani , nkaba uwo mu muryango wa Israheli no mu nzu ya Benyamini , Umuhebureyi ukomoka ku Bahebureyi , n’Umufarizayi mu byerekeye Amategeko !
50003006	Ku byerekeye umwete , natoteje Kiliziya ; naho ku byerekeye ubutungane bukeshwa amategeko , simpinyuka .
50003007	Ariko ibyo byose byampeshaga agaciro , nasanze ari igihombo , kubera Kristu .
50003008	Ndetse nsanga ko ibintu byose ari igihombo ubigereranije n’icyiza gisumba byose ari cyo kumenya Umwami wanjye Yezu Kristu . Kubera We nemeye guhara byose no kubyita umwanda , kugira ngo nunguke Kristu ,
50003009	maze nzamusange ntishingikirije ubutungane bwanjye bukomoka ku Mategeko , ahubwo mfite ubutungane bukomoka ku kwemera Kristu , buva ku Mana , bukaba bushingiye ku kwemera .
50003010	Igisigaye ni ukumumenya , We wazukanye ububasha , no kwifatanya na We mu bubabare bwe , ndetse no kwishushanya na We mu rupfu rwe ,
50003011	kugira ngo nibishoboka , nanjye nzagere ku izuka mu bapfuye .
50003012	Si ukuvuga ko ubu ibyo nabigezeho , cyangwa ko naba narabaye intungane , ahubwo ndatwaza ngo nsingire Yezu Kristu , mbese nk’uko We ubwe yansingiriye .
50003013	Koko , bavandimwe , sinemeza ko nabigezeho ; icyo mparanira ni kimwe gusa : ibyashize ndabyihorera nkihatira ibizaza .
50003014	Ntwaza rero ngana intego , ya ngororano Imana iduhamagarira mu ijuru muri Kristu Yezu .
50003015	Twese abagamije ubutungane , tugenze dutyo ; niba kandi mubyumva ukundi , na byo Imana izabibamurikira .
50003016	Aho tugereje rero , dufatanye gukomeza inzira imwe .
50003017	Mwese , bavandimwe , mugenze nkanjye , kandi mwitegereze abakurikira urugero tubahaye .
50003018	Koko rero nabibabwiye kenshi , kandi n’ubu ndabivugana amarira : hariho benshi bagenza nk’abanzi b’umusaraba wa Kristu .
50003019	Amaherezo yabo ni ukorama ; kuko inda yabo bayigize Imana yabo , maze bakikuriza mu byagombaga kubatera isoni , bo baharanira iby’isi gusa .
50003020	Twebweho , iwacu ni mu ijuru ; ni ho hazaturuka Umukiza dutegereje , Umwami wacu Yezu Kristu ,
50003021	We uzahindura ukundi umubiri wacu wa gitindi , ugasa n’umubiri we wakirana ikuzo , akoresheje ububasha afite bwo kwigarurira byose .
50004001	Nuko rero , bavandimwe banjye nkunda kandi nkumbuye cyane , mwebwe byishimo byanjye n’ingororano yanjye , nimukomere mutyo muri Nyagasani , nkoramutima zanjye !
50004002	Ndasaba Evodiya kandi ndinginga Sintike ngo bashyire hamwe muri Nyagasani .
50004003	Nawe rero , Sizugo , mugenzi wanjye w’indahinyuka , ndakwinginga ngo ubafashe , kuko bantabaye mu kogeza Inkuru Nziza , hamwe na Kilimenti n’abandi bangobotse ; none amazina yabo akaba yanditse mu Gitabo cy’ubugingo .
50004004	Muhore mwishima muri Nyagasani ; mbisubiyemo , nimwishime .
50004005	Ubugwaneza bwanyu nibumenyekane ku bantu bose . Nyagasani ari hafi .
50004006	Ntimugire ikibahagarika umutima , ahubwo nimumenyeshe Imana icyo mukeneye cyose , muyisenga , muyinginga , munayishimira .
50004007	Maze amahoro y’Imana arenze icyitwa ubwenge cyose , ahore mu mitima no mu bitekerezo byanyu , muri Kristu Yezu .
50004008	Ahasigaye , bavandimwe , icyitwa icy’ukuri cyose kimwe n’igikwiye kubahwa , igitunganye , ikitagira inenge , igikwiye gukundwa no kuratwa , mbese icyitwa ingeso nziza cyose kandi gikwiriye ishimwe , abe ari cyo muharanira .
50004009	Ibyo nabigishije kandi mwemeye , ibyo mwanyumvanye kandi mwambonanye , mujye mubikora , maze Imana y’amahoro izahorane namwe .
50004010	Narishimye cyane muri Nyagasani mbitewe n’uko ishyaka mumfitiye ryiyongereye ; icyakora , murarisanganywe , uretse ko mwari mwarabuze uko muringaragariza .
50004011	Ibyo simbivuga kubera ubukene ndimo , kuko nimenyereje kunyurwa n’ibyo mfite .
50004012	Nzi kubaho ntunzwe na bike , nzi no kubaho muri byinshi . Muri byose , buri gihe , nitoje guhaga no gusonza , gukira no gukena .
50004013	Nshobora byose muri Kristu untera imbaraga .
50004014	Icyakora mwagize neza muntabara mu kaga .
50004015	Mwebwe kandi , Banyafilipi , murabizi : Inkuru Nziza ikimenyekana iwanyu , ubwo nari nturutse i Masedoniya , nta Kiliziya n’imwe yangobotse ngo imfashe mu byo nari nkeneye , keretse mwebwe mwenyine .
50004016	N’ubwo nari ndi i Tesaloniki , mwanyoherereje imfashanyo , ndetse ubugira kabiri .
50004017	Mumenye ariko ko nta maturo mparanira ; icyo nkurikiranye ni uko inyungu yanyu yiyongera .
50004018	Ubu mfite ibya ngombwa byose , ndetse birarenze , byasendereye igihe Epaforoditi anshyikirije amaturo yanyu , yo mubavu mwiza n’igitambo kinyura Imana .
50004019	Kandi Imana yanjye , mu bukungahare n’ikuzo byayo , izabasenderezaho ingabire zayo mu byo mukeneye byose , muri Kristu Yezu .
50004020	Nihakuzwe Imana Umubyeyi wacu iteka ryose . Amen .
50004021	Mutashye uwatagatifujwe wese muri Yezu Kristu . Abavandimwe turi kumwe barabatashya .
50004022	Abatagatifujwe bose barabatashya , ariko cyane cyane abo mu ngoro ya Kayizari .
50004023	Muhorane ineza y’Umwami wacu Yezu Kristu .
51001001	Jyewe Pawulo , intumwa ya Yezu Kristu , uko Imana yabishatse , n’umuvandimwe wacu Timote ,
51001002	ku batagatifujwe b’i Kolosi , kuri mwebwe , bavandimwe b’indahemuka muri Kristu : tubifurije ineza n’amahoro biva ku Mana Umubyeyi wacu .
51001003	Turashimira Imana , Se w’Umwami wacu Yezu Kristu , kandi tukanabasabira ubudahwema ,
51001004	kuva aho twumviye ukwemera mufitiye Yezu Kristu , n’urukundo mugirira abatagatifujwe bose ,
51001005	mubitewe no kwizera ibyiza bibagenewe mu ijuru . Ayo mizero mwayamenyeshejwe n’ijambo ry’ukuri , ari yo Nkuru Nziza yageze iwanyu .
51001006	Nk’uko irumbuka kandi igakwira ku isi yose , no muri mwe ni ko bimeze , kuva aho mwumviye kandi mukamenya by’ukuri ingabire y’Imana .
51001007	Mugenzi wacu Epafurasi dufatanyije umurimo , ni we wayibigishije .
51001008	Uwo mugaragu w’indahemuka wa Yezu Kristu ubakorera mu kigwi cyacu , yanatumenyesheje urukundo mwasenderejwe na Roho Mutagatifu .
51001009	Ni cyo gituma natwe , kuva aho tubyumviye , tudahwema kwambaza tubasabira ku Mana , kugira ngo mugire ubumenyi bushyitse bw’icyo ishaka , muhore murangwa n’umutima wuzuye ubuhanga n’ubushishozi ku bwa Roho Mutagatifu .
51001010	Nguko uko muzizihiza Nyagasani mu mibereho yanyu imunyuze muri byose , munakore ibyiza byinshi kandi mugende murushaho kumenya Imana .
51001011	Bityo muzakomezwa n’imbaraga zayo zitagereranywa , mubashe kuba indacogora no kwihangana muri byose .
51001012	Nimunezerwe kandi mushimire Imana Data watumye mugira umugabane ku murage w’abatagatifujwe bari mu mucyo .
51001013	Koko rero , yatugobotoye ku ngoyi y’umwijima , atujyana mu Ngoma y’Umwana we akunda byimazeyo ,
51001014	ari na We dukesha gucungurwa no kubabarirwa ibyaha .
51001015	Ni We shusho ry’Imana itagaragara , Umuvukambere mu byitwa ikiremwa cyose ,
51001016	kuko byose byaremewe muri We , ari ibiri mu ijuru , ari n’ibiri ku isi . Ibigaragara n’ibitagaragara , Ibinyabubasha n’Inganji , Ibikomangoma n’Ibihangange : byose byaremwe na We , kandi ni We byaremewe ;
51001017	yariho mbere ya byose , kandi byose bibeshwaho na We .
51001018	Ni We kandi Mutwe w’umubiri , ari wo Kiliziya , akaba n’Ishingiro , n’Umuvukambere mu bapfuye , kugira ngo ahorane muri byose umwanya w’ibanze ;
51001019	kuko Imana yizihijwe no kumusenderezamo ibyiza byose ,
51001020	kandi muri We yiyunga n’ibiriho byose , ndetse ari We ibigirira , ari ibiri ku isi , ari n’ibiri mu ijuru , byose ibisakazaho amahoro aturutse ku maraso ye yameneye ku musaraba .
51001021	Namwe ubwanyu , kera mwari mwaraciye ukubiri n’Imana , mwari n’abanzi bayo kubera ibitekerezo n’ibikorwa byanyu bibi ,
51001022	none ubu ngubu yabahaye kwigorora na Yo , mubikesha Umwana wayo watanze umubiri we akabapfira , kugira ngo mube abatagatifu , nta mwanda kandi nta makemwa , imbere yayo .
51001023	Cyakora mukomere mu kwemera , ntimugahungabane , ngo muteshuke ku mizero mwasezeranyijwe n’Inkuru Nziza mwumvise , ari yo yamamarijwe ikiremwa cyose kiri mu nsi y’ijuru , akaba ari na yo jyewe Pawulo ndahwema kuruhira .
51001024	Ubu rero nshimishijwe n’uko mbabara ari mwe ngirira , maze ibyari bibuze ku mibabaro ya Kristu , nkabyuzuriza mu mubiri wanjye , mbigirira umubiri we , ari wo Kiliziya .
51001025	Koko rero , nabaye umugaragu wa Kiliziya , biturutse ku murimo Imana yanshinze muri mwe : ni uwo kubagezaho byuzuye ijambo ry’Imana ,
51001026	mbamenyesha ibanga ryari ryarahishwe kuva kera kose no mu bisekuruza byose , none rikaba rimaze guhishurirwa abatagatifujwe bayo .
51001027	Ni bo Imana yishakiye kumenyesha ikuzo n’ibyiza bitagereranywa iryo banga rizanira abanyamahanga : Kristu ari muri mwe , We uzaduhesha ikuzo twizeye !
51001028	Kristu uwo nyine ni We twamamaza , tuburira buri muntu kandi tumwigisha ubwenge bwose , kugira ngo buri wese tumuhindure intungane muri Kristu .
51001029	Ngicyo icyo nduhira nkakirwanirira nkoresheje imbaraga zose mpora nterwa na We .
51002001	Nifuza rero ko mumenya intambara ikomeye mbarwanira , mwebwe n’abo muri Lawodiseya , ndetse n’abandi batigeze bambona n’amaso yabo .
51002002	Icyo mparanira ni uko imitima yabo ihumurizwa , bakibumbira mu rukundo , kandi bakagera ku bumenyi bwuzuye bw’ibanga ry’Imana , ari ryo Kristu ,
51002003	We nganzo iganjemo icyitwa ubuhanga n’ubumenyi cyose .
51002004	Ibyo mbibabwiriye kugira ngo hatagira ubashukisha amagambo y’amaryohereza .
51002005	N’ubwo tutari kumwe bwose , mbahozaho umutima nejerejwe n’uko iwanyu ibintu byose biri mu buryo , n’uko kandi mukomeza kwemera Kristu mutadohoka .
51002006	Bityo rero , nimukomeze mujye mbere muri Kristu Yezu Umwami wacu , mbese nk’uko mwamubwiwe ;
51002007	mushore imizi muri We , kandi mube ari We mwishingikirizaho , mukomejwe n’ukwemera babatoje , mushimira Imana ubudahwema .
51002008	Muramenye ntihazagire ubashukisha bene za nyigisho z’ubuhendanyi bita ubuhanga bwahebuje , zihuje n’ibitekerezo by’ubuyobe bw’abantu , zigashingira ku by’isi , ariko zinyuranye na Kristu .
51002009	Koko rero ni We ubusendere bwose bwa kamere‐Mana butuyemo mu buryo bw’umubiri ,
51002010	kandi namwe ubwanyu abasenderezamo ibyiza byose , We mutware w’Ibikomangoma n’Ibihangange byose .
51002011	Mwagenywe muri We ; ariko iryo genywa si rya rindi rikorwa n’abantu , ahubwo ni igenywa mwakorewe na Kristu , ari ryo ribakiza irari ry’imibiri yanyu .
51002012	Igihe mubatijwe , mwahambanywe na Kristu , kandi muzukana na we , kuko mwemeye ububasha bw’Imana yamuzuye mu bapfuye .
51002013	Mwebwe mwari mwarapfuye muzize ibyaha byanyu n’umubiri wanyu wandavuye , none Imana yabashubije ubugingo hamwe na We , itubabarira ibicumuro byacu byose .
51002014	Yasibanganyije urwandiko rwadushinjaga imyenda twarimo kubera amategeko tutakurikije , irarushwanyaguza irubamba ku musaraba .
51002015	Yanyaze Ibikomangoma n’Ibihangange , ibakoza isoni ku mugaragaro , ibakurubana nk'ingaruzwamuheto inyuma ya Kristu utahanye intsinzi ku bw'umusaraba we .
51002016	Nuko rero ntihakagire ubacira urubanza mu byerekeye ibiribwa cyangwa ibinyobwa , cyangwa se kubera iminsi mikuru , imboneko z’ukwezi n’amasabato .
51002017	Ibyo byose ni amarenga y’ibyagombaga kuzaza , ariko ukuri nyako ni Kristu .
51002018	Ntihakagire kandi ababavutsa amahoro bakurikiza utugenzo tudafite akamaro , bagasenga abamalayika , bakirata ko babonekewe , bakurikije ibitekerezo byabo by’amanjwe .
51002019	Bene abo bitandukanyije n’Umutwe uhuza kandi ukagaburira umubiri wose , ukawukuza ubigirishije imitsi n’ingingo , nk’uko Imana ibishaka .
51002020	Ubwo mwapfanye na Kristu , mukagobotorwa ku by’isi , ni iki cyatuma mugenza nk’aho mukiri ab’isi ,
51002021	mugakurikiza bene iyi miziro , ngo « Wifata iki ! » , cyangwa « Ntusomeho ! » , cyangwa « Ntukoreho ! »
51002022	Kandi ibyo byose bizashira mukibikoresha ! Ngayo amategeko n’inyigisho z’abantu !
51002023	Koko , ibyo byose wagira ngo birimo ubwenge , cyangwa ngo bigamije gushimisha Imana mu kwicisha bugufi no kwigomwa , nyamara nta kamaro bifite na gato ko gucubya irari ry’umubiri .
51003001	Ubwo mwazukanye na Kristu , nimuharanire ibyo mu ijuru , aho Kristu ari , yicaye iburyo bw’Imana ;
51003002	nimurangamire iby’ijuru , aho kurarikira iby’isi .
51003003	Koko mwapfanye na Kristu , none ubugingo bwanyu bwihishe hamwe na We mu Mana .
51003004	Aho Kristu azigaragariza , We bugingo bwanyu , icyo gihe namwe muzagaragara muri kumwe na We , mu ikuzo ryisesuye .
51003005	Nimucike rero ku bibarimo byose bibatera gutwarwa n’iby’isi , nk’ubwiyandarike n’ubusambanyi , ingeso mbi n’irari ribi , ibyifuzo bibi n’ubugugu butuma musenga ibintu nk’ibigirwamana !
51003006	Ngibyo ibirakaza Imana .
51003007	Nguko uko namwe mwagenzaga kera , mugikora ibyo .
51003008	Noneho ubu , namwe ibyo byose nimubizinukwe : uburakari , umwaga , ubugome , ibitutsi , n’ibigambo bibi bibava mu kanwa .
51003009	Nimuherukire aho kubeshyana , kuko mwasezereye muntu w’igisazira hamwe n’imigenzereze ye ,
51003010	mugahinduka muntu mushya , uwo Umuremyi ahora avugurura amwishushanya , agira ngo amugeze ku bumenyi nyakuri .
51003011	Icyo gihe rero ntihaba hakivugwa Umugereki cyangwa Umuyahudi , uwagenywe cyangwa utagenywe , umunyeshyanga cyangwa Umushiti , umucakara cyangwa uwigenga ; ahubwo haba havugwa gusa Kristu , uba byose muri bose .
51003012	Naho mwebwe , ntore z’Imana , mukaba abatagatifu bayo ikunda byimazeyo , nimugire umutima wuje impuhwe , ubugiraneza , ubwiyoroshye , ituze , n’ukwiyumanganya .
51003013	Nimwihanganirane kandi , niba umwe agize icyo apfa n’undi mubabarirane . Nk’uko Nyagasani yabababariye , namwe nimugenze mutyo .
51003014	Ariko ikiruta ibyo byose , nimugire urukundo ruzabahuriza mwese mu butungane .
51003015	Kandi amahoro ya Kristu naganze mu mitima yanyu , kuko ari yo mwahamagariwe ngo mube umubiri umwe . Kandi mujye muhora mushimira .
51003016	Ijambo rya Kristu niribaturemo , risagambe rwose . Mujye mwigishanya kandi muhanane , mubigiranye ubwitonzi . Mujye mushimira Imana mu mitima yanyu , muyiririmbira zaburi , ibisingizo n’izindi ndirimbo mubwirijwe na Roho Mutagatifu .
51003017	Ari ibyo muvuze , ari n’ibyo mukoze , byose mujye mubigira mu izina rya Nyagasani Yezu , abe ari we mwisunga mushimira Imana Data .
51003018	Bagore , mujye mworohera abagabo banyu nk’uko bikwiye , mubigirira Nyagasani .
51003019	Bagabo , namwe nimukunde abagore banyu , mwoye kubabera abanyamwaga .
51003020	Bana , nimwumvire ababyeyi banyu muri byose , kuko ari byo binyura Nyagasani .
51003021	Babyeyi , namwe ntimugatonganye abana banyu ubutitsa , mutazabakura umutima .
51003022	Bagaragu , nimwumvire muri byose ba shobuja bo kuri iyi si , mudakorera ijisho , nk’aho ari abantu mushaka gushimisha , ahubwo mubigirane umutima utaryarya , mwubaha Nyagasani .
51003023	Icyo mukoze cyose , mujye mugikora mwimazeyo nk’abakorera Nyagasani , atari ugukorera abantu ,
51003024	muzirikana ko muzahembwa na Nyagasani umurage yageneye abe . Nyagasani Kristu ni We mukorera .
51003025	Ugira inabi wese azayiturwa , kandi bose bazagenzerezwa kimwe .
51004001	Namwe ba shebuja , mujye muha abagaragu banyu ibitunganye n’ibibakwiye , mwibuka ko namwe mufite Shobuja uri mu ijuru .
51004002	Nimukomere ku isengesho , muhugukire gushimira .
51004003	Mudusabire natwe , kugira ngo Imana idutegurire uburyo bwo kwamamaza ibanga rya Kristu , ari na ryo ritumye mba imfungwa ,
51004004	maze mbone kuritangaza uko mbishinzwe .
51004005	Abo mudasangiye ukwemera , mubagenderere mu bwitonzi , mubibonere umwanya n’uburyo .
51004006	Amagambo muvuze ahore arangwa n’ineza , amere nk’asize umunyu ; uwo muvuganye wese mumenye kumusubiza uko bikwiye .
51004007	Ibinyerekeyeho byose muzabibwirwa na Tushiko , uwo muvandimwe nkunda wandwanyeho kandi twafatanyije umurimo wa Nyagasani .
51004008	Ndamuboherereje kugira ngo ababwire amakuru yacu kandi abahumurize .
51004009	Mboherereje na Onezimi , uwo muvandimwe nkunda kandi w’inyangamugayo , ngo bazane maze babamenyeshe ibyabaye ino byose .
51004010	Arisitariko mugenzi wanjye dufunganywe arabatashya , na Mariko mwene sewabo wa Barinaba ; naza iwanyu , muzamwakire neza , mukurikije amabwiriza mwahawe .
51004011	Yezu , uwo bahimbye irya Yusito , na we arabatashya . Ni bo bonyine mu Bayahudi bamfashije kogeza Ingoma y’Imana , bambereye igihozo .
51004012	Epafurasi uvuka iwanyu arabatashya ; uwo mugaragu wa Yezu Kristu ntahwema kubasabira , kugira ngo mukomere mube intungane , kandi mukurikize muri byose ugushaka kw’Imana .
51004013	Rwose ndahamya ko abaruhira cyane , mwebwe n’abo muri Lawodiseya , n’abo kuri Hiyerapoli .
51004014	Arabatashya Luka , umuganga dukunda , na Demasi .
51004015	Mutashye abavandimwe bari i Lawodiseya , na Nimifa , n’abakoranira mu nzu ye bose .
51004016	Nimumara gusoma iyi baruwa , muzayoherereze na Kiliziya y’i Lawodiseya maze na bo bayisome ; namwe muzasome ivuye i Lawodiseya nibageraho .
51004017	Mubwire Arikipo muti « Witondere umurimo wahawe muri Nyagasani , kandi wihatire kuwutunganya ! »
51004018	Ngiyo intashyo yanjye mbandikiye ubwanjye , jyewe Pawulo . Mwibuke kandi ingoyi ndiho . Muhorane ineza ya Nyagasani !
52001001	Jyewe Pawulo , na Silivani , na Timote kuri Kiliziya y’Abanyatesaloniki , yibumbiye ku Mana Data no kuri Nyagasani Yezu Kristu : tubifurije ineza n’amahoro .
52001002	Iyo tubibutse mu masengesho yacu , ntiduhwema gushimira Imana kubera mwebwe mwese .
52001003	Duhora twibuka ibikorwa byiza n’ukwemera kwanyu , n’imiruho muterwa n’urukundo rwanyu , n’ukuntu mwiringiye Umwami wacu Yezu Kristu mudatezuka imbere y’Imana Umubyeyi wacu .
52001004	Bavandimwe , nkoramutima z’Imana , tuzi neza ko muri mu bo yatoye .
52001005	Koko rero , Inkuru Nziza tubamenyesha , nta bwo yabagejejweho mu magambo gusa , ahubwo twayamamaje dushize amanga , twishingikirije ububasha butyaye bwa Roho Mutagatifu . Muzi neza ukuntu twabagenjereje tugamije kubagirira akamaro .
52001006	Namwe mwaratwiganye , mwigana na Nyagasani , maze mu bitotezo byinshi , mwakirana ijambo ry’Imana ibyishimo bikomoka kuri Roho Mutagatifu .
52001007	Byatumye mubera urugero abemera bose bo muri Masedoniya n’abo muri Akaya .
52001008	Koko rero , ijambo rya Nyagasani , rihereye iwanyu , ntiryasakaye muri Masedoniya no muri Akaya gusa , ahubwo inkuru y’ukuntu mwemeye Imana yamamaye hose , ku buryo nta cyo twakwirirwa tubivugaho .
52001009	Bose kandi bavuga uko twakiriwe iwanyu , n’ukuntu mwayobotse Imana , mugata ibigirwamana , kugira ngo mukorere Imana nzima kandi nyakuri ,
52001010	kandi mutegereze Umwana wayo Yezu yazuye mu bapfuye , We uzaza ava mu ijuru ngo adukize uburakari bugiye kuza .
52002001	Namwe ubwanyu , bavandimwe , muzi ukuntu twaje iwanyu , kandi ntibibapfire ubusa .
52002002	N’ubwo i Filipi twari tumaze kuhabonera imibabaro no kuhatukirwa cyane , nk’uko musanzwe mubizi , ntibyatubujije kubasanga namwe , twiringiye Imana yacu , ngo tubagezeho Inkuru Nziza yayo mu ngorane nyinshi .
52002003	Inyigisho zacu ntizishingiye ku buyobe cyangwa ku migambi idahwitse , cyangwa se ku mayeri .
52002004	Ariko kubera ko yabanje kutugerageza kugira ngo idushinge Inkuru Nziza yayo , bituma tuyamamaza kuri ubu buryo : ntituvugira gushimisha abantu , ahubwo gushimisha Imana , Yo igenzura imitima yacu .
52002005	Ntitwigeze na rimwe tubabwira amagambo yo kubaryoshya , ibyo murabizi ; nta n’ubwo twigeze dushaka kubungukiraho , Imana irabibere umuhamya ;
52002006	nta na rimwe twigeze duharanira icyubahiro mu bantu , haba muri mwe cyangwa se mu bandi ,
52002007	n’ubwo twashoboraga kwitwaza ko turi intumwa za Kristu , tukabagora . Ahubwo twicishije bugufi cyane hagati yanyu , mbese nk’uko umubyeyi ashyashyanira abana be .
52002008	Bityo , kubera ubwuzu twari tubafitiye , uretse kubagezaho Inkuru Nziza y’Imana , twari twiteguye no guhara amagara yacu , bitewe n’urukundo twabakundaga .
52002009	Muribuka , bavandimwe , imvune n’imiruho yacu : igihe twabamenyeshaga Inkuru Nziza y’Imana : ntitwaburaga gukora ijoro n’amanywa kugira ngo hatagira n’umwe muri mwe tugora .
52002010	Yemwe , uko twifashe hagati yanyu , tubabera intungane , intabera n’indahinyuka , mwebwe abemera mushobora kubihamya , ndetse n’Imana ubwayo .
52002011	Kandi muzi uko twahuguraga buri muntu , nk’umubyeyi mu bana be ,
52002012	tubashishikaza , tubatera inkunga , kandi tubingingira gutunganira Imana Yo ibahamagarira ingoma yayo n’ikuzo ryayo .
52002013	Ngicyo igituma tudahwema gushimira Imana , kuko mwakiriye ijambo ryayo twabigishije nk’uko riri by’ukuri . Koko ntimwaryakiriye nk’ijambo ry’abantu , ahubwo nk’ijambo ry’Imana rigaragariza akamaro karyo muri mwebwe abemera .
52002014	Koko rero , bavandimwe , mwiganye Kiliziya z’Imana zo muri Yudeya , zibumbiye muri Kristu Yezu ; kuko namwe mwaboneye amagorwa kuri bene wanyu nk’uko na bo bayaboneye ku Bayahudi .
52002015	Uko bishe Nyagasani Yezu n’abahanuzi , ni ko badutoteje natwe . Nta bwo bashimisha Imana , kandi babangamiye abantu bose .
52002016	Batubuza kwigisha abanyamahanga ngo bakizwe , bakagumya kugwiza batyo ibyaha byabo . Amaherezo ariko , uburakari bw’Imana bwarabagwiriye .
52002017	Naho twebwe , bavandimwe , tumaze igihe gito dutandukanye , ariko kure y’amaso si ho kure y’umutima ; byatumye twihatira kongera kubabona , kuko twari tubakumbuye cyane .
52002018	Ni yo mpamvu twashatse kuza iwanyu , — jyewe ubwanjye Pawulo nabigambiriye kenshi — ariko Sekibi aratuzitira .
52002019	Usibye mwebwe , ugira ngo hari ahandi twakura amizero , n’ibyishimo , n’ishema rizatubera ikamba imbere y’Umwami wacu Yezu igihe azazira ?
52002020	Koko ni mwe shema n’ibyishimo byacu .
52003001	Aho rero tunaniriwe kwihangana , twahisemo gusigara twenyine Atene ,
52003002	nuko twohereza Timote , umuvandimwe wacu akaba n’umufasha w’Imana mu byo kwamamaza Inkuru Nziza ya Kristu . Twamushinze kubakomeza no kubatera umwete mu kwemera kwanyu ,
52003003	kugira ngo hatagira uhungabanywa n’aya makuba turimo , kuko musanzwe muzi ko ari yo twagenewe .
52003004	Igihe twari iwanyu , twababuriye hakiri kare ko tuzahura n’amagorwa , kandi muzi ko ari ko byagenze .
52003005	Ni cyo gituma aho naniriwe kwihangana , naboherereje intumwa kugira ngo menyeshwe iby’ukwemera kwanyu , hato Umushukanyi ataba yarabashutse , maze ibyo twakoze bikaba imfabusa .
52003006	None ubu Timote atugezeho avuye iwanyu , atuzanira amakuru meza yerekeye ukwemera n’urukundo byanyu ; yanatubwiye ko muhora mutwibuka , mukifuza kutubona nk’uko natwe tubyifuza .
52003007	Bityo rero , bavandimwe , ukwemera kwanyu kwatumaze agahinda mu mpagarara no mu magorwa yacu yose .
52003008	Ubu turumva tuguwe neza , ubwo mugikomeye muri Nyagasani .
52003009	Mbese twashimira Imana dute kubera ibyishimo byose mudutera imbere yayo ?
52003010	Ijoro n’amanywa , dusaba Imana , tukayinginga dukomeje , ngo iduhe kwongera kubonana , maze tubongerere ibyo mukibuze mu kwemera kwanyu .
52003011	Imana Data ubwayo , hamwe n’Umwami wacu Yezu , nibadutegurire urugendo ruzatugeza iwanyu .
52003012	Namwe kandi , Nyagasani arabongeremo kandi yuzuze urukundo mufitanye , n’urwo mufitiye abantu bose , nk’uko natwe tubakunda .
52003013	Nyagasani nakomeze imitima yanyu , igume mu butungane budahinyuka imbere y’Imana Umubyeyi wacu , kugeza igihe Umwami wacu Yezu azaza ashagawe n’abatagatifu be bose .
52004001	Ikindi kandi , bavandimwe , turabasaba tubinginga muri Nyagasani Yezu ngo mwifate ku buryo bushimisha Imana , nk’uko twabibigishije ; ni ko musanzwe mubigenza , ariko noneho nimurusheho .
52004002	Muzi kandi amategeko twabahaye muri Nyagasani Yezu ayo ari yo .
52004003	Dore icyo Imana ibashakaho : ni uko mwaba intungane , mukirinda ubusambanyi .
52004004	Ahubwo buri wese muri mwe amenyere kwifata , agumane ubumanzi n’ubwiyubahe ,
52004005	yange gutwarwa n’irari nk’abanyamahanga batazi Imana .
52004006	Kandi ntihakagire ucumura ku uwo bava inda imwe , cyangwa ngo amurenganye muri ibyo , kuko Nyagasani azahana abagenza batyo , nk’uko twabibabwiye , tubihanangiriza .
52004007	Koko rero , Imana ntiyaduhamagariye kwandavura , ahubwo yaduhamagariye kuba intungane .
52004008	Ni na yo mpamvu usuzugura aya mategeko , atari umuntu aba asuzuguye , ahubwo aba asuzuguye Imana yabashyizemo Roho Mutagatifu wayo .
52004009	Ibyerekeye urukundo rwa kivandimwe , si ngombwa ko tubibandikira , kuko Imana ubwayo yabiyigishirije gukundana ,
52004010	kandi ni na ko mubikorera abavandimwe bose bo muri Masedoniya yose . Bavandimwe , turabasaba gukomeza kujya mbere ;
52004011	nimwihatire gutuza , mwibande ku bibareba , kandi mukoreshe amaboko yanyu , nk’uko twabibategetse .
52004012	Bityo muzihesha agaciro muri rubanda , kandi nta we muzakenera .
52004013	Bavandimwe , nta bwo dushaka ko muguma mu bujiji ku byerekeye abapfuye , kugira ngo mudaheranwa n’ishavu , nk’abandi batagira icyo bizera .
52004014	Nk’uko twemera ko Yezu yapfuye kandi yazutse , ni na ko abapfuye bamwizera , Imana izabazura maze ikabashyira hamwe na We .
52004015	Dore icyo tubabwira giturutse ku ijambo rya Nyagasani : twebwe abazima , abazaba bakiriho ku munsi w’amaza ya Nyagasani , nta bwo tuzabanziriza na gato abapfuye .
52004016	Koko rero , ku kimenyetso gitanzwe n’umumalayika mukuru mu ijwi riranguruye , no ku mworomo w’impanda y’Imana , Nyagasani ubwe azamanuka mu ijuru . Nuko abapfuye bizera Kristu babanze bazuke ,
52004017	hanyuma twebwe abazima , abazaba basigaye , duhite twererezwa hamwe na bo mu bicu , kugira ngo dusanganire Nyagasani mu kirere , bityo tuzabane na Nyagasani iteka ryose .
52004018	Murajye rero muhumurizanya muri bene ayo magambo .
52005001	Naho ku byerekeye igihe n’amagingo ibyo bizabera , bavandimwe , ntimukeneye ko tubibandikira .
52005002	Ubwanyu muzi neza ko Umunsi wa Nyagasani uza nk’umujura wa nijoro .
52005003	Igihe rero bazaba bavuga ngo ’ Mbega amahoro n’umutekano ! » ni bwo icyorezo kizabatungura , nk’uko ibise bitungura umugore utwite , kandi nta mahungiro .
52005004	Ariko mwebwe , bavandimwe , ntimukiri mu mwijima ku buryo uwo munsi wabatungura nk’umujura ;
52005005	mwese muri abana b’urumuri n’ab’amanywa ; ntituri ab’ijoro n’ab’umwijima .
52005006	None rero , ntitugasinzire nk’abandi , ahubwo tube maso kandi twirinde gutwarwa n’irari .
52005007	Abashaka gusinzira , nijoro ni ho basinzira ; n’abasinda , nijoro ni ho basinda ;
52005008	naho twebwe , ubwo turi ab’amanywa , tujye twiramira , kandi twambare intwaro z’Imana , ukwemera n’urukundo bibe ikoti ry’intamenwa , amizero y’uko tuzakizwa abe nk’ingofero y’icyuma .
52005009	Erega Imana ntiyatugeneye kurimburwa n’uburakari bwayo , ahubwo yatugeneye kuronka umukiro dukesha Umwami Yezu Kristu
52005010	wadupfiriye kugira ngo , twaba bazima cyangwa twaba twarapfuye , duhore twunze ubumwe na we .
52005011	Kubera iyo mpamvu , nimujye muhumurizanya kandi muterane inkunga nk’uko musanzwe mubigenza .
52005012	Turabasaba kandi , bavandimwe , ngo mumenye abanyu babaruhira , bakaba bashinzwe kubayobora muri Nyagasani no kubagira inama ;
52005013	mujye mububahana urukundo rwinshi , kubera ibyo babakorera . Namwe ubwanyu mubane mu mahoro .
52005014	Turabinginga , bavandimwe , ngo muhane inkorabusa , mukomeze umutima abacika intege , mushyigikire abatishoboye , bose mubihanganire .
52005015	Mumenye ntihakagire uwitura undi inabi , ahubwo muharanire iteka kugirirana ineza , ndetse muyigirire bose .
52005016	Mujye muhora mwishimye ,
52005017	musenge ubudahwema ,
52005018	mushimire Imana muri byose , kuko ari byo ibashakaho muri Yezu Kristu .
52005019	Muramenye ntimuzimye Roho w’Imana ,
52005020	ntimugahinyure ibyahanuwe ;
52005021	ahubwo mujye mugenzura byose , ibyiza mubigumane ,
52005022	naho ikibi cyose mucyirinde .
52005023	Imana y’amahoro ubwayo nibatagatifuze binonosoye , kugira ngo izasange muri indahemuka mwese nta makemwa mufite ku mutima no ku mubiri , ku munsi Umwami wacu Yezu Kristu azaziraho .
52005024	Ubahamagara ni indahemuka ; azakora n’ibyo ngibyo .
52005025	Bavandimwe , natwe mudusabire .
52005026	Muramukanye n’abavandimwe bose mu muhoberano mutagatifu .
52005027	Mbasabye nkomeje ku bwa Nyagasani , gusomera abavandimwe bose iyi baruwa .
52005028	Muhorane iteka ineza y’Umwami wacu Yezu Kristu .
53001001	Jyewe Pawulo , na Silivani , na Timote kuri Kiliziya y’Abanyatesaloniki , yibumbiye ku Mana Data no kuri Nyagasani Yezu Kristu :
53001002	tubifurije ineza n’amahoro biva ku Mana Data no kuri Nyagasani Yezu Kristu .
53001003	Bavandimwe , tugomba guhora dushimira Imana kubera mwebwe . Ibyo birakwiye , kuko ukwemera kwanyu kugenda kwiyongera , n’urukundo mufitanye rukabasenderamo uko mungana ,
53001004	bigatuma natwe muduhesha ishema muri Kiliziya z’Imana , kubera ubudacogora n’ukwemera bibaranga muri ibyo bitotezo n’amagorwa yose mwihanganira .
53001005	Ibyo birerekana urubanza Imana izaca mu butabera , kuko nimumara kubabara ku mpamvu y’Ingoma y’Imana , nta washidikanya ko izasanga mukwiye kuyinjizwamo .
53001006	Koko rero , biratunganye ko Imana isubiza amagorwa ku bayateye ,
53001007	naho mwebwe abagowe , ikabaha kuruhukana natwe , igihe cy’ukwigaragaza kwa Nyagasani Yezu , uzava mu ijuru ashagawe n’abamalayika be mu bubasha bwinshi ,
53001008	kandi ari hagati y’umuriro ugurumana , kugira ngo ahane abatazi Imana bakanga kumvira Inkuru Nziza y’Umwami wacu Yezu Kristu
53001009	Abo ngabo bazabona igihano kizahoraho , bacirirwe kure y’uruhanga rwa Nyagasani Nyir’ikuzo ,
53001010	kuri wa munsi azaza kugira ngo aherwe ikuzo mu batagatifu be , kandi ashimagirizwe mu bazaba baramwemeye bose : mwebweho rero , muri mu bemeye ubuhamya bwacu .
53001011	Ni yo mpamvu ituma tubasabira iteka , kugira ngo Imana yacu ibahe gutunganya ibyo yabatoreye , kandi ngo ku bubasha bwayo , ibahe gukora ibyiza byose mwiyemeje , mugire n’ukwemera kwigaragaza mu bikorwa .
53001012	Bityo , izina rya Nyagasani Yezu rizakurizwe muri mwe , namwe muri We , mubikesha ubuntu bw’Imana yacu n’ubwa Nyagasani Yezu Kristu .
53002001	Bavandimwe , ku byerekeye amaza y’Umwami wacu Yezu Kristu no ku byerekeye uko tuzakoranira iruhande rwe , hari icyo twabasaba :
53002002	muramenye ntimugahagarike imitima vuba , ngo muce igikuba mubitewe na bamwe biha kubemeza ko umunsi wa Nyagasani waba wageze , bitwaje ubuhanuzi batugerekaho , n’andi magambo tutigeze tuvuga , cyangwa se amabaruwa ngo twaba twaranditse .
53002003	Rwose ntihazagire ubabeshya na busa , kuko ibyo bitazaba hatabanje kuza igihe cy’ubuhakanyi , kandi hatabanje kwigaragaza Umuntu w’Umugomeramana , Umwana woramye ,
53002004	wa Mwanzi uzishyira hejuru y’icyitwa Imana cyose , no hejuru y’ibindi byose bikwiye gusengwa , akageza n’aho ubwe yicara mu Ngoro y’Imana , maze agatangaza ko ubwe ari Imana .
53002005	Mbese ntimwibuka ko tukiri kumwe najyaga mbibabwira ?
53002006	Muzi kandi ikimuzitiye ubu ngubu , ku buryo atakwigaragaza igihe cye kitaragera .
53002007	Ni koko , Ubugomeramana bw’urujijo bwatangiye guca ibintu mu cyayenge ; igisigaye gusa ni ukwigizayo ubuzitiye ubu ngubu .
53002008	Uwo nguwo rero namara kwigizwayo , ni bwo Umugomeramana azigaragaza , maze Nyagasani Yezu amwicishe umwuka umuva mu kanwa , amurimbuze ububengerane buranga amaza ye .
53002009	Naho amaza y’Umugomeramana yo azarangwa n’imigirire ikomoka kuri Sekibi , agaragarire mu bushobozi buhambaye , no mu bimenyetso n’ibitangaza by’ibinyoma biteye kwinshi ,
53002010	kimwe no mu bishuko byose by’ubugizi bwa nabi , bizitabirwa n’abagenewe korama bazize ko batakunze ukuri kugenewe kubarokora .
53002011	Ni yo mpamvu Imana ibareka bagaterwa n’ubuyobe bubarindagiza , bakemera ibinyoma ,
53002012	kugira ngo abazaba baranze kwemera ukuri , ahubwo bagahimbazwa n’ubugiranabi , bose bazacirwe urubanza .
53002013	Twebweho rero , tugomba guhora dushimira Imana kubera mwebwe , bavandimwe mukunzwe na Nyagasani , kuko Imana yabatoye kuva mu ntangiriro , kugira ngo murokorwe mubikesha Roho ubatagatifuza , mubikesha kandi no kwemera ukuri .
53002014	Ngicyo icyo yabatoreye , ibigirishije Inkuru Nziza twamamaza , kugira ngo muronke ikuzo ry’Umwami wacu Yezu Kristu .
53002015	None rero , bavandimwe , nimukomere kandi mukomeze ubutagerura inyigisho z’uruhererekane twabagejejeho , ari mu magambo , ari no mu nyandiko .
53002016	Umwami wacu Yezu Kristu ubwe , hamwe n’Imana Umubyeyi wacu wadukunze , maze ku neza ye akaduha kwizera ihumure ritazashira ,
53002017	bo nyine nibabahumurize kandi babahe gukomera mu byiza byose mukora cyangwa muvuga .
53003001	Ahasigaye , bavandimwe , mudusabire kugira ngo ijambo rya Nyagasani rikomeze gukwira hose , ryamamare nk’uko bimeze iwanyu .
53003002	Musabe kandi kugira ngo turokoke abantu b’abagome n’abagiranabi : koko rero kwemera si ibya bose .
53003003	Nyagasani ni indahemuka : azabakomeza , abarinde Nyakibi .
53003004	Kandi ku bwa Nyagasani ntidushidikanya ko ibyo tubategeka , mubikora mukazanabikomeza .
53003005	Nyagasani nayobore imitima yanyu , ayitoze gukunda Imana no kwiyumanganya nka Kristu .
53003006	Bavandimwe , mu izina rya Nyagasani Yezu Kristu , tubategetse kwirinda umuvandimwe wese w’inyandagazi , udakurikiza inyigisho n’umuco mudukomoraho .
53003007	Muzi neza ukuntu mugomba kudukurikiza : nta bwo twigeze tuba inkorabusa iwanyu ,
53003008	nta n’umwe twigeze dusaba umugati wadutunze ; ahubwo ijoro n’amanywa , mu mvune n’imiruho , twarikoreraga ubwacu , kugira ngo hatagira n’umwe muri mwe tugora .
53003009	Si ukuvuga ko tutari tubifitiye uburenganzira , ahubwo twashakaga kubabera urugero mukurikiza .
53003010	Igihe twari iwanyu , twabahaye uyu mugambi , tuti « Niba hari udashaka gukora , ajye areka no kurya ! »
53003011	None dusigaye twumva ko muri mwe harimo abandaraye , ntibagire icyo bakora , ahubwo bakivanga muri byose .
53003012	Abameze batyo tubategetse kandi tubasabye ibi ngibi ; muri Nyagasani Yezu Kristu : nibajye bakora mu ituze , batungwe n’umugati baruhiye ubwabo .
53003013	Namwe , bavandimwe , ntimukadohoke mu gukora neza .
53003014	Niba kandi hari utumvira ibyo tuvuze muri iyi baruwa , muramumenye , mumugendere kure , kugira ngo akorwe n’isoni .
53003015	Icyakora ntimukamufate nk’umwanzi , ahubwo mumugire inama bya kivandimwe .
53003016	Nyagasani Nyir’amahoro ubwe nabagwirize amahoro , aho muri hose n’igihe cyose . Nyagasani abane namwe mwese .
53003017	Iyi ndamutso , ni jyewe ubwanjye Pawulo uyiyandikiye . Kandi mu mabaruwa yanjye yose ni cyo kizabemeza ko ari jyewe : ni uko nandika !
53003018	Muhorane iteka ineza y’Umwami wacu Yezu Kristu .
54001001	Jyewe Pawulo , intumwa ya Yezu Kristu , uko Imana Umukiza wacu na Kristu Yezu amizero yacu babishatse ,
54001002	kuri Timote , umwana wanjye nyakuri nabyaye mu kwemera : nkwifurije ineza , impuhwe n’amahoro biva ku Mana Data no kuri Kristu Yezu Umwami wacu .
54001003	Igihe nendaga kujya i Masedoniya , nagusabye kuguma Efezi , kugira ngo ubuze bamwe gukwiza inyigisho z’intarurano ,
54001004	no kwibanda ku migani y’amahomvu hamwe n’ibisokuruza by’urudaca , bigamije gusa gukurura impaka zidashobotse , aho gushyigikira umugambi w’Imana ushingiye ku kwemera .
54001005	Ibyo mbivugiye guteza imbere urukundo rukomoka ku mutima usukuye , ku mutimanama ukeye no ku kwemera kutaryarya .
54001006	Kubera ko bamwe bataye uwo murongo , byatumye barorongotana mu magambo atagira shinge na rugero .
54001007	Bibwira ko ari abahanga mu by’Amategeko , kandi baba batazi n’icyo bavuga cyangwa barwanira ishyaka .
54001008	Koko , birazwi , Amategeko ni meza , apfa gusa gukoreshwa mu rugero rukwiye ,
54001009	umuntu akamenya ko Itegeko ritabereyeho intungane , ahubwo ko ryashyiriweho abantu b’ibigande n’ibyigomeke , abananira Imana n’abanyabyaha , inkorashyano n’inkozi z’ibibi , abica ba se cyangwa ba nyina , n’abandi bicanyi ,
54001010	ibyomanzi , abiyandarika , abacuruza abantu , ababeshyi n’abarahirabinyoma , n’abandi bose bakora ibitambamiye inyigisho zitunganye ,
54001011	za zindi zihuje n’Inkuru Nziza naragijwe n’Imana , Yo Nyir’ikuzo n’ihirwe .
54001012	Ndashimira cyane Kristu Yezu Umwami wacu wampaye imbaraga , kuko yasanze nkwiye kwizerwa , maze akantorera kumukorera ,
54001013	jyewe wahoze ndi umuntu utuka Imana , ngatoteza abayo , nkaba umunyarugomo . Ariko nagiriwe imbabazi , kuko ibyo nakoraga nabiterwaga n’ubujiji , ntaragira ukwemera .
54001014	None ingabire y’Umwami wacu yambayemo igisagirane , nsenderezwa ukwemera n’urukundo ruri muri Kristu Yezu .
54001015	Dore ijambo rigomba kwizerwa , kandi rikwiye kwakiranwa ubwuzu na bose : ni uko Kristu Yezu yaje ku isi kugira ngo akize abanyabyaha , muri bo jye nkaba uwa mbere .
54001016	Kandi kuba naragiriwe imbabazi , ni ukugira ngo Kristu Yezu ahere kuri jye , maze yerekane ubuntu bwe bwose , bityo angire urugero rw’abagomba kuzamwemera bose bizeye ubugingo bw’iteka .
54001017	Umwami w’ibihe byose , ari na We Mana imwe rukumbi , ihoraho kandi itagaragara , naharirwe icyubahiro n’ikuzo , uko ibihe bigenda bisimburana iteka . Amen .
54001018	Timote , mwana wanjye , ngiyo inyigisho nkuragije , ikaba ihuje n’ubuhanuzi bukwerekeye bakuvugiyeho kera , kugira ngo numara kubucengeramo , ubashe kurwana intambara ikwiye ,
54001019	ufite ukwemera n’umutimanama mwiza . Hari ababiretse , maze ukwemera kwabo kurayoyoka .
54001020	Abo ni nka ba Himene na Alegisanderi nashumurije Sekibi , kugira ngo bamenyereho kutazongera gutuka Imana ukundi .
54002001	Ndasaba rero nkomeje ko mbere ya byose mwakwambaza Imana , mukavuga amasengesho , mugatakamba kandi mugashimira Imana , mubigirira abantu bose .
54002002	Dukwiye gusabira abami n’abandi bategetsi bose , kugira ngo tubone kubaho mu ituze n’amahoro , turangwa n’ubusabane ku Mana kandi dutunganiwe .
54002003	Ngicyo ikintu gikwiye kandi kinogeye Imana Umukiza wacu ,
54002004	Yo ishaka ko abantu bose bakira kandi bakamenya ukuri .
54002005	Koko rero , Imana ni imwe rukumbi , n’umuhuza w’abantu n’Imana akaba umwe : ni Kristu Yezu , umuntu nyirizina ,
54002006	witanze ngo abe incungu ya bose . Ngicyo icyemezo cy’ugukizwa kwacu cyatanzwe igihe cyabigenewe kigeze ,
54002007	kandi nanjye ubwanjye nkaba naratorewe kuba intumwa yo kubyamamaza no kubyogeza . Ndavuga ukuri simbeshya , ndi umwarimu w’amahanga mu byerekeye ukwemera n’ukuri .
54002008	None rero ndashaka ko abagabo bajya basenga , aho bari hose , bakerekeza ku ijuru ibiganza bizira inenge , nta mwaga cyangwa intonganya .
54002009	Abagore na bo bagomba kugira imyifatire ikwiriye bakarimbana ubwiyoroshye , nta kurata ubukire , nta kuboha imisatsi , nta mitako ya zahabu , nta masaro cyangwa imyambaro y’igiciro ,
54002010	ahubwo bakihunda ibikorwa byiza , bya bindi bibereye abagore biyemeje kuyoboka Imana .
54002011	Igihe hari inyigisho itangwa , umugore agomba guceceka , agacisha make rwose .
54002012	Sinemereye umugore kwigisha cyangwa guha itegeko umugabo : najye ahama hamwe , aceceke .
54002013	Koko rero , Adamu ni we waremwe bwa mbere , hanyuma hakurikiraho Eva .
54002014	Kandi Adamu si we wemeye gushukwa , ahubwo umugore ni we wemeye gushukwa , maze aracumura .
54002015	Nyamara ariko azakizwa no kuba umubyeyi , apfa gusa guhorana ubwiyoroshye kandi akaba indacogora mu kwemera , mu rukundo no mu butungane .
54003001	Dore ijambo rigomba kwizerwa : ni uko umuntu wumva ashaka kuba umwepiskopi , aba yifuje gushingwa umurimo mwiza cyane .
54003002	Ariko rero , umwepiskopi agomba kuba ari umuntu w’inyangamugayo , washyingiwe rimwe risa , ntagire inda nini , agacisha make , akagira ubupfura , akamenya kwakira neza abamugana , kandi akaba ashoboye ibyo kwigisha ,
54003003	ntabe umunywi cyangwa umunyamahane , ahubwo agahorana ineza , akazira gushotorana kandi ntabe umunyabugugu .
54003004	Akamenya kugenga urugo rwe no gutoza abana be kumvira ; ibyo byose bigakorwa mu bwiyubahe .
54003005	None se koko umuntu utazi gutegeka urugo rwe bwite , yashobora ate kwita kuri Kiliziya y’Imana ?
54003006	Byongeye , ntazabe ari umuntu ugarukiye Imana mu bya vuba , hato atazatwarwa n’ubwirasi , bigatuma acirwa urwa Sekibi .
54003007	Ubundi kandi , rubanda rwo hanze rugomba kuba rumuvuga neza kugira ngo atava aho yamaganwa , cyangwa akongera kugwa mu mitego ya Sekibi .
54003008	Abadiyakoni na bo , bagomba kuba ari abantu b’inyangamugayo , bazira uburyarya , ntibarenze urugero mu kunywa inzoga , cyangwa ngo bararikire inyungu zidaciye mu mucyo .
54003009	Bagomba kandi gukomera ku iyobera ry’ukwemera , barangwa n’umutimanama ukeye .
54003010	Na bo kandi , bazabanze babagerageze , hanyuma nibasanga ari indakemwa , bazabone kubashinga umurimo w’ubudiyakoni .
54003011	N’abagore ni uko : bagomba kuba ari inyangamugayo , ntibabe abanyamazimwe , ntibagire inda nini , kandi bakaba indahemuka muri byose .
54003012	Abadiyakoni bagomba kuba barashyingiwe rimwe risa , bakanamenya gutegeka neza abana babo n’ingo zabo bwite .
54003013	Koko rero , abatunganya neza imirimo bashinzwe , bibahesha umwanya w’icyubahiro , bakanabikesha gushira amanga mu kwemera bafitiye Kristu Yezu .
54003014	Ibyo mbikwandikiye nizera ko nzaza vuba nkagusanga .
54003015	Nyamara ariko ndamutse ntinze , ni ngombwa ko umenya uko wifata mu nzu y’Imana : ndashaka kuvuga Kiliziya y’Imana nzima , yo nkingi ishyigikiye ukuri .
54003016	Rwose , nta watinya kubivuga , iyobera ry’ubusabaniramana rirakomeye : Kristu yigaragarije muri kameremuntu , aba intungane ku bwa Roho , arangamirwa n’abamalayika , yamamazwa mu banyamahanga , yemerwa ku isi hose , ajyanwa mu ikuzo .
54004001	Roho Mutagatifu abivuga yeruye ko mu minsi y’imperuka , bamwe bazihakana ukwemera , bishinge ababashukisha ibinyoma , maze batwarwe n’inyigisho zikomoka kuri Sekibi ,
54004002	bahendwe ubwenge n’abanyabinyoma buje uburyarya kandi basabitswe n’iyo ngeso ku mutima .
54004003	Abo bantu babuza abandi gushyingirwa cyangwa kurya ibiribwa bimwe , nyamara Imana ari yo yabiremye kugira ngo abayoboke bayo n’abandi bazi ukuri , bajye babirya bayishimira .
54004004	Koko rero , ikintu cyose Imana yaremye ni cyiza , nta kiribwa gikwiye kuba umuziro niba cyakiranywe umutima ushimira :
54004005	ijambo ry’Imana n’isengesho biragitagatifuza .
54004006	Ibyo byose nubisobanurira abavandimwe , uzaba ubereye Kristu Yezu umugaragu mwiza , utunzwe n’amagambo y’ukwemera n’inyigisho ziboneye witabiranye ubudahemuka .
54004007	Naho imigani y’amanjwe hamwe n’uburondogozi bw’abakecuru , urabigendere kure . Ahubwo itoze gusabanira Imana .
54004008	Koko ni byo : imyitozo y’umubiri ifite akamaro gake , naho gusabanira Imana bimaze byose , kuko ari byo birimo amasezerano y’ubugingo , ari ubwo turimo ubu , ari n’ubuzaza .
54004009	Iryo jambo rigomba kwizerwa kandi rikwiye kwakiranwa ubwuzu na bose .
54004010	Koko rero , niba tugoka ndetse tugaharana , ni uko twiringiye Imana nzima , yo Mukiza w’abantu bose , cyane cyane abayemera .
54004011	Ngibyo ibyo ugomba kwibandaho mu mabwiriza n’inyigisho utanga .
54004012	Ntihazagire ugusuzugurira ko ukiri muto . Ahubwo uzabere abayoboke urugero , ari mu magambo , ari mu migenzereze , mu rukundo , mu kwemera , no mu budakemwa .
54004013	Mu gihe ugitegereje ko nza , ihatire gusoma Ibyanditswe bitagatifu , ushishikarize abandi kugenza neza kandi utange inyigisho .
54004014	Ntuzarangarane ingabire y’Imana ikurimo , ya yindi wahawe igihe ugaragaweho n’ubuhanuzi , maze urugaga rw’abakuru b’umuryango rukakuramburiraho ibiganza .
54004015	Ibyo ngibyo bishyireho umutima , ubyibandeho rwose , maze uko ujya mbere bigende bigaragara mu maso ya bose .
54004016	Ihugukire ubwawe , uhugukire n’umurimo wawe wo kwigisha ; ube indatezuka kuri izo nama nkugiriye . Nugenza utyo , uzikiza wowe ubwawe , ukize n’abandi bose bagutega amatwi .
54005001	Ntukabwire nabi umuntu usheshe akanguhe , ahubwo ujye umuhugura nk’umubyeyi . Abasore , ujye ubafata nka bene so ;
54005002	abakecuru ujye ubagenzereza nk’ababyeyi bawe ; inkumi na zo , uzifate nka bashiki bawe ; byose kandi ubikorane umutima ukeye .
54005003	Uzajye wubaha abapfakazi ; ndavuga ariko abari bo by’ukuri .
54005004	Niba rero umupfakazi afite abana cyangwa abuzukuru , mbere na mbere ni ngombwa kubigisha kwita ku muryango wabo bwite , no kwitura ababyeyi babo ibyiza babagiriye . Ibyo ni byo rwose bishimisha Imana .
54005005	Naho umupfakazi nyakujya , wa wundi wasigaye wenyine , we yishyira mu maboko y’Imana , akibanda ku byo gusenga no kuzirikana iby’Imana ijoro n’umunsi .
54005006	Naho rero uwikurikiraniye iby’amaraha , we abarirwa mu bapfuye n’ubwo aba agihagaze .
54005007	Ibyo na byo ujye ubyibutsa kugira ngo abapfakazi babe indakemwa .
54005008	Niba umuntu atita kuri bene wabo , cyane cyane ku bo babana mu rugo , uwo aba yarihakanye ukwemera ; arutwa n’utemera na gato .
54005009	Umugore ushobora kwandikwa mu rugaga rw’abapfakazi ni uzaba agejeje nibura ku myaka mirongo itandatu , kandi akaba yarashyingiwe rimwe risa .
54005010	Agomba kuba azwiho ibikorwa byiza : nko kuba yarareze abana be neza , agacumbikira abagenzi , akoza ibirenge by’abatagatifujwe , agatabara imbabare , mbese agashishikarira ibikorwa byose by’ubugiraneza .
54005011	Abapfakazi bakiri bato , bo uzabihorere ; iyo ibyifuzo bidakwiranye na Kristu bibatashyemo , bumva bashaka gushyingirwa na none ,
54005012	bityo bakikururira umugayo , kuko baba batatiye amasezerano yabo ya mbere .
54005013	Nuko rero , kubera ko baba ari imburamukoro , bagakurizaho kuzerera mu mihana ; usibye no kuba imburamukoro gusa , baba bagiye kurondogora no kwivanga mu bitabareba , no kurocangwa .
54005014	Ndashaka rero ko abapfakazi bakiri bato bakongera gushyingirwa , bakabyara abana , bakagenga ingo zabo , bityo ntibahe umwanzi urwaho ngo abambike urubwa .
54005015	Ni koko , hari bamwe muri bo barohamye bakurikiye Sekibi .
54005016	Niba hari umukristukazi ufite benewabo b’abapfakazi , najye abitaho , kugira ngo bitaba ngombwa ko Kiliziya ibishingira , ahubwo ishobore kurwana ku bari abapfakazi by’ukuri .
54005017	Abakuru b’ikoraniro bariyobora neza , bakwiye kubyubahirwa kabiri , cyane cyane abagokera ku murimo wo kwamamaza ijambo ry’Imana no kurisobanura .
54005018	Koko rero Ibyanditswe biravuga , ngo « Ntuzahambire umunwa w’ikimasa kivungagura ingano » , kandi ngo « Umukozi akwiye igihembo cye . » .
54005019	Ntuzakire ikirego gishinja umukuru w’ikoraniro nta gihamya cy’abagabo babiri cyangwa batatu
54005020	Abakoze icyaha , urajye ubihanangiriza ubigiriye mu ruhame rwa bose , kugira ngo n’abandi bagire ubwoba .
54005021	Mbigusabiye imbere y’Imana , n’imbere ya Kristu n’abamalayika b’intore , urakurikize aya mategeko nta ho ubogamiye , ntuzagire icyo ukora ugambiriye kugira uwo ubera .
54005022	Ntuzagire ubwira bwo kuramburira ibiganza ku muntu ubonetse wese , hato utagira uruhare ku cyaha cy’undi . Nawe kandi ubwawe , urakomeze kuba umuziranenge .
54005023	Uzareke kunywa amazi yonyine , ahubwo uzajye unywa na ka divayi gakeya kubera igifu cyawe n’intege nke uhorana .
54005024	Hariho abantu ibyaha bihama na mbere y’uko babacira urubanza ; ariko hariho n’abo bigaragaraho nyuma .
54005025	Ibikorwa byiza na byo ni uko , birigaragaza ; ndetse n’ibitari byiza ntibishobora kuguma mu bwihisho .
54006001	Abari ku ngoyi y’ubucakara bose bagomba kumva ko ba shebuja bakwiye icyubahiro cyose , kugira ngo Izina ry’Imana n’inyigisho y’ukuri bitazatukwa .
54006002	Abafite ba shebuja b’abakristu , baririnde kubasuzugura bitwaje ko ari abavandimwe . Ahubwo bazabakorere neza kurushaho , kuko nyine iyo mirimo iba igenewe abayoboke n’abavandimwe batoneshejwe n’Imana . Ngibyo ibyo ugomba kwigisha no gushishikariza abandi .
54006003	Nihagira umuntu wigisha ukundi , ntiyite ku magambo aboneye y’Umwami wacu Yezu Kristu no ku nyigisho itoza gusabanira Imana ,
54006004	azaba ari umuntu wahumishijwe n’ubwirasi ; aba ari injiji irwaye gukurura impaka no guterana amagambo . Aho ni ho hava ishyari , amakimbirane , gutukana , gukekana nabi ,
54006005	n’impaka z’urudaca ziterwa n’abantu bararutse umutima , batakimenya ukuri , kandi bakibwira ko ubusabaniramana ari uburyo bwo kwishakira inyungu .
54006006	Yego nanone gusabanira Imana birimo inyungu nyinshi cyane , ariko ku muntu wishimiye ibyo afite .
54006007	Koko rero , nta kintu twazanye kuri iyi si , kandi ni na ko nta cyo dushobora kuzayimukanaho .
54006008	Igihe rero dufite ibyo kurya n’icyo kwambara , tujye dushimishwa n’ibyo .
54006009	Naho abararikiye kurunda ubukire , bagwa mu mutego w’ibishuko no mu byifuzo byinshi by’ubucucu n’ubugiranabi , bya bindi biroha abantu mu butindi no mu cyorezo .
54006010	Ni koko , umuzi w’ibibi byose ni irari ry’imari . Kubera ko bamwe bayohotseho , byatumye bitandukanya n’ukwemera , maze umutima wabo ushengurwa n’imibabaro itabarika .
54006011	Naho wowe , muntu w’Imana , ibyo bintu ubihe akato ; ahubwo ujye uharanira ubutungane , ubusabaniramana , ukwemera , urukundo , ubwiyumanganye n’ubugwaneza .
54006012	Rwana intambara nyayo y’ukwemera , uronke ubugingo bw’iteka wahamagariwe , nk’uko wabyiyemeje igihe wahamyaga ukwemera kwawe ushize amanga , mu ruhame rwa benshi .
54006013	Mbigutegekeye imbere y’Imana ibeshaho byose , n’imbere ya Kristu Yezu wabaye umuhamya uhebuje w’Imana imbere ya Ponsiyo Pilato :
54006014	wite ku mategeko , ukomeze kuba umuziranenge n’indakemwa kugeza ku munsi w’Ukwigaragaza kw’Umwami wacu Yezu Kristu .
54006015	Koko rero igihe cyagenywe nikigera , azagaragazwa n’Imana Nyir’ihirwe na Mugengabyose umwe rukumbi , Umwami w’abami , n’Umutegetsi w’abategetsi ,
54006016	Yo yonyine yihariye ukudapfa , igahora ituye mu rumuri rudahangarwa , ntihagire umuntu n’umwe waba yarayibonye cyangwa ngo ashobore kuzayibona bibaho . Niharirwe icyubahiro n’ububasha ubuziraherezo ! Amen .
54006017	Abakire bo kuri iyi si , ubasabe ukomeje kutirata no kutiringira ubukungu buyoyoka , ahubwo bizere Imana , yo itugabira byose uko dushaka ngo tubitunge .
54006018	Nibajye bagenza neza , babe abakire ku bikorwa byiza , batange batitangiriye itama , bamenye gusangira n’abandi .
54006019	Bityo , bazaba bizigamiye ubwabo ubukungu nyabwo mu gihe kizaza , bazakesha kuronka ubugingo nyakuri .
54006020	Timote rero , wite ku byo waragijwe , wirinde abavuga amagambo y’amahomvu n’ubwigomeke ku Mana , bakabyutsa impaka zishingiye ku ngirwabuhanga .
54006021	Kubera ko ari bwo bashyize imbere , byatumye bamwe bitandukanya n’inzira y’ukwemera . Ineza y’Imana ihorane namwe !
55002001	Wowe rero , mwana wanjye , wikomezemo ingabire ukesha Kristu Yezu .
55002002	Kandi ibyo wanyumvanye mu ruhame rwa benshi , nawe ubihererekanye mu bantu b’indahemuka , kandi bazashobora na bo kubyigisha abandi .
55002003	Emera ufatanye nanjye imibabaro , nk’uko bikwiriye umusirikare mwiza wa Kristu Yezu .
55002004	Nta n’umwe mu bajya ku rugamba ukomeza kwizirika ku mirimo yari asanganywe , ngo abe agishimishije uwamuhuruje .
55002005	Kandi n’urushanwa ku kibuga cy’imikino wese , ntahabwa ikamba atabanje kurushanwa akurikije amategeko .
55002006	Umuhinzi wagotse ni we ukwiriye kubanza kuganura ku mbuto z’ibyo yahinze .
55002007	Ngira ngo urumva icyo nshaka kuvuga ; n’ubundi kandi , Nyagasani ubwe azaguha kubyumva byose .
55002008	Ujye wibuka Yezu Kristu wazutse mu bapfuye , kandi uvuka mu bwoko bwa Dawudi , nk’uko Inkuru Nziza namamaza ibihamya .
55002009	Ni na yo mporwa , ngatotezwa , nkabohwa , boshye umugome . Nyamara ariko ijambo ry’Imana ntiribohwa !
55002010	Ni cyo gituma nihanganira byose mbigirira abo Imana yatoye , kugira ngo na bo babone umukiro uba muri Kristu Yezu , babone n’ikuzo rizahoraho iteka .
55002011	Dore ijambo rikwiye kwizerwa : Nidupfana na We , tuzabaho hamwe na We ;
55002012	nituba intwari hamwe na We , tuzima ingoma hamwe na We ; nitumwihakana , na We azatwihakana ;
55002013	nituramuka tubaye abahemu , We azaguma kuba indahemuka , kuko adashobora kwivuguruza .
55002014	Jya wibutsa abandi ibyo ngibyo , kandi urahirire imbere y’Imana ko ari ngombwa kwirinda kujya mu mpaka z’amahomvu , zidafite icyo zimaze , uretse gusa kuyobya abazumva .
55002015	Ihatire guhagarara imbere y’Imana nk’umuntu w’inararibonye , nk’umukozi mwiza udakwiye kugira ipfunwe , nk’umugabuzi udahemuka w’ijambo ry’ukuri .
55002016	Naho amagambo y’amahomvu n’ubwigomeke ku Mana ujye uyagendera kure , kuko bene kuyavuga bazakomeza kurorongotana mu nzira y’ubugomeramana ,
55002017	maze ijambo ryabo rigende rimunga byose nk’igisebe cy’umufunzo . Muri bo navuga nka Himene na Fileto ,
55002018	baciye ukubiri n’ukuri , bakiha kuvuga ko izuka ryarangije kubaho , bityo bagahubanganya ukwemera kwa benshi .
55002019	Nyamara ishingiro rihamye Imana yashyizeho riracyakomeye kandi rizahoraho , rikarangwa n’aya magambo aryanditsweho ngo « Imana izi abayo » , kandi ngo « Abambaza izina ry’Uhoraho bose nibitarure ikibi . »
55002020	N’ubundi , mu nzu ngari ntihabamo gusa inkongoro zakozwe muri zahabu na feza , ahubwo habamo n’izakozwe mu biti no mu ibumba ; zimwe zikagenerwa iby’icyubahiro , naho izindi bakazikoresha imirimo isuzuguritse .
55002021	Umuntu wese rero niyirinda gukora ibibi navuze , azaba nk’inkongoro yubahiritse , yatagatifujwe kandi y’ingirakamaro kuri Nyirayo , mbese ibereye imirimo myiza yose .
55002022	Irinde rero imigenzo mibi y’abasore , ahubwo uharanire ubutungane , ukwemera , urukundo , n’amahoro , wunge ubumwe n’abiyambaza Nyagasani barangwa n’umutima ukeye .
55002023	Naho ibibazo n’ubushakashatsi bitagira shinge na rugero , ubyitarure : uzi ko bibyara impaka z’ubusa .
55002024	Umugaragu wa Nyagasani rero ntakwiriye kuba umunyamahane , ahubwo akwiye kuba umugwaneza kuri bose , akamenya kwigisha no kwiyumanganya ibyago .
55002025	Iyo hagize abamugisha impaka , abahugurana imico myiza , kuko aba yizeye ko wenda Imana izabaha kwisubiraho , bakamenya ukuri ,
55002026	bakongera gushyira mu gaciro bamaze kwigobotora mu mitego ya Sekibi wari warabagize imfungwa ze , akabakoresha icyo ashaka .
55003001	Umenye neza kandi ko mu minsi y’imperuka hazaza ibihe by’amakuba .
55003002	Koko hazagwira abantu bikunda ubwabo , n’abafite inyota nyinshi y’ibintu , n’abirasi , n’abikuza , n’abanyarubwa , n’ibyigomeke ku babyeyi , n’indashima , n’inkorashyano ,
55003003	n’abagome , n’abazirampuhwe , n’abanyamazimwe , n’abatihanganira abandi , n’indakoreka , n’abanzi b’ibyiza ,
55003004	n’abagambanyi , n’ibishihanyi , n’abahumwe amaso n’ubwirasi , n’abakunda ibyishimo by’umubiri aho gukunda Imana ,
55003005	n’abiha isura y’ubusabaniramana , ariko mu by’ukuri bahakana ishingiro ryabwo . N’abo ngabo rero urabirinde .
55003006	Ndetse n’ubu , bene abo babarimo ; navuga nk’abacengera mu ngo , bagashuka abagore b’abapfayongo baheranywe n’ibyaha , bagatwarwa n’ingeso mbi zose ,
55003007	maze n’ubwo bahora baharanira kwigishwa , ugasanga badashobora na busa kumenya ukuri .
55003008	Nk’uko kera Yanesi na Yambure barwanije Musa , ni na ko abo ngabo barwanya ukuri , kuko ari abantu bafite umutima ucuramye , ntibagire ukwemera guhamye .
55003009	Ariko ntibazashobora kubikomeza , kuko amaherezo ubusazi bwabo buzatahurwa na bose , nk’uko ubwa bariya bombi bwagaragaye .
55003010	Naho wowe , wakomeje kunkurikira muri byose : mu nyigisho zanjye , mu migenzereze yanjye , mu migambi yanjye , mu kwemera kwanjye , mu kwihangana kwanjye , mu rukundo n’ubudacogora byanjye ,
55003011	mu bitotezo n’ibyago naboneye Antiyokiya , n’Ikoniyo n’i Lisitiri . Mbega ibitotezo nabonye ! Ariko byose Nyagasani yabinkuyemo .
55003012	Ni koko , abashaka bose kubaho muri Kristu barangwa n’ubuyoboke , ntibazabura gutotezwa .
55003013	Naho abagiranabi n’abahendanyi , bo ntibazabura kugenda barushaho gukora nabi ubudahwema bataretse guhenda abandi no guhendwa ubwabo .
55003014	Ariko wowe , gumya kwibanda ku byo wigishijwe kandi wakiriye udashidikanya . Uzi neza uwo ubikomoraho ;
55003015	kandi kuva mu buto bwawe wamenye Ibyanditswe Bitagatifu ; ni byo bishobora kukubera isoko y’ubuhanga bukuganisha ku mukiro ubikesheje kwemera Kristu Yezu .
55003016	Icyitwa Igitabo gitagatifu cyose cyahumekewemo n’Imana kandi gifite akamaro mu byerekeye kwigisha , no kuvuguruza ubuyobe , gukosora no gutoza umuntu iby’ubutungane ;
55003017	bityo umuntu w’Imana wese akabasha kuba igihame kandi akabona intwaro zimufasha gukora icyiza cyose .
55004001	Nkurahirije imbere y’Imana n’imbere ya Kristu Yezu uzacira imanza abazima n’abapfuye , ku mpamvu y’ukwigaragaza kwe n’Ubwami bwe :
55004002	amamaza ijambo , uryigishe igihe n’imburagihe , wumvishe ingingo , utote , ushishikaze , mu bwihangane butarambirwa , uharanira kujijura .
55004003	Kuko hazaza igihe abantu batazihanganira inyigisho ziboneye , ahubwo bakurikije irari ryabo , n’ubukirigitwa bw’amatwi yabo , bakazikoranyirizaho umukumbi w’abigisha ,
55004004	maze ukuri bakakwima amatwi yabo , ngo bahugukire ibitagira shinge .
55004005	Wowe rero urabe maso muri byose , wiyumanganye ibitotezo , ushishikarire kogeza Inkuru Nziza , urangize neza ubutumwa bwawe .
55004006	Naho jyewe , dore maze kumera nk’igitambo giseswa , n’amagingo y’ukwigendera kwanjye aregereje .
55004007	Urugamba rwiza narurwanye inkundura , intera nagombaga kwiruka narayirangije , ukwemera nagukomeyeho .
55004008	None dore ikamba rigenewe intungane rirantegereje , iryo Nyagasani umucamanza utabera azangororera kuri wa Munsi we , ariko atari jyewe jyenyine , ahubwo n’abandi bose bazaba barakunze Ukwigaragaza kwe .
55004009	Banguka uze kundeba bidatinze ,
55004010	kuko Demasi yantaye , abitewe no gukunda iyi isi : yigiriye i Tesaloniki ; Kirisensi na we yagiye mu Bugalati , Tito ajya muri Dalimatiya ,
55004011	Luka ni we wenyine tukiri kumwe . Shaka Mariko , muzazane , kuko amfitiye akamaro cyane mu byo kumfasha ;
55004012	Tushiko , namwohereje Efezi .
55004013	Nuza , uzanzanire umwitero wanjye nasize i Torowadi kwa Karupo ; uzanzanire n’ibitabo byanjye , cyane cyane iby’impu .
55004014	Alegisanderi w’umucuzi yangiriye nabi cyane ; Nyagasani azamwitura ibihwanye n’ibikorwa bye .
55004015	Nawe umwirinde , kuko arwanya bikomeye ibyo twigisha .
55004016	Ubwo najyaga mu rukiko bwa mbere kugira ngo niregure , nta n’umwe wanshyigikiye ; bose barantereranye . Ntibazabihorwe !
55004017	Naho Nyagasani we yambaye hafi , maze antera imbaraga kugira ngo mbashe kuhamamariza ubutumwa nshize amanga , kandi ngo abanyamahanga bose babwumve . Nuko nkizwa urwasaya rw’intare .
55004018	Nyagasani azansimbukisha ikintu cyose kigamije kungirira nabi , maze ankize anjyana mu Ngoma ye y’ijuru . Naharirwe ikuzo uko ibihe bigenda bisimburana iteka ! Amen .
55004019	Utashye Purisika na Akwila , n’urugo rwa Onesifori .
55004020	Erasito yasigaye i Korinti ; naho Tirofimo namusize i Mileto arwaye .
55004021	Wihutire kuza mbere y’itumba . Ewubuli aragutashya , na Pudensi , na Lini , na Kalawudiya , n’abavandimwe bose .
55004022	Nyagasani nabane nawe . Ineza ye nihorane namwe !
56001001	Jyewe Pawulo , umugaragu w’Imana n’intumwa ya Yezu Kristu igenewe kugeza intore z’Imana ku kwemera no ku bumenyi bw’ukuri guhuje n’ubusabaniramana ,
56001002	mu bwizere bwo kuzabona ubugingo buhoraho , ubwo Imana itabasha kubeshya yasezeranye mbere y’ibihe bya kera na kare ,
56001003	maze amagingo yagennye yagera ikamenyekanya ijambo ryayo ibigirishije iyamamazabutumwa nashinzwe ku bushake bw’Imana Umukiza wacu :
56001004	kuri Tito , umwana wanjye nyakuri nabyaye mu byerekeye ukwemera duhuriyeho , nkwifurije ineza n’amahoro biva ku Mana Data no kuri Kristu Yezu Umukiza wacu .
56001005	Nagusize i Kireta ari ukugira ngo utunganye ibyo nasize bituzuye , kandi ngo ushyireho abakuru b’ikoraniro mu migi yose ukurikije amabwiriza naguhaye .
56001006	Buri wese uhawe ubwo bukuru agomba kuba ari indakemwa , yarashyingiwe rimwe risa , afite abana bemera batavugwaho ubwomanzi cyangwa kuba intumvira .
56001007	Koko rero , umwepiskopi , kubera ko ari umugabuzi w’ibintu by’Imana , agomba kuba indakemwa , ntabe umwirasi n’umunyamwaga , ntabe umunywi n’indwanyi , ntabe n’umuntu ukurikiranye inyungu itanyuze mu mucyo ,
56001008	ahubwo akamenya kwakira abamugana , agakunda ibiboneye , akitonda , akaba intabera n’umuyoboke ku Mana , akamenya kwitsinda ,
56001009	kandi akihatira gutanga inyigisho zitagoragora , zihuje n’idini , kugira ngo abone uko ashishikariza abandi inyigisho ziboneye , n’uko kandi amwaza abamugisha impaka .
56001010	Koko rero hariho benshi b’ibyigomeke , n’abavuga ibitagira shinge , n’abashukanyi , cyane cyane mu bagenywe .
56001011	Abo ngabo ni ngombwa kubaziba akanwa , kuko bahubanganya ingo nyinshi , igihe baba bigisha ibidakwiye kugira ngo bibonere inyungu mbi .
56001012	Umwe muri bo , umuhanuzi wabo bwite , yaravuze ati « Abanyakireta ! Ni abanyabinyoma iteka , ni inyamaswa mbi , ni abanyenda mbi b’abanebwe . »
56001013	Icyo cyemezo gihuje n’ukuri . Kubera ibyo rero , ujye ubacyaha cyane , kugira ngo bagumane ukwemera nyako ,
56001014	boye kwita ku migani y’amahomvu y’Abayahudi , no ku mategeko y’abantu bihunza ukuri .
56001015	Ikintu cyose kiba cyiza ku bere . Naho ku bandavuye kandi badafite ukwemera , nta na kimwe kiba cyiza ; ahubwo ubwenge n’umutimanama byabo byarandavuye .
56001016	Biratana ko bazi Imana , nyamara bakayihakana mu migirire yabo . Bateye isesemi , bakaba ibyigomeke ; no ku cyitwa igikorwa cyiza cyose , nta cyo bamaze .
56002001	Wowe rero , jya uvuga ibikwiranye n’inyigisho ziboneye .
56002002	Abasaza nibajye birinda isindwe , biyubahe , bashyire mu gaciro , bakomere mu kwemera , mu rukundo , n’ubudacogora .
56002003	N’abakecuru ni uko , na bo bagomba kwifata nk’uko bikwiriye abatagatifujwe : nibirinde amazimwe no gutwarwa n’akayoga , ahubwo bajye batoza abandi ingeso nziza ;
56002004	bityo bigishe abagore bakiri bato gukunda abagabo babo n’abana babo ,
56002005	banabatoze kwitonda , kwirinda ingeso mbi , kwita ku by’ingo zabo , kugwa neza , no kumvira abagabo babo , kugira ngo ijambo ry’Imana bataritukisha .
56002006	Jya ushishikaza n’abasore ngo bashyire mu gaciro .
56002007	Nawe ubwawe kandi jya ubabera urugero rwiza mu byo ukora byose : haba mu nyigisho ziboneye , haba se mu kwiyubaha ,
56002008	cyangwa mu magambo aboneye kandi adahinyuka ; bityo umubisha azabure ikibi yatuvugaho , maze amware .
56002009	Wigishe n’abacakara kumvira ba shebuja no kubashimisha muri byose , batabagisha impaka ,
56002010	birinde kwiba , ahubwo bahore barangwa n’ubudahemuka budakemangwa ; bityo bazubahisha muri byose inyigisho z’Imana Umukiza wacu .
56002011	Koko rero ineza y’Imana , soko y’umukiro ku bantu bose , yarigaragaje ,
56002012	itwigisha kureka kugomera Imana no gutwarwa n’irari ry’iby’iyi si , kugira ngo guhera ubu ngubu tubeho turangwa n’ubwitonzi , ubutungane , n’ubusabaniramana ,
56002013	mu gihe tugitegereje ya mizero mahire hamwe n’Ukwigaragaza kwa Yezu Kristu yisesuyeho ikuzo , We Mana yacu y’igihangange , akaba n’Umukiza wacu ,
56002014	witanze kubera twebwe , kugira ngo aturokore ubugome bwose kandi yuhagire umuryango ugenewe kuba ubukonde bwe no kugira ishyaka ryo gukora icyiza cyose .
56002015	Ujye uvuga ibyo ngibyo , ubibashishikarize , ndetse ubacyahe ubigiranye igitsure cy’umutware . Ntihakagire ugusuzugura .
56003001	Jya wibutsa bose ko bagomba kuyoboka abatware n’abategetsi , bakabumvira , bagahora bakereye gukora umurimo mwiza wose ,
56003002	ntibagire uwo batuka , bakirinda kurwana , bakaba abantu bagira neza , bakagaragariza abandi bose ubugwaneza budakemwa .
56003003	Koko rero natwe kera twari ibicucu , n’intumvira , n’ibirara ; twari twaratwawe n’irari ry’ibibi bitagira ingano , tukibera mu bugizi bwa nabi n’ishyari , dufite n’icyangiro , kandi natwe ubwacu tuzirana .
56003004	Ariko igihe higaragaje ubuntu bw’Imana Umukiza wacu n’urukundo ifitiye abantu ,
56003005	yaradukijije , itabitewe n’ibyiza twaba twarakoze , ahubwo ibitewe n’impuhwe igira , idukirisha icyuhagiro dukesha kuvuka bwa kabiri no guhinduka abantu bashya muri Roho Mutagatifu .
56003006	Kandi uwo Roho , yamudusakajemo ku bwa Yezu Kristu Umukiza wacu ,
56003007	kugira ngo tube intungane , kandi twiringire kuzahabwa umurage w’ubugingo bw’iteka , tubikesha ubuntu bwayo .
56003008	Iryo jambo rikwiye kwizerwa , kandi ndashaka ko kuri izo ngingo wajya uvuga wihanukiriye , kugira ngo abemeye Imana barushanwe kugira umwete wo kugenza neza . Ibyo ni byo byiza bifitiye abantu akamaro .
56003009	Naho ibibazo bidafite ishingiro , n’ibyerekeye amasekuruza , intonganya n’impaka za ngo turwane zerekeye Amategeko , jya ubigendera kure , kuko ari nta cyo bimaze kandi bikaba iby’ubusa .
56003010	Nihagira umuntu uca ukubiri n’ukwemera , maze wamuburira ubwa mbere n’ubwa kabiri ntiyumve , uzatane na we ;
56003011	uzi yuko bene uwo muntu aba yarataye inzira , akaba n’umunyabyaha wicira ubwe urubanza rubi .
56003012	Ninkoherereza Aritemasi na Tushiko , uzihutire kunsanga i Nikopoli , kuko ari ho nageneye kuzamara itumba .
56003013	Ugire umwete wo gutegura urugendo rwa Zenasi , impuguke mu by’amategeko , n’urwa Apolo , kugira ngo batazagira icyo babura .
56003014	Kandi n’abacu bitoze kurushanwa kugira umwete wo kugenza neza , bakenure ababikwiriye , kugira ngo batabura icyo bamarira abandi .
56003015	Abo turi kumwe bose baragutashya . Nawe utashye abadukunda dusangiye ukwemera . Ineza y’Imana ihorane namwe mwese .
57001001	Jyewe Pawulo , infungwa kubera Kristu Yezu , n’umuvandimwe Timote , kuri Filemoni umufasha wacu dukunda , no kuri Afiya mushiki wacu ,
57001002	no kuri Arikipo twatabaranye ku rugamba , no kuri Kiliziya iteranira mu nzu yawe :
57001003	tubifurije ineza n’amahoro bituruka ku Mana Umubyeyi wacu no kuri Nyagasani Yezu Kristu .
57001004	Mpora nkwibuka mu masengesho , ngashimira Imana yanjye ,
57001005	kuko numva barata urukundo n’ukwemera ufitiye Nyagasani Yezu n’abatagatifujwe bose .
57001006	Ndagusabira kugira ngo uko kwemera kube gushingiye ku bikorwa , maze ugaragarize mu ruhame ibyiza byose twashobora kugirira Kristu .
57001007	Koko , muvandimwe , nagize ibyishimo bikomeye , kandi ndahozwa ku mpamvu y’urukundo rwawe , numvise ukuntu wahumurije imitima y’abatagatifujwe .
57001008	Kubera ibyo , n’ubwo mfite uburenganzira bwose muri Kristu bwo kugutegeka ibyo ugomba gukora ,
57001009	mpisemo kwiyambaza urukundo , jyewe Pawulo w’umusaza , nkubitiyeho no kuba ndi infungwa kubera Yezu Kristu ubu ngubu .
57001010	Ndagutakambira kubera umwana wanjye nabyariye mu buroko , Onezimi uwo nguwo ,
57001011	wakubereye imburamumaro , ariko noneho azatubera twembi ingirakamaro .
57001012	Ubu ndamukugaruriye , we nkoramutima yanjye .
57001013	Nashakaga kumugumana hafi yanjye , kugira ngo ajye amfasha mu kigwi cyawe , muri ubu buroko nafungiwemo mporwa Inkuru Nziza .
57001014	Ariko nta cyo nashatse gukora utabyemeye , kugira ngo icyo gikorwa cyiza kitakubera agahato , ahubwo gituruke ku bwende bwawe .
57001015	Kandi wenda wamubuze igihe gito none arakugarukiye , kugira ngo uzamuhorane iteka .
57001016	Uzasanga atakiri umucakara , ahubwo atambutse umucakara , usange ari umuvandimwe wawe ukunda : jyeweho ni ko amereye rwose , nawe ni ko azakumerera ndetse arusheho , ari mu maso y’abantu , ari no mu maso ya Nyagasani .
57001017	Niba rero wemera ko ndi incuti yawe , uramwakire nk’uko wanyakira .
57001018	Kandi niba hari icyawe yatwaye cyangwa akaba akurimo umwenda , uzabimbaze .
57001019	Jyewe Pawulo ndabyiyandikiye ubwanjye : nzabyishyura . . . siniriwe mvuga ko nawe undimo umwenda , kandi uwo mwenda ni wowe ubwawe .
57001020	Ngaho , muvandimwe , ungirire ubwo buntu muri Nyagasani , ushimishe umutima wanjye muri Kristu !
57001021	Nkwandikiye niringiye rwose ko uzanyumva ; ndetse nzi neza ko uzakora ibitambutse ibyo ngusabye .
57001022	Byongeye kandi , untegurire n’icumbi , kuko nizeye ko bazandekura nkabagarukira mbikesheje amasengesho yanyu .
57001023	Aragutashya Epafurasi dufunganywe kubera Kristu Yezu .
57001024	Na Mariko aragutashya , na Arisitariko , na Demasi , na Luka , abafasha banjye .
57001025	Nimuhorane ineza ya Nyagasani Yezu Kristu !
58001001	Imana imaze kubwira abasokuruza bacu kenshi no ku buryo bwinshi , ikoresheje abahanuzi ,
58001002	natwe muri iyi minsi turimo , ari na yo y’imperuka , yatubwirishije Umwana wayo , ari We yageneye kwegurirwa byose , akaba ari na We yabiremesheje byose iyo biva bikagera .
58001003	Mwana uwo , ni We buranga bw’ikuzo ry’Imana n’ishusho rya kamere yayo , ni na We kandi uhagaritse byose ku bubasha bw’ijambo rye . Amaze rero kuhagira abantu ibyaha byabo , yicaye iburyo bwa Nyirikuzo mu ijuru .
58001004	Asumba atyo abamalayika kuko n’izina yahawe ritambutse kure ayabo .
58001005	Koko rero , ni nde wo mu bamalayika Imana yigeze ibwira iti « Uri Umwana wanjye ; ni Jye wakwibyariye uyu munsi » ? Cyangwa se iti , « Nzamubera umubyeyi , na we ambere umwana » ?
58001006	Kandi igihe yohereje imfura yayo ku isi , yaravuze iti « Abamalayika bose b’Imana bazamupfukamire . »
58001007	Abamalayika bo , ibavugaho iti « Abamalayika bayo yabagize nk’imiyaga , maze abagaragu bayo ibagira nk’imirabyo . »
58001008	Naho Umwana wayo iramubwira iti « Mana , intebe yawe y’ubwami ihoraho iteka ; umuryango wawe , uwuyoborana ubutabera .
58001009	Ukunda ibiboneye ukazirana n’ubukozi bw’ibibi . Ni yo mpamvu Imana , Imana yawe , yishimiye kugusiga amavuta y’ubutore , ikurobanuye muri bagenzi bawe . »
58001010	Irongera iti « Nyagasani , ni wowe wahanze isi kuva mu ntangiriro , n’ijuru rikaba igikorwa cy’ibiganza byawe .
58001011	Ibyo byose bizayoyoka , ariko wowe uhoraho iteka . Isi n’ijuru bizashira ak’imyenda ishaje ,
58001012	uzabizingazinga nk’igishura , maze bizasimburwe nk’uko umwenda ukura undi . Naho wowe uhora uri wa wundi , n’imibereho yawe ntigira iherezo » .
58001013	Ni nde wo mu bamalayika bayo Imana yigeze ibwira iti « Icara iburyo bwanjye , kugeza ko abanzi bawe mbahinduramo akabaho ushyira mu nsi y’ibirenge byawe » ?
58001014	Abamalayika rero bagenewe iki ? Si ibiremwa se bigaragira Imana kandi yohereza gufasha abazahabwa umurage w’uburokorwe ?
58002001	Ni yo mpamvu tugomba guhugukira cyane ibyo twumvise , niba tudashaka kugenda tuyobagurika .
58002002	Tuzirikane ukuntu ijambo ryavuzwe kera n’abamalayika ryabaye impamo , n’ukuntu abarirenzeho bakarisuzugura bikururiye igihano kibakwiye .
58002003	Twebwe rero twazarokoka dute niba turangaranye umukiro wa bene ako kageni , wabanje kwamamazwa na Nyagasani ubwe , nyuma natwe abawumvise tukawuhamya ,
58002004	kandi Imana ubwayo iwukomeresha ibimenyetso , ibitangaza n’ibikorwa by’impangare by’amoko yose , n’ingabire Roho Mutagatifu atanga nk’uko abishaka .
58002005	Abamalayika si bo bahawe kugenga isi izaza tuvuga . Umwanditsi wa zaburi abihamya agira ati
58002006	« Umuntu ni iki kugira ngo wirirwe umwibuka ? Mwene Muntu ni iki kugira ngo wirirwe umwitaho ?
58002007	Wamucishije bugufi y’abamalayika ho gato ; umutamiriza ikamba ry’ikuzo n’icyubahiro ;
58002008	ibintu byose ubishyira mu nsi ye . » Ubwo byose yamuhaye kubigenga , nta kintu na kimwe rero kitamweguriwe . Icyakora kuri ubu ntibiragaragara ko byose byamuyobotse ,
58002009	nyamara dore icyo tubona : Yezu uwo , wagizwe muto ku bamalayika mu gihe kigufi , ubu kubera ko yababaye agapfa , tumubona atamirije ikamba ry’ikuzo n’icyubahiro . Bityo , ku bw’ineza y’Imana , urupfu yigabije rwagiriye buri muntu akamaro .
58002010	Mu by’ukuri , byari bikwiye ko Imana , Yo irema byose ikabibeshaho , igira ikirenga Umwana wayo — ari we uburokorwe bwose buturukaho — , imunyujije mu bubabare , ngo ibonereho kwigarurira abana batabarika basangira ikuzo ryayo .
58002011	Koko rero utagatifuza n’abatagatifujwe basangiye inkomoko , bigatuma adashidikanya kubita abavandimwe ,
58002012	avuga ati « Nzogeza izina ryawe mu bavandimwe banjye ; nzagusingirize rwagati mu ikoraniro . »
58002013	Akongera ati « Ni we nzashyiramo amizero yanjye . » Kandi ati « Dore ndi hano , jyewe n’abana Imana yampaye . »
58002014	None rero , ubwo abana bafitanye ubumwe bw’amaraso n’umubiri , Yezu na We yasangiye na bo ubwo bumwe kugira ngo mu rupfu rwe atsiratsize umugenga warwo , ari we Sekibi ,
58002015	maze abohore abatinyaga urupfu rubahoza mu bucakara igihe cy’ubuzima bwabo bwose .
58002016	Koko ntiyaje atabaye abamalayika , ahubwo yaje atabaye inkomoko y'Abrahamu .
58002017	Kubera iyo mpamvu yagombaga kwishushanya n’abavandimwe be muri byose , akaba Umuherezagitambo Mukuru w’umunyampuhwe , kandi wishyikira ku Mana ngo ahanagure ibyaha by’imbaga .
58002018	Ubwo We yababaye kandi akageragezwa , ashobora no gutabara abageragezwa .
58003001	Nuko rero , bavandimwe mwatagatifujwe mukaba musangiye ubutorwe bw’ijuru , nimuhugukire Uwo twohererejweho Umuherezagitambo Mukuru ari na We ukwemera kwacu gushingiyeho .
58003002	Yabereye indahemuka Uwamushinze inzu ye yose , nk’uko byabaye kuri Musa .
58003003	Mu by’ukuri ikuzo rye risumbye kure irya Musa , mu rugero rw’uko uwubatse inzu arusha icyubahiro iyo nzu yubatse .
58003004	Buri nzu yose igira umwubatsi , ariko umwubatsi wa byose ni Imana .
58003005	Musa yashinzwe inzu yayo yose , ari umugaragu wo guhamya ibyo Imana yari igiye kuvuga .
58003006	Naho Kristu We yashinzwe inzu yayo , ari Umwana bwite . Iyo nzu yayo ni twebwe , niba twikomejemo ubwiringire buhamye , kandi tugaterwa ishema n’ukwizera dufite .
58003007	Ni nk’uko Roho Mutagatifu abihamya , ati « Uyu munsi , nimwumva ijwi rye ,
58003008	ntimunangire imitima yanyu nk’igihe cy’amananiza , nk’uko byabaye ku munsi w’igeragezwa , mu butayu ;
58003009	aho abasekuruza banyu bangeragereje , bashaka kunyinja , n’ubwo bari barabonye ibikorwa byanjye , mu myaka mirongo ine .
58003010	Ni cyo cyatumye ndakarira iyo nyoko , maze ndavuga nti ’ Iteka ryose umutima wabo urararuka ; ntibamenye inzira zanjye ! ’
58003011	None narahije uburakari bwanjye ko batazinjira mu buruhukiro bwanjye ! »
58003012	Muramenye rero , bavandimwe , ntihakabe n’umwe muri mwe wigiramo umutima mubi , ngo yitandukanye n’Imana Nzima abitewe no kubura ukwemera .
58003013	Ahubwo buri munsi nimuterane inkunga , igihe cyose hakiri « Uyu munsi » Ibyanditswe bivuga , maze ntihagire n’umwe muri mwe unangira umutima , ayobejwe n’icyaha .
58003014	Twabaye koko umwe na Kristu , niba ariko dukomeje kudahinyuka ku mimerere yacu yo mu ntangiriro ,
58003015	nk’uko byanditswe ngo « Uyu munsi , nimwumva ijwi rye , ntimunangire imitima yanyu nk’igihe cy’amananiza . »
58003016	Ni bande se koko « bumvise » maze bagatera « amananiza » ? Si abimutse mu Misiri bose , bayobowe na Musa ?
58003017	Kandi ni bande yarakariye « imyaka mirongo ine » yose ? Si abaguye mu cyaha , imirambo yabo ikararikwa mu butayu ?
58003018	Ni bande kandi « yarahiriye ko batazinjira mu buruhukiro bwe » , atari izo ntumvira nyine ?
58003019	Kandi tuzi ko batabwinjiyemo , ku mpamvu y’ukutemera kwabo .
58004001	Bityo rero , ubwo isezerano ryo kwinjira mu buruhukiro bwayo rikiri ryose , turamenye ntihazagire uwibwira ko we arihejweho .
58004002	Kuko natwe twashyikirijwe iyo nkuru nziza kimwe na bo , ariko ijambo bumvise ryabapfiriye ubusa , kuko bataryakiranye ukwemera .
58004003	Naho twebwe abemeye tuzinjira koko muri ubwo buruhukiro , ari bwo Imana yabatangarijeho iti « Narahije uburakari bwanjye ko batazinjira mu buruhukiro bwanjye ! » Nta we ushidikanya ko Imana yujuje ibikorwa byayo byose kuva isi ikiremwa ,
58004004	nk’uko hari aho bavuga iby’umunsi wa karindwi , ngo « Nuko kuri uwo munsi wa karindwi Imana iruhuka umurimo yari imaze gukora . »
58004005	Hanyuma kandi nk’uko bimaze kuvugwa ngo « Ntibazinjira mu buruhukiro bwanjye . »
58004006	Ubwo rero hakiri abagenewe kubwinjiramo , kandi abumvise bwa mbere iyo Nkuru Nziza batabwinjiyemo ku mpamvu y’ukutemera kwabo ,
58004007	Imana yongeye gushyiraho undi munsi mushya , uwa none , ibisobanurisha Dawudi , hashize igihe kirekire , muri aya magambo , iti « Uyu munsi , nimwumva ijwi rye , ntimunangire imitima yanyu . »
58004008	Kandi koko , iyo Yozuwe aza kuba ari we wabagejeje mu buruhukiro , Imana ntiba yaravuze iby’umunsi wundi .
58004009	Hakaba rero hari ikindi kiruhuko cy’umunsi wa karindwi kizigamiwe umuryango w’Imana .
58004010	Kuko uwinjiye muri icyo kiruhuko , na we aruhuka imirimo ye , nk’uko Imana yaruhutse iyayo .
58004011	Nitwihutire rero kwinjira muri icyo kiruhuko , ngo hato urugero rw’ukutemera kwacu rutagira uwo rugusha .
58004012	Koko Ijambo ry’Imana ni irinyabuzima , ni irinyabushobozi , kandi riratyaye kurusha inkota y’amugi abiri . Riracengera kugeza aho umutima n’ubwenge bitandukanira , hagati y’ingingo n’imisokoro ; rigasobanura ibyifuzo n’ibitekerezo byihishe muri muntu .
58004013	Nta kiremwa na kimwe kiribera intaboneka , ahubwo byose biratamuruye kandi biritaragaje mu maso y’Uwo tuzagomba kumurikira ibyacu .
58004014	Ubwo dufite Umuherezagitambo mukuru uhebuje , watashye mu ijuru , Yezu , Umwana w’Imana , nitwikomezemo ukwemera .
58004015	Koko rero ntidufite Umuherezagitambo mukuru wananirwa kudutabara mu ntege nke zacu ; yageragejwe muri byose , ku buryo bumwe natwe , ariko ntiyatsindwa n’icyaha .
58004016	Nitwegerane rero ubwizere intebe ya Nyirineza , kugira ngo tugirirwe impuhwe , kandi duhabwe imbaraga zizadufasha igihe kigeze .
58005001	Umuherezabitambo mukuru wese atorwa mu bantu kandi agashyirirwaho gufasha abantu mu mubano wabo n’Imana ; ashinzwe guhereza amaturo n’ibitambo bihongerera ibyaha .
58005002	Ubwo na we ari umunyantege nke muri byinshi , ashobora kumva abatarasobanukirwa , bagihuzagurika ;
58005003	kandi nk’uko atambirira ibyaha by’imbaga , na we aboneraho guhongerera ibye bwite .
58005004	Nta wiha ubwe bwite icyo cyubahiro , ahubwo gihabwa uwo Imana ibihamagariye , kimwe na Aroni .
58005005	Mbese nk’uko Kristu atihaye ubwe iryo kuzo ryo kuba Umuherezagitambo mukuru , ahubwo akaba yararihawe n’Uwamubwiye ati « Uri umwana wanjye , ni jye wakwibyariye uyu munsi » ;
58005006	kimwe n’uko avuga ahandi ati « Uri umuherezagitambo iteka ryose , wo mu cyiciro cya Malekisedeki . »
58005007	Mu gihe cy’imibereho ye yo ku isi , ni We wasengaga atakamba mu miborogo n’amarira , abitura Uwashoboraga kumurokora urupfu , maze arumvirwa kuko yagororokeye Imana .
58005008	Nubwo yari Mwana bwose , ibyo yababaye byamwigishije kumvira ;
58005009	maze aho amariye kuba intagereranywa , abamwumvira bose abaviramo isoko y’ubucungurwe bw’iteka .
58005010	Imana yamugize Umuherezagitambo mukuru wo mu cyiciro cya Malekisedeki .
58005011	Turacyafite byinshi byo kubabwira kuri izo ngingo , ariko biraruhije kubibasobanurira kuko muri abantu batumva vuba .
58005012	Mwagombye kuba mwarabaye abahanga kuva kera , nyamara muracyakeneye ko babigisha ingingo z’ibanze z’amagambo y’Imana . Muracyakeneye gutungwa n’amata mu mwanya w’ibiryo bikomeye .
58005013	Unywa amata gusa aba akiri umwana , ntashobore kugira igitekerezo gihamye ku byaba bitunganye .
58005014	Abaciye akenge bo , batungwa n’ibiryo bikomeye , kuko bafite akamenyero ko gusobanura mu bitekerezo byabo icyiza n’ikibi .
58006001	Nuko rero , tube turetse inyigisho z’ibanze zerekeye Kristu , maze tujye mu byisumbuye bikwiriye abakuze . Ntitugaruka ku mahame y’ishingiro ariyo y’aya : gutandukana n’ibikorwa bikurura urupfu , kwemera Imana ,
58006002	inyigisho zerekeye za batisimu , kuramburirwaho ibiganza , izuka ry’abapfuye , n’urubanza rw’iteka .
58006003	Ndetse ni uko tugiye kubigenza , niba Imana ibitwemereye .
58006004	Abigeze gushyikirizwa urumuri , bagasogongera ku ngabire z’Imana , bagahabwa Roho Mutagatifu ,
58006005	bakaryoherwa n’Ijambo ryiza ry’Imana , bakibonera ububasha bw’igihe kizaza , bazamera bate niba bararenze kuri ibyo bakagwa ?
58006006	Ntibishoboka ko bivugurura bundi bushya bicuza , kandi ku bwabo bakomeza kubamba ku musaraba Umwana w’Imana bamusuzuguza ku mugaragaro .
58006007	Iyo ubutaka bunywa amazi abugwaho maze bukabyarira ababuhinga imbuto z’ingirakamaro , buba buhawe umugisha w’Imana .
58006008	Naho iyo bumezeho amahwa n’ibitovu , buba butaye agaciro , bukwiye kuvumwa , amaherezo bukagabizwa umuriro .
58006009	Mwebweho rero , nkoramutima , nubwo tumaze kuvuga dutyo , ntidushidikanya ko muri mu nzira nziza , ari yo y’uburokorwe .
58006010	Imana rwose ntirenganya , ntishobora kwibagirwa umwete wanyu n’urukundo mwagaragarije izina ryayo , mufasha abatagatifujwe nk’uko n’ubu mukibikomeje .
58006011	Cyakora , icyo twifuza ni uko buri wese yakomeza iryo shyaka rizamugeza ku ndunduro y’ibyo yizeye .
58006012	Bityo rero , umurego wanyu ntugacogore , ahubwo mukurikize urugero rw’abahawe umurage wabasezeranijwe , babikesheje ukwemera n’ukwiyumanganya .
58006013	Igihe Imana isezeranyije Abrahamu , kuko nta wundi wari uyisumbye ngo imurahirire , yarirahiriye ubwayo iti
58006014	« Rwose nzaguhundazaho imigisha , kandi nzaguha inkomoko nyamwinshi . »
58006015	Abrahamu akomeza kwihangana bigeza aho yuzurizwa amasezerano .
58006016	Ubusanzwe abantu barahirira imbere y’ubaruta , maze kugira ngo bakemure impaka bakishingikiriza iyo ndahiro .
58006017	Ni cyo cyatumye Imana ubwayo ikoresha indahiro ngo igaragarize abo yageneye isezerano ko umugambi wayo udakuka .
58006018	Iryo sezerano n’iyo ndahiro bidakuka kandi bitarangwamo ubuhendanyi bw’Imana , ni byo shingiro ridahungabana ry’amizero yacu , twe abemeye guhara byose ngo tugere ku mizero twasezeranijwe .
58006019	Ayo mizero ni nk’inkingi umutima wacu wegamiye , kandi akaba ari yo atugeza hirya y’umubambiko ,
58006020	ha handi Yezu yatubanjirije kwinjira , ari Umuherezagitambo mukuru kandi w’iteka ryose , wo mu cyiciro cya Malekisedeki .
58007001	Uwo Malekisedeki , Umwami w’i Salemu , umuherezabitambo w’Imana Isumba byose , ni we wasanganiye Abrahamu wari umaze gutsinda Abami , nuko amuvugiraho amagambo y’umugisha .
58007002	Ni we kandi Abrahamu yeguriye igice cya cumi cy’iminyago . Izina rye risobanura mbere na mbere « umwami w’ubutabera » , hanyuma kandi kuba umwami w’i Salemu bivuga « Umwami w’amahoro » .
58007003	Byongeye Malekisedeki , nta se uzwi , nta nyina , nta bisekuruza , nta we uzi igihe yavukiye n’igihe yapfiriye , maze agashushanya atyo Umwana w’Imana , akaba kandi n’Umuherezabitambo w’iteka ryose .
58007004	Nimwirebere ubukuru bw’uwo muntu , Abrahamu , umukurambere wacu , yeguriye igice cya cumi cy’iminyago myiza !
58007005	Abakomoka kuri Levi batorewe kuba abaherezabitambo , ni bo bonyine Amategeko ashinga kwakirira rubanda kimwe cya cumi cy’umusaruro wabo ugenewe Ingoro ; abo bawutanga kandi ni abavandimwe babo bakomoka kuri Abrahamu .
58007006	Ariko Malekisedeki we , utari uwo mu bisekuruza byabo , yegukanye igice cya cumi cy’umutungo wa Abrahamu , kandi aha umugisha uwaragijwe amasezerano y’Imana .
58007007	Nta we ushidikanya ko umuto ari we uhabwa umugisha n’umukuru .
58007008	Bisubiye kandi bene Levi basoresha ni abagenewe kuzapfa , naho Malekisedeki we bahamya ko ariho .
58007009	Twavuga ndetse ko Levi , wakiraga kimwe cya cumi , na we ubwe yagitangiye muri Abrahamu ,
58007010	kuko yari akiri mu nda ya sekuruza igihe asanganiwe na Malekisedeki .
58007011	Iyaba ubuherezabitambo bwa Levi bwari bwuzuye — kandi mu by’ukuri ari bwo shingiro ry’amategeko yahawe Israheli — ntibiba byarabaye ngombwa ko haduka undi muherezabitambo , wo mu cyiciro cya Malekisedeki , aho kuba uwo mu cyiciro cya Aroni .
58007012	Igihe rero ubuherezabitambo buhindutse , ni ngombwa ko n’amategeko ahinduka .
58007013	Uwo ibi bivugwaho — Nyagasani Umwami wacu — avuka mu bundi bwoko butigeze gushingwa imirimo y’urutambiro .
58007014	Nta we uyobewe ko Umwami wacu akomoka kuri Yuda , ubwoko Musa atigeze ahingutsa mu bagenewe ubuherezabitambo .
58007015	Bikarushaho kumvikana , iyo tuzirikana ko umuherezabitambo uje ari uwo mu cyiciro cya Malekisedeki ;
58007016	akaba atabugejejweho n’amategeko y’abantu , ahubwo n’ububasha bw’ubugingo buhoraho .
58007017	Dore koko ibyamwemejweho : « Uri umuherezabitambo iteka ryose , wo mu cyiciro cya Malekisedeki . »
58007018	Bityo amahame ya mbere akaba avuyeho , kuko yari adafashe kandi nta kamaro .
58007019	Amategeko koko nta cyo yigeze ageza ku ndunduro ; ni yo mpamvu twahawe amizero yisumbuye ari yo dukesha kwegera Imana .
58007020	Uretse ibyo kandi habaye n’indahiro y’Imana : ubwo abaherezabitambo ba mbere bashyirwagaho nta ndahiro ,
58007021	Uwacu we yashyirishijweho indahiro y’Uwamubwiye ati « Uhoraho yarabirahiriye , kandi ntazisubiraho : Uri Umuherezagitambo iteka ryose . »
58007022	Ni kuri ubwo buryo Yezu ahagarariye Isezerano ryisumbuye .
58007023	Byongeye kandi , abaherezabitambo ba mbere bakurikiranye ari benshi , kuko urupfu rwabatwaraga ;
58007024	ariko We , kuko ari uw’iteka ryose , ubuherezagitambo bwe ntibusimburanwaho .
58007025	Ni cyo gituma ashobora kurokora burundu abamunyuraho bagana Imana , kuko abereyeho kubingingira iteka ryose .
58007026	Uwo ni we koko muherezagitambo mukuru twari dukeneye , w’intungane , w’umuziranenge , w’umuzirabwandu , utabarirwa mu banyabyaha , wakiriwe ahasumbye ijuru .
58007027	Ntameze nk’abandi baherezabitambo bakuru bagomba gutamba buri munsi , bakabanza guhongerera ibyaha byabo bwite , bakabona guhongerera iby’imbaga ; ibyo We yabigize rimwe rizima yitangaho igitambo ubwe .
58007028	Abo Amategeko ashyiriraho kuba abaherezabitambo bakuru ni abanyantege nke , ariko Uwashyirishijweho indahiro yakuye Amategeko , ni Umwana w’Imana wuje ubutungane iteka ryose .
58008001	Ingingo y’ingenzi y’ibyo tuvuga ni uko dufite Umuherezagitambo mukuru wa bene ako kageni , wicaye mu ijuru iburyo bwa Nyirikuzo ,
58008002	akaba ashinzwe ingoro n’ihema nyaryo , ritubatswe n’abantu , ahubwo Imana yiyubakiye ubwayo .
58008003	Umuherezabitambo mukuru wese ashyirirwaho guhereza amaturo n’ibitambo , bikamubera ngombwa ko na we agira icyo atura .
58008004	Mu by’ukuri , iyaba Yezu yari ari ku isi , ntiyaba umuherezabitambo , kuko hatabuze abahereza amaturo bakurikije Amategeko .
58008005	Ibyo abo ngabo bakora ku isi ni ibishushanyo bica amarenga y’ibiriho mu ijuru , nk’uko Musa agiye kubaka Ihema yabwirijwe n’Imana ngo « Itegereze , uzakore byose ukurikije urugero rw’ibyo werekewe hejuru y’umusozi . »
58008006	Ariko ubu ngubu Umuherezagitambo wacu mukuru yeguriwe umurimo uruta cyane uwabo , kuko ari umuhuza w’Isezerano rishingiye ku byiza bihebuje , biruse ibyari byarasezeranywe mbere .
58008007	Iyaba Isezerano rya mbere ryarabaye indakemwa , ntiriba ryaragombye gusimburwa n’irya kabiri .
58008008	Kuko Imana yabatonganyije , igira iti « Ngaha iminsi igiye kuza , uwo ari Nyagasani ubivuga , maze nzagirane Isezerano rishya n’inzu ya Israheli , n’inzu ya Yuda ;
58008009	atari nk’isezerano nagiranye n’abasekuruza babo umunsi mbafata ikiganza ngo mbakure mu gihugu cya Misiri . Kubera ko batakomeje isezerano ryanjye , nanjye narabitaruye , uwo ari Nyagasani ubivuga .
58008010	None ngiri Isezerano nzagirana n’inzu ya Israheli nyuma y’iyo minsi , uwo ari Nyagasani ubivuga : ’ Nzashyira amategeko yanjye mu bwenge bwabo , maze nyandike mu mutima wabo ; nzababera Imana , na bo bazambere umuryango . ’
58008011	Maze hekuzagira uwongera kwigisha mugenzi we cyangwa ubwiriza umuvandimwe we , ati ’ Umenye Nyagasani ’ , kuko bose bazaba banzi , kuva ku muto kugeza ku mukuru .
58008012	Kuko nzabababarira ubuhemu bwabo bwose , maze ibicumuro byabo sinongere kubyibuka . »
58008013	Kuvuga rero « isezerano rishya » , ni uko irya mbere Imana iba irigize impitagihe ; ikibaye kandi icya kera n’igisazira kiba kigiye gushiraho
58009001	Isezerano rya mbere ryari rifite imihango irigenga , n’ingoro Imana isingirizwamo hano ku isi .
58009002	Bari barashinze ihema , rigizwe n’ibyumba bibiri . Icya mbere cyabagamo ikinyarumuri , n’imigati y’umumuriko , kikitwa ahatagatifu .
58009003	Hirya y’umubambiko wa kabiri hakaba icyumba cyitwa ahatagatifu rwose ,
58009004	cyabagamo urutambiro rwa zahabu rutwikirwaho imibavu , hakabamo kandi Ubushyinguro bw’Isezerano busizwe hose zahabu ; muri bwo harimo agaherezo ka zahabu kuzuyemo manu , harimo kandi inkoni ya Aroni yari yarashibutseho indabo , n’ibimanyu by’amabuye byanditsweho Isezerano .
58009005	Hejuru y’Ubushyinguro hakaba Abakerubimu b’ikuzo batwikiriye urwicurizo . Ariko si igihe cyo kuvuga umwirondoro w’ibyo byose .
58009006	Ibikoresho iyo bimaze gutunganywa mu myanya yabyo , abaherezabitambo binjira igihe cyose mu cyumba cya mbere , bakahakorera imihango yo gusenga .
58009007	Mu cyumba cya kabiri ho , umuherezabitambo mukuru ahinjira gusa rimwe mu mwaka , kandi yitwaje amaraso yo guhongerera ibyaha by’ubujiji bwe bwite , kimwe n’iby’imbaga .
58009008	Roho Mutagatifu agaragaza atyo ko inzira y’ahatagatifu rwose itarugururwa mu gihe ingoro ya mbere ikiriho .
58009009	Ni amarenga y’iki gihe turimo , atwumvisha ko amaturo n’ibitambo bihaturirwa bidashobora kugeza ku butungane umutima w’ukora iyo mihango .
58009010	Ubwo ishingiye ku biribwa , ku binyobwa no kwisukurisha amazi , ni imihango iringaniye n’intege nke z’abantu , yemewe kuzageza igihe Imana izavugururira byose .
58009011	Igihe Kristu ahingukiye , yaje ari Umuherezagitambo mukuru , w’ibyiza bizaza . Yambukiranyije ingoro isumbije iya mbere agaciro n’ubutungane , itubatswe n’ikiganza cy’abantu , ari byo kuvuga ko itari iyo muri ibi byaremwe .
58009012	Yinjiye rimwe rizima ahatagatifu rwose , atahinjiranye amaraso ya za ruhaya n’ay’ibimasa , ahubwo aye bwite , aturonkera atyo ubucungurwe bw’iteka .
58009013	Niba koko amaraso ya za ruhaya n’ay’ibimasa , kimwe n’umuyonga w’inyana yatwitswe , bishobora gusukura no gutagatifuza umubiri w’abo byuhagijwe ,
58009014	nk’amaraso ya Kristu wituye Imana ho igitambo kitagira inenge ku bwa Roho Uhoraho , yo azarushaho ate gusukura umutima wacu , awukiza ibikorwa bitera urupfu , ngo dushobore gusingiza Imana Nzima ?
58009015	Ni cyo gituma Kristu yabaye ishingiro ry’Isezerano rishya , kuko yapfiriye gukiza ibicumuro by’abari bakigengwa n’Isezerano rya mbere , kandi ngo abatowe bazahabwe umurage w’iteka wabasezeranijwe .
58009016	Koko rero iyo hari uburage , ni ngombwa ko urupfu rw’uraga rubanza kugaragara .
58009017	Uburage bugira agaciro iyo uraga yapfuye ; naho iyo akiriho , nta gaciro buba bufite .
58009018	Ni cyo cyatumye n’Isezerano rya mbere ritashoboye kubaho hatabanje kumenwa amaraso .
58009019	Koko rero , igihe Musa yari amaze gutangariza imbaga amabwiriza yose uko yanditswe mu Mategeko , yafashe amaraso y’ibimasa n’aya za ruhaya , hamwe n’amazi , abimisha ku gitabo no ku mbaga yose akoresheje ubwoya bw’intama butukura n’icyuhagiro ,
58009020	avuga ati « Aya ni amaraso y’Isezerano Imana yabageneye . »
58009021	Hanyuma kandi ayo maraso ayuhagiza Ihema n’ibikoresho byose by’imihango mitagatifu .
58009022	Bityo , nk’uko Amategeko abivuga , hafi ya byose bisukurishwa amaraso , maze ntihabe ibabarirwa ry’ibyaha , hatabanje kumenwa amaraso .
58009023	Niba ibishushanya iby’ijuru bisukurwa kuri ubwo buryo , ni ngombwa ko iby’ijuru nyirizina bisukurwa n’ibitambo byisumbuyeho .
58009024	Koko , Kristu ntiyinjiye mu ngoro yubatswe n’abantu yacaga amarenga y’Ingoro y’ukuri , ahubwo yatashye mu ijuru ubwaryo , kugira ngo aduhagararire ubu ngubu imbere y’Imana .
58009025	Kandi ntiyagombaga kwitamba ubwe incuro nyinshi , nk’uko umuherezabitambo mukuru yinjiranaga buri mwaka ahatagatifu rwose amaraso atari aye .
58009026	Iyo biba ibyo , Kristu aba yaragombye kubabara incuro nyinshi kuva isi ikiremwa . Mu by’ukuri , yahingutse rimwe rizima , ibihe byuzurijwe , kugira ngo icyaha agihanagurishe igitambo cye .
58009027	Nk’uko kandi umuntu wese yagenewe gupfa rimwe rizima , nyuma agacirwa urubanza ,
58009028	ni na ko Kristu yatuweho igitambo rimwe rizima kugira ngo avaneho ibyaha by’abantu batabarika , nyuma akazaza ubwa kabiri , bitagifite amahuriro n’icyaha , azaniye uburokorwe abamutegereje bose .
58010001	Amategeko ya kera ntiyarangaga bihagije amahame y’ukuri , ahubwo yari amarenga y’ibyiza bizaza . Ntiyashoboraga na gato kugeza ku butungane abaturaga ubudahwema ibyo bitambo bidahinduka , basubiragamo buri mwaka .
58010002	Iyo bitaba ibyo , baba bararetse kubitura , kuko iyo baza gusukurwa burundu , ntibari gukomeza kwigiramo inkeke y’icyaha .
58010003	Nyamara ahubwo ibyo bitambo byari bigamije buri mwaka kwibutsa imbaga ibyaha byayo .
58010004	Koko rero nta kuntu amaraso y’ibimasa n’aya za ruhaya ashobora kuvanaho ibyaha .
58010005	Ni cyo cyatumye igihe Kristu aje ku isi , yavuze ati « Ntiwanyuzwe n’ibitambo n’amaturo , ahubwo wampangiye umubiri .
58010006	Ntiwashimishijwe n’ibitambo bitwikwa bihongerera ibyaha ;
58010007	nuko ndavuga nti ’ Dore ndaje , kuko ari jye uvugwa mu muzingo w’igitabo , ngo nkore ugushaka kwawe , Dawe ’ . »
58010008	Umva ko abanje kuvuga ati « Ntiwanyuzwe cyangwa ngo ushimishwe n’amaturo n’ibitambo bitwikwa » , bihongerera ibyaha » , nyamara biturwa uko biteganywa n’Amategeko !
58010009	Hanyuma akongeraho ati « Dore ndaje ngo nkore ugushaka kwawe . » Ni uko yakuyeho uburyo bwa mbere bwo gutura , ashinga ubwa kabiri .
58010010	Ni ku bw’uko gushaka kandi twatagatifujwe n’ituro ry’umubiri wa Kristu ryabaye rimwe rizima .
58010011	Mu gihe umuherezabitambo wese ahora ahagaze ngo akore buri munsi imihango , atura kenshi ibitambo bihora ari bimwe kandi bidashobora kuvanaho ibyaha ,
58010012	Kristu We , aho amariye guhereza igitambo rukumbi gihongerera ibyaha , « yicaye iburyo bw’Imana ubuziraherezo » ,
58010013	akaba kuva ubwo ategereje ko « abanzi be bahindurwamo akabaho ko mu nsi y’ibirenge bye . »
58010014	Ku bw’iryo turo rimwe rukumbi yagejeje ku butungane abo yiyemeje gutagatifuza .
58010015	Ni na byo kandi Roho Mutagatifu ubwe atwemeza . Kuko amaze kuvuga ati
58010016	« Ngiri Isezerano nzagirana na bo nyuma y’iyo minsi » . Nyagasani yaratangaje ati « Nzashyira amategeko yanjye mu mutima wabo , maze nzayandike no mu bwenge bwabo .
58010017	Sinzongera kwibuka ibyaha byabo . »
58010018	Bityo rero ahari ibabarirwa , ntihaba hagikeneye ibitambo byo guhongerera ibyaha .
58010019	Kuri ubwo buryo , bavandimwe , dufite ubwizere buhagije bwo kuzataha mu ngoro ntagatifu , tubikesheje amaraso ya Kristu .
58010020	Yaduhangiye inzira nshya kandi nyabuzima , ihinguranya umubambiko , ari byo kuvuga umubiri we .
58010021	Tukaba ubu dufite umuherezagitambo uhebuje uyobora inzu y’Imana .
58010022	Nitumwegerane rero umutima ugororotse n’ukwemera guhamye , dufite umutima wakijijwe inkeke yose y’icyaha n’umubiri wuhagijwe amazi asukuye .
58010023	Nitwikomezemo amizero yacu tudacogora , kuko Uwatugiriye amasezerano ari indahemuka .
58010024	Bamwe bajye bita ku bandi , duterana umwete mu rukundo no mu bikorwa byiza .
58010025	Ntitukihunze amakoraniro yacu , nk’uko bamwe babigizemo akamenyero ; ahubwo niturusheho guterana inkunga , cyane cyane ndetse ubwo mubona ko umunsi wa Nyagasani wegereje .
58010026	Tumenye ko , niba dukomeje gucumura tubishaka , kandi twaramenyeshejwe ukuri kose , nta gitambo kindi gisigaye cyo guhongerera ibyaha byacu ;
58010027	ahasigaye ni ugutegereza urubanza rukaze n’inkongi y’umuriro uzatsemba ibyigomeke .
58010028	Uwagira atya akarenga ku mategeko ya Musa , nta shiti azicwa nta mbabazi , niba byemejwe n’abagabo babiri cyangwa batatu .
58010029	Bizagendekera bite rero uzaba asuzuguye Umwana w’Imana , akandavuza amaraso y’Isezerano ry’Imana yamutagatifuje , kandi agatuka Roho Nyir’ingabire ? Nimwiyumvishe ukuntu igihano azaba akwiye kizarushaho kuba gikaze .
58010030	Ntituyobewe , Uwavuze ati « Uguhora ni ukwanjye ; ni jye kandi utanga ibihembo » , akongera ati « Nyagasani azacira urubanza umuryango we . »
58010031	Ni akaga gakomeye kwibasirwa n’ikiganza cy’Imana Nzima .
58010032	Nimwibuke uko mwatangiye mukimara kubona urumuri , ukuntu mwarwanye intambara ikomeye kandi ibabaje :
58010033	rimwe mushungerwa mu bitutsi no mu bitotezo , ubundi mwifatanya n’abagirirwaga ayo marorerwa .
58010034	Kandi koko mwasangiye ububabare n’abafunzwe , mwakirana ibyishimo isahurwa ry’ibintu byanyu , kuko mwari muzi ko mufite ubukungu bwisumbuyeho kandi buzahoraho .
58010035	Amizero yanyu ntagacogore , azabahesha ingororano ikomeye .
58010036	Ubu icyo mukeneye ni ubutwari buzabafasha kuzuza ugushaka kw’Imana no kuronka ibyiza mwasezeranijwe .
58010037	Kuko « hasigaye akanya gato , ndetse gatoya cyane , maze Ugomba kuza akaza bidatinze .
58010038	Intungane yanjye izabeshwaho n’ukwemera ; nyamara niba inyuze ukwayo , ntizongera guhimbaza umutima wanjye . »
58010039	Twebweho ntituri abantu bo gutezuka ngo bitume tworama , ahubwo turi abantu bafite ukwemera kuzaduhesha uburokorwe .
58011001	Ukwemera ni ishingiro ry’ibyo twizeye , kukatubera n’icyemezo cy’ibitagaragara .
58011002	Ukwemera ni ko kwahesheje abakera gushimwa n’Imana .
58011003	Ukwemera kutwumvisha ko ibyaremwe byatunganijwe n’Ijambo ry’Imana , bityo rero ko ibigaragara bikomoka ku bitagaragara .
58011004	Ukwemera kwatumye Abeli ahereza Imana igitambo gitambutse icya Kayini . Kwamugaragajeho rero kuba intungane kuko Imana yashimye amaturo ye . Ku bw’uko kwemera , n’ubwo yapfuye bwose , aracyavuga na n’ubu .
58011005	Ukwemera kwatumye Henoki ajyanwa , maze ahonoka urupfu , akaba rero nta wongeye kumubona , kuko Imana yamwijyaniye ; koko mbere y’uko ajyanwa yari yaragaragaweho ko yanogeye Imana .
58011006	Nuko rero nta we ushobora kunyura Imana adafite ukwemera , kuko uwegera Imana wese agomba kwemera ko ibaho kandi igahemba abayishakashaka .
58011007	Aho Nowa amariye kumenyeshwa ibyari bitaraba , ukwemera kwatumye adashidikanya maze aremekanya ubwato bwo kurokoreramo umuryango we . Ubwo ahamya isi icyaha , maze asigara ari ingenerwamurage y’ubutungane buturuka ku kwemera .
58011008	Ukwemera kwatumye Abrahamu yumvira Imana , agenda agana igihugu yari agiye guhabwa ho umurage , kandi agenda atazi iyo ajya .
58011009	Ukwemera kwatumye atura nk’umushyitsi mu gihugu yasezeranijwe , acumbika mu ihema , hamwe na Izaki na Yakobo , ari bo basangiye amasezerano .
58011010	Abrahamu uwo yari ategereje umurwa wubatse ku kibanza gikomeye , watekerejwe kandi ukubakwa n’Imana ubwayo .
58011011	Ukwemera kwatumye na Sara , wari ugeze mu zabukuru , ahabwa ubushobozi bwo gusama inda , kuko yari yizeye ubudahemuka bw’Uwabagiriye amasezerano .
58011012	Ni na yo mpamvu umuntu umwe , ndetse wari wegereje urupfu yakomotsweho n’imbaga ingana n’inyenyeri zo mu kirere kandi itabarika nk’umusenyi wo ku nkombe y’inyanja .
58011013	Abo bose bapfanye ukwemera , na none bataragera ku byiza basezeranijwe , ariko basa n’ababirabukwa , babiramukiriza kure , bahamya ko ari abagenzi n’abashyitsi kuri iyi si .
58011014	Abavuga batyo baragaragaza rwose ko bari mu gushakashaka igihugu cy’iwabo nyakuri ;
58011015	kuko iyo baza kuba bakumbuye icyo baturutsemo , bari bagifite umwanya uhagije wo gusubirayo .
58011016	Mu by’ukuri bari barangamiye ikindi gihugu cyiza , ari cyo iwabo ho mu ijuru . Ni na yo mpamvu Imana itagira ipfunwe ryo kwitwa Imana yabo , kuko ari Yo yabateguriye umurwa .
58011017	Ukwemera kwatumye , mu gihe cy’igeragezwa , Abrahamu atura Izaki ho igitambo ; atura umwana we w’ikinege , kandi yari yarahawe amasezerano ,
58011018	abwirwa ati « Izaki ni we uzaguhesha urubyaro ruzakwitirirwa . »
58011019	Yiyemezaga ko Imana ishobora no kuzura uwapfuye , bituma asubizwa umwana we , biba n’amarenga y’ibizaza .
58011020	Ukwemera kwatumye Izaki aha Yakobo na Ezawu umugisha uzabafasha mu gihe kizaza .
58011021	Ukwemera kwatumye Yakobo , igihe yari agiye gupfa , aha umugisha buri muhungu wa Yozefu , nuko apfukama yishingikirije inkoni ye .
58011022	Ukwemera kwatumye Yozefu wendaga gupfa atangaza imitahukire y’abana ba Israheli , kandi agena n’uko bazagenzereza amagufa ye .
58011023	Ukwemera kwatumye Musa , amaze kuvuka , ahishwa n’ababyeyi be amezi atatu yose , kuko bari banyuzwe n’uburanga bwe , ntibatinya guca ku itegeko ry’umwami .
58011024	Ukwemera kwatumye Musa , aho amariye gukura , yigurutsa kwitwa umwana w’umukobwa wa Farawo ,
58011025	ahitamo kuburagizwa hamwe n’umuryango w’Imana aho kwishimishiriza mu byaha by’igihe gito .
58011026	Yiyumvisha ko kwifatanya n’ugusuzugurwa k’umuryango watowe bitambukije kure agaciro ubukire bwose bwo mu Misiri , kuko amaso ye yari arangamiye indi ngororano .
58011027	Ukwemera kwatumye yimuka mu Misiri ntiyakangwa n’uburakari bw’umwami , nuko ntiyahindagana amera nk’umuntu wizigiye Utaboneshwa amaso .
58011028	Ukwemera kwatumye ahimbaza Pasika , maze asiga amaraso ku nzu z’Abayisraheli , kugira ngo Umunyacyorezo atarimbura abana b’imfura .
58011029	Ukwemera kwabambukije Inyanja Itukura nko ku butaka bwumutse , mu gihe Abanyamisiri babiganye , bo bararohama .
58011030	Ukwemera kwatumye inkuta zizitiye Yeriko zihirika , bamaze kuzizenguruka iminsi irindwi yose .
58011031	Ukwemera kwatumye Rahabu w’ihabara atarimburwa hamwe n’ibyigomeke , kuko yakiranye amahoro intasi za Israheli .
58011032	Mbese mvuge nte kandi ? Nta gihe nabona cyo kuvuga bihagije ibya Gideyoni , Baraki , Samusoni , Yefute , Dawudi , Samweli , n’Abahanuzi .
58011033	Ukwemera kwabo kwatumye batsinda amahanga , bategekana ubutabera , buzurizwa amasezerano , bazibiranya urwasaya rw’intare ,
58011034	bazimya ubukana bw’umuriro , bahonoka ubugi bw’inkota , bashinga intege bakirutse indwara , bagira ubutwari igihe cy’intambara , bakumira ingabo z’abanyamahanga .
58011035	Hari n’abagore bazuriwe abana babo bari bapfuye . Hari n’abahisemo gutanyaguzwa , banga kubabarirwa , kugira ngo bazashyikire ubugingo bwisumbuye bw’abazutse .
58011036	Abandi bemeye agashinyaguro n’ibiboko , ndetse n’ingoyi n’uburoko .
58011037	Hari abatewe amabuye , basatuzwa urukero , batemaguzwa inkota ; hari abatorongeye , bagenda bambaye impu z’intama n’iz’ihene , ari abatindahare , bapfukiranwa kandi batotezwa ,
58011038	— abatari bagenewe kuba ab’isi — babuyeraga ku gasi no mu misozi , bahungira mu bigugu no mu masenga y’isi .
58011039	Abo bose , n’ubwo Imana yashimye ukwemera kwabo , ntibashoboye gushyikira iyuzuzwa ry’amasezerano ;
58011040	kuko Imana yari iduteganyirije ibyiza biruseho , ntiyashatse kubageza ku ndunduro yabyo , tutari kumwe .
58012001	Natwe rero , ubwo duhagarikiwe n’inteko ingana ityo y’ababaye intwari mu kwemera , nitwigobotore imizigo idushikamiye n’icyaha gihora kiducogoza , maze tuboneze inzira ubutagerura mu ntambara twahamagariwe ,
58012002	duhanze amaso Yezu , We ntangiriro n’iherezo ry’ukwemera kwacu , We wemeye guhara ibyishimo byari bimukwiye , akiyumanganya umusaraba adatinya ko byamuviramo ikimwaro , nuko kuva ubwo akicara iburyo bw’intebe y’Imana .
58012003	Koko nimutekereze uwababajwe cyane n’abanyabyaha bari bamwibasiye , agira ngo imitima yanyu itazacogozwa n’ukwiheba .
58012004	Ntimurarwana bigeze aho kuvushwa amaraso mu ntambara y’icyaha murimo ,
58012005	kandi mwiyibagije inama yabagiriwe kimwe n’abana ngo « Mwana wanjye , ntukange ko Nyagasani aguhana , cyangwa ngo ucogozwe n’uko agucyashye ;
58012006	kuko Nyagasani ahana abo akunda , agacyaha uwo yemereye kuba umwana we bwite . »
58012007	Ububabare bwanyu bugenewe kubagorora , kandi Imana ibafata nk’abana bayo . Ni uwuhe mwana rero udakosorwa na se ?
58012008	Niba muri abarindwabihano kandi abandi bose babihuriyeho , ubwo muri ibibyarirano , ntimuri abana b’ukuri .
58012009	Twarezwe n’ababyeyi bacu b’umubiri kandi bitugwa neza ; tuzarushaho dute rero kuyoboka Umubyeyi w’imitima yacu , ngo aduhaze ubugingo ?
58012010	Bo baducyahaga by’igihe gito , uko babyumvaga ; Imana Yo ibigirira ikidufitiye akamaro , igamije kutugeza ku butungane bwayo .
58012011	Nanone nta we uhita ashimishwa n’igihano , ahubwo kiramubabaza ; nyuma y’aho ariko , abo cyagoroye kibabyarira imbuto y’amahoro n’ubutungane .
58012012	« Nimukomeze rero ibiganza bidandabirana n’amavi ajegajega ;
58012013	kandi mutegurire ibirenge byanyu amayira agororotse » , kugira ngo ucumbagurika adahinyagara , ahubwo akurizeho gukira .
58012014	Nimuharanire kugirana amahoro n’abantu bose , no gutunga ubutungane kuko utabufite atazigera abona Imana .
58012015	Muramenye ntihazagire n’umwe usaguka ku ngabire y’Imana , ntihazamere kandi muri mwe ingemwe isharira yabatera imidugararo maze ikanduza imbaga yose .
58012016	Muramenye ntimukabemo inkozi y’ibibi n’imwe cyangwa umusebyamana , nka Ezawu waguranye imbehe icyubahiro cye cyo kuba imfura ya se .
58012017	Muzi kandi ko , hanyuma yashatse kuragwa umugisha , akabihakanirwa , akabura n’uburyo yabihindura , n’ubwo yatakambaga kandi asuka amarira !
58012018	Ntimwaje mugana ibintu bigaragara , nk’umuriro uhinda cyangwa igicu kibuditse , umwijima cyangwa inkubi y’umuyaga ,
58012019	umworomo w’impanda cyangwa ijwi risakabaka , ku buryo abaryumvise basabye ngo bekongera kuryumva .
58012020	« Ntibashoboye kwihanganira iri tegeko ryababwiraga ngo ’ Nihagira uwegera uyu musozi , ndetse n’ubwo ryaba ari itungo rizicishwe amabuye . »
58012021	Ibyo babonye byari biteye ubwoba kugeza aho Musa avuga ati « Nakutse umutima , none ndadagadwa ! »
58012022	Mwebweho mwaje mugana umusozi wa Siyoni n’umurwa w’Imana Nzima , ari wo Yeruzalemu yo mu ijuru , n’inteko itabarika y’abamalayika bakereye ibirori ;
58012023	mwasanze ikoraniro ry’abavukambere banditswe mu ijuru , mwegera n’Imana Umucamanza wa bose , n’intungane zageze ku ndunduro ,
58012024	mwegera kandi Yezu , We muhuza w’Isezerano rishya ku bw’amaraso yamishwe , aruta kure ay’Abeli .
58012025	Muririnde rero kwima amatwi Nyir’ukubabwira ! Abanze kumva uwabahanuriraga hano ku isi ntibashoboye kuzibukira igihano ; twebwe se tuzakitaza dute niba twirengagije Utubwirira mu ijuru ?
58012026	Ijwi rye ryahungabanyije isi kandi n’ubu aravuga ati « Hasigaye indi ncuro maze nekuzahungabanya isi yonyine , ahubwo ndetse n’ijuru . »
58012027	Ayo magambo ngo « hasigaye indi ncuro » aratwumvisha ko ibyo bihindagurika ari ibintu byaremwe bizavanwaho , kugira ngo ibidahindagurika bihoreho iteka .
58012028	Ubwo rero duhawe Ubwami budahindagurika , nidukomere kuri iyo ngabire , dukorere Imana ku buryo buyinogeye , mu cyubahiro n’igitinyiro ,
58012029	kuko Imana yacu ari umuriro ugurumana .
58013001	Nimwikomezemo urukundo rwa kivandimwe .
58013002	Ntimukibagirwe kwakira abashyitsi , kuko hariho ababikesheje kwakira abamalayika batabizi .
58013003	Muzirikane abari mu buroko nk’aho mwabaye imbohe hamwe na bo ; muzirikane kandi abababazwa kuko namwe mufite umubiri .
58013004	Ugushyingirwa nikubahwe na bose , n’uburiri bw’abashakanye buzire inenge , kuko Imana izacira urubanza abasambanyi n’inkozi z’ibibi .
58013005	Imibereho yanyu izire ubugugu , munyurwe n’ibyo mufite , kuko Nyagasani ubwe yavuze ati « Sinzaguhara , kandi sinzagutererana ! »
58013006	ku buryo dushobora kuvuga nta shiti tuti « Nyagasani arampagarikiye , ntakizantera ubwoba ; mbese ni nde wagira icyo antwara ? »
58013007	Nimuzirikane abayobozi banyu , ababamenyesheje Ijambo ry’Imana ; mwitegereze uko barangije ubutumwa bwabo , maze mukurikize ukwemera kwabo .
58013008	Yezu Kristu ntahinduka , ari ejo , ari none , no mu bihe byose .
58013009	Ntimugatwarwe n’inyigisho z’amoko menshi kandi zitandukira , kuko ikiruta ari uko umutima wakomezwa n’ingabire z’Imana , aho gukomezwa n’ibyo kurya bitagiriye n’akamaro ababiha agaciro .
58013010	Twebweho dufite urutambiro abakorera mu ihema badafitiye uruhusa rwo kurya ibiruvuyeho .
58013011	Koko kandi amaraso y’ibitungwa ajyanwa n’umuherezabitambo mukuru ahatagatifu rwose ngo ahongerere ibyaha , naho inyama zabyo zigatwikirwa inyuma y’ingando .
58013012	Ni na yo mpamvu Yezu yababarijwe inyuma y’umurwa , ngo amaraso ye bwite atagatifuze imbaga .
58013013	Nidusohoke natwe tumusanganirire inyuma y’ingando , twikoreye agashinyaguro ke .
58013014	Kuko nta murwa uzahoraho dufite hano ku isi , ahubwo turashakashaka umurwa w’igihe kizaza .
58013015	Ku bwe rero ntiduhweme guhereza Imana igitambo cy’ibisingizo , ni ukuvuga imvugo yamamaza izina ryayo .
58013016	Ntimukibagirwe kugira neza no gushyira hamwe ibyo mutunze , kuko Imana ishima bene ibyo bitambo .
58013017	Nimwumvire abayobozi banyu kandi mubashobokere , kuko ari bo bashinzwe roho zanyu kandi bakazazibazwa . Bityo bazashobora kubikorana ibyishimo , aho kubikora binuba , kuko ibyo nta kamaro byabagirira .
58013018	Nimudusabire ; mu by’ukuri umutimanama wacu uraboneye , kandi twiyemeje kugenza neza muri byose .
58013019	Ndabasabye , nimusabe mushishikaye , kugira ngo nzashobore kubagarukamo vuba .
58013020	Imana Nyir’amahoro , yakuye Umwami wacu Yezu mu bapfuye , Umushumba mukuru w’intama , ibigirishije amaraso y’Isezerano rizahoraho iteka ,
58013021	Yo ubwayo ibahe gukora icyiza cyose gihuje n’ugushaka kwayo , kandi iturangirizemo ikiboneye mu maso yayo ku bwa Yezu Kristu , Nyaguharirwa ikuzo uko ibihe bisimburana iteka . Amen !
58013022	Bavandimwe , ndabinginze ngo mwakire iri jambo ryo kubatera umwete , bikaba byatumye mbandikira ntarambuye .
58013023	Mumenye ko umuvandimwe wacu Timote yafunguwe . Nangeraho vuba , ni we tuzazana kubasura .
58013024	Nimutashye abayobozi banyu n’abatagatifujwe bose . Abo mu Butaliyani barabatashya .
58013025	Ineza y’Imana ihorane namwe mwese !
59001001	Jyewe Yakobo , umugaragu w’Imana n’uwa Nyagasani Yezu Kristu , ku batoranyijwe n’Imana bo mu miryango cumi n’ibiri , batuye mu mahanga , ndabaramutsa .
59001002	Bavandimwe , amagorwa y’amoko yose munyuramo , mujye muyakirana ibyishimo byinshi ,
59001003	mumenye kandi ko ibigerageza ukwemera kwanyu bibyara ubwiyumanganye .
59001004	Ariko rero ubwo bwiyumanganye bugomba kuba bugaragara , kugira ngo mube abantu bahamye kandi nyabo , mbese batagira amakemwa .
59001005	Niba muri mwe hari ubuze ubuhanga , abusabe Imana izabumuha , Yo iha bose ku buntu kandi itagombye kugondozwa .
59001006	Ariko rero , ajye asabana ukwemera atabanje kujijinganya ; kuko ujijinganya asa n’umuvumba mu nyanja ihubanganyijwe n’umuyaga .
59001007	Bene uwo muntu ntakibwire ko hari icyo Nyagasani yakwihera
59001008	umuntu w’imberabyombi , uhindagurika mu nzira ze zose .
59001009	Umuvandimwe w’umukene niyishimire ikuzwa rye ,
59001010	n’umukire yishimire ugucishwa bugufi kwe , kuko umukire azahita nk’ururabyo rw’icyatsi .
59001011	Izuba ryararashe n’ubushyuhe bwaryo bwinshi , ryumisha icyatsi , ururabyo rurahunguka , maze ubwiza bwarwo burayoyoka . N’umukire rero azarabirana atyo mu byo akora byose .
59001012	Hahirwa umuntu uba intwari mu bigeragezo , kuko namara kugeragezwa , azahabwa ikamba ry’ubugingo Imana yasezeranyije abayikunda .
59001013	Nihagira ugwa mu gishuko , ntakavuge ati « Ni Imana inshuka » , kuko Imana idashobora koshya gukora ikibi cyangwa ngo igire uwo ishuka .
59001014	Buri muntu ashukwa n’irari rye bwite rimukurura , maze rikamwoshya .
59001015	Iyo iryo rari rimaze gusama , ribyara icyaha , n’icyaha cyamara gukura kikabyara urupfu .
59001016	Ntimukibeshye rero , bavandimwe nkunda .
59001017	Icyitwa ingabire y’agaciro cyose , n’ituro rishyitse iryo ari ryo ryose , bikomoka mu ijuru ku Mubyeyi w’urumuri , we udahinduka kandi ntatume habaho umwijima uturutse ku mihindagurike y’ibihe .
59001018	Ni ku bwende bwe bwite yatwibyariye akoresheje ijambo rye ry’amanyakuri , kugira ngo tube imena mu biremwa bye .
59001019	Mubimenye rero , bavandimwe nkunda , ko muri impuguke . Nyamara , buri muntu arabangukirwe mu gutega amatwi , ariko ntagahubuke mu kuvuga ; atinde no kurakara ,
59001020	kuko uburakari bw’umuntu budakora igihuje n’ubutungane bw’Imana .
59001021	Nimwitandukanye rero n’icyitwa ubwandure cyose , n’icyitwa agasigisigi k’ubugira nabi kose , mwakirane urugwiro ijambo ryababibwemo kandi rishobora kubakiza .
59001022	Mube abantu bagaragaza mu bikorwa ijambo ry’Imana , kuko kwishimira kuryumva byonyine ari ukwibeshya .
59001023	Koko rero , niba umuntu ateze amatwi ijambo ariko ntarikurikize , amera nk’umuntu urebera mu ndorerwamo isura yavukanye :
59001024	iyo amaze kwireba , aragenda , agahita yibagirwa uko yasaga .
59001025	Naho uwibanda ku itegeko rihamye , ari ryo ry’ubwigenge , kandi akaryizirikaho , atari uryumva akaryibagirwa , ahubwo ari urikurikiza ; uwo nguwo azagira amahirwe mu bikorwa bye .
59001026	Niba hari uwibwira ko ari umuyoboke w’Imana , ariko ntashobore gutegeka ururimi rwe , aba yibeshya , n’iyobokamana rye riba ari ubusa .
59001027	Iyobokamana risukuye kandi ritagira amakemwa mu maso y’Imana Data ni iri ngiri : ni ugusura imfubyi n’abapfakazi mu magorwa yabo , kwirinda ubwandu bwose bwo kuri iyi si , kugira ngo ube umuziranenge .
59002001	Bavandimwe , ntimukitiranye kwikundira abantu bamwe n’ukwemera mufite muri Nyagasani Yezu Kristu wisesuyeho ikuzo .
59002002	Koko rero , niba mu ikoraniro ryanyu hinjiye umuntu ufite impeta za zahabu , wambaye neza cyane , hakinjira n’umukene wambaye imyenda y’ibishwangi ,
59002003	maze mukarangamira umuntu wambaye imyambaro myiza , mukamubwira muti « Wowe , icara muri uyu mwanya w’icyubahiro » , naho umukene mukamubwira muti « Wowe hagarara hariya » , cyangwa se « Wicare mu nsi y’akabaho nkandagizaho ibirenge byanjye » ,
59002004	ubwo se ntimuba mwivanguye ubwanyu ? Ntimuba se mubaye abacamanza b’ibitekerezo bifutamye ?
59002005	Nimwumve , bavandimwe nkunda ! Mbese nyine , Imana si Yo yahisemo abakene muri iyi si , kugira ngo babe abakungahazwe mu kwemera , n’abagenerwamurage b’Ingoma Imana yasezeranyije abayikunda ?
59002006	Nyamara mwebwe mwima umukene icyubahiro cye ! Mbese ye , abakire si bo babakandamiza ? Si bo se babajyana mu nkiko ?
59002007	Si bo se batuka izina rya Kristu mwitiriwe ?
59002008	Icyakora , niba mukurikiza itegeko rihatse yose nk’uko byanditswe ngo « Uzakunde mugenzi wawe nkawe ubwawe » , mukora neza .
59002009	Ariko niba mugira uruhande mubogamiraho , mukora icyaha , mugashinjwa n’itegeko murengaho .
59002010	Koko rero , umuntu ukurikiza Itegeko ryose , ariko agateshuka ku ngingo yaryo imwe gusa , aba akwiye guhanwa nk’uwayishe yose ,
59002011	kuko Uwavuze ati « Ntuzasambane » , yaranavuze ati « Ntuzice . » Niba rero utasambanye , ariko ukica , uba wishe amategeko .
59002012	Nimuvuge kandi mukore nk’abantu bahamagariwe gucirwa urubanza hakurikijwe itegeko ry’ubwigenge .
59002013	Koko rero , urubanza ntirugira impuhwe ku muntu utaragize impuhwe ; nyamara impuhwe zisesa urubanza .
59002014	Byaba byunguye iki se , bavandimwe banjye , umuntu avuze ko afite ukwemera , niba adafite ibikorwa ? Uko kwemera se gushobora kumukiza ?
59002015	Niba umuvandimwe wawe cyangwa mushiki wawe bambaye ubusa , cyangwa se badafite ibyo kurya bya buri munsi ,
59002016	maze muri mwe hakagira ubabwira ati « Nimugende amahoro , mwote kandi muryoherwe » , atabahaye ibibatunga , byaba bimaze iki ?
59002017	Bityo rero , n’ukwemera kutagira ibikorwa kuba kwarapfuye ubwako .
59002018	Ariko wenda hagira uvuga ati « Wowe ufite ibikorwa , naho jye nkagira ukwemera ! » Uwo nguwo namusubiza nti « Nyereka ukwemera kwawe kutagira ibikorwa , naho jye nkwereke ibikorwa bigaragaza ukwemera kwanjye .
59002019	Wemera ko habaho Imana imwe ? Ni byiza rwose ! N’ingabo za Sekibi zirabyemera , ariko zigahinda umushyitsi kubera ubwoba .
59002020	Muntu w’ikiburabwenge , waba ushaka se kumenya ko ukwemera kudafite ibikorwa kuba kwarapfuye ?
59002021	Ni ko ye , Abrahamu , umukurambere wacu , si ibikorwa byatumye aba intungane igihe atuye umuhungu we Izaki ku rutambiro ?
59002022	Urabona rero ko ukwemera kwajyanaga n’ibikorwa , n’ibikorwa bikuzuza ukwemera ;
59002023	maze hakarangira ijambo ry’Ibyanditswe rigira riti ’ Nuko Abrahamu yemera Imana , bityo aba intungane ’ kandi yitwa incuti y’Imana . »
59002024	Murabona rero ko ari ibikorwa umuntu akesha kuba intungane , ntibibe mu kwemera konyine .
59002025	Ni ko byagenze no kuri Rahabu w’ihabara : none se si ibikorwa yakesheje ubutungane igihe yakiraga za ntasi , kandi akazinyuza mu yindi nzira ?
59002026	Koko rero , nk’uko umubiri ubuze umwuka uba wapfuye , bityo n’ukwemera kutagira ibikorwa kuba kwarapfuye .
59003001	Bavandimwe , ntimugahirimbanire mwese kuba abigisha . Murabizi ko twebwe abigisha tuzacirwa urubanza rukomeye ,
59003002	kuko kenshi twese duteshuka mu magambo . Niba umuntu adateshutswe mu magambo , uwo nguwo aba ari umuntu nyawe , ushobora no gutegeka umubiri we wose .
59003003	Niba dushyize imikoba mu munwa w’amafarasi kugira ngo atwumvire , dushobora no kuyobora umubiri wayo wose .
59003004	Nimwitegereze n’amato ; n’ubwo ari manini bwose kandi agasunikwa n’inkubi y’umuyaga , ayoborwa n’ingashya ntoya cyane , kugira ngo agane aho umusare ashaka .
59003005	Bityo rero , n’ururimi ni urugingo rw’umubiri rungana urwara , ariko rukiratana ibikorwa bikomeye . Nimurebe ukuntu akariro gake gatwika ishyamba rinini rigakongoka .
59003006	Ururimi na rwo ni nk’umuriro , isoko y’ibibi ; rubarirwa mu myanya y’umubiri wacu , maze rukanduza umubiri wose , rukawutwikisha umuriro rukomora mu nyenga y’ikuzimu , rukangiza imibereho yacu yose .
59003007	Koko rero nta bwoko na bumwe , bwaba ubw’inyamaswa z’inkazi , bwaba ubw’inyoni , bwaba ubw’ibikururuka ku butaka , bwaba ubw’amafi , nta na bumwe umuntu adashobora gutegeka ;
59003008	ariko ururimi , nta muntu n’umwe ushobora kurutegeka , rwo cyorezo kidahoshwa , rukaba rwuzuyemo uburozi bwica !
59003009	Ni rwo tuvugisha dusingiza Nyagasani n’Umubyeyi , ariko akaba ari na rwo tuvumisha abantu baremwe mu ishusho y’Imana ;
59003010	bityo mu munwa umwe hagasohoka umugisha n’umuvumo . Bavandimwe rero , ntibyari bikwiye kumera bityo .
59003011	Ese ye , isoko ishobora kuvubura mu kobo kamwe amazi aryohereye n’amazi asharira ?
59003012	Cyo se bavandimwe , umutini ushobora kwera imizeti , cyangwa se umuzabibu ukera imitini ? Bityo n’isoko irimo umunyu ntishobora gutanga amazi anyobwa .
59003013	Ni nde w’umuhanga n’umunyabwenge muri mwe ? Nabyerekanishe imyifatire ye myiza , ko ibikorwa bye byuzuye ituze n’ubuhanga .
59003014	Ariko niba mu mutima wanyu huzuyemo ishyari rikabije n’ubucabiranya , ntimukirate cyangwa ngo mubeshye muhinyura ukuri .
59003015	Ubwo buhanga ntibukomoka mu ijuru ; ahubwo ni ubw’isi , bukaba ubw’inyamaswa n’ubwa Sekibi .
59003016	Koko rero , ahari ishyari n’ubucabiranya , haba umuvurungano n’ibikorwa bibi by’amoko yose .
59003017	Naho ubuhanga bukomoka mu ijuru , icya mbere cyo ni ubuziranenge , ni ubunyamahoro , ni ubunyarugwiro n’ubunyampuhwe , bukaba busendereye ineza kandi bukarumbuka imbuto nziza , ntibugire aho bubogamira kandi ntibugire uburyarya .
59003018	Imbuto y’ubutungane ibibwa mu mahoro , ku baharanira amahoro .
59004001	Amakimbirane akomoka he ? Cyangwa se intambara muri mwe zituruka he ? Aho ibyo byose ntibyaba bituruka ku byifuzo byanyu , birwanira mu myanya y’umubiri wanyu ?
59004002	Murararikira , ariko ntimugire icyo mutunga ; muri abicanyi n’abanyeshyari , nyamara nta cyo muronka ; murarwana kandi mukavurungana , ariko ntimugire icyo mugeraho , kuko mutazi gusaba .
59004003	Murasaba ariko ntimuronke , kuko ugusaba kwanyu nta kindi kugamije uretse gutagaguza ibyifuzo byanyu .
59004004	Mwa basambanyi mwe , ntimuzi se ko kuba incuti y’isi ari ukuba umwanzi w’Imana ? Ushaka kuba incuti y’isi , aba abaye umwanzi w’Imana .
59004005	Muratekereza se ko Ibyanditswe byandikiwe ubusa , aho bigira biti « Imana ikunda cyane umwuka wayo yadushyizemo » ?
59004006	Nyamara , Imana iduha ingabire yisumbuyeho , kuko Ibyanditswe bigira biti « Imana yima abirasi , ariko abiyoroshya ikabagirira ubuntu . »
59004007	Nimuyoboke rero Imana ; mwiyime Sekibi , maze azabahungire kure .
59004008	Nimwegere Imana , na yo izabegera . Banyabyaha , nimusukure ibiganza byanyu ; namwe bantu b’imberabyombi , musukure imitima yanyu !
59004009	Nimubabazwe n’amagorwa yanyu , mujye mu cyunamo kandi murire ; igitwenge cyanyu kibe amarira , n’ibyishimo byanyu bihinduke umubabaro .
59004010	Nimwicishe bugufi imbere ya Nyagasani , maze azabashyire ejuru .
59004011	Bavandimwe , ntimugasebanye bamwe ku bandi . Ushebeje cyangwa agacira umuvandimwe we urubanza , aba ashebeje kandi aciriye itegeko urubanza . Niba rero uciriye itegeko urubanza , nta bwo ukiri ukurikiza itegeko , ahubwo ugenza nk’umucamanza .
59004012	Kandi umucamanza n’utanga itegeko , ni umwe rukumbi : ni we ushobora kwica no gukiza . Uri nde rero , kugira ngo ucire mugenzi wawe urubanza ?
59004013	Nuko rero namwe abavuga muti « Uyu munsi , cyangwa ejo , tuzajya mu mugi uyu n’uyu , tuzahamare umwaka , ducuruze kandi turonke inyungu » ,
59004014	nyamara mutazi uko ejo muzamera ; kuko muri nk’ibihu bigaragara mu kanya gato , hanyuma bikayoyoka !
59004015	Aho mwagize muti « Niba Nyagasani abishatse tuzabaho , kandi dukore ibi na biriya » ,
59004016	ahubwo murirata muteganya ibintu bikomeye mutazageraho . Bene ubwo bwirasi ni bubi .
59004017	Bityo rero , umuntu ushobora gukora icyiza , ariko ntagikore , aba acumuye .
59005001	Naho mwebwe abakungu , nimurire , muboroge kubera amakuba abategereje !
59005002	Ubukungu bwanyu bwaraboze , imyambaro yanyu yaramunzwe ;
59005003	zahabu yanyu na feza byaguye ingese , kandi iyo ngese ni yo izabashinja , ikazatwika imibiri yanyu nk’umuriro . Ngaho mwihunikiye ubukungu muri iyi minsi y’indunduro !
59005004	Umushahara w’abakozi basaruye imyaka mu mirima yanyu mwarawubahuguje , none ngaha uravuza induru kandi n’imiborogo y’abo bakozi yageze mu matwi ya Nyagasani Umutegetsi w’ingabo .
59005005	Kuri iyi si mwibereyeho mu murengwe no mu byishimo , kandi ku munsi batotezaga intungane , ntimwaretse kugwa ivutu .
59005006	Mwaciriye urubanza rubi intungane , maze murayica , nyamara itabarwanyije .
59005007	Bavandimwe rero , nimwihangane kugeza igihe Nyagasani azazira . Nimwitegereze umuhinzi ukuntu yihangana ategereje ko ubutaka bwe bubyara umusaruro mwiza ; akihangana ubutarambirwa .
59005008	Namwe rero nimwihangane , mwikomeze umutima , kuko isesekara rya Nyagasani riri hafi .
59005009	Bavandimwe , ntimukijujute bamwe ku bandi , kugira ngo mudacirwa urubanza ; dore umucamanza ahagaze imbere y’umuryango .
59005010	Bavandimwe , ku byerekeye ububabare n’ubwiyumanganye , nimufatire urugero ku bahanuzi bavuze mu izina rya Nyagasani .
59005011	Dore ubu turashimira abiyumanganyije . Mwumvise inkuru y’ukwiyumanganya kwa Yobu , kandi mwabonye uko Nyagasani yamugenjereje hanyuma ; kuko Nyagasani ari umugwaneza n’umunyambabazi .
59005012	Ariko mbere ya byose , bavandimwe , ntimukarahire ijuru cyangwa isi , cyangwa se ubundi buryo ubwo ari bwo bwose . Ahubwo mujye muvuga ngo « yego » niba ari yego , cyangwa se « oya » niba ari oya , kugira ngo mudacirwa urubanza .
59005013	Mbese muri mwe hari ubabaye ? Nasenge . Hari uwishimye se ? Naririmbe ibisingizo .
59005014	Mwaba se mwifitemo umurwayi ? Nahamagaze abakuru ba Kiliziya bamuvugireho amasengesho bamaze kumusiga amavuta mu izina rya Nyagasani .
59005015	Isengesho rijyanye n’ukwemera rizakiza uwo murwayi : Nyagasani azamuzahura , kandi niba yarakoze ibyaha , abibabarirwe .
59005016	Nimwirege ibyaha byanyu bamwe ku bandi , kandi musabirane kugira ngo mukizwe . Isengesho ry’intungane rigira ubushobozi bwinshi .
59005017	Dore Eliya yari umuntu nka twe , asabana umwete kugira ngo imvura itagwa , maze koko ntiyagwa mu gihe cy’imyaka itatu n’amezi atandatu ;
59005018	hanyuma yongera gusaba , maze ijuru rivubura imvura , isi yera imbuto . . .
59005019	Bavandimwe , niba muri mwe hari uwahabye , maze akitarura ukuri , hanyuma bakamugarura ,
59005020	mumenye ko ugaruye umunyabyaha , akamukura mu nzira yari yarayobeyemo , aba akijije ubuzima bw’umunyabyaha kandi agatsemba ibyaha bitabarika .
60001001	Jyewe Petero , intumwa ya Yezu Kristu , kuri mwebwe ntore z’Imana , mwatatanijwe nk’abagenzi n’abasuhuke mu ntara ya Ponti , mu Bugalati , muri Kapadosiya , muri Aziya no muri Bitiniya ,
60001002	mukaba ari mwebwe Imana Data yatoranije bikurikije umugambi wayo , ikabatagatifurisha Roho kugira ngo mujye mwumvira Yezu Kristu kandi musukurwe n’amaraso ye : ineza n’amahoro nibibasenderemo !
60001003	Nihasingizwe Imana , Se w’Umwami wacu Yezu Kristu , kuko yagiriye impuhwe zayo z’igisagirane maze ikaduha ubugingo bushya , kugira ngo tugire amizero ahamye dukesha izuka rya Yezu Kristu mu bapfuye ,
60001004	no kugira ngo dutunge umurage udashobora gushanguka , kwandura cyangwa guserebera , ari wo ubazigamiwe mu ijuru ,
60001005	mwebwe abo ububasha bw’Imana buragirishije ukwemera , kugeza ubwo umukiro wabateguriwe uzigaragariza mu bihe byagenwe by’imperuka .
60001006	Nimwishime kandi munezerwe , kabone n’ubwo mukigomba mu gihe gito kubabazwa n’amagorwa y’amoko yose .
60001007	Uko zahabu bayiyungururisha umuriro , ni na ko bya bigeragezo bigenewe gusukura ukwemera kwanyu gutambukije kure agaciro iyo zahabu y’akanya gato , kugira ngo nikumara guhama , kuzabaheshe ibisingizo , ikuzo n’icyubahiro , igihe Yezu Kristu azaba yigaragaje .
60001008	Koko ni We mukunda mutamurora , mukamwemera mutarigeze mumubona ; akaba ari na cyo gituma mwasazwe n’ibyishimo bitagira ivugiro kandi by’agatangaza ,
60001009	kuko mwashyikiriye igihembo cy’ukwemera kwanyu , ari cyo umukiro wanyu .
60001010	Iby’uwo mukiro , abahanuzi bagerageje kubikurikirana no kubisobanuza , maze bahanura ibyerekeye ineza mwari mugiye kugirirwa n’Imana .
60001011	Bashakashakaga uko batahura igihe n’uburyo ibyo bari bumvishijwe na Roho wa Kristu wari ubarimo bizabera , nk’ibyerekeye ububabare Kristu yagombaga kubabara , hamwe n’ikuzo rizabukurikira .
60001012	Abo bahanuzi Imana yabahishuriye ko ubwo butumwa atari bo bwagenewe , ahubwo ko ari mwebwe bagomba kubushyikiriza , none ubu ngubu mukaba mubumenyeshejwe n’abigisha b’Inkuru Nziza bayobowe na Roho Mutagatifu woherejwe aturuka mu ijuru , ndetse n’abamalayika bifuza kuyirangamira .
60001013	Nimuhore rero mwiteguye , mube maso kandi mushyire amiringiro yanyu yose mu ngabire muzahabwa igihe Yezu Kristu azaba yigaragaje .
60001014	Nimube nk’abana bumvira , mureke gukurikiza irari mwari mufite kera , mukiri mu bujiji ;
60001015	ahubwo mube intungane mu migenzereze yanyu yose , mbese nk’uko Uwabahamagaye na We ari intungane ,
60001016	kuko byanditswe ngo « Nimube intungane , kuko ndi intungane . »
60001017	Niba mwiyambaza Imana nk’Umubyeyi wanyu , Yo itagira aho ibogamira , kandi igacira buri muntu urubanza ikurikije ibikorwa bye , nimugendere mu gitinyiro igihe cyose muri ku isi ;
60001018	kuko muzi y’uko atari ibintu bishanguka nka zahabu cyangwa feza byabarokoye mu migenzereze mibi mwarazwe n’abakurambere banyu ;
60001019	ahubwo ko mwarokowe n’amaraso y’agaciro gakomeye ya Kristu , nk’ay’intama itagira inenge cyangwa ubwandure .
60001020	Kristu ni We watoranyijwe mbere y’ihangwa ry’isi , kandi agaragazwa mu bihe by’indunduro ku mpamvu yanyu .
60001021	Ni na We mukesha kwemera Imana yamuzuye mu bapfuye kandi ikamukuza , ku buryo ukwemera kwanyu n’amizero yanyu bishingira ku Mana .
60001022	Mwasukuwe imitima yanyu mwumvira ukuri , kugira ngo mugire urukundo rwa kivandimwe ruzira uburyarya . Nimukundane ubudatezuka n’umutima wanyu wose ,
60001023	mwebwe abavutse bundi bushya ku mbuto itari inyabushanguke , ahubwo idashanguka ku bw’ijambo nyabuzima kandi rihoraho ry’Imana .
60001024	Kuko Ibyanditswe bivuga ngo « Ikinyamubiri cyose ni nk’icyatsi , n’ikuzo ryacyo rikaba nk’iry’ururabyo rw’icyatsi : icyatsi kiruma , ururabyo rugahunguka ;
60001025	ariko ijambo ry’Uhoraho rizahoraho iteka . » Iryo jambo rero ni ryo Nkuru Nziza mwamenyeshejwe .
60002001	Nuko rero nimwitandukanye n’icyitwa ubugome n’ubuhendanyi bwose , icyitwa uburyarya , ishyari n’ubuzimuzi cyose .
60002002	Mbese kimwe n’abana bakimara kuvuka , nimurarikire amata meza y’ijambo ry’Imana , kugira ngo igihe muryakira , mutere imbere mu gucungurwa kwanyu ,
60002003	niba koko mwarasogongeyeho mukumva ukuntu Nyagasani aryohereye .
60002004	Nimwegere Nyagasani , ibuye nyabuzima ryajugunywe n’abantu , nyamara ari indobanure kandi rifite agaciro gakomeye mu maso y’Imana ;
60002005	bityo namwe mube nk’amabuye mazima , mwubakwemo ingoro ndengakamere , kugira ngo mube imbaga ntagatifu y’abaherezabitambo , mwitureho ibitambo ndengakamere bishimisha Imana ku bwa Yezu Kristu .
60002006	Koko Ibyanditswe bivuga ngo « Dore nshyize muri Siyoni ibuye ry’insanganyarukuta , ibuye ry’indobanure kandi rifite agaciro gakomeye , maze uzaryishingikirizaho wese , ntazakorwe n’ikimwaro . »
60002007	Mwebwe rero abemera , iryo kuzo ni iryanyu , naho ku batemera « ibuye ryajugunywe n’abubatsi ryahindutse ibuye ry’insanganyarukuta ,
60002008	ariko kandi ribabera ibuye basitaraho n’urutare batembaho . » Barisitaraho kuko banze kwemera ijambo ry’Imana , kandi ni na cyo bagenewe .
60002009	Naho mwebwe muri ubwoko bwatoranyijwe , imbaga y’abaherezabitambo ba cyami , ihanga ritagatifu , umuryango Imana yironkeye , kugira ngo mujye mwamamaza ibigwi by’Uwabahamagaye , abavana mu mwijima , akabinjiza mu rumuri rwe rw’agatangaza ,
60002010	mwebwe abatari umuryango w’Imana kuva kera , ubu ngubu noneho mukaba mwarabaye umuryango wayo , mwebwe mutari abo kugirirwa imbabazi , ubu ngubu noneho mukaba mwarazigiriwe .
60002011	Nkoramutima zanjye , mwebwe muri nk’abagenzi n’abanyamahanga , ndabasaba ngo mwirinde irari ry’umubiri rirwanya umutimanama .
60002012	Nimugire imyifatire myiza imbere y’abatemera Imana nyakuri , kugira ngo n’ubwo babasebya nk’aho muri abagiranabi , bazamurikirwe n’ibikorwa byanyu , maze basingize Imana ku munsi izaziraho .
60002013	Nimuyoboke rero ubutegetsi bwose bw’abantu ku mpamvu ya Nyagasani : yaba umwami mu mwanya we w’ikirenga ,
60002014	baba abatware batumwe na we kugira ngo bahane abagiranabi kandi bashime abakora neza ;
60002015	kuko icyo Imana ishaka ari uko mwacubya ubujiji bw’abantu b’ibiburabwenge , kubera ibikorwa byanyu byiza .
60002016	Nimubeho nk’abantu bigenga , ariko ntimukoreshe ubwo bwigenge muhishira ubugome bwanyu , ahubwo mubeho nk’abagaragu b’Imana .
60002017	Nimwubahe abantu bose , mukunde abavandimwe banyu , mutinye Imana kandi muhe umwami icyubahiro .
60002018	Bagaragu , nimwubahe ba shobuja mubikuye ku mutima , atari abeza n’abagwaneza bonyine , ahubwo ndetse n’ab’indashoboka .
60002019	Koko rero kwiyumanganya imibabaro yose ugirirwa uzira akarengane ni ingabire , iyo bigiriwe guhesha Imana ikuzo .
60002020	Murabona byabamo kuzo nyabaki kwiyumanganya inkoni mukubitwa , niba mwakoze ikosa ? Ariko niba mwiyumanganyije imibabaro mwatewe n’icyiza mwakoze , ngiyo ingabire mu maso y’Imana .
60002021	Nuko rero , icyo ni cyo mwahamagariwe , kuko na Kristu yababaye ku mpamvu yanyu , akabasigira urugero kugira ngo mukurikize inzira ye :
60002022	We utigeze akora icyaha , kandi akaba atarigeze avuga ibinyoma ;
60002023	agatukwa , ariko ntasubize igitutsi , mu bubabare bwe ntagire uwo akangara , ahubwo akiragiza umucamanza w’intabera ;
60002024	We wajyanye ibyaha byacu mu mubiri we bwite ku musaraba , kugira ngo nitumara gupfa ku byaha , tubeho mu butungane . Ni We nyir’ibikomere byabakijije .
60002025	Koko rero , mwari mumeze nk’intama zatatanye , none ubu ngubu mwagarukiye umushumba n’umurinzi wanyu .
60003001	Namwe bagore ni uko ; nimwumvire abagabo banyu , kugira ngo n’aho bamwe muri bo baba bataremera Ijambo ry’Imana , babashe guhinduka ari nta cyo umuntu ababwiye , ahubwo babitewe n’imigenzereze myiza y’abagore babo ,
60003002	bamaze kwitegereza imigenzereze yanyu myiza kandi ishyira mu gaciro .
60003003	Imirimbire yanyu ntikabe iy’inyuma : imisatsi iboshye , impeta za zahabu cyangwa imyenda y’akarusho ;
60003004	ahubwo imirimbire yanyu ibe iy’imbere mu mutima , imirimbire idashanguka y’umutima utuje kandi ukagwa neza , ufite agaciro kanini mu maso y’Imana .
60003005	Ngiyo imirimbire y’abagore b’intungane babayeho kera bizera Imana kandi bakumvira abagabo babo :
60003006	twavuga nka Sara wumviraga Abrahamu akamwita umutegetsi . Namwe muri abakobwa be igihe cyose muba mukora icyiza , mudatinya igikangisho icyo ari cyo cyose .
60003007	Namwe bagabo ni uko ; imibereho yanyu nimuyisangire n’abagore banyu , mukurikije ko imimerere yabo idakomeye nk’iyanyu ; mubahe icyubahiro , kuko bagomba kuzasangira namwe umurage w’ingabire y’ubugingo , kugira ngo hatagira icyabera inkomyi amasengesho yanyu .
60003008	Ahasigaye , nimutekereze ibihuje , mugirirane impuhwe , mukundane urwa kivandimwe , mube abanyambabazi kandi mwicishe bugufi .
60003009	Ntimukiture undi inabi yabagiriye , cyangwa ngo nabatuka mumusubize ; ahubwo mwifurizanye umugisha , kuko ari cyo mwahamagariwe , kugira ngo muzahabwe umugisha ho umurage .
60003010	Koko rero , « Ushaka gukunda ubuzima no kubona iminsi mihire , agomba kurinda ururimi rwe kuvuga ikibi , n’umunwa we ntuvuge amagambo y’ibinyoma .
60003011	Nazibukire ikibi , akore icyiza ; nashakashake amahoro , ayaharanire .
60003012	Kuko Nyagasani ahoza amaso ku bantu b’intungane , agatega amatwi amasengesho yabo , ariko akima uruhanga rwe abakora ikibi . »
60003013	Ni nde uzabagirira nabi niba mushishikariye gukora icyiza ?
60003014	N’iyo kandi mwagira icyo mubabazwaho ku mpamvu y’ubutungane , mwaba mugize amahirwe . Ntimugatinye ababatoteza , ngo muhagarike umutima ;
60003015	ahubwo nimwubahe Kristu mu mitima yanyu , kuko ari We Nyagasani . Nimuhore mwiteguye guha igisubizo umuntu wese uzagira icyo ababaza ku byerekeye ukwizera kwanyu .
60003016	Nyamara ariko , mujye mubikorana ubugwaneza n’icyubahiro kandi mufite umutima utaryarya , kugira ngo nibanababeshyera , abasebya imigenzereze yanyu muri Kristu bazakorwe n’ikimwaro .
60003017	Koko rero , icyaruta ni ukubabazwa mukora neza , niba ari ko Imana ibishaka , aho kubabazwa mukora nabi .
60003018	Koko rero , Kristu ubwe yapfuye rimwe rizima azize ibyaha by’abantu ; bityo , nubwo ari intungane , apfira abagome kugira ngo abayobore ku Mana , abanje gupfa ku bw’umubiri , hanyuma agasubizwa ubuzima ku bwa Roho .
60003019	Nuko ajya kwigisha ndetse n’abari bafungiye mu buroko bw’Ikuzimu ,
60003020	ba bandi bigomekaga ku Mana kera , mu gihe Yo yihanganaga birebire , kugeza kuri ya minsi Nowa yubakaga ubwato , ari bwo bwinjiwemo n’abantu bake , bagera ku munani , maze bagakizwa n’amazi .
60003021	Ayo mazi yagenuraga batisimu ibakiza ubu ngubu : ariko atari iyuhagira ubwandure bw’umubiri , ahubwo ya yindi ibaha kugana Imana mufite umutima utunganye , ikabakirisha izuka rya Yezu Kristu ,
60003022	wazamutse mu ijuru , none akaba ari iburyo bw’Imana , akayobokwa n’Abamalayika , Abanyabutegetsi n’Abanyabubasha .
60004001	Nuko rero , ubwo Kristu yababaye mu mubiri , icyo gitekerezo abe ari cyo namwe mwishingikirizaho ; kuko uwababaye mu mubiri , aba atandukanye n’icyaha
60004002	kugira ngo abeho adakurikije irari ry’abantu , ahubwo agakora icyo Imana ishaka , igihe cyose ashigaje kubaho mu mubiri .
60004003	Koko rero , igihe cyahise cyari kibahagije kugira ngo mukore ibyo abatemera Kristu bifuza , mubeho mu ngeso mbi , mu byifuzo bibi , mu businzi , mu irari ryo kurya no kunywa no mu mihango igayitse y’ibigirwamana .
60004004	Bityo , batangazwa no kubona mutakirukanka nka bo inyuma y’izo ngeso mbi zose , maze bakabatuka .
60004005	Nyamara bazabyibarizwa n’Imana , Yo yiteguye gucira imanza abazima n’abapfuye .
60004006	Ni cyo cyatumye Inkuru Nziza yamamazwa ndetse no mu bapfuye , kugira ngo nibamara gucirwa urubanza rw’abantu ku mubiri , bazashobore kubana n’Imana babikesheje Roho Mutagatifu .
60004007	Nyamara iherezo rya byose riregereje . Murabe rero abashishozi n’abizige , kugira ngo muhugukire gusenga .
60004008	Mbere ya byose ariko , mugirirane iteka urukundo nyarwo , kuko urukundo rubabarira ibyaha bitabarika .
60004009	Mujye mucumbikirana mu ngo zanyu nta kwinuba ,
60004010	mufashanye buri wese akurikije ingabire yahawe , mbese mube nk’abagabuzi beza b’ingabire zinyuranye z’Imana .
60004011	Nihagira uterura kuvuga , abigire nk’aho yigisha amagambo y’Imana ; nihagira ukora umurimo uyu n’uyu , bibe nk’aho akoreshwa n’imbaraga ahawe n’Imana , kugira ngo Imana isingizwe ku buryo bwuzuye , ku bwa Yezu Kristu , We ukwiriye ikuzo n’ububasha uko ibihe bigenda bisimburana iteka . Amen !
60004012	Nkoramutima zanjye , ntimutangazwe no kuba muri mu muriro w’amagorwa , nk’aho ari ikintu kidasanzwe kibagwiririye ,
60004013	ahubwo mwishimire uruhare mufite ku bubabare bwa Kristu , kugira ngo muzasabagizwe n’ibyishimo igihe ikuzo rye rizisesurira .
60004014	Muzishime nibabatuka babaziza izina rya Kristu , kuko Roho nyir’ikuzo , ari na we Roho w’Imana , azaba ari kumwe namwe .
60004015	Ntihakagire n’umwe muri mwe uhorwa ko ari umwicanyi , umujura cyangwa umugiranabi , cyangwa se ngo azire ko yivanze mu by’abandi .
60004016	Nihagira uhorwa ko ari umukristu , ntibikamutere isoni , ahubwo ajye akuza Imana ku mpamvu y’iryo zina .
60004017	Koko igihe kirageze cy’uko urubanza rutangira , kandi rugahera ku muryango w’Imana . Ruramutse se ari twe rutangiriyeho , amaherezo yazaba ayahe ku banze kwemera Inkuru Nziza y’Imana ?
60004018	Niba se byaranditswe ngo « Intungane ikizwa biruhanyije » , hazacura iki ku mugome n’umunyabyaha ?
60004019	Bityo rero , abababara bazira ugushaka kw’Imana , nibaragize amagara yabo Umuremyi w’indahemuka , bakomeza gukora ibyiza .
60005001	Noneho rero , ndinginga abakuru b’ikoraniro bari muri mwe , nkabigira ari uko nanjye ndi umukuru kimwe na bo , n’umuhamya w’ububabare bwa Kristu , nkaba mfite n’uruhare ku ikuzo rigiye kugaragazwa .
60005002	Nimukenure ubushyo bw’Imana mwaragijwe , mutabikoreshejwe n’agahato , ahubwo mubigiranye ubwende , nk’uko Imana ibishaka ; mukabyemera atari ukwishakira amaronko , ahubwo ari ukugira ngo mwitangire abandi .
60005003	Ntimugategekeshe igitugu abo mushinzwe kuragira , ahubwo nimubere ubwo bushyo urugero rwiza ;
60005004	maze igihe Umushumba mukuru azigaragariza , muzahabwe ikamba ridashanguka ry’ikuzo .
60005005	Namwe basore ni uko ; nimwumvire abakuru b’ikoraniro ; mwese murangwe n’ukwiyoroshya , kugira ngo mushobore gufashanya kivandimwe , kuko byanditswe ngo « Imana irwanya abikuza , ariko abiyoroshya ikabagirira ubuntu . »
60005006	Nimwicishe bugufi rero mu nsi y’ukuboko kw’Imana kwuje ububasha ; kugira ngo igihe nikigera , izabashyire ejuru .
60005007	Mujye muyitura imiruho yanyu kuko ibitaho .
60005008	Murabe maso , mumenye kwiramira , kuko umwanzi wanyu Sekibi ariho azerera nk’intare itontoma , ashaka uwo yaconshomera .
60005009	Nimukomere mu kwemera , muyinanire , muzirikana ko n’abavandimwe banyu bari ahandi ku isi bafite na bo bene iyo mibabaro .
60005010	Nyamara nimumara kubabazwa igihe kigufiya , Imana nyir’ubuntu bwose , Yo yabahamagariye ikuzo rihoraho muri Kristu , izabasubiza imbaraga , ibatere inkunga , ibakomeze kandi ibagire indatsimburwa .
60005011	Niharirwe ububasha , uko ibihe bigenda bisimburana iteka . Amen !
60005012	Mbandikiye muri make , nifashishije Silivani mbonamo umuvandimwe w’indahemuka , kugira ngo mbashishikaze kandi mbemeze ko ari ingabire nyakuri y’Imana mwihambiriyeho .
60005013	Imbaga y’abatowe iri i Babiloni irabaramutsa , kimwe na Mariko umwana wanjye .
60005014	Nimuramukanye mu muhoberano wa kivandimwe . Abari muri Kristu mwese , nimugire amahoro !
61001001	Jyewe Simoni Petero , umugaragu n’intumwa ya Yezu Kristu , ku bahawe ukwemera gukomeye nk’ukwacu , babikesheje ubuntu bw’Imana yacu n’Umukiza wacu Yezu Kristu :
61001002	nimusenderezwe ineza n’amahoro , mubikesheje kuba mwaramenye Imana na Yezu Umwami wacu .
61001003	Koko ni We watugabiye mu bubasha bwe bwahebuje ibyo twagombaga byose byerekeye ubugingo n’ubusabaniramana , igihe atumenyesheje Uwaduhamagarishije ikuzo rye n’imbaraga ze bwite .
61001004	Bityo duhabwa ibyiza by’igiciro gihanitse twasezeranyijwe , kugira ngo mwinjire muri kamere y’Imana , mumaze kwitandukanya n’ubwononekare bwazanywe mu nsi n’irari .
61001005	Kubera iyo mpamvu nyine , nimushyireho imbaraga zanyu zose kugira ngo ukwemera kwanyu mukongereho imigenzo myiza , imigenzo myiza muyongereho ubumenyi ,
61001006	ubumenyi mubwongereho ubwizige , ubwizige mubwongereho ubudacogora , ubudacogora mubwongereho ubusabaniramana ,
61001007	ubusabaniramana mubwongereho umubano wa kivandimwe , umubano wa kivandimwe muwongereho urukundo .
61001008	Kuko ibyo nibibarumbukamo , bitazasiga muri abanebwe cyangwa nta cyo mwungutse mu byerekeye kumenya Umwami wacu Yezu Kristu .
61001009	Naho ubundi , umuntu ubuze ibyo ngibyo , ameze nk’impumyi ihunyeza , akibagirwa ko yahanaguweho ibyaha bye bya kera .
61001010	Ni cyo gituma rero , bavandimwe , mugomba kwiyongeramo imbaraga kugira ngo mukomere ku ihamagarwa ryanyu n’ubutore bwanyu ; nimubigenza mutyo , nta bwo muzigera mugwa bibaho .
61001011	Bityo rero , mukazakiranwa urugwiro mu Ngoma ihoraho y’Umwami wacu n’Umukiza wacu Yezu Kristu .
61001012	Nanone kandi , mpora mbibibutsa n’ubwo nyine mubizi neza kandi mukaba mukomeye muri uko kuri .
61001013	Nyamara ndatekereza ko igihe nkiri hano ku isi ngomba kubakangurisha inyigisho zanjye ,
61001014	kuko nzi neza yuko igihe cyanjye cyo gupfa cyegereje , nk’uko Umwami wacu Yezu Kristu yabimenyesheje .
61001015	Nyamara ariko , nzashyiraho umwete kugira ngo na nyuma y’urupfu rwanjye , muzashobore guhora muzirikana izo nyigisho .
61001016	Koko rero , nta bwo ari imigani yahimbwe n’ubwenge twakoresheje kugira ngo tubamenyeshe ububasha n’ukuza by’Umwami wacu Yezu Kristu , ahubwo twaramwiboneye n’amaso yacu , yisesuyeho ikuzo .
61001017	Kuko Imana Data yamuhaye icyubahiro n’ikuzo , igihe ijwi ry’agatangaza ry’Imana rigize riti « Uyu ni Umwana wanjye nkunda cyane , unyizihira . »
61001018	Natwe ubwacu iryo jwi twararyiyumviye rituruka mu ijuru , igihe twari kumwe na We ku musozi mutagatifu .
61001019	Ikindi kandi kiruseho , twishingikirije ku ijambo rikomeye ry’abahanuzi ; mukaba rero mukora neza iyo murirangamira , nk’itara rimurika ahantu h’umwijima , kugeza ubwo hatangira gucya , n’inyenyeri y’urukerera ikarasira mu mitima yanyu .
61001020	Mbere ya byose ariko , mumenye neza ko nta muntu ushobora ku bwe kwisobanurira ubuhanuzi na buke buri mu Byanditswe ,
61001021	kuko nta buhanuzi nyakuri bwigeze buva ku bushake bwa muntu , ahubwo abavuze batyo ni abantu bayobowe na Roho Mutagatifu , batumwe n’Imana .
61002001	Uko habayeho abahanurabinyoma mu muryango wa Israheli , ni na ko muri mwe hazaduka abigishabinyoma bazana rwihishwa inyigisho zitera amakimbirane , bigeza n’aho bihakana Umutware wabacunguye , bityo ntibazatinde kwikururira ubucibwe .
61002002	Hari benshi kandi bazabakurikira muri ubwo buyobe bwabo , maze batume inzira y’ukuri isuzugurika .
61002003	Ubugugu bwabo buzabatera kubashakaho inyungu , babarye imitsi , babashukisha akarimi keza . Nyamara kuva kera urubanza rwabo rwaraciwe , n’ubucibwe bwabo ntiburi kure .
61002004	Koko rero , Imana ntiyababariye abamalayika bacumuye , ahubwo yaraboretse , ibagabiza umwijima wo mu nyenga y’ikuzimu , kugira ngo bategereze gucirwa urubanza .
61002005	Nta n’ubwo yababariye isi ya kera , ahubwo yazanye umwuzure urenga ku isi y’abagome , ariko yizigamira Nowa , umwe muri ba bandi munani barokotse , kuko yamamazaga iby’ubutungane .
61002006	Hanyuma itsemba imigi ya Sodoma na Gomora , iyihindura ivu , kugira ngo bibere urugero abagome bo mu bihe byakurikiyeho .
61002007	Irongera irokora intungane Loti , wari washavujwe n’imibereho y’abo bagome b’ibyomanzi ;
61002008	kuko iyo ntungane yari ituye rwagati muri bo , igahora ibabona kandi ikabumva , maze uko bukeye umutima we uharanira ubutungane ugahora ubabaye cyane , kubera ibikorwa byabo biteye ishozi .
61002009	None rero , Nyagasani ashobora kuvana mu magorwa abamuyobotse , naho abagome akabarindiriza umunsi w’urubanza kugira ngo bahanwe :
61002010	abo aheraho mbere na mbere , ni abatwarwa n’irari ribi ry’umubiri , maze bagahinyura ubutegetsi bw’Imana . Abo biyemera , bagashira isoni , ntibatinya no gutuka Abakujijwe ;
61002011	nyamara abamalayika n’ubwo basumbya abo Bakujijwe imbaraga n’ububasha , ntibahangara kubatuka bene ako kageni mu maso ya Nyagasani .
61002012	Ariko abo bantu , bakoreshwa na kamere yabo nk’inyamaswa zitagira ubwenge , zivukira gufatwa mu mutego no kubora , bagatuka ibyo batazi , bazabora nk’izo nyamaswa nyine ;
61002013	bazaronke batyo igihembo cy’ubugome bwabo . Bishimira kwiyandarika ku mugaragaro ; ni abantu buje ingeso mbi n’imyanda , bagahimbazwa no kubariganya ndetse n’igihe baba bamaze kurengwa basangira namwe .
61002014	Amaso yabo yatwawe n’ubusambanyi gusa , ntibahage ibyaha ; bagashukashuka bene imitima idafashe ; bakaba aba mbere mu kurarikira ibibi , bityo bakaba ibyohe .
61002015	Bitaruye inzira iboneye , bayoba bakurikira inzira ya Balamu mwene Bewori wemeye gushukwa n’igihembo cy’ubugome ,
61002016	ariko uwo muhanuzi aza guhanirwa ukutumvira kwe , igihe indogobe ye , yo nyamaswa idashobora kuvuga , ivuze nk’umuntu ikaburizamo ubusazi bwe .
61002017	Abo bantu ni nk’amariba atagira amazi , cyangwa ibicu bihuherwa n’umuyaga ; bakaba bazigamiwe umwanya mu mwijima w’icuraburindi .
61002018	Koko rero , bungikanya ibigambo bitagira shinge na rugero , maze ibyifuzo bibi by’umubiri bigatuma bashukashuka abari bakimara kwitandukanya n’abantu bakiri mu mafuti .
61002019	Babasezeranya ubwigenge kandi na bo ubwabo ari abacakara b’ingeso mbi , kuko buri muntu ari umucakara w’icyamutsinze .
61002020	Abigobotoye ubwandure bw’isi babikesheje kumenya Umwami wacu n’Umukiza wacu Yezu Kristu , iyo bwongeye kubapfukirana no kubategeka , imibereho yabo ya nyuma irusha iya mbere kuba umwaku ;
61002021	byajyaga kurutaho kuri bo iyo batamenya inzira y’ubutungane , aho guhita birengagiza itegeko ritagatifu bamenyeshejwe .
61002022	Ibyababayeho bihuje mu by’ukuri n’uyu mugani ugira uti « Imbwa yasubiye ku birutsi byayo » , cyangwa ngo « Ingurube ikimara kwiyuhagira yongeye kwivuruguta mu isayo . »
61003001	Nkoramutima zanjye , iyi baruwa ni iya kabiri mbandikiye . Muri ayo mabaruwa yombi nashatse kubibutsa bimwe na bimwe , kugira ngo murusheho gutekereza ku buryo buboneye .
61003002	Nimwibuke amagambo yavuzwe kera n’abahanuzi batagatifu , mwibuke n’amabwiriza mwahawe n’intumwa zaboherejweho , ziyakomora kuri Nyagasani n’Umukiza .
61003003	Mbere na mbere , mumenye ko mu minsi ya nyuma hazaduka abaneguranyi batagira icyo bemera , bakurikira gusa irari ryabo bwite ,
61003004	maze bakazabakwena bagira bati « Mbese isezerano ry’uko azaza ryaba rigeze he ? Kuko kuva igihe ababyeyi bacu bapfiriye , byose bikomeza kuba uko byari bimeze mu ntangiriro y’iremwa ry’isi . »
61003005	Iyo bavuga batyo , baba birengagiza ko kera cyane higeze kubaho ijuru hamwe n’isi yakuwe mu mazi , ariko ikagumya gufatana n’ayo mazi ku bw’Ijambo ry’Imana ,
61003006	akaba ari na cyo cyatumye isi ya kera irengwaho n’amazi , ikarimbuka .
61003007	Naho ku byerekeye ijuru n’isi biriho ubu ngubu , iryo Jambo nyine ribizigamiye umuriro , bikaba birindiriye umunsi w’urubanza n’uw’ukurimbuka kw’abagomeramana .
61003008	Nyamara rero , nkoramutima zanjye , hari ikintu mutagomba kwibagirwa : ni uko kuri Nyagasani umunsi umwe ari nk’imyaka igihumbi , n’imyaka igihumbi ikaba nk’umunsi umwe .
61003009	None rero , Nyagasani ntatinze kurangiza isezerano rye , nk’uko bamwe biha kuvuga ko yatinze ; mu by’ukuri ni mwebwe yihanganira , kuko adashaka ko hagira n’umwe worama , ahubwo ko bose bisubiraho , bakamugarukira .
61003010	Umunsi wa Nyagasani uzaza nk’umujura ; uwo munsi ijuru rizazimirana n’urusaku rukaze , ibiririmo byose bizakongokeshwe n’umuriro ; maze isi n’ibiyiriho byose bizagurumane .
61003011	Ubwo rero ibyo byose bigomba kurimbuka kuri ubwo buryo , nimwumve uko imyifatire yanyu igomba kumera . Nimurangwe n’imigenzereze itunganye , mwubahe Imana ,
61003012	mwebwe abategereje kandi mugashaka gutebutsa umunsi w’Imana , umunsi uzatuma ijuru rizimira rigakongokeshwa n’umuriro , n’ibiririmo byose bikazayoka .
61003013	Ariko nk’uko Imana yabisezeranye , dutegereje ijuru rishya n’isi nshya , aho ubutungane buzatura .
61003014	Ni yo mpamvu , nkoramutima zanjye , mu gihe mugitegereje ibyo , mugomba gukora uko mushoboye kose kugira ngo Nyagasani azabasange mu mahoro , muri abaziranenge n’inyangamugayo .
61003015	Kandi mumenye ko Nyagasani akomeza kubihanganira agira ngo abakize , nk’uko na Pawulo , umuvandimwe wacu dukunda , yabibandikiye akurikije ubushishozi yahawe .
61003016	Ni na cyo avuga mu mabaruwa ye yose , aho asiganura ibyo : icyakora harimo bimwe biruhije kumvikana , ugasanga abantu b’abaswa n’injiji babitwara uko bitari , nk’uko babigenza no ku Byanditswe bindi , bityo bakikururira ubucibwe .
61003017	Nuko rero , nkoramutima zanjye , dore mwe muraburiwe : muramenye , hato mutazashukwa n’abagomeramana biyobeje , maze mugateshuka ku mizero yanyu .
61003018	Ahubwo nimukomeze kujya mbere mu ngabire n’ubumenyi by’Umwami wacu n’Umukiza wacu Yezu Kristu . Nahabwe ikuzo ubu ngubu n’iteka ryose . Amen !
62001001	Ibyariho kuva mu ntangiriro n’ibyo twiyumviye kuri Jambo Nyir’ubugingo , ibimwerekeyeho twiboneye n’amaso yacu , tukabyitegereza , tukabikorakoza ibiganza byacu , ni byo namwe tubamenyesha .
62001002	Koko , Ubugingo bwarigaragaje maze turabwibonera ; none turahamya kandi tukabamenyesha ubwo Bugingo buzahoraho iteka , bwari kumwe n’Imana kandi bukatwigaragariza .
62001003	Nuko rero , ibyo twiboneye kandi tukabyumva , turabibamenyesheje , kugira ngo namwe mwunge ubumwe natwe , maze twese twunge ubumwe n’Imana Data , hamwe n’Umwana wayo Yezu Kristu .
62001004	Kandi ibyo tubibandikiye kugira ngo ibyishimo byacu bisendere .
62001005	Dore rero ubutumwa twamwumvanye , ari na bwo tubasohojeho : Imana ni urumuri , kandi muri Yo ntiharangwa umwijima na busa .
62001006	Niba tuvuze tuti « Twunze ubumwe na Yo » , nyamara tukagendera mu mwijima , tuba tubeshye , nta bwo tuba dukora ibihuje n’ukuri .
62001007	Ariko niba tugendera mu rumuri , nk’uko Imana ubwayo iba mu rumuri , tuba twunze ubumwe n’abandi , kandi amaraso ya Yezu , Umwana wayo , akadukiza icyitwa icyaha cyose .
62001008	Niba tuvuze tuti « Nta cyaha tugira » , tuba twibeshya ubwacu , nta kuri kuba kuturimo .
62001009	Ariko niba twishinje ibyaha byacu , Imana idahemuka kandi yuje ubutungane , izatubabarira ibyaha byacu kandi iduhanagureho icyitwa ubucumuzi cyose .
62001010	Niba rero tuvuze tuti « Nta cyaha twigeze dukora » , tuba tuyigize umubeshyi , kandi ijambo ryayo ntiritubemo .
62002001	Twana twanjye , ibi mbibandikiye kugira ngo mudacumura . Ariko n’aho umuntu yacumura , dufite Umuvugizi imbere y’Imana Data , ari we Yezu Kristu Intungane ;
62002002	ni na We gitambo cy’impongano y’ibyaha byacu , ndetse atari ibyaha byacu byonyine , ahubwo n’iby’isi yose .
62002003	Dore icyo tumenyeraho ko tumuzi : ni uko dukurikiza amategeko ye .
62002004	Uvuga rero ati « Ndamuzi » , ariko ntakurikize amategeko ye , aba ari umubeshyi , kandi nta kuri kuba kumurimo .
62002005	Naho ukurikiza ijambo rye , muri we urukundo rw’Imana ruba rwuzuye koko ; ngicyo ikitumenyesha ko turi muri We .
62002006	Uwibwira ko aba muri We , agomba na we kunyura mu nzira Yezu ubwe yanyuzemo .
62002007	Nkoramutima zanjye , nta bwo ari itegeko rishya mbandikiye , ahubwo ni itegeko risanzweho mwari mufite kuva mu ntangiriro . Iryo tegeko rya kera ni ijambo mwumvise .
62002008	Nyamara kandi , ni itegeko rishya mbandikiye — ibyo bikaba ukuri muri We no muri mwebwe — kuko umwijima uhise , maze urumuri nyakuri rukaba rumuritse .
62002009	Uwibwira ko ari mu rumuri , kandi agakomeza kwanga umuvandimwe we , uwo aba akiri mu mwijima .
62002010	Naho ukunda umuvandimwe we , aba atuye mu rumuri , kandi nta n’ikimurimo cyashobora kumugusha .
62002011	Ariko uwanga umuvandimwe we aba ari mu mwijima , akagenda mu mwijima ntanamenye aho agana , kuko umwijima uba wamuhumye amaso .
62002012	Twana twanjye , ndabandikiye kuko mubabarirwa ibyaha byanyu , mubikesheje izina rya Yezu .
62002013	Namwe babyeyi , ndabandikiye kuko mwamenye Uriho kuva mu ntangiriro . Rubyiruko namwe ndabandikiye , kuko mwatsinze Sekibi .
62002014	Narabandikiye rero , bana banjye , kuko mwamenye Imana Data . Narabandikiye , babyeyi , kuko mwamenye Uriho kuva mu ntangiriro . Narabandikiye , rubyiruko , kuko muri abanyembaraga n’ijambo ry’Imana rikaba ribatuyemo , kandi mwatsinze Sekibi .
62002015	Ntimugakunde isi n’ibyo ku isi . Niba umuntu akunze isi , urukundo rw’Imana Data ntirumubamo ,
62002016	kuko ibiri ku isi byose , nk’irari ry’umubiri , n’irari ry’amaso , n’umwirato w’ubukungu , bidakomoka ku Mana , ahubwo bikomoka ku isi .
62002017	Koko , isi irayoyoka hamwe n’irari ryayo , naho ukora ugushaka kw’Imana abaho ubuziraherezo .
62002018	Bana banjye , isaha ya nyuma yageze . Mwigeze kumva bavuga ko Nyamurwanyakristu agiye kuza , none ubu ngubu abarwanya Kristu badutse ari benshi ; tumenyeraho dutyo ko isaha ya nyuma igeze .
62002019	Abo bantu badukomotsemo , ariko ntibari abacu , kuko iyo bajya kuba abacu , baba baragumanye natwe . Nyamara byari ngombwa kugaragaza ko bose uko bangana batari abacu .
62002020	Mwebweho , Yezu w’Intungane yabasigishije Roho Mutagatifu , bituma mwese mugera ku bumenyi .
62002021	Nuko rero sinabandikiye ko mutazi ukuri , ahubwo nabandikiye ko mukuzi , kandi ko nta cyitwa ikinyoma gikomoka ku kuri .
62002022	Ni nde mubeshyi , atari uhakana ko Yezu ari Kristu ? Nguwo Nyamurwanyakristu , uhakana Imana Data , na Mwana .
62002023	Umuntu wese uhakana Mwana , ntaba ari kumwe n’Imana Data ; naho uhamya Mwana , aba ari kumwe n’Imana Data .
62002024	Mwebweho rero , ubutumwa mwumvise kuva mu ntangiro nibubagumemo . Niba ubwo butumwa mwumvise kuva mu ntangiriro bubagumyemo , namwe muzaguma muri Mwana no muri Data .
62002025	Dore isezerano we ubwe yadusezeranyije : ni iryo kuzaduha ubugingo buhoraho .
62002026	Ngibyo rero ibyo nagira ngo mbandikire ku byerekeye abashaka kubayobya .
62002027	Naho mwebwe , isigwa yabakoreyeho ryabagumyemo , mukaba mudakeneye ko hagira undi uza kubigisha . Ubwo rero isigwa rye ari ryo mukesha kumenya byose , rikaba ari irinyakuri kandi ritabeshya , nimugume muri We , nk’uko mwabyigishijwe .
62002028	Bityo , twana twanjye , nimugume muri We , kugira ngo igihe azigaragariza , tuzagire amizero yuzuye , kandi twe kuzakorwa n’isoni zo kuba turi kure ye , igihe cy’amaza ye .
62002029	Niba muzi ko Kristu ari intungane , nimunamenye ko umuntu wese ukora ibitunganye aba akomoka kuri We .
62003001	Nimurebe urukundo ruhebuje Imana Data yadukunze , kugeza n’aho twitwa abana b’Imana , kandi tukaba turi bo koko ! Dore impamvu isi idashobora kutumenya : ni uko itamenye Imana .
62003002	Nkoramutima zanjye , ubu turi abana b’Imana , ariko uko tuzamera ntibiragaragazwa . Gusa tuzi ko igihe Kristu azigaragariza , tuzaba dusa na We , kuko tuzamureba uko ari mu by’ukuri .
62003003	Umuntu wese kandi umufiteho ayo mizero , arisukura nk’uko na We ari umuziranenge .
62003004	Umuntu wese ukora icyaha , aba arwanyije itegeko , kuko icyaha ari ukurwanya itegeko .
62003005	Ariko rero muzi ko Yezu yazanywe no kuvanaho ibyaha , kandi akaba nta cyaha kiba muri We .
62003006	Umuntu wese ugumye muri We , ntiyongera gucumura ukundi . Naho ucumura wese ntiyamubonye kandi ntiyamumenye .
62003007	Twana twanjye , ntihakagire ubayobya . Umuntu ukora ibitunganye aba ari intungane , nk’uko Yezu ari intungane .
62003008	Naho ukora icyaha , aba ari uwa Sekibi , kuko Sekibi ari umunyabyaha kuva mu ntangiriro . Ngicyo icyatumye Umwana w’Imana yigaragaza : ni ukugira ngo arimbure ibikorwa bya Sekibi .
62003009	Umuntu wese wabyawe n’Imana , ntaba agishoboye gukora icyaha , kuko imbuto yayo iba imurimo ; ntashobora rero gukora icyaha ukundi , kuko yabyawe n’Imana .
62003010	Dore ikigaragaza abana b’Imana n’abana ba Sekibi : umuntu wese udakora ibitunganye , cyangwa ntakunde umuvandimwe we , ntakomoka ku Mana .
62003011	Dore rero ubutumwa mwumvise kuva mu ntangiriro : tugomba gukundana .
62003012	Ntitukagenze nka Kayini , we wakomokaga kuri Sekibi , agahotora umuvandimwe we . Yamuhotoye abitewe n’iki ? Ni uko ibikorwa bye byari bibi , naho iby’umuvandimwe we bikaba bitunganye .
62003013	Bavandimwe , ntimugatangazwe n’uko ab’isi babanga .
62003014	Twebwe tuzi ko twambutse , tuva mu rupfu tukajya mu bugingo , kuko dukunda abavandimwe bacu . Udakunda , yapfuye ahagaze .
62003015	Umuntu wese wanga umuvandimwe we , ni umwicanyi ; kandi muzi ko umwicanyi uwo ari we wese atagira ubugingo buhoraho muri we .
62003016	Dore icyo tumenyeraho urukundo : ni uko Yezu ubwe yemeye guhara amagara ye kubera twebwe . Natwe rero tugomba guhara amagara yacu kubera abavandimwe bacu .
62003017	Niba umuntu atunze iby’isi , maze yabona umuvandimwe we akennye ntamugirire impuhwe , urukundo rw’Imana rwamubamo rute ?
62003018	Twana twanjye , ntitugakundane mu magambo no ku rurimi , ahubwo mu bikorwa no mu kuri .
62003019	Ni ibyo tuzamenyeraho ko turi ab’ukuri , maze tuzabonereho guhesha ituze umutima wacu imbere y’Imana ;
62003020	kuko n’aho umutima wacu waducira urubanza , tuzi ko Imana isumba kure umutima wacu , kandi ko ibona byose .
62003021	Nkoramutima zanjye , niba umutima wacu udafite icyo udushinja , dufite amizero yuzuye ku Mana ,
62003022	maze icyo dusabye cyose tukagihabwa , kuko dukurikiza amategeko yayo , kandi tugakora ikiyinyura .
62003023	Dore rero itegeko ry’Imana : ni uko twakwemera izina ry’Umwana wayo Yezu Kristu , kandi tugakundana nk’uko yabidutegetse .
62003024	Ukurikiza amategeko y’Imana aguma mu Mana , na Yo ikamugumamo . Kandi aho tumenyera ko Imana iturimo , ni uko yaduhaye Roho wayo .
62004001	Nkoramutima zanjye , ntimugapfe kwemera ubonetse wese , ahubwo mujye mubanza gushishoza ibyo mubwiwe , kugira ngo mumenye koko niba bikomoka ku Mana ; kuko hadutse abahanurabinyoma benshi , bagakwira ku isi .
62004002	Dore icyo muzamenyeraho ibikomoka ku Mana : uwemera wese Yezu Kristu wigize umuntu , aba akomoka ku Mana ;
62004003	naho utemera Yezu , uwo ntaba akomoka ku Mana , ahubwo aba akomoka kuri Nyamurwanyakristu , wa wundi mwumvise bavuga ko azaza , none ubu akaba yarageze ku isi .
62004004	Mwebweho , twana twanjye , mukomoka ku Mana , kandi mwatsinze abo bahanurabinyoma , kuko Ubatuyemo asumbye kure umugenga w’isi .
62004005	Bo ni ab’isi ; ni cyo gituma bavuga ururimi rw’isi , maze ikabatega amatwi .
62004006	Twebweho , turi ab’Imana ; uzi Imana aratwumva , naho utari uw’Imana ntatwumve . Aho rero ni ho tumenyera umunyakuri n’umunyabinyoma .
62004007	Nkoramutima zanjye , nidukundane , kuko urukundo rukomoka ku Mana , kandi umuntu wese ukunda aba yarabyawe n’Imana , akanayimenya .
62004008	Naho udakunda , uwo ntiyamenye Imana , kuko Imana ari urukundo .
62004009	Dore uko urukundo rw’Imana rwigaragaje muri twe : Imana yohereje Umwana wayo w’ikinege ku isi , kugira ngo tubeshweho na We .
62004010	Nguko uko urukundo ruteye : si twebwe twabanje gukunda Imana , ahubwo ni Yo yadukunze mbere , maze yohereza Umwana wayo ngo abe igitambo cyo guhongerera ibyaha byacu .
62004011	Nkoramutima zanjye , ubwo Imana yadukunze bigeze aho , natwe tugomba gukundana .
62004012	Nta muntu wigeze abona Imana , ariko niba dukundana , Imana idutuyemo kandi urukundo rwayo ruba ruganje muri twe .
62004013	Aho tumenyera ko turi mu Mana , na Yo ikatubamo , ni uko yaduhaye kuri Roho wayo .
62004014	Natwe twarabyitegereje , none turahamya ko Imana Data yohereje Umwana wayo kuba Umukiza w’isi .
62004015	Umuntu wese uhamya ko Yezu ari Umwana w’Imana , Imana imuturamo , na we akayituramo .
62004016	Twebwe , twamenye urukundo Imana yatugaragarije , kandi turarwemera . Imana ni urukundo : umuntu uhorana urukundo aguma mu Mana , na Yo ikamugumamo .
62004017	Nguko uko urukundo rwaganje muri twe , ku buryo nta bwoba dutewe n’umunsi w’urubanza ; kuko uko Yezu ameze , ari ko natwe tumeze muri iy’isi .
62004018	Nta bwoba bubangikana n’urukundo ; ahubwo urukundo rushyitse rwirukana ubwoba , kuko ubwoba buterwa n’igihano maze ufite ubwoba ntagire urukundo rushyitse .
62004019	Twebweho tujye dukundana , kuko Imana yadukunze mbere .
62004020	Niba umuntu avuze ati « Nkunda Imana » , ariko akanga umuvandimwe we , aba ari umubeshyi . Koko rero , umuntu udakunda umuvandimwe we abonesha amaso , ntashobora gukunda Imana atabona .
62004021	Dore rero itegeko Kristu yaduhaye : ukunda Imana , akunde n’umuvandimwe we .
62005001	Umuntu wese wemera ko Yezu ari Kristu , yabyawe n’Imana ; kandi n’umuntu wese ukunda Imana Umubyeyi , akunda n’uwabyawe na Yo .
62005002	Dore icyo tumenyeraho ko dukunda abana b’Imana : ni uko dukunda Imana kandi tugakurikiza amategeko yayo .
62005003	Dore gukunda Imana icyo ari cyo : ni uko twakurikiza amategeko yayo . Kandi amategeko yayo ntavunanye ,
62005004	kuko icyabyawe n’Imana cyose gitsinda isi . Intsinzi kandi yaganje isi , ni ukwemera kwacu .
62005005	Ni nde utsinda isi atari uwemera ko Yezu ari Umwana w’Imana ?
62005006	Uwo nyine ni We waje ku bw’amazi n’amaraso , aba Yezu Kristu . Yaje , atari ku bw’amazi yonyine , ahubwo ku bw’amazi n’amaraso ; ni Roho ubihamya , kuko uwo Roho nyine ari ukuri .
62005007	Ubwo rero hari ibintu bitatu byo kubihamya :
62005008	Roho , amazi n’amaraso , kandi byose uko ari bitatu birahuje .
62005009	Niba twakira ubuhamya bw’abantu , ubuhamya bw’Imana bwo burushijeho , kuko ari ubuhamya Imana yatanze ku Mwana wayo .
62005010	Uwemera Umwana w’Imana aba yakiriye muri we ubwo buhamya . Naho utemera Imana aba ayigize umubeshyi , kuko atemera bwa buhamya Imana yatanze ku Mwana wayo .
62005011	Dore rero ubwo buhamya : Imana yaduhaye ubugingo buhoraho , kandi ubwo bugingo buri mu Mwana wayo .
62005012	Ufite Mwana , aba afite ubugingo ; naho udafite Umwana w’Imana , nta bugingo aba afite .
62005013	Nabandikiye ibyo byose kugira ngo mwebwe , abemera Umwana w’Imana , mumenye ko mufite ubugingo buhoraho .
62005014	Dore rero amizero dufite muri We : nitugira icyo tumusaba , gihuje n’ugushaka kwe , azatwumva .
62005015	Ubwo rero tuzi ko atwumva mu byo tumusabye ibyo ari byo byose , tunamenyereho ko dutunze ibyo twamusabye .
62005016	Niba umuntu abonye umuvandimwe we akora icyaha , ariko icyaha kitajyana mu rupfu , namusabire ; maze Imana imuhe ubugingo , niba koko icyaha yakoze kitajyana mu rupfu . Habaho icyaha kijyana mu rupfu : uwakoze icyo si we mvuze ko mugomba gusabira .
62005017	Ubugome bwose ni icyaha , ariko icyaha kibonetse cyose ntikijyana mu rupfu .
62005018	Tuzi ko umuntu wese wabyawe n’Imana atongera gucumura ukundi , ahubwo Umwana w’Imana aramurinda , maze Sekibi ntamugireho ububasha .
62005019	Tuzi yuko turi ab’Imana , naho ab'isi bose bakagengwa na Sekibi .
62005020	Tuzi kandi ko Umwana w’Imana yaje , akaduha ubushishozi , kugira ngo tumenye Nyir’ukuri . Kandi turi muri Nyir’ukuri , tubikesha Umwana we Yezu Kristu . Ni We Nyir’ukuri , akaba Imana n’ubugingo buhoraho .
62005021	Twana twanjye , nimwirinde ibigirwamana .
63001001	Mubyeyi watoranyijwe hamwe n’abana bawe , ndabandikiye , jyewe Umukuru wanyu , ubakunda mu kuri — nyamara si jye jyenyine ubakunda , ahubwo n’abandi bose bashoboye kumenya ukuri —
63001002	mbitewe n’ukuri kudutuyemo , kandi kukazatugumamo ubuziraherezo .
63001003	Twese nitugire ineza , impuhwe n’amahoro bituruka ku Mana Data , no kuri Yezu Kristu Umwana wayo , mu kuri no mu rukundo .
63001004	Nishimiye cyane kuba narabonanye na bamwe mu bana bawe , ngasanga bagendera mu kuri nk’uko Imana Data yabidutegetse .
63001005	Dore rero Mubyeyi , icyo ngusabye ; si itegeko rishya nkwandikiye , ahubwo ni ugusubira muri rya rindi dusanganywe kuva mu ntangiriro : tujye dukundana .
63001006	Dore urukundo icyo ari cyo : ni uko twakurikiza amategeko yayo . Ngiryo itegeko mwigishijwe kuva mu ntangiriro , kugira ngo mukurikire iyo nzira .
63001007	Koko rero , hari abashukanyi benshi badutse ku isi bakaba badahamya mu by’ukuri ko Yezu Kristu yigize umuntu . Uvuga atyo ni umushukanyi , akaba arwanya Kristu .
63001008	Muririnde rero , kugira ngo mudapfusha ubusa imbuto z’ibikorwa byanyu , ahubwo ngo muzahabwe igihembo cyuzuye .
63001009	Umuntu wese udakomera ku nyigisho za Kristu , ahubwo akazirengaho , ntaba afite Imana ; naho ukomera ku nyigisho ze , ni we uba afite Imana Data na Mwana .
63001010	Nihagira umuntu uza abagana , atari uzanye izo nyigisho , ntimukamwakire iwanyu , ndetse ntimukamuramutse ;
63001011	kuko umuramukije , aba asangiye na we ibikorwa bye bibi .
63001012	Mfite byinshi nagombaga kubandikira , nyamara sinshaka gukoresha urupapuro na wino ; kuko nizeye kuzaza iwanyu nkabibibwirira ubwanjye , kugira ngo ibyishimo byacu bisendere .
63001013	Abana b’umuvandimwe wawe watoranyijwe , na bo baragutashya .
64001001	Nkoramutima yanjye Gayo , ndakwandikiye , jyewe Umukuru wawe , ugukunda mu kuri :
64001002	ndakwifuriza kumererwa neza muri byose , kandi ngo uhorane ubuzima bwiza bw’umubiri , nk’uko ufite ubw’umutima .
64001003	Nkoramutima yanjye , narishimye cyane igihe abavandimwe bamwe baje hano , nkabumva barata ukuri ugaragaza mu mibereho yawe , mbese ukuntu ugendera mu kuri .
64001004	Nta cyanshimishije kuruta ibindi nko kumva ko abana banjye bagendera mu kuri .
64001005	Nkoramutima yanjye , ugaragariza ukwemera kwawe mu byo ukorera abavandimwe , ndetse n’abaturutse ahandi .
64001006	Abo ni bo babaye abahamya b’iby’urukundo rwawe mu maso ya Kiliziya . Uzaba ugize neza kandi , nubashakira ibyabafasha mu gukomeza ubutumwa bwabo ku buryo bunyura Imana .
64001007	Koko rero bahagurukijwe no gukorera Kristu , ntibagira icyo bahabwa n’abatamwemera .
64001008	Twebwe rero tugomba gufasha abantu nk’abo , kugira ngo tugaragaze ko dufatanyije kogeza Ukuri .
64001009	Nandikiye Kiliziya akajambo , ariko rero Diyotirefesi ukunda gutegeka byose , yanze kutwumva .
64001010	Ni cyo gituma igihe nzazira , nzamagana mu ruhame iyo migenzereze ye , n’amagambo ye mabi yasakaye hose adusebya . Nyamara si n’ibyo gusa , yanze no kwakira abavandimwe ; n’abashatse kubakira arabibabuza , ndetse akabaca mu Kiliziya .
64001011	Nkoramutima yanjye , ntukigane ikibi , ahubwo wigane ikiri cyiza . Ukora icyiza aba akomoka ku Mana , naho ukora ikibi ntiyabonye Imana .
64001012	Ku byerekeye rero Demetiriyo , abantu bose baramushima , ndetse n’Ukuri ubwako kurabihamya . Natwe kandi turamushima , kandi uzi ko ibyo duhamya ari ukuri .
64001013	Mfite byinshi nagombaga kukwandikira , nyamara sinshaka gukoresha wino n’ikaramu ;
64001014	kuko nizeye ko tuzabonana bidatinze , maze tukaganira .
64001015	Gira amahoro ! Incuti ziragutashya . Undamukirize kandi n’incuti zacu , buri muntu ukwe .
65001001	Jyewe Yuda , umugaragu wa Yezu Kristu n’umuvandimwe wa Yakobo , ku bahamagawe kandi bakunzwe n’Imana , bakarindwa na Yezu Kristu :
65001002	nimusenderezwe impuhwe , n’amahoro n’urukundo .
65001003	Nkoramutima zanjye , nifuje cyane kubandikira ku byerekeye ugucungurwa twese dusangiye ; none nsanze ari ngombwa kubikora , kugira ngo mbashishikarize kurwanira ukwemera kwashyikirijwe burundu abatagatifujwe .
65001004	Koko , mwasesewemo n’abantu banditsweho ubucibwe kuva kera kose ; ni abagomeramana bahindanya ineza y’Imana , bakigira ibyomanzi , kandi bakihakana Umutegetsi wacu umwe rukumbi , Umwami wacu Yezu Kristu .
65001005	N’ubwo rero muzi byose ku buryobudasubirwaho , ndashaka kubibutsa ko Uhoraho amaze kugobotora umuryango we mu gihugu cya Misiri , yatsembye abari banze kwemera .
65001006	Nimwibuke kandi ko abamalayika bitesheje agaciro , bakikura mu cyicaro cyabo , maze Imana ikababohera mu mwijima ubuziraherezo , kugira ngo bahategerereze Umunsi ukomeye w’urubanza .
65001007	Naho abaturage ba Sodoma na Gomora , n’abo mu migi iyikikije , bohotse kuri ubwo buryo mu busambanyi kandi bakishimisha ku yindi mibiri itaberanye n’umuntu , bahanishwa igihano cy’umuriro w’iteka , cyabaye akarorero ku bantu bose .
65001008	Ni kuri ubwo buryo abo bantu na bo , mu busazi bwabo , bahindanya umubiri wabo , bagasuzugura Ubutegetsi bw’Imana kandi bagatuka Abakujijwe .
65001009	Nyamara n’igihe Mikayeli , umumalayika mukuru , agiye impaka na Sekibi , basigana ku byerekeye umurambo wa Musa , ntiyatinyutse no guhingutsa igitutsi ngo atuke Sekibi , ahubwo yaravuze ati « Imana izaguhane . »
65001010	Nyamara abo bantu bo , icyo batazi baragituka ; n’ibyo bazi kandi ku buryo bw’inyamaswa itazi ubwenge , nta kindi bibamarira usibye kuboreka .
65001011	Bariyimbire , kuko bakurikiye inzira ya Kayini ; inyungu ikabashuka , bakagwa mu buyobe bwa Balamu , kandi bakarimbuka kuko bivumbagatanyije nka Kore .
65001012	Abo ni bo banduz isangira ryanyu rya kivandimwe , igihe bakora iminsi mikuru kandi bauzuza inda zabo nta soni bafite . Ni nk’ibicu bitagira amazi bihuherwa n’umuyaga , bakamera nk’ibiti bitagira imbuto kandi ari igihe cy’umwero , ibiti byarandutse kandi byumiranye .
65001013	Bameze nk’imihengeri gica yo mu nyanja , ivundereza ifuro ry’ibikorwa byabo biteye isoni ; bameze nk’inyenyeri zangara , zateganyirijwe iteka ryose umwanya wazo mu mwijima w’icuraburindi .
65001014	Abo ni bo kandi umukurambere Henoki , uwa karindwi kuva kuri Adamu , yahanuye , akavuga ibiberekeyeho agira ati « Dore Nyagasani agiye kuza hamwe n’ingaba ze ntagatifu ,
65001015	kugira ngo acire abantu bose urubanza , maze ahane abagomeramana base abaziza ibikorwa byabo bibi , n’amagambo agayitse abanyabyaha batiyubaha bavuze , barwaya Imana . »
65001016	Ni abo ngaba rero ! Ni abantu bijimye , bahora bijujuta ; bakabaho bakurikije irari ryabo bwite , bakavuga amagambo y’ubwirasi kandi bagacacura abantu babigirira gusa kuronka inyungu yabo .
65001017	Naho rero mwebwe , nkoramutima zanjye , nimwibuke amagambo mwabwiwe kera n’intumwa z’Umwami wacu Yezu Kristu .
65001018	Barababwiye bati « Mu bihe bya nyuma hazaduka abantu b’abaneguranyi bazabaho bakurikije ingeso mbi z’ubugomeramana . »
65001019	Ni abo ngaba rero ! Ni bo bazana ubushyamirane , bakagira ibitekerezo by’isi , ntibagire muri bo Roho Mutagatifu .
65001020	Mwebweho rero , nkoramutima zanjye , nimushinge imizi mu kwemera kwanyu gutagatifu rwose ; musengere muri Roho Mutagatifu ;
65001021	mwikomeze mu rukondo rw’Imana ; mushingire amizero yanyu ku mpuhwe z’Umwami wacu Yezu Kristu , kugira ngo muronke ubugingo buhoraho .
65001022	Nimugirire impuhwe abagishidikanya ;
65001023	mubakize mubakura mu muriro ; abandi na bo mubagirire impuhwe ariko zivanze n’ubwoba , mwange n’imyambaro yandujwe n’imibiri yabo .
65001024	Imana imwe rukumbi n’Umukiza wacu , ibarinde icyabagusha icyo ari cyo cyose , ibahingutse mu byishimo muri abaziranenge imbere y’ikuzo ryaro ,
65001025	ku bwa Yezu Kristu Umwami wacu . Naharirwe ikuzo n’ubuhangange , ubutegetsi n’ububasha , kuva mu ntangiriro y’ibihe byose byahise , kugeza ubu n’iteka ryose . Amen !
66001001	Ibyahishuwe na Yezu Kristu : Imana yarabimuhaye , kugira ngo yereke abagaragu bayo ibigomba kuba bidatinze . Nuko yohereza umumalayika wayo , ngo abimenyeshe Yohani , umugaragu wayo ,
66001002	ari na we wahamije ko ibyo yabonye byose ari ijambo ry’Imana n’ubuhamya bwa Yezu Kristu .
66001003	Arahirwa usoma kimwe n’abatega amatwi amagambo y’ubu buhanuzi bagakurikiza ibyanditswemo , kuko igihe cyegereje .
66001004	Jyewe Yohani , kuri za Kiliziya ndwi zo muri Aziya : nimugire ineza n’amahoro bituruka kuri wa Wundi uriho , uwahozeho kandi ugiye kuza , bigaturuka no kuri roho ndwi zihagaze imbere y’intebe ye y’ubwami ,
66001005	no kuri Yezu Kristu , umuhamya w’indahemuka , umuvukambere mu bapfuye , n’umugenga w’abami bo ku isi . Koko , Kristu aradukunda ; yadukijije ibyaha akoresheje amaraso ye ,
66001006	maze atugira ihanga rya cyami n’abaherezabitambo , kugira ngo dukorere Imana Se . Naharirwe rero ikuzo n’ububasha , uko ibihe bihora bisimburana iteka ! Amen !
66001007	Nguyu araje rwagati mu bicu , maze icyitwa ijisho cyose kizamubone , ndetse n’abamuhinguranyije : imiryango yose y’isi izajya mu cyunamo ku mpamvu ye . Ni byo koko ! Amen !
66001008	Ni jyewe Alufa na Omega , Intangiriro n’Iherezo , — uwo ni Nyagasani Imana ubivuga — Uriho , Uwahozeho kandi Ugiye kuza , Umushoborabyose .
66001009	Jyewe Yohani , umuvandimwe wanyu na mugenzi wanyu musangiye amagorwa , ubwami n’ubwiyumanganye muri Yezu , nari ndi mu kirwa cya Patimosi ku mpamvu y’ijambo ry’Imana , n’iy’ubuhamya bwa Yezu .
66001010	Nuko ku munsi wa Nyagasani ntwarwa na Roho w’Imana , maze numva inyuma yanjye ijwi riranguruye nk’iry’akarumbeti , rigira riti
66001011	« Ibyo ubona , ubyandike mu gitabo , maze ubyoherereze izi Kiliziya uko ari ndwi : iya Efezi , iya Simirina , iya Perigamo , iya Tiyatira , iya Saridi , iya Filadelifi n’iya Lawodiseya . »
66001012	Ubwo ndahindukira , kugira ngo ndebe iryo jwi ryamvugishaga , maze nkebutse mbona amatara arindwi ya zahabu ,
66001013	kandi mbona rwagati muri ayo matara , umeze nk’Umwana w’umuntu . Yari yambaye ikanzu ndende , akindikije umukandara wa zahabu ;
66001014	naho umutwe we n’imisatsi ye byereranaga nk’ubwoya bw’intama y’umweru , mbese nk’urubura , n’amaso ye arabya nk’umuriro ugurumana .
66001015	Ibirenge bye byasaga n’umuringa w’agaciro gakomeye , watunganyirijwe mu ruganda , naho ijwi rye ari nk’inyanja isuma .
66001016	Mu kiganza cy’iburyo afashe inyenyeri ndwi , mu kanwa ke hagasohoka inkota ityaje amugi yombi . Uruhanga rwe rwarabengeranaga , boshye izuba ry’amanywa y’ihangu .
66001017	Ngo mukubite amaso , ngwa ku birenge bye nk’uwapfuye , ariko anshyiraho ikiganza cy’iburyo , avuga ati « Witinya , ni jye Uwibanze n’Uwimperuka
66001018	kandi n’Uriho ; narapfuye none dore ndi muzima uko ibihe bihora bisimburana iteka , mfite imfunguzo z’urupfu n’iz’Ikuzimu .
66001019	None rero , andika ibyo wabonye , ibiriho n’ibigomba kuzaba hanyuma .
66001020	Naho ku byerekeye inyenyeri ndwi wabonye mu kiganza cyanjye cy’iburyo , n’amatara arindwi ya zahabu , dore icyo bisobanura : inyenyeri ndwi ni abamalayika ba Kiliziya ndwi , naho amatara arindwi akaba nyine izo Kiliziya uko ari indwi .
66002001	Andikira umumalayika wa Kiliziya ya Efezi , uti « Ufashe inyenyeri ndwi mu kiganza cy’iburyo , akagenda rwagati mu matara arindwi ya zahabu , aravuga ati
66002002	’ Ibikorwa byawe , umuruho wawe n’ubwiyumanganye bwawe ndabizi , kimwe n’uko utashobora kwihanganira abagome . Wagerageje abiyitaga intumwa kandi atari zo , maze usanga ari ababeshyi .
66002003	Ufite ubwiyumanganye koko : warababaye ku mpamvu y’izina ryanjye , kandi ntiwacika intege .
66002004	Nyamara mfite icyo nkugayaho : ni uko utakinkunda nka mbere .
66002005	Ibuka rero aho wahanantutse ukagwa . Gira wisubireho kandi ukore ibikorwa nk’ibya mbere . Naho ubundi , ngiye kuza , maze niba utisubiyeho nzakure itara ryawe mu mwanya waryo .
66002006	Nyamara hari icyo ngushima : ni uko wanga ibikorwa by’Abanikolayi , nk’uko nanjye ubwanjye mbyanga . ’
66002007	Ufite amatwi arumve icyo Roho abwira za Kiliziya . Uzatsinda , nzamuha kurya ku giti cy’ubugingo , kiri mu busitani bw’Imana . »
66002008	Andikira umumalayika wa Kiliziya y’i Simirina , uti « Uwibanze n’Uwimperuka , wa wundi wapfuye , none akaba ari muzima , aravuga ati
66002009	’ Nzi neza amagorwa yawe n’ubukene bwawe — nyamara uri umukungu — , kandi nzi ko uvugwa nabi n’abiyita Abayahudi ; nta bwo ari bo rero , ahubwo ni ikoraniro rya Nyakibi .
66002010	Ntutinye ibigiye kukubabaza . Dore Sekibi agiye kujugunya mu buroko bamwe muri mwe kugira ngo abagerageze , maze muzagire amagorwa y’iminsi cumi . Urabe indahemuka kugeza ku rupfu , maze nzakwambike ikamba ry’ubugingo . ’
66002011	Ufite amatwi arumve icyo Roho abwira za Kiliziya . Uzatsinda , nta bwo azigera ababazwa n’urupfu rwa kabiri . »
66002012	Andikira umumalayika wa Kiliziya y’i Perigamo , uti « Wa wundi ufite inkota ityaje amugi yombi , aravuga ati
66002013	’ Nzi neza aho utuye : ni ho hari intebe ya Sekibi . Ariko kandi , wakomeje kwizirika ku izina ryanjye , ntiwanyihakana , kabone no mu gihe cya Antipasi , umugaragu wanjye udahemuka wiciwe iwanyu , aho Sekibi atuye .
66002014	Nyamara mfite icyo nkugayaho : ni uko iwawe hari bamwe bakihambira ku nyigisho za Balamu , wa wundi wagiraga inama Balaki ngo ashuke Abayisraheli , ngo barye inyama zatuwe ibigirwamana , kandi ngo bohoke mu buhabara .
66002015	Iwawe na none , hari abakihambira ku nyigisho z’Abanikolayi .
66002016	Gira wisubireho rero , bitabaye ibyo ngiye kuza bidatinze , maze mbarwanye n’inkota y’akanwa kanjye . ’
66002017	Ufite amatwi arumve icyo Roho abwira za Kiliziya . Uzatsinda , nzamuha manu yahishwe , muhe akabuye kererana , kandi kuri ako kabuye hazaba handitseho izina rishya ritagira undi urizi , uretse urihawe . »
66002018	Andikira umumalayika wa Kiliziya y’i Tiyatira uti « Umwana w’Imana , wa Wundi ufite amaso arabya nk’umuriro ugurumana , n’ibirenge bisa n’umuringa w’agaciro gakomeye , aravuga ati
66002019	’ Nzi neza ibikorwa byawe , urukundo rwawe , ukwemera kwawe , ukwitangira abandi kwawe n’ubwiyumanganye bwawe . Ibikorwa byawe biheruka , bishumbije ibya mbere ubwinshi .
66002020	Nyamara mfite icyo nkugayaho : ni uko worohera Yezabeli , uwo mugore wiyita umuhanuzikazi , maze akayobya abagaragu banjye , abigisha kohoka mu buhabara no kurya inyama zatuwe ibigirwamana .
66002021	Namuhaye igihe kugira ngo yisubireho , ariko ntashaka kwisubiraho ngo areke ubuhabara bwe .
66002022	None dore ngiye kumujugunya ku buriri bw’amagorwa akaze , we na bagenzi be bafatanije ubuhabara , keretse niba bisubiyeho bakareka ibyo bikorwa byabo .
66002023	Abana be nzabagabiza urupfu , maze Kiliziya zose zimenye ko ari jyewe usesengura imitima n’impyiko , kandi ko nzitura buri wese nkurikije ibikorwa bye .
66002024	Ariko kandi mbibabwire , mwebwe ab’i Tiyatira , mutigeze muyoboka iryo dini , ntimunamenye ibyo bita ’ amabanga ya Sekibi ’ , sinzabagerekaho undi mutwaro .
66002025	Gusa rero , ibyo mutunze mubikomereho , kugeza igihe nzazira .
66002026	Uzatsinda , akazaba yarakomeje kugenza uko nshaka kugeza ku ndunduro , nzamuha ububasha ku mahanga ,
66002027	ayategekeshe inkoni y’icyuma , ayajanjagure nk’umena ibibindi by’ibumba ,
66002028	mbese nk’uko nanjye ubwo bubasha nabuhawe na Data ; kandi nzamuha n’inyenyeri yo mu rukerera . ’
66002029	Ufite amatwi arumve icyo Roho abwira za Kiliziya . »
66003001	Andikira umumalayika wa Kiliziya y’i Saridi , uti « Wa Wundi ufite roho ndwi z’Imana n’inyenyeri ndwi , aravuga ati ’ Nzi neza ibikorwa byawe : bavuga ko uri muzima , nyamara warapfuye .
66003002	Ba maso , kandi ukomeze abasigaye benda gupfa , kuko nasanze ibikorwa byawe bitaboneye imbere y’Imana yanjye .
66003003	Ibuka rero ibyo wahawe n’ibyo wumvise , ubikomereho kandi wisubireho . Naho niba utabaye maso , ngiye kuza nk’umujura , kandi ntuzamenya igihe nzazira ngutunguye .
66003004	Nyamara aho i Saridi , uhafite abantu bakeya batanduje imyambaro yabo ; abo ni bo tuzajyana bambaye imyambaro yererana , kuko babikwiriye .
66003005	Bityo , uzatsinda na we azambara imyambaro yererana ; sinzasibanganya izina rye mu gitabo cy’ubugingo , kandi nzamwishingira imbere ya Data n’imbere y’abamalayika be . ’
66003006	Ufite amatwi arumve icyo Roho abwira za Kiliziya . »
66003007	Andikira umumalayika wa Kiliziya y’i Filadelifi , uti « Nyirubutagatifu na Munyakuri , wa Wundi ufite urufunguzo rw’inzu ya Dawudi , yakingura ntihagire n’umwe washobora gukinga , yakinga ntihagire n’umwe ubasha gukingura , aravuze ati
66003008	’ Nzi neza ibikorwa byawe . Dore nashyize imbere yawe umuryango ukinguye , utagira n’umwe wabasha kuwukinga . Ufite imbaraga nke , nyamara washoboye gukomera ku ijambo ryanjye , kandi ntiwihakana izina ryanjye .
66003009	Ngaha nkweguriye abantu bo mu ikoraniro rya Sekibi , ba bandi biyita Abayahudi kandi atari bo , kuko ari ababeshyi . Dore ngiye gutuma baza kugupfukamira , kandi bemeye ko ngukunda .
66003010	Kubera ko wakomeye ku ijambo ryanjye ubigiranye ubwiyumanganye , nanjye nzagukomeraho igihe cy’amagorwa agiye kugwirira isi yose , akazabera ikigeragezo abatuye isi .
66003011	Ngaha ndaje bidatinze . Komera ku byo utunze , hato hatagira ugutwara ikamba .
66003012	Uzatsinda , nzamugira inkingi mu Ngoro y’Imana yanjye , kandi ntazigera ayisohokamo bibaho , maze mwandikeho izina ry’Imana yanjye , hamwe n’izina ry’umurwa w’Imana yanjye ari wo Yeruzalemu nshya imanutse mu ijuru iva ku Mana , ndetse mwandikeho n’izina ryanjye rishya . ’
66003013	Ufite amatwi arumve icyo Roho abwira za Kiliziya . »
66003014	Andikira umumalayika wa Kiliziya y’i Lawodiseya , uti « Amen , Umuhamya udahemuka kandi nyakuri , Ishingiro ry’ibyaremwe n’Imana , aravuga ati
66003015	’ Nzi neza ibikorwa byawe : ntukonje kandi ntunashyushye . Iyaba nibura wari ukonje cyangwa se ushyushye !
66003016	None rero ubwo uri akazuyazi , ukaba udakonje kandi udashyushye , ngiye kukuruka uve mu kanwa kanjye .
66003017	Kubera ko wibwira uti ’ Ndi umukire , ndakungahaye nta cyo nkennye ’ , maze ntumenye ko uri umunyabyago , imbabare , umukene , impumyi n’umutumbuze ,
66003018	jye nkugiriye inama yo kumpahaho zahabu yayungurujwe umuriro kugira ngo wikungahaze , umpaheho n’imyambaro yererana kugira ngo wambare , maze ubwambure bwawe bwoye kugaragara ; ugure n’umuti wo gusiga ku maso yawe , maze wongere ubone .
66003019	Jyeweho , abo nkunda ndabacyaha kandi nkabakosora . None rero , shishikara kandi wisubireho !
66003020	Dore mpagaze ku muryango ndiho ndakomanga . Nihagira uwumva ijwi ryanjye , akankingurira , nzinjira iwe , nsangire na we , na we asangire nanjye .
66003021	Uzatsinda , nzamuha kwicarana nanjye ku ntebe yanjye y’ubwami , mbese nk’uko nanjye natsinze maze nkajya kwicarana na Data ku ntebe ye y’ubwami . ’
66003022	Ufite amatwi arumve icyo Roho abwira za Kiliziya . »
66004001	Nyuma y’ibyo ndareba , mbona irembo rikinguye mu ijuru , maze ijwi rimeze nk’iry’akarumbeti nari numvise mbere , rirambwira riti « Zamuka uze hano , maze nkwereke ibigomba kuba hanyuma y’ibi ngibi . »
66004002	Ako kanya ntwarwa na Roho w’Imana , maze mbona intebe y’ubwami y’Imana iteretse mu ijuru , kandi ikagira n’Uyicayeho .
66004003	Uwari uyicayeho yabengeranaga nk’ibuye rya yasipi na sarudoni ; intebe y’ubwami izengurutswe n’umukororombya urabagirana nk’ibuye ry’agaciro gakomeye .
66004004	Intebe makumyabiri n’enye zari zikikije intebe y’ubwami , zicayeho Abakambwe makumyabiri na bane bambaye ibyererana , kandi batamirije amakamba ya zahabu ku mutwe wabo .
66004005	Mu ntebe y’ubwami hasohokaga imirabyo , amajwi , n’inkuba . Amatara arindwi yakiranaga imbere y’intebe y’ubwami , ari zo roho ndwi z’Imana .
66004006	Imbere y’intebe y’ubwami hakaba inyanja isa n’ikirahure kibonerana . Hagati y’intebe y’ubwami n’ibiyikikije , hari Ibinyabuzima bine , byuzuyeho amaso imbere n’inyuma .
66004007	Ikinyabuzima cya mbere cyasaga n’intare , icya kabiri kigasa n’ikimasa , icya gatatu kikagira uruhanga nk’urw’umuntu , naho icya kane kigasa na kagoma iguruka .
66004008	Buri Kinyabuzima muri ibyo uko ari bine cyari gifite amababa atandatu , yuzuyeho amaso imbere n’inyuma . Ntibyahwemaga kuririmba amanywa n’ijoro bigira biti « Nyirubutagatifu , Nyirubutagatifu , Nyirubutagatifu ! Ni Nyagasani Imana , Umushoborabyose , Uwahozeho , Uriho kandi ugiye kuza . »
66004009	Uko ibyo Binyabuzima byahaga ikuzo n’icyubahiro kandi binashimira Uwicaye ku ntebe y’ubwami , Uriho uko ibihe bizahora bisimburana iteka ,
66004010	Abakambwe makumyabiri na bane bari bapfukamye imbere y’Uwicaye ku ntebe y’ubwami , basenga Uriho uko ibihe bizahora bisimburana iteka , bakanaga amakamba yabo imbere y’intebe y’ubwami , bavuga bati
66004011	« Nyagasani Mana yacu , ukwiriye guharirwa ikuzo , icyubahiro n’ububasha , kuko ari Wowe waremye ibintu byose , washatse ko bibaho , maze biraremwa . »
66005001	Nuko mu kiganza cy’iburyo cy’Uwicaye ku ntebe y’ubwami , mpabona igitabo cyanditsweho imbere n’inyuma , gifungishije za kashe ndwi .
66005002	Ubwo mbona Umumalayika w’igihangange , wamamazaga mu ijwi riranguruye ati « Ni nde ukwiriye guhambura za kashe , akabumbura igitabo ? »
66005003	Ariko ari mu ijuru , ari ku isi , ari n’ikuzimu , ntihagira n’umwe uboneka , washobora kubumbura igitabo cyangwa kukirebamo .
66005004	Nuko ndarira cyane , kubera ko nta n’umwe ubonetse , waba akwiriye kubumbura igitabo cyangwa kukirebamo .
66005005	Ariko umwe muri ba Bakambwe arambwira ati « Wirira ! Dore intare yo mu muryango wa Yuda , inkomoko ya Dawudi , yaratsinze ; ni we uzahambura igitabo , ahambure n’ikashe zacyo uko ari indwi . »
66005006	Nuko mbona Ntama ameze nk’uwishwe , ahagaze hagati y’intebe y’ubwami , akikijwe na bya Binyabuzima bine n’Abakambwe . Yari afite amahembe arindwi n’amaso arindwi , ari zo za roho z’Imana zoherejwe ku isi hose .
66005007	Ahera ko araza kugira ngo yakire igitabo cyari mu kiganza cy’iburyo cy’Uwicaye ku ntebe y’ubwami .
66005008	Ngo amare kwakira igitabo , bya Binyabuzima bine n’Abakambwe makumyabiri na bane , bapfukama imbere ya Ntama . Buri wese yari afite inanga n’ibyotezo bya zahabu byuzuyemo imibavu , ari yo masengesho y’abatagatifu .
66005009	Baririmba rero indirimbo nshya , bavuga bati « Ukwiriye guhabwa igitabo no guhambura ikashe zigifunze , kuko wishwe , maze ku bw’amaraso yawe ugacungurira Imana abantu bo mu miryango yose , mu ndimi zose , mu bihugu byose , no mu mahanga yose , maze
66005010	ukabagira ingoma n’abaherezagitambo b’Imana yacu , maze bakazima ingoma ku isi . »
66005011	Nuko ngo ndebe , numva ijwi ry’abamalayika batabarika , bakikije intebe y’ubwami na bya Binyabuzima n’Abakambwe . Bari ibihumbi n’ibihumbi ; amagana n’amagana ,
66005012	bakavuga mu ijwi riranguruye bati « Umwana w’intama watambwe akwiriye guharirwa ububasha , ubutunzi n’ubuhanga , imbaraga n’icyubahiro , ikuzo n’ibisingizo . »
66005013	Maze icyitwa ikiremwa cyose , ari mu ijuru ari ku isi , ari ikuzimu , ari no mu nyanja , mbese ibyaremwe byose bihari , mbyumva bivuga biti « Ibisingizo n’icyubahiro , ikuzo n’ububasha , ni iby’Uwicaye ku ntebe y’ubwami na Ntama , uko ibihe bizahora bisimburana iteka . »
66005014	Naho bya Binyabuzima bine bigasubiza , biti « Amen ! » Ba Bakambwe na bo barapfukama , barasenga .
66006001	Hanyuma mbona Ntama ahambuye iya mbere muri za kashe ndwi ; numva icya mbere muri bya Binyabuzima giteye hejuru mu ijwi nk’iry’inkuba , kiti
66006002	« Ngwino ! » Ngo ndebe , mbona ifarasi y’umweru , uwari uyicayeho afite umuheto , nuko ahabwa ikamba maze agenda ari umutsinzi , kandi ngo azahore atsinda .
66006003	Igihe ahambuye ikashe ya kabiri , numva Ikinyabuzima cya kabiri giteye hejuru , kiti « Ngwino ! »
66006004	Maze hasohoka indi farasi itukura nk’umuriro . Uwari uyicayeho ahabwa ububasha bwo gutsemba amahoro ku isi , kugira ngo abantu bamarane ; nuko ahabwa inkota ndende cyane .
66006005	Igihe ahambuye ikashe ya gatatu , numva Ikinyabuzima cya gatatu giteye hejuru , kiti « Ngwino ! » Ndebye , mbona ifarasi y’umukara , uyicayeho afite umunzani mu kiganza .
66006006	Nuko numva rwagati muri bya Binyabuzima bine , ikintu kimeze nk’ijwi ryavugaga riti « Idenari imwe ku ndengo y’ingano , n’indengo eshatu z’ingano za bushoki ku idenari imwe . Naho amavuta na divayi byo ntubikoreho . »
66006007	Nuko igihe ahambuye ikashe ya kane , numva Ikinyabuzima cya kane giteye hejuru , kiti « Ngwino . »
66006008	Maze ndebye , mbona ifarasi isa n’icyatsi ; uwari uyicayeho bamwitaga « Rupfu » , kandi na Kuzimu yari amukurikiye . Nuko bahabwa ububasha ku gice cya kane cy’isi ngo bagitsembeshe inkota , inzara , urupfu n’inyamaswa z’inkazi zo ku isi .
66006009	Igihe ahambuye ikashe ya gatanu , mbona mu nsi y’urutambiro roho z’abishwe bahowe ijambo ry’Imana n’ubuhamya batanze .
66006010	Bavugaga mu ijwi riranguruye , bati « Nyagasani , Nyirubutagatifu na Nyirukuri , uzahereza he kudacira urubanza abatuye isi no guhorera amaraso bamennye ? »
66006011	Nuko buri wese muri bo ahabwa ikanzu yererana , kandi basabwa kuba bihanganye igihe gito , kugeza ubwo umubare wa bagenzi babo n’abavandimwe babo bagiye gupfa rumwe uzuzurira .
66006012	Hanyuma mbona ahambuye ikashe ya gatandatu ; maze haba umutingito w’isi ukaze cyane , izuba ririjima nk’umwenda wirabura , n’ukwezi uko kwakabaye guhinduka amaraso .
66006013	Inyenyeri zo ku ijuru zihanantuka zigwa ku isi , boshye imbuto mbisi z’umutini zihungabanyijwe n’umuyaga w’inkubi .
66006014	Ijuru riribumba nk’igitabo bazinze , imisozi yose n’ibirwa bitirimuka mu mwanya wabyo .
66006015	Abami b’isi , abatware , abagaba b’ingabo , abakire n’ibikomerezwa , abacakara n’abantu bigenga , bose bihisha mu buvumo no mu masenga yo mu gasozi ,
66006016	bakabwira imisozi n’ibitare , bati « Nimutwubarare hejuru , muduhishe uruhanga rw’Uwicaye ku ntebe y’ubwami , na kure y’uburakari bwa Ntama . »
66006017	Koko rero , umunsi ukomeye w’uburakari bwe wageze ; ni nde noneho uzabasha kuwurokoka ?
66007001	Nyuma y’ibyo , mbona abamalayika bane bahagaze mu mpande enye z’isi . Bari bakumiriye imiyaga ine yo ku isi , kugira ngo hatagira umuyaga uhuhera ku isi , ku nyanja cyangwa se ku giti na kimwe .
66007002	Nuko ndongera mbona undi mumalayika uzamuka ava iburasirazuba , afite ikashe y’Imana nzima . Avuga mu ijwi riranguruye , abwira ba bamalayika bane bari bahawe ububasha bwo kugirira nabi isi n’inyanja , ati
66007003	« Muririnde kugirira nabi isi , inyanja cyangwa ibiti , mbere y’uko turangiza gushyira ikimenyetso ku gahanga k’abagaragu b’Imana yacu . »
66007004	Nuko numva umubare w’abashyizweho ikimenyetso : abantu ibihumbi ijana na mirongo ine na bine bo mu miryango yose y’Abayisraheli .
66007005	Abo mu muryango wa Yuda : abantu ibihumbi cumi na bibiri bashyizweho ikimenyetso , Abo mu muryango wa Rubeni : abantu ibihumbi cumi na bibiri , abo mu muryango wa Gadi : abantu ibihumbi cumi na bibiri ,
66007006	abo mu muryango wa Asheri : abantu ibihumbi cumi na bibiri , abo mu muryango wa Nefutali : abantu ibihumbi cumi na bibiri , abo mu muryango wa Manase : abantu ibihumbi cumi na bibiri ,
66007007	abo mu muryango wa Simewoni : abantu ibihumbi cumi na bibiri , abo mu muryango wa Levi : abantu ibihumbi cumi na bibiri , abo mu muryango wa Isakari : abantu ibihumbi cumi na bibiri , abo mu muryango wa Zabuloni : abantu ibihumbi cumi na bibiri ,
66007008	abo mu muryango wa Yozefu : abantu ibihumbi cumi na bibiri , abo mu muryango wa Benyamini : abantu ibihumbi cumi na bibiri bashyizweho ikimenyetso .
66007009	Nyuma y’ibyo , mbona imbaga nyamwinshi y’abantu , umuntu atashobora kubarura , baturutse mu mahanga yose , mu miryango yose , mu moko yose , no mu ndimi zose . Bari bahagaze imbere y’intebe y’ubwami n’imbere ya Ntama , bambaye amakanzu yererana kandi bafashe imikindo mu ntoki ,
66007010	bakavuga mu ijwi riranguruye bati « Ubucunguzi ni ubw’Imana yacu yicaye ku ntebe y’ubwami , bukaba n’ubwa Ntama . »
66007011	Nuko abamalayika bose bari bakikije intebe y’ubwami , hamwe na ba Bakambwe na bya Binyabuzima bine , bagwa bubitse uruhanga ku butaka imbere y’intebe y’ubwami , maze basenga Imana , bavuga bati
66007012	« Amen ! Ibisingizo , ikuzo , ubuhanga , ishimwe , icyubahiro , imbaraga n’ububasha , ni iby’Imana yacu , uko ibihe bizahora bisimburana iteka ! Amen ! »
66007013	Umwe mu Bakambwe afata ijambo , maze arambaza ati « Aba bantu bambaye amakanzu yererana , ni bande kandi baturutse he ? »
66007014	Ndamusubiza nti « Shobuja , ni wowe wabimenya ! » Na we arambwira ati « Aba bavuye mu magorwa akaze , bameshe amakanzu yabo , bayezereza mu maraso ya Ntama .
66007015	Ni yo mpamvu bahagaze imbere y’intebe y’ubwami y’Imana , bakayiha icyubahiro amanywa n’ijoro mu Ngoro yayo , maze Uwicaye ku ntebe y’ubwami , akazabugamisha mu ihema rye .
66007016	Ntibazasonza ukundi , kandi ntibazagira inyota ukundi , ndetse n’izuba n’icyokere cyaryo , ntibizabageraho ukundi ,
66007017	kuko Ntama uri rwagati y'intebe y’ubwami , azababera umushumba , akazabashora ku mariba y’amazi y’ubugingo . Nuko Imana ikazahanagura icyitwa amarira cyose ku maso yabo . »
66008001	Igihe ahambuye ikashe ya karindwi , mu ijuru haratuza bimara nk’igice cy’isaha . . .
66008002	Nuko mbona abamalayika barindwi bahagaze imbere y’Imana ; bahabwa uturumbeti turindwi .
66008003	Undi mumalayika araza , ahagarara iruhande rw’urutambiro , afite icyotero cya zahabu , maze ahabwa imibavu myinshi kugira ngo ayiture hamwe n’amasengesho y’abatagatifu bose , ku rutambiro rwa zahabu ruri imbere y’intebe y’ubwami .
66008004	Umwotsi w’imibavu wacumbekeraga mu kiganza cy’uwo mumalayika , uzamuka imbere y’Imana , hamwe n’amasengesho y’abatagatifu .
66008005	Nuko umumalayika afata icyotezo , acyuzuzamo umuriro arahuye ku rutambiro , maze awumena ku isi : ubwo haba imihindagano nk’iy’inkuba , urusaku , imirabyo n’umutingito w’isi .
66008006	Noneho ba bamalayika barindwi bari bafite uturumbeti turindwi bitegura kutuvuza .
66008007	Uwa mbere ngo avuze akarumbeti ke : urubura n’umuriro uvanze n’amaraso bigwa ku isi , maze igice cya gatatu cy’isi kirashya , n’igice cya gatatu cy’ibiti kirashya , n’ibimera byose birakongoka .
66008008	Umumalayika wa kabiri na we avuza akarumbeti ke : nuko ikintu kimeze nk’umusozi munini ugurumana kiroha mu nyanja , maze igice cya gatatu cy’inyanja gihinduka amaraso ;
66008009	igice cya gatatu cy’ibiremwa biba mu nyanja kirapfa , n’igice cya gatatu cy’amato kirasenyuka .
66008010	Hanyuma umumalayika wa gatatu avuza akarumbeti ke : nuko inyenyeri nini cyane ihanantuka mu ijuru igurumana nk’ifumba y’umuriro , igwira igice cya gatatu cy’inzuzi no ku masoko y’amazi .
66008011	Iyo nyenyeri yitwaga « Ndurwe » . Nuko igice cya gatatu cy’amazi gihinduka indurwe , kandi abantu benshi barapfa kubera amazi yari yakarishye .
66008012	Umumalayika wa kane na we avuza akarumbeti ke : nuko igice cya gatatu cy’izuba , igice cya gatatu cy’ukwezi , n’igice cya gatatu cy’inyenyeri birakobana ; kimwe cya gatatu cyabyo kirijima , ku buryo amanywa yatakaje igice cya gatatu cy’umucyo n’ijoro bikaba bityo .
66008013	Nuko ndebye , numva ijwi rya kagoma yatambaga hejuru cyane mu kirere risakuza riti « Mwiyimbire ! Mwiyimbire ! Mwiyimbire abatuye isi , ku mpamvu y’umworomo w’uturumbeti tw’abamalayika batatu bagomba kongera kuvuza ! »
66009001	Nuko umumalayika wa gatanu aherako avuza akarumbeti ke : maze mbona inyenyeri ihanantutse ku ijuru , yituye ku isi , ihabwa urufunguzo rw’inyenga .
66009002	Iyo nyenyeri ikinguye inyenga , hacucumukamo umwotsi umeze nk’uwo mu itanura rinini , maze izuba n’ikirere birijima .
66009003	Nuko muri uwo mwotsi hasohokamo inzige zikwira ku isi ; zihabwa ububasha nk’ubwa za manyenga zo ku isi ,
66009004	ariko zibuzwa kugira icyatsi cyo ku isi zikoraho , ku kimera cyose cyangwa ku giti icyo ari cyo cyose , keretse gusa ku bantu badafite ku gahanga ikashe y’Imana .
66009005	Icyakora ntizahabwa uruhushya rwo kubica , ahubwo zemererwa gusa kubababaza amezi atanu yose . Ububabare bw’urumwe n’inzige bukababaza nk’ubwa manyenga , iyo irumye umuntu .
66009006	Muri iyo minsi rero , abantu bazashakashaka urupfu ariko barubure ; bazifuza gupfa , ariko urupfu rubahunge .
66009007	Izo nzige zari zimeze nk’amafarasi yambariye urugamba , zikagira ku mitwe yazo ibintu bimeze nk’amakamba ya zahabu , naho mu maso hazo hagasa n’ah’abantu .
66009008	Zari zifite imisatsi nk’iy’abagore , amenyo yazo ari nk’ay’intare .
66009009	Zari zimeze kandi nk’izambaye umwambaro w’icyuma , urusaku rw’amababa yazo ari nk’urw’amagare akururwa n’amafarasi menshi yiruka agana urugamba .
66009010	Zikagira imirizo nk’iya za manyenga , ikabamo imbori , kandi muri iyo mirizo hakabamo n’ububasha bwo kugirira nabi abantu mu mezi atanu yose .
66009011	Umwami wazo akaba umumalayika w’ikuzimu , mu gihebureyi akitwa Abadoni , naho mu kigereki akitwa Apoliyoni .
66009012	Icyago cya mbere kirarangiye . Dore rero ibyago bibiri na byo bikurikiyeho .
66009013	Nuko umumalayika wa gatandatu avuza akarumbeti ke : numva ijwi riturutse mu mahembe y’urutambiro rwa zahabu ruri imbere y’Imana .
66009014	Ryabwiraga umumalayika wa gatandatu wari ufite akarumbeti , riti « Rekura abamalayika bane baboheye ku ruzi rwa Efurati . »
66009015	Nuko arekura ba bamalayika bane bari biteguye bategereje iyo saha , uwo munsi , uko kwezi n’uwo mwaka , bagombaga kwica igice cya gatatu cy’abantu .
66009016	Umubare w’ingabo zarwaniraga ku mafarasi ni igihumbi n’uduhumbagiza ukubye kabiri . Ni wo mubare wabo numvise .
66009017	Dore uko nabonye , mu ibonekerwa ryanjye , amafarasi n’abayagenderaho : bari bambaye imyambaro y’icyuma igurumana nk’umuriro , ifite ibara ry’ikigina n’iry’ubujeni . Amafarasi yari afite imitwe nk’iy’intare , ibinwa byayo bikaruka umuriro , umwotsi n’ubujeni .
66009018	Nuko igice cya gatatu cy’abantu kirarimbuka , kizize ibyo byorezo uko ari bitatu : umuriro , umwotsi n’ubujeni , byarutswe n’ayo mafarasi .
66009019	Koko rero ububasha bw’amafarasi buba mu minwa no mu mirizo yayo , kandi iyo mirizo yayo imeze nk’inzoka , ikagira amasonga atuma ibasha kugira nabi .
66009020	Abantu rero bari basigaye badahitanywe n’ibyo byorezo , ntibisubiraho ngo bareke ibikorwa byabo bibi , bakomeza gusenga ingabo za Sekibi , ibigirwamana bya zahabu cyangwa ibya feza , iby’umuringa , iby’amabuye cyangwa iby’ibiti bidashobora kureba , kumva cyangwa kugenda .
66009021	Banze kwisubiraho ngo bareke ubwicanyi bwabo n’ubupfumu , ubukozi bw’ibibi n’ubujura bwabo .
66010001	Nuko mbona undi mumalayika w’igihangange wamanukaga mu ijuru . Yari yambaye igicu , umukororombya uzengurutse umutwe we , mu maso he habengerana nk’izuba , n’ibirenge bye bisa n’inkingi z’umuriro ;
66010002	yari afite mu ntoki ze agatabo kabumbuye . Nuko ashinga ikirenge cy’iburyo ku nyanja , icy’ibumoso agishinga ku isi ,
66010003	maze atera hejuru mu ijwi riranguruye , atontoma nk’intare . Igihe ateye hejuru , inkuba ndwi zirahinda .
66010004	Izo nkuba ndwi zimaze guhinda , nanjye uko nakiteguye kwandika , numva ijwi riturutse mu ijuru , rimbwira riti « Ubutumwa bw’izo nkuba ndwi ubugire ibanga , ntubwandike . »
66010005	Hanyuma wa mumalayika nari nabonye ahagaze ku nyanja no ku isi , abangura ikiganza cye cy’iburyo akerekeje ku ijuru ,
66010006	maze arahira mu izina ry’Uriho uko ibihe bizahora bisimburana iteka , Uwaremye ijuru n’ibiririmo byose , isi n’ibiyirimo byose , inyanja n’ibiyirimo byose , ati ’ Nta gihe kizongera kubaho . ’
66010007	Ahubwo umunsi bazumva umumalayika wa karindwi avugije akarumbeti ke , ni bwo ibanga ry’Imana rizaba rigeze ku ndunduro , nk’uko yabimenyesheje abagaragu be b’abahanuzi . »
66010008	Nuko rya jwi nari numvise rituruka mu ijuru , ryongera kumbwira riti « Genda ufate agatabo kabumbye , kari mu kiganza cy’umumalayika , uhagaze ku nyanja no ku isi . »
66010009	Nuko ndatambuka nsanga wa mumalayika , musaba kumpa ako gatabo . Arambwira ati « Kakire maze ukarye . Mu nda yawe karagusharirira , ariko mu kanwa kawe hararyohera nk’ubuki . »
66010010	Mpera ko rero mfata ako gatabo ngahawe n’uwo mumalayika , maze ndakarya . Mu kanwa kari karyohereye nk’ubuki , ariko maze kukamira , mu nda yanjye harasharirirwa .
66010011	Nuko barambwira bati « Ni ngombwa ko wongera guhanurira ibihugu , amahanga , indimi , n’abami benshi . »
66011001	Nuko bampa ikibingo kimeze nk’inkoni yo gupimisha , bambwira bati « Haguruka , upime Ingoro y’Imana n’urutambiro , ndetse ubare n’abahasengera .
66011002	Ariko urugo ruzengurutse Ingoro , urwihorere nturupime , kuko rweguriwe amahanga azavuyanga umurwa mutagatifu , mu gihe cy’amezi mirongo ine n’abiri » .
66011003	Nzaha abahamya banjye babiri ubushobozi bwo guhanura , mu minsi igihumbi magana abiri na mirongo itandatu , bambaye ibigunira .
66011004	Abo bahamya ni ibiti bibiri by’imizeti n’amatara abiri , biri imbere y’Umwami w’isi .
66011005	Nihagira ushaka kubagirira nabi , umuriro uzasohoka mu kanwa kabo , maze utsembe abanzi babo . Ni koko , niharamuka hagize ushaka kubagirira nabi , ni uko agomba kwicwa .
66011006	Bafite ububasha bwo gufunga ijuru , maze ntihazagire imvura igwa mu minsi bazamara bahanura , bakagira n’ububasha bwo guhindura amazi amaraso , kimwe n’ubwo guteza isi ibyorezo bitabarika , uko babishatse kose .
66011007	Igihe bazaba barangije gutanga ubuhamya bwabo , Igikoko kizamutse mu nyenga kizabarwanya , kibatsinde maze kibice .
66011008	Imirambo yabo izaguma ku kibuga cy’umurwa w’icyamamare , witwa Sodoma na Misiri mu buryo bw’incamarenga , ari na ho Umwami wabo ubwe yabambwe .
66011009	Abantu bo mu bihugu byose , no mu miryango yose , no mu ndimi zose no mu mahanga yose , bazaza gushungera imirambo yabo igihe cy’iminsi itatu n’igice , kandi bababuze guhambwa .
66011010	Nuko abatuye isi bazishimire urupfu rwabo bombi , banezerwe , bohererezanye amaturo , kuko abo bahanuzi bombi bari barababaje abatuye isi .
66011011	Ariko nyuma y’iyo minsi itatu n’igice , umwuka w’ubugingo uturutse ku Mana uzabinjiremo , maze bahaguruke . Nuko ababashungeraga batahwa n’ubwoba bwinshi cyane .
66011012	Bumva ijwi riranguruye rituruka mu ijuru ribwira abo bahanuzi , riti « Nimuzamuke hano ! » Nuko bazamuka mu gicu bajya mu ijuru , abanzi babo babareba .
66011013	Ako kanya haba umutingito w’isi ukomeye , igice cya cumi cy’umurwa kirariduka , maze abantu ibihumbi birindwi bahitanwa n’icyo cyorezo . Nuko abarokotse batahwa n’ubwoba , basingiza Imana yo mu ijuru .
66011014	Icyago cya kabiri kiba kirahise . Dore icyago cya gatatu na cyo kiraje bidatinze .
66011015	Umumalayika wa karindwi na we avuza akarumbeti ke . Nuko amajwi yumvikanira mu ijuru , avuga aranguruye ati « Ingoma y’isi yeguriwe Umwami wacu na Kristu we ; akazima ingoma uko ibihe bizahora bisimburana iteka . »
66011016	Ba Bakambwe makumyabiri na bane bicaye ku ntebe zabo imbere y’Imana , bagwa bubitse uruhanga ku butaka maze basenga Imana ,
66011017	bavuga bati « Turagushimira , Nyagasani Mana , Mushoborabyose , wowe uriho kandi wahozeho , kuko wakoresheje ububasha bwawe buhebuje , maze ugashinga ingoma yawe .
66011018	Amahanga yari yarakaye , ariko uburakari bwawe buba ari bwo bwigaragaza . Ubu ni igihe cyo gucira urubanza abapfuye , no guhemba abagaragu bawe b’abahanuzi , abatagatifu n’abatinya izina ryawe , abakuru n’abato , n’igihe cyo gutsemba abarimbuye isi . »
66011019	Nuko Ingoro y’Imana yo mu ijuru irakinguka , n’Ubushyinguro bw’Isezerano bugaragarira mu Ngoro yayo . Ubwo haba imirabyo , urusaku n’imihindagano nk’iy’inkuba , umutingito w’isi n’urubura rukaze .
66012001	Ikimenyetso gikomeye kigaragara mu ijuru : yari umugore wisesuye izuba , ukwezi kuri mu nsi y’ibirenge bye , naho ku mutwe atamirije ikamba ry’inyenyeri cumi n’ebyiri .
66012002	Yari atwite , kandi ariho atakishwa n’ibise n’imibabaro y’iramukwa .
66012003	Nuko ikindi kimenyetso kigaragara mu ijuru : cyari Ikiyoka nyamunini kandi gitukura nk’umuriro , kikagira imitwe irindwi n’amahembe cumi , n’amakamba arindwi kuri iyo mitwe uko ari irindwi .
66012004	Umurizo wacyo usakuma igice cya gatatu cy’inyenyeri uzihananturira ku isi . Icyo Kiyoka rero gihagarara imbere y’uwo Mugore wari wegereje kubyara , kugira ngo giconcomere umwana ukivuka .
66012005	Nuko abyara umwana w’umuhungu : ugomba kugenga amahanga yose n’inkoni y’icyuma . Maze uwo mwana we ajyanwa ku Mana no ku ntebe yayo y’ubwami .
66012006	Hanyuma Umugore ahungira mu butayu , aho Imana yamuteguriye umwanya , kugira ngo abe yo agaburirwa mu minsi igihumbi na magana abiri na mirongo itandatu .
66012007	Nuko mu ijuru intambara irarota : Mikayeli n’abamalayika be barwana na cya Kiyoka ; na cyo kirabarwanya hamwe n’abamalayika bacyo ,
66012008	ariko ntibabasha gutsinda , kandi ntibongera ukundi kugira umwanya wabo mu ijuru .
66012009	Cya kiyoka nyamunini kirahananturwa : ya Nzoka ya kera na kare , ari yo bita « Sekibi na Sekinyoma » , wa wundi uyobya isi yose . Nuko gihananturirwa ku isi hamwe n’Abamalayika bacyo .
66012010	Hanyuma numva ijwi riranguruye rituruka mu ijuru riti « Ngiki igihe cy’ubucunguzi kirageze , igihe cy’ububasha n’ubwami by’Imana yacu , n’ubutegetsi bwa Kristu wayo : kuko Kareganyi , wahoraga arega abavandimwe bacu ku Mana yacu amanywa n’ijoro , ahanantuwe .
66012011	Nyamara bo bamutsindishije amaraso ya Ntama n’ijambo babereye abahamya . Bemeye guhara amagara yabo , kugeza ku rupfu .
66012012	Kubera iyo mpamvu , ijuru niryishime , namwe abarituye munezerwe ! Naho mwebwe , isi n’inyanja mwiyimbire , kuko Sekibi yamanutse abasanga n’uburakari bwinshi , kandi akaba azi ko ashigaje igihe gito . »
66012013	Ikiyoka rero kibonye ko gihananturiwe ku isi , kiruka gikurikiranye wa Mugore wari wabyaye umwana w’umuhungu .
66012014	Ariko wa Mugore ahabwa amababa abiri nk’aya kagoma nini cyane , kugira ngo aguruke ajya mu butayu kure ya ya Nzoka , ahantu yari yateguriwe ngo ahamare igihe , n’ibihe , n’inusu y’igihe , agaburirwa .
66012015	Nuko ya Nzoka ivundereza ibintu bimeze nk’uruzi rw’amazi inyuma ya wa Mugore , kugira ngo atwarwe n’imivu y’ibyo bizi ,
66012016	nyamara isi iramutabara ; ubutaka burabumbuka maze bumira rwa ruzi ruvunderejwe na cya Kiyoka .
66012017	Kubera uburakari cyari gifitiye uwo Mugore , icyo Kiyoka kijya kurwanya abasigaye mu bamukomokaho , abubahiriza amategeko y’Imana kandi bagakomera ku buhamya bwa Yezu .
66013001	Hanyuma kibunda mu musenyi wo ku nyanja . Nuko mbona Igikoko kizamuka mu nyanja , gifite amahembe cumi n’imitwe irindwi , kikagira kuri ya mahembe amakamba cumi , naho ku mitwe yacyo hariho izina rituka Imana .
66013002	Igikoko nabonaga cyasaga n’ingwe , amaguru yacyo ameze nk’ay’ikirura , n’urwasaya rwacyo ari nk’urw’intare . Nuko cya Gikoko gihabwa ububasha bwacyo , intebe yacyo n’ubutegetsi burambuye na cya Kiyoka .
66013003	Umwe muri ya mitwe yacyo wasaga n’uwakomeretse bwo gupfa , ariko uruguma rwacyo ruhita rukira . Nuko isi yose iratangara , ihita iyoboka cya Gikoko .
66013004	Ubwo batangira kuramya cya Kiyoka , kuko cyahaye cya Gikoko ububasha , kandi baramya n’icyo Gikoko bavuga bati « Ni nde wagereranywa n’iki Gikoko , cyangwa se ni nde washobora kukirwanya ? »
66013005	Nuko gihabwa umunwa wo kwirata no gutuka Imana , gihabwa n’ububasha bwo gukora icyo gishaka igihe cy’amezi mirongo ine n’abiri .
66013006	Cyabumburiraga umunwa gutuka Imana , no gutuka izina ryayo , Ingoro yayo n’abatuye ijuru .
66013007	Gihabwa kandi kurwanya abatagatifujwe no kubatsinda , gihabwa n’ububasha ku miryango yose , ibihugu byose , indimi zose n’amahanga yose .
66013008	Nuko abatuye isi bose baragisenga , abo bose kuva isi yahangwa , bafite amazina atanditswe mu gitabo cy’ubugingo cya Ntama wishwe .
66013009	Ufite amatwi , arumve !
66013010	Uwagenewe kubohwa , azatabwa muri yombi byanze bikunze , n’uwagenewe kwicwa n’inkota , azicishwa inkota . Igihe rero kirageze cyo kugaragaza ubwiyumanganye n’ukwemera by’abatagatifujwe .
66013011	Nuko mbona nanone ikindi Gikoko kizamuka ku isi . Cyari gifite amahembe abiri nk’intama , ariko kikavuga nk’Ikiyoka .
66013012	Cyakoreshaga ububasha bwose bw’Igikoko cya mbere mu maso yacyo , kigategeka isi n’abayituye gusenga Igikoko cya mbere , cyari cyakize uruguma rwajyaga kugihitana .
66013013	Icyo Gikoko cya kabiri gikora ibintu byinshi bitangaje , kugeza n’aho kimanurira ku isi umuriro wo ku ijuru , abantu bose babireba .
66013014	Bityo kiyobya abatuye isi kubera ibyo bitangaza cyari cyahawe gukora mu maso y’Igikoko cya mbere ; kibwira abatuye isi kwimika ishusho yubahiriza cya Gikoko cyari cyakomerekejwe n’inkota , none kikaba ari gitaraga .
66013015	Nuko gihabwa ububasha bwo guha ubuzima iyo shusho y’Igikoko cya mbere , ku buryo iyo shusho ibasha ubwayo kuvuga , maze igategeka kwica umuntu wese wanze gusenga ishusho y’Igikoko .
66013016	Nuko abantu bose , abato n’abakuru , abakire n’abakene , abacakara n’abigenga , gihabwa kubashyiraho ikimenyetso ku kiganza cy’iburyo cyangwa ku gahanga ,
66013017	kugira ngo hatagira umuntu n’umwe wemererwa kugura cyangwa kugurisha ikintu adafite ikimenyetso cy’izina ry’Igikoko cyangwa umubare uranga izina ryacyo .
66013018	Ubu rero ni igihe cy’ubushishozi : umunyabwenge arasobanukirwe n’umubare uranga Igikoko , kuko uwo mubare uhwanye n’izina ry’umuntu . Uwo mubare ni magana atandatu na mirongo itandatu na gatandatu .
66014001	Nuko mbona Ntama wari uhagaze ku musozi wa Siyoni , ari kumwe na ba bantu ibihumbi ijana na mirongo ine na bine bafite izina rye , ndetse n’izina rya Se , ryanditse ku gahanga kabo .
66014002	Hanyuma numva ijwi riturutse mu ijuru , rimeze nk’urusumo rw’amazi nyamwinshi y’inyanja , cyangwa nk’umuhindagano ukaze w’inkuba . Iryo jwi numvise kandi , ryari rimeze nk’indirimbo y’abacuranzi , bakoze ku mirya y’inanga zabo .
66014003	Baririmbaga indirimbo nshya bari imbere y’intebe y’ubwami , n’imbere ya bya Binyabuzima bine n’Abakambwe . Kandi nta wundi washoboraga kwiga iyo ndirimbo , uretse ba bantu ibihumbi ijana na mirongo ine na bine , barokotse mu isi .
66014004	Ntibigeze banduzwa n’abagore , koko rero ni amasugi . Ni bo bazaherekeza Ntama aho agiye hose . Barokotse mu bantu nk’umuganura ugenewe Imana na Ntama ,
66014005	kandi nta wigeze kubumva bavuga ibinyoma : ni abaziranenge .
66014006	Nuko mbona undi mumalayika wagurukaga mu kirere hejuru cyane , afite Inkuru Nziza ihoraho , yagombaga gutangariza abatuye isi : abantu bo mu mahanga yose , mu miryango , mu ndimi zose no mu bihugu byose .
66014007	Yavugaga mu ijwi riranguruye ati « Nimutinye Imana kandi muyihe ikuzo , kuko igihe cyayo cyo guca urubanza cyageze . Nimusenge Umuremyi w’ijuru n’isi , inyanja n’amasoko y’amazi . »
66014008	Ubwo hakurikiraho undi mumalayika wa kabiri , aravuga ati ’ Iraridutse ! Iraridutse Babiloni , wa murwa w’icyamamare , yo yuhiye amahanga yose divayi y’ubuhabara bukomeye bwayo . »
66014009	Hanyuma undi mumalayika wa gatatu arabakurikira , maze avuga mu ijwi riranguruye ati « Niba hagize usenga Igikoko n’ishusho yacyo , agashyirwaho ikimenyetso cyayo ku gahanga cyangwa ku kiganza ,
66014010	uwo na we azanywa kuri divayi y’uburakari bw’Imana , yasutswe idafunguye mu nkongoro y’ubukana bwayo , maze azababarizwe mu muriro n’amahindure imbere y’abamalayika batagatifu n’imbere ya Ntama .
66014011	Umwotsi w’umuriro bazababarizwamo , uzahora ucumbeka uko ibihe bizahora bisimburana iteka ; ntibazagira ikiruhuko ku manywa na nijoro , abasenga Igikoko n’ishusho yacyo , n’umuntu wese uzashyirwaho ikimenyetso cy’izina ryacyo .
66014012	Igihe kirageze cyo kugaragaza ubwiyumanganye bw’abatagatifujwe , bakomeye ku mategeko y’Imana no ku kwemera muri Yezu .
66014013	Nuko numva ijwi riturutse mu ijuru rirambwira riti « Andika : Hahirwa guhera ubu abapfiriye muri Nyagasani . Ni koko , uwo ari Roho w’Imana ubivuga . Nibaruhuke imibabaro yabo , kuko ibikorwa byabo bibaherekeza . »
66014014	Nuko ngo ndebe , mbona igicu cyererana ; uwari ukicayeho agasa n’Umwana w’umuntu . Yari atamirije ikamba rya zahabu ku mutwe , afite mu kiganza umuhoro utyaye .
66014015	Hanyuma undi Mumalayika asohoka mu Ngoro , maze arangurura ijwi abwira uwari wicaye hejuru y’igicu , ati « Cyamura umuhoro wawe , maze usarure . Isaha yo gusarura irageze , kuko imyaka y’isi yeze . »
66014016	Nuko uwari wicaye hejuru y’igicu arekurira umuhoro we ku isi , maze imyaka y’isi irasarurwa .
66014017	Hanyuma undi mumalayika asohoka mu Ngoro yo mu ijuru , nawe yari afite umuhoro utyaye .
66014018	Undi mumalayika wari ufite ububasha ku muriro , aturuka ku rutambiro , maze avuga aranguruye ijwi abwira uwari ufite umuhoro , ati « Cyamura umuhoro wawe utyaye , maze ugese amaseri y’umuzabibu w’isi , kuko imbuto zawo zihishije . »
66014019	Nuko umumalayika arekurira umuhoro we ku isi , agesa amaseri y’umuzabibu w’isi , akayanaga mu rwengero runini rw’uburakari bw’Imana ;
66014020	maze yengerwa hanze y’umugi . Nuko mu rwengero hasohokamo imivu y’amaraso , arasendera kugera ku minwa y’amafarasi , kandi akwira ahantu h’amasitadi igihumbi na magana atandatu .
66015001	Nuko mbona mu ijuru ikindi kimenyetso gikomeye kandi gitangaje : ni abamalayika barindwi bacigatiye ibyorezo birindwi ari byo by’imperuka , kuko muri byo uburakari bw’Imana bwari bugeze ku musendero wabwo .
66015002	Hanyuma mbona ikimeze nk’inyanja ibonerana kandi ivanze n’umuriro . Abatsinze cya Gikoko , ishusho yacyo n’umubare w’izina ryacyo , bari bahagaze kuri iyo nyanja ibonerana , bafite inanga z’Imana .
66015003	Nuko batera indirimbo ya Musa , umugaragu w’Imana , n’iya Ntama , bavuga bati « Nyagasani Mana , Mushoborabyose , ibikorwa byawe birakomeye kandi biratangaje . Inzira zawe ziratunganye kandi ni inyakuri , wowe Mwami w’amahanga .
66015004	Ni nde utagutinya , Nyagasani , kandi ngo asingize izina ryawe ? Kuko ari wowe wenyine Nyirubutagatifu ; amahanga yose azaza , maze apfukame imbere yawe , kubera ko ubucamanza bwawe bwigaragaje . »
66015005	Hanyuma y’ibyo , mbona mu ijuru Ingoro y’Imana , yarimo Ubushyinguro bw’Isezerano irakingutse ,
66015006	maze ba bamalayika barindwi bari bacigatiye ibyorezo birindwi basohoka mu Ngoro , bambaye imyambaro y’ihariri inetereye kandi ibengerana , bakenyeje n’umukandara wa zahabu .
66015007	Nuko kimwe muri bya Binyabuzima bine gihereza abo bamalayika barindwi inkongoro ndwi za zahabu , zisendereye uburakari bw’Imana ibaho uko ibihe bizahora bisimburana iteka .
66015008	Nuko Ingoro y'Imana yuzura umwotsi , utewe n’ikuzo ry’Imana n’ububasha bwayo . Ntihagira n’umwe ushobora kwinjira mu Ngoro y'Imana , kugeza ubwo bya byorezo birindwi byazanywe n’abamalayika barindwi birangira .
66016001	Nuko numva ijwi riranguruye rituruka mu Ngoro , ribwira ba bamalayika barindwi , riti « Nimugende , maze mucubanurire ku isi izo nkongoro ndwi zuzuye uburakari bw’Imana . »
66016002	Uwa mbere aragenda , acubanurira inkongoro ye ku isi . Nuko abantu bari bafite ikimenyetso cya cya Gikoko , n’abasenga ishusho yacyo , bafatwa n’ibisebe bibi by’umufunzo .
66016003	Uwa kabiri na we acubanurira inkongoro ye mu nyanja , maze ihinduka amaraso ameze nk’ay’umuntu wapfuye , n’ikinyabuzima cyose kiri mu nyanja kirapfa .
66016004	Umumalayika wa gatatu na we acubanurira inkongoro ye mu migezi no ku masoko y’amazi , maze ahinduka amaraso .
66016005	Nuko numva umumalayika utegeka amazi avuga ati « Uri intabera wowe Uriho kandi Uwahozeho Nyirubutagatifu , kuko wagaragaje utyo urubanza uciye ,
66016006	maze ubwo bamennye amaraso y’abatagatifujwe n’ay’abahanuzi bawe , ukaba ubahaye na bo amaraso ngo bayanywe : bahawe rwose ikibakwiriye !
66016007	Hanyuma numva urutambiro ruvuga ruti « Ni byo koko , Nyagasani Mana , Mushobora byose , imanza uciye ziba zihuje n’ukuri n’ubutabera . »
66016008	Nuko umumalayika wa kane na we acubanurira inkongoro ye ku zuba , maze rihabwa ububasha bwo gutwika abantu .
66016009	Abantu rero batwikwa n’ubushyuhe bwinshi ; ni ko gutuka izina ry’Imana itegeka ibyo byorezo , ariko ntibisubiraho ngo bajye bayisingiza .
66016010	Nuko umumalayika wa gatanu na we acubanurira inkongoro ye ku ntebe ya cya Gikoko , maze ingoma yacyo ihinduka umwijima , ububabare butera abantu kwikacanga indimi ;
66016011	ni ko gutuka Imana yo mu ijuru , kubera imibabaro yabo n’ibisebe byabo , ariko ntibisubiraho ngo bareke ibikorwa byabo .
66016012	Nuko umumalayika wa gatandatu na we acubanurira inkongoro ye ku ruzi runini rwa Efurati ; maze amazi yose arakama , kugira ngo haboneke inzira y’abami baturutse Iburasirazuba .
66016013	Nuko mbona roho mbi eshatu zimeze nk’imitubu , zisohoka mu kanwa ka cya Kiyoka , no mu kanwa ka cya Gikoko , no mu kanwa ka wa muhanurabinyoma .
66016014	Izo roho mbi ni za Sekibi zikora ibintu bitangaje , maze zigasanga abami bo ku isi yose , kugira ngo zibakoranyirize kurwanya umunsi ukomeye w’Imana Mushoborabyose .
66016015	« Ngaha ndaje nk’umujura ! Hahirwa uba maso kandi agakomeza kwambara imyambaro ye , kugira ngo atagenda yambaye ubusa , maze rubanda bakabona ubwambure bwe . »
66016016	Nuko za roho mbi zikoranyiriza ba bami ahantu hitwa , mu gihebureyi , Harimagedoni .
66016017	Nuko umumalayika wa karindwi na we acubanurira inkongoro ye mu kirere , maze mu Ngoro , ku ntebe y’ubwami haturuka ijwi riranguruye , riravuga riti « Birarangiye ! »
66016018	Nuko haba imirabyo , urusaku , imihindagano nk’iy’inkuba , n’umutingito w’isi ukaze cyane kuruta indi yose yigeze kubaho kuva aho umuntu agereye ku isi .
66016019	Umurwa w’icyamamare usadukamo ibice bitatu , n’imigi y’amahanga irariduka . Nuko Imana yibuka ityo Babiloni , wa murwa w’icyamamare , kugira ngo iwuhe ku nkongoro isendereye divayi y’uburakari bwayo .
66016020	Nuko ibirwa byose birahunga n’imisozi yose irazimira ;
66016021	urubura ruremereye nk’amatalenta rumanuka mu ijuru , rucocagura abantu , maze abantu batuka Imana babitewe n’icyo cyago cy’urubura , kuko icyo cyorezo ubwacyo cyari gikabije kuba kibi .
66017001	Nuko umwe muri ba bamalayika barindwi bari bafite inkongoro ndwi , araza , maze arambwira ati « Ngwino , nkwereke igihano cya rya habara ry’icyamamare , ryicaye ku nkombe z’amazi magari ,
66017002	rikaba ryarasambanye n’abami b’isi , maze abatuye isi bagasinda divayi y’ubuhabara bwaryo . »
66017003	Nuko ndatwarwa njyanwa na wa mumalayika mu butayu . Ngo mpagere mbona umugore wicaye ku Gikoko gitukura , cyuzuyeho amazina atuka Imana , kikagira kandi imitwe irindwi n’amahembe cumi .
66017004	Uwo mugore yari yambaye imyambaro ihambaye y’umuhemba n’umutuku , arabagirana kubera imirimbo ya zahabu , amabuye y’agaciro gakomeye , n’amasaro . Mu kiganza cye yari afite inkongoro ya zahabu yuzuyemo amahano , n’imyanda y’ubuhabara bwe ,
66017005	ku gahanga ke handitswe iri zina ry’urujijo ngo ’ Babiloni , umurwa w’icyamamare , nyina w’ubuhabara n’amahano y’isi . ’
66017006	Hanyuma mbona uwo mugore yasinze amaraso y’abatagatifujwe n’ay’abahamya ba Yezu . Mukubise amaso , ndatangara cyane !
66017007	Nuko umumalayika arambaza ati « Utangajwe n’iki ? Ngiye kukubwira ibanga . ry’uyu mugore n’Igikoko cy’imitwe irindwi n’amahembe cumi .
66017008	Igikoko wabonye , kigeze kubaho , ariko ntikikiriho . Noneho kigiye kuzamuka mu nyenga , maze kijye aho kirimburirwa . Abatuye isi , bene amazina atanditswe mu gitabo cy’ubugingo kuva isi igihangwa , bazatangara babonye icyo Gikoko , kuko kigeze kubaho , none kikaba kitakiriho , ariko kikazongera kubaho .
66017009	Aha rero hagomba ubwenge bumurikiwe n’ubuhanga : imitwe irindwi y’Igikoko , ni imisozi irindwi uwo mugore yicayeho ; ikaba n’abami barindwi .
66017010	Batanu muri bo ntibakiriho , uwa gatandatu ariho , naho uwa karindwi ntaraza ; ariko naza , azamara igihe gito .
66017011	Igikoko kigeze kubaho ariko kitakiriho , ubwacyo ni umwami wa munani ; kiri mu mubare wa barindwi ba mbere , kandi kigiye aho kirimburirwa .
66017012	Naho amahembe cumi wabonye , ni abami cumi batarimikwa ; ariko mu isaha imwe barahabwa ububasha bwo kwima ingoma hamwe n’Igikoko .
66017013	Umugambi wabo ni umwe : ni uwo gukoresha ububasha bwabo n’ubutegetsi bwabo , bakorera Igikoko .
66017014	Bazarwanya Ntama , nyamara abaganze , kuko ari we Mutegetsi w’abategetsi n’Umwami w’abami , kandi hamwe na we , abahamagawe , n’abatowe n’abayoboke be , na bo bazatsinda . »
66017015	Arongera arambwira ati « Amazi wabonye iryo habara ryari ryicayeho , ni ibihugu n’inteko z’abantu , amahanga n’indimi .
66017016	Amahembe cumi wabonye , kimwe n’Igikoko , bizanga urunuka rya habara , birihindure intabwa kandi biricuze imyambaro . Bizarya inyama zaryo , izisigaye bizitwike n’umuriro .
66017017	Kuko rero Imana yabihaye umutima wo kurangiza umugambi wayo , umugambi umwe rukumbi wo kwegurira Igikoko ubwami bwabyo kugeza igihe amagambo y’Imana azaba yageze ku ndunduro .
66017018	Naho umugore wabonye , ni umurwa w’icyamamare utegeka abami b’isi . »
66018001	Hanyuma mbona undi mumalayika umanutse mu ijuru afite ububasha bukomeye , maze isi imurikirwa n’ububengerane bw’ikuzo rye .
66018002	Nuko atera hejuru mu ijwi riranguruye ati « Iraridutse ! Iraridutse Babiloni , umurwa w’icyamamare : yahindutse intaho ya za Sekibi , indiri ya za roho mbi zose , n’iy’ibisiga byose byahumanye kandi by’ibivume .
66018003	Kuko yuhiye amahanga yose divayi y’uburakari bukaze bw’ubuhabara bwayo , abami b’isi bakohoka mu buhabara hamwe na yo , kandi abacuruzi b’isi bagakungahazwa n’ubukire bwayo butagira ingano . »
66018004	Nuko numva irindi jwi ryavugiraga mu ijuru , riti « Nimusohoke muri uwo murwa , muryango wanjye , hato mutaza kugira uruhare ku byaha byawo , bityo mugasangira na wo ibyorezo byawugenewe ;
66018005	kuko ibyaha byawo byirundanyije kugera ku ijuru , maze Imana ikibuka ibikorwa bibi byawo .
66018006	Nimuwugenzereze uko wabagenjeje , ibyo wabakoreye mubikube kabiri . Inkongoro wabagereyemo divayi yawo , muyiwugereremo incuro ebyiri , divayi iruta iyo wabahaye !
66018007	Uko wisheshekajeho ikuzo n’ubukire , abe ari ko muwuteza imibabaro n’icyunamo , kuko wibwiye mu mutima , uti ’ Ndadamaraye nk’umwamikazi , nta bwo ndi umupfakazi kandi sinteze kuzabona icyunamo . ’
66018008	Kubera ibyo , ibyorezo byawugenewe bizawugwirira umunsi umwe : urupfu , icyunamo , n’inzara kandi uzasenywe n’umuriro , kuko Nyagasani Imana , ari Nyirububasha , akaba yawuciriye urubanza . »
66018009	Nuko abami b’isi bohokanye na wo mu buhabara bwawo no mu bukire byawo , bazawuririre , baboroge , igihe bazaba babonye umwotsi w’umuriro uwutwika .
66018010	Bazahagarara ahitaruye kubera gutinya iyo mibabaro yawo , maze bavuge bati « Mbega ibyago ! Mbega ibyago ubonye , Murwa w’icyamamare , Babiloni murwa w’igihangange ! Isaha imwe gusa irahagije kugira ngo urubanza rwawe rurangire . »
66018011	Abacuruzi b’isi na bo bazawuririra , bajye mu cyunamo , kuko nta we uzaba akigura ibicuruzwa byabo :
66018012	ibicuruzwa bya zahabu n’ibya feza , amabuye y’agaciro n’amasaro , imyambaro y’ubwoya n’iy’imihemba , iya hariri n’iy’umutuku ; amoko y’ibiti bihumura , ibyakozwe mu mahembe y’inzovu , mu biti by’imbonekarimwe , mu muringa cyangwa mu butare , mu mabuye y’agaciro ;
66018013	ibiti n’ibyatsi bihumura , imibavu n’ububane , divayi n’amavuta , ifu n’ingano , ibimasa n’intama , amafarasi n’amagare , abacakara n’imbohe .
66018014	Imbuto umutima wawe wakundaga zarakwitaruye , ikiryohera icyo ari cyo cyose n’igishimisha ijisho bigushizeho , kandi ntuzongera kubibona ukundi .
66018015	Abacuruzi bari bakungahajwe n’ubwo bucuruzi , bazahagarara ahitaruye kubera gutinya iyo mibabaro . Bazarira baboroge ,
66018016	maze bavuge bati « Mbega ibyago ! Mbega ibyago ubonye , Murwa w’icyamamare wari wambaye imyambaro y’ubwoya , imihemba n’itukura , ukarabagirana kubera imitako ya zahabu , amabuye y’agaciro n’amasaro .
66018017	None ubwo bukungu bwawe bukaba bwazimiye mu isaha imwe ! » Nuko abasare bose , n’abagendera mu mato hafi aho bose , n’ababeshwaho n’inyanja bose , bakaba bahagaze ahitaruye ,
66018018	babonye umwotsi w’inkongi yawo barasakabaka bati « Ni uwuhe murwa wari uhwanye n’uyu murwa w’icyamamare ! »
66018019	Nuko bisiga umukungugu mu mutwe , batera hejuru barira kandi baganya bati « Mbega ibyago ! Mbega ibyago ubonye , Murwa w’icyamamare ! Ubukire bwawe bwari bwarakungahaje abafite amato mu nyanja bose ; ariko none dore warimbutse mu isaha imwe gusa ! »
66018020	Ishime juru , unezezwe n’uko uyu murwa uridutse . Mwishime namwe abatagatifujwe , intumwa n’abahanuzi , kuko Imana igihe iwuciriye urubanza , yagaragaje ityo ubutungane bwanyu .
66018021	Nuko wa mumalayika w’igihangange afata ibuye rimeze nk’urusyo ruremereye , maze arihananturira mu nyanja avuga ati « Babiloni , umurwa w’icyamamare , na yo izahananturwa ityo , kandi ntibazongera kuyibona ukundi .
66018022	Ntibazongera ukundi kumva iwawe amajwi y’abacuranzi b’inanga n’abaririmbyi , abavuza imyirongi n’uturumbeti ; nta muhanga mu bukorikori ubwo ari bwo bwose uzarangwa iwawe , n’ijwi ry’urusyo ntirizumvikana iwawe ukundi .
66018023	Urumuri rw’itara ntiruzabonesha iwawe ukundi , ntibazongera kumva iwawe ijwi ry’umukwe n’umugeni , kuko abacuruzi bawe bari ibikomerezwa by’isi , ubupfumu bwawe bukaba bwarayobeje amahanga yose ,
66018024	kandi bakaba barasanze iwawe amaraso y’abahanuzi , ay’abatagatifujwe , n’ay’abandi bose bishwe ku isi . »
66019001	Hanyuma numva mu ijuru ibimeze nk’amajwi ahanitse y’inteko nyamwinshi z’abantu , bavugaga bati « Alleluya ! Ubucunguzi , ikuzo , n’ububasha ni iby’Imana yacu ,
66019002	kuko ubucamanza bwayo bukurikiza ukuri n’ubutabera , ikaba yaciriye urubanza rya habara ry’icyamamare ryahumanyaga isi riyiroha mu buhabara bwaryo , kandi igahorera amaraso y’abagaragu bayo . »
66019003	Bungamo bati « Alleluya ! None umwotsi waryo uriho uracumbeka uko ibihe bizahora bisimburana iteka . »
66019004	Nuko ba Bakambwe makumyabiri na bane hamwe na bya Binyabuzima bine barapfukama , basenga Imana yicaye ku ntebe y’ubwami , bavuga bati « Amen ! Alleluya ! »
66019005	Nuko ijwi riranguruye rituruka mu ntebe y’ubwami , rivuga riti « Nimusingize Imana yacu , mwebwe mwese abagaragu bayo , namwe abayitinya , abakuru n’abato . »
66019006	Ndongera numva ibimeze nk’amajwi y’inteko nyamwinshi z’abantu , ameze nk’urusumo rw’amazi magari cyangwa umuhindagano w’inkuba zikaze , bavuga bati « Alleluya , kuko Nyagasani Imana yacu , Mushoborabyose , yagaragaje ingoma ye .
66019007	Nitwishime , tunezerwe kandi dukuze Imana , kuko igihe cy’ubukwe bwa Ntama cyageze , n’umugeni we akaba yiteguye .
66019008	Yahawe kwambara hariri ibengerana kandi itanduye . Koko rero uwo mwambaro wa hariri ni ibikorwa biboneye by’abatagatifu . »
66019009	Nuko umumalayika arambwira ati « Andika : Hahirwa abatumiwe mu bukwe bwa Ntama . » Hanyuma yungamo ati « Ayo magambo ni ay’Imana ubwayo . »
66019010	Nuko mpfukama imbere ye ngo musenge , ariko arambwira ati « Sigaho , ntubikore ! Ndi umugaragu kimwe nawe , kimwe kandi n’abavandimwe bawe , bakomeza ubuhamya bwa Yezu . Imana ni yo ugomba gupfukamira . » Koko rero ubuhamya bwa Yezu ni umwuka w’ubuhanuzi .
66019011	Nuko mbona ijuru rirakinguye , maze hasohoka ifarasi y’umweru , Uwari uyicayeho akitwa Umudahemuka n’Umunyakuri , agaca imanza kandi akarwana akurikije ubutabera .
66019012	Amaso ye ameze nk’umuriro ugurumana , afite n’amakamba menshi ku mutwe ; akagira n’izina ryanditse ritagira undi warimenya , uretse we wenyine .
66019013	Yari yambaye igishura cyinitswe mu maraso , kandi akitwa Jambo w’Imana .
66019014	Ingabo z’ijuru zari zimukurikiye ku mafarasi y’umweru , zambaye imyambaro yera kandi itanduye .
66019015	Mu kanwa ke hasohokamo inkota ityaye , kugira ngo arimbure amahanga . Azayagenga n’inkoni y’icyuma , kandi ubwe azakandagira mu rwengero rwa divayi y’uburakari bw’Imana , Mushoborabyose .
66019016	Ku gishura cye no ku kibero cye handitse iri zina ngo « Umwami w’abami n’Umutegetsi w’abategetsi . »
66019017	Nuko mbona umumalayika uhagaze mu zuba , avuga mu ijwi riranguruye abwira ibisiga byatambaga mu kirere hejuru cyane , ati « Nimuze , mukoranire hamwe , maze musangire ifunguro ritubutse Imana ibahaye ,
66019018	murye inyama z’abami , iz’abatware , iz’abanyamaboko , iz’amafarasi n’abayagenderaho , n’inyama z’abantu bose , abigenga n’abacakara , abato n’abakuru . »
66019019	Ndongera mbona Igikoko , n’abami b’isi n’ingabo zabo , bakoraniye kurwanya uwicaye ku ifarasi n’ingabo ze .
66019020	Nuko Igikoko gifatwa mpiri , hamwe n’umuhanurabinyoma wakoreraga imbere yacyo ibikorwa bitangaje , akayobya abari barahawe ikimenyetso cy’igikoko , kandi bagasenga ishusho yacyo . Bombi bajugunywa ari bazima mu nyenga y’umuriro ugurumana w’amahindure .
66019021	Abandi bamarwa n’inkota yasohokaga mu kanwa k’uwicaye ku ifarasi ; maze ibisiga byose birengwa inyama zabo .
66020001	Nuko mbona umumalayika wamanukaga mu ijuru , afite mu kiganza urufunguzo rw’ikuzimu n’umunyururu munini .
66020002	Afata cya Gikoko , Inzoka ya kera na kare , ari yo Sekibi na Sekinyoma , maze arakiboha ngo kigume ku ngoyi imyaka igihumbi .
66020003	Nuko akiroha mu nyenga , arahafunga , arahadanangira , kugira ngo kitazongera kuyobya amahanga , kuzageza ko hashira imyaka igihumbi ; ariko hanyuma y’ibyo , kigomba kuzarekurwa igihe gitoya .
66020004	Mbona kandi intebe ; abaje kuzicaraho bahabwa ububasha bwo guca imanza . Hanyuma mbona abishwe baciwe imitwe , bazize kuba abahamya ba Yezu n’ab’ijambo ry’Imana ; mbona n’abanze gusenga Igikoko n’ishusho yacyo , kandi batigeze bashyirwaho ikimenyetso cyacyo ku gahanga no ku kiganza . Nuko bongera kuba bazima , maze bima ingoma hamwe na Kristu imyaka igihumbi .
66020005	Abandi bapfuye , bo ntibongera kuba bazima , kugeza ko hashira ya myaka igihumbi . Iryo ni izuka rya mbere .
66020006	Abazagira uruhare kuri iryo zuka rya mbere , abo barahirwa kandi ni abatagatifu . Urupfu rwa kabiri ntiruteze kubagiraho ububasha , ahubwo bazaba abaherezabitambo b’Imana n’aba Kristu , kandi bazime ingoma hamwe na we imyaka ibihumbi .
66020007	Imyaka igihumbi nirangira Sekibi azarekurwa , ave mu buroko bwe ,
66020008	maze ajye kuyobya amahanga atuye mu mpande enye z’isi , ari yo Gogi na Magogi . Azabakoranyiriza hamwe kugira ngo bajye ku rugamba : umubare wabo ungana n’umusenyi wo ku nyanja .
66020009	Nuko mbona bateye isi yose kandi bagota ingando y’abatagatifujwe , hamwe n’umurwa wakunzwe n’Imana . Ariko umuriro umanuka mu ijuru , maze urabatwika .
66020010	Na Sekibi wabayobyaga , arohwa mu nyenga y’umuriro n’ubujeni , aho cya Gikoko na wa muhanurabinyoma bari . Bazababara amanywa n’ijoro , uko ibihe bizahora bisimburana iteka .
66020011	Nuko mbona intebe nini yererana n’Uwari uyicayeho . Isi n’ijuru biramuhunga , ntibyongera kugaragara ukundi .
66020012	Hanyuma mbona abapfuye , abakuru n’abato , bari bahagaze imbere y’intebe y’ubwami ; nuko ibitabo birabumburwa . Habumburwa ikindi gitabo , ari cyo cy’ubugingo ; maze abapfuye bacirwa imanza hakurikijwe ibikorwa byabo byanditswe muri ibyo bitabo .
66020013	Inyanja irekura abapfuye bayirimo , Urupfu n’Ukuzimu na byo birekura abapfuye byari bifite , maze buri wese acirwa urubanza hakurikijwe ibikorwa bye .
66020014	Nuko Urupfu n’Ukuzimu birohwa mu nyenga y’umuriro . Iyo nyenga y’umuriro rero , ni yo rupfu rwa kabiri .
66020015	Kandi n’umuntu wese utari wanditse mu gitabo cy’ubugingo , na we yaroshywe muri iyo nyenga y’umuriro .
66021001	Hanyuma mbona ijuru rishya , n’isi nshya ; koko rero ijuru rya mbere n’isi ya mbere byari byazimiye , n’inyanja itakiriho .
66021002	Nuko mbona Umurwa mutagatifu , Yeruzalemu nshya , yururukaga iva mu ijuru ku Mana , yabukereye nk’umugeni witeguye gusanganira umugabo we .
66021003	Hanyuma numva ijwi riranguruye riturutse mu ntebe y’ubwami , rivuga riti « Dore Ingoro y’Imana mu bantu ! Izabana na bo . Bazaba abantu bayo , Imana na Yo ibane na bo :
66021004	izahanagure icyitwa amarira cyose ku maso yabo , n’urupfu rwoye kuzongera kubaho ukundi . Icyunamo , amaganya n’imibabaro , na byo ntibizongera kubaho ukundi , kuko ibya kera byose birangiye . »
66021005	Nuko Uwicaye ku ntebe y’ubwami aravuga ati « Dore ibintu byose mbigize bishya . » Hanyuma arongera ati « Andika yuko aya magambo ari imvaho kandi akwiriye kwizerwa . »
66021006	Nuko arambwira ati « Birarangiye ! Ni jyewe Alufa na Omega , Intangiriro n’Iherezo . Ufite inyota wese , nzamuha ku buntu kunywa ku isoko y’amazi y’ubugingo .
66021007	Uzatsinda azatunga ibi ngibi ho umurage , kandi nzamubera Imana , na we ambere umwana .
66021008	Naho abanyabwoba , abahemu , abakora ibizira , abicanyi , amahabara , abarozi , abasenga ibigirwamana , n’ababeshyi bose , umurage wabo uri mu nyenga igurumana y’umuriro kandi yuzuye amahindure . Ngurwo urupfu rwa kabiri . »
66021009	Nuko haza umwe muri ba bamalayika barindwi bari bafite inkongoro ndwi , zuzuyemo ibyorezo birindwi by’imperuka , maze arambwira ati « Ngwino nkwereke umwari , umugeni wa Ntama . »
66021010	Ubwo njyanwa buroho ku musozi munini kandi muremure , maze anyereka Umurwa mutagatifu , Yeruzalemu , yururukaga iva mu ijuru ku Mana .
66021011	Wararabagiranaga , wisesuyeho ikuzo ry’Imana ubwayo , ububengerane bwawo bwari bumeze nk’ibuye ry’agaciro gakomeye , mbese nk’ibuye rya yasipi ibonerana .
66021012	Uwo murwa wari uzengurutswe n’inkike nini kandi ndende , ukagira amarembo cumi n’abiri , kandi kuri ayo marembo hakaba abamalayika cumi na babiri , n’amazina yanditseho : ayo mazina ni ay’imiryango cumi n’ibiri y’Abayisraheli .
66021013	Mu burasirazuba hari amarembo atatu , mu majyaruguru amarembo atatu , mu majyepfo amarembo atatu , no mu burengerazuba amarembo atatu .
66021014	Inkike zikikije uwo murwa zari zubatse ku mfatiro cumi n’ebyiri , zanditseho amazina y’intumwa cumi n’ebyiri za Ntama .
66021015	Uwamvugishaga yari afite igipimisho cy’ikibingo cya zahabu , kugira ngo apime umurwa , amarembo yawo n’inkike yawo .
66021016	Uwo murwa wari ufite impande enye zingana , uburebure n’ubugari bwawo bikareshya . Nuko umumalayika awupimisha cya kibingo , ugira amasitadi ibihumbi cumi na bibiri , kandi uburebure bwawo , ubugari n’ubuhagarike bireshya .
66021017	Hanyuma apima n’inkike zawo , zigira imikono ijana na mirongo ine n’ine , ukurikije igipimisho cya muntu umumalayika yakoreshaga .
66021018	Inkike zari zubatswe n’amabuye ya yasipi , naho umurwa wubatswe na zahabu iyunguruye kandi ibonerana nk’ikirahure .
66021019	Ku mfatiro z’inkike y’umurwa , hari hometseho amabuye y’ubwoko bwose bw’agaciro gakomeye . Urufatiro rwa mbere rwari rwubakishije amabuye ya yasipi , urwa kabiri amabuye ya safiri , urwa gatatu amabuye ya karisedoni , urwa kane amabuye ya emerodi ,
66021020	urwa gatanu amabuye ya sarudoni , urwa gatandatu amabuye ya korinaline , urwa karindwi amabuye ya kirisolite , urwa munani amabuye ya berili , urwa cyenda amabuye ya topazi , urwa cumi amabuye ya kirizoparasi , urwa cumi n’imwe amabuye ya hiyasinta , urwa cumi n’ebyiri amabuye ya ametisita .
66021021	Amarembo uko ari cumi n’abiri yari akozwe mu masaro cumi n’abiri , buri rembo rikozwe mu isaro rimwe . Naho ikibuga cy’umurwa kikaba zahabu iyunguruye , mbese nk’ikirahure kibonerana .
66021022	Ariko rero nta Ngoro nabonye muri uwo murwa , kuko Ingoro yawo ari Nyagasani nyirizina , Imana ishobora byose , hamwe na Ntama .
66021023	Uwo murwa ntukeneye izuba cyangwa ukwezi kugira ngo biwumurikire , kuko umurikirwa n’ikuzo ry’Imana kandi na Ntama akaba urumuri rwawo .
66021024	Amahanga azagenda ayobowe n’urumuri rwawo , n’abami b’isi bazawuzanire ikuzo ryabo .
66021025	Amarembo yawo ntazigera yugarirwa bibaho , kuko aho hantu hatarangwa ijoro .
66021026	Bazawuzanamo ikuzo n’icyubahiro by’amahanga ,
66021027	ariko icyanduye icyo ari cyo cyose ntikizinjira muri uwo murwa ; kimwe n'umuntu wese ukora amahano cyangwa se ubeshya . Uzinjirwamo gusa n’abanditswe mu Gitabo cy’Ubugingo cya Ntama .
66022001	Hanyuma anyereka uruzi rw’amazi y’ubugingo yaboneranaga nk’ikirahure , rwavubukaga ku ntebe y’ubwami y’Imana no ku ya Ntama .
66022002	Rwagati mu kibuga cy’umurwa no hagati y’amashami abiri y’uruzi , hari igiti cy’ubugingo , kikagira imisaruro cumi n’ibiri , buri kwezi kikera imbuto , kandi amababi yacyo agakiza amahanga .
66022003	Umuvumo ntuzongera kubaho ukundi . Intebe y’ubwami y’Imana n’iya Ntama bizahora muri uwo murwa , n’abagaragu bayo bayisenge .
66022004	Bazahora barangamiye uruhanga rwayo , n’izina ryayo ribe ku gahanga kabo .
66022005	Nta joro rizongera kubaho ukundi , kandi nta n’uzakenera urumuri rw’ifumba cyangwa urw’izuba , kuko Nyagasani Imana azasakaza urumuri rwe kuri bo , maze bakazima ingoma uko ibihe bizahora bisimburana iteka .
66022006	Hanyuma arambwira ati « Aya magambo ni imvaho kandi akwiriye kwizerwa ; kuko Nyagasani , Imana yabwirije abahanuzi , yohereje umumalayika wayo kugira ngo yereke abagaragu be ibigomba kuzaba bidatinze .
66022007	Ngaha rero ndaje bidatinze ! Hahirwa abakurikiza amagambo y’ubuhanuzi buri muri iki gitabo . »
66022008	Jyewe Yohani , ibyo narabyiyumviye kandi ndabyibonera . Aho mariye kubyumva no kubibona , napfukamye imbere y’umumalayika wabinyerekaga , kugira ngo musenge ;
66022009	ariko arambwira ati « Sigaho , ntubikore ! Ndi umugaragu kimwe nawe , kimwe n’abavandimwe bawe b’abahanuzi , n’abandi bose bakurikiza amagambo ari muri iki gitabo ; Imana ni yo ugomba gupfukamira . »
66022010	Hanyuma arambwira ati « Amagambo y’ubuhanuzi buri muri iki gitabo ntuyagire ibanga , kuko igihe cyayo cyegereje .
66022011	Umugiranabi nakomeze agire nabi , n’uwanduye akomeze abe mu bwandure , ariko n’intungane nikomeze ikore neza , umutagatifu akomeze yitagatifuze .
66022012	Dore ngiye kuza bidatinze , kandi nje mfite ibihembo nateganyije , kugira ngo ngororere buri muntu nkurikije ibikorwa bye .
66022013	Ni jyewe Alufa na Omega , Uw’ibanze n’Uw’imperuka , Intangiriro n’Iherezo .
66022014	Hahirwa abamesa amakanzu yabo , kugira ngo bagire uburenganzira ku giti cy’ubugingo , kandi ngo binjire mu murwa banyuze mu marembo yawo .
66022015	Kuko ab’imbwa n’abarozi , n’amahabara , n’abicanyi , n’abasenga ibigirwamana , n’umuntu wese ukunda ibinyoma kandi ubikoresha , abo bazahera hanze .
66022016	Jyewe Yezu , nohereje umumalayika wanjye kugira ngo ababwire ubu buhamya bugenewe za Kiliziya . Ndi inkomoko y’umuryango wa Dawudi ; inyenyeri yakirana mu rukerera . »
66022017	None Roho n’umugeni baravuga bati « Ngwino ! » Ubyumvise na we navuge ati « Ngwino ! » Ufite inyota naze , n’ushaka naze ahabwe ku buntu amazi y’ubugingo .
66022018	Ni jyewe ubihamya mbwira umuntu wese wumva amagambo y’ubuhanuzi buri muri iki gitabo . Nihagira ugira icyo yongeraho , Imana izamwongerera ibyago byanditswe muri iki gitabo !
66022019	Nihagira kandi ugira icyo agabanya ku magambo ari muri iki gitabo cy’ubuhanuzi , Imana izavanaho umugabane yagombaga kubona ku giti cy’ubugingo n’umwanya mu murwa mutagatifu , uko byanditswe muri iki gitabo !
66022020	Uhamya ibyo ngibyo aravuga ati « Koko , ngiye kuza bidatinze ! » Amen , ngwino , Nyagasani Yezu !
66022021	Ineza ya Nyagasani Yezu ibane namwe mwese !
