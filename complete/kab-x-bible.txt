# language_name:        Kabyle
# closest ISO 639-3:    kab
# ISO_15924:            Latn
# year_short:           
# year_long:            
# vernacular_title:     
# english_title:        The New Testament in Kabyle
# URL:                  http://unbound.biola.edu/index.cfm?method=downloads.showDownloadMain
# copyright_short:      
# copyright_long:       
# notes:                Many wordending in 'f.' are leftovers of footnotes (but not all!). Plus symbols alos point to errors.
40001001	A ten-an izuṛan n Ɛisa Lmasiḥ yellan si dderya n Sidna Dawed akk-d Sidna Ibṛahim :
40001002	Sidna Ibṛahim yeǧǧa-d Isḥaq , Isḥaq yeǧǧa-d Yeɛqub , Yeɛqub yeǧǧa-d Yahuda d watmaten-is .
40001003	Yahuda akk-d Tamaṛ ǧǧan-d Fares , akk-d Ziraḥ ; Fares yeǧǧa-d Ḥesrun , Ḥesrun yeǧǧa-d Aram .
40001004	Aram yeǧǧa-d Ɛaminadab , Ɛaminadab yeǧǧa-d Naḥsun , Naḥsun yeǧǧa-d Salmun .
40001005	Salmun d Raḥab ǧǧan-d Buɛaz , Buɛaz akk-d Rut sɛan-d Ɛubed , Ɛubed yeǧǧa-d Yassa .
40001006	Yassa yeǧǧa-d Sidna Dawed , Sidna Dawed yuɣal d agellid , yeǧǧa-d ɣer tmeṭṭut n Uryaḥ Sidna Sliman .
40001007	Sidna Sliman yeǧǧa-d Raḥabɛam , Raḥabɛam yeǧǧa-d Abiya , Abiya yeǧǧa-d Asaf ,
40001008	Asaf yeǧǧa-d Yehucafat ; Yehucafat yeǧǧa-d Yihuram ; Yihuram yeǧǧa-d Ɛuzya ;
40001009	Ɛuzya yeǧǧa-d Yuṭam ; Yuṭam yeǧǧa-d Aḥaz ; Aḥaz yeǧǧa-d Ḥizeqya ;
40001010	Ḥizeqya yeǧǧa-d Mennac ; Mennac yeǧǧa-d Ɛamun ; Ɛamun yeǧǧa-d Yuciya ;
40001011	Yuciya yeǧǧa-d Yixunya akk-d watmaten-is , di lweqt i deg iqaldiyen wwin at Isṛail d imeḥbas ɣer tmurt n Babilun .
40001012	Mbeɛd lweqt n usgiǧǧi ɣer tmurtn Babilun , Yixunya yeǧǧa-d Calatyel ; Calatyel yeǧǧa-d Zurubabil .
40001013	Zurubabil yeǧǧa-d Abihud . Abihud yeǧǧa-d Ilyaqim ; Ilyaqim yeǧǧa-d Ɛazuṛ ;
40001014	Ɛazuṛ yeǧǧa-d Saduq ; Saduq yeǧǧa-d Yaxin ; Yaxin yeǧǧa-d Ilihud .
40001015	Ilhud yeǧǧa-d Ilɛazaṛ ; Ilɛazaṛ yeǧǧa-d Mattan ; Mattan yeǧǧa-d Yeɛqub .
40001016	Yeɛqub yeǧǧa-d Yusef , d Yusef agi i d argaz n Meryem i d-yeǧǧan Sidna Ɛisa i gețțusemman Lmasiḥ .
40001017	Si lweqt n Sidna Ibṛahim armi d lweqt n Sidna Dawed , ɛeddan ṛbeɛṭac n leǧyal . Ɛeddan daɣen ṛbeɛṭac n leǧyal si lweqt n Sidna Dawed armi d lweqt n usgiǧǧi ɣer tmurt n Babilun . Si lweqt-agi n usgiǧǧi armi d lweqt n Lmasiḥ ɛeddan daɣen ṛbeɛṭac n leǧyal .
40001018	Atan wamek i d-ilul Sidna Ɛisa : yemma-s Meryem tella tețwaxḍeb i yiwen wergaz ițțusemman Yusef . S tezmert n Ṛṛuḥ iqedsen , terfed s tadist uqbel aț-țeddu ț-țislit .
40001019	Yusef axḍib-is , yellan d argaz n ṣṣwab , ur yebɣi ara a ț-țicemmet , dɣa yeqsed ad imsefṛaq yid-es s tuffra .
40001020	Akken yețxemmim i waya , yers-ed ɣuṛ-es lmelk n Ṛebbi di targit yenna-yas : A Yusef ! A mmi-s n Dawed ! Ur țțaggad ara aț-țesɛuḍ Meryem ț-țameṭṭut-ik , axaṭer llufan yellan di tɛebbuṭ-is , yusa-yas-d s Ṛṛuḥ iqedsen .
40001021	A d-tesɛu aqcic , a s-tsemmiḍ Ɛisa , axaṭer d nețța ara iselken lumma-s si ddnubat-nsen .
40001022	Ayagi akk yedṛa iwakken ad ițwakemmel wayen i d-yenna Sidi Ṛebbi seg imi n nnbi Iceɛya :
40001023	Ațan tɛezrit aț-țerfed tadist , a d-tesɛu aqcic ad ițțusemmi Imanuwil yeɛni : « Ṛebbi yid-nneɣ . »
40001024	Mi i d-yuki Yusef , ixdem ayen i s-d-yenna lmelk n Sidi Ṛebbi , yeqbel Meryem aț-țili ț-țameṭṭut-is ; yewwi-ț-id ɣer wexxam-is .
40001025	Meɛna ur ț-innul ara armi i d-tesɛa mmi-s iwumi isemma Ɛisa .
40002001	Sidna Ɛisa ilul di taddart n Bitelḥem , di tmurt n Yahuda di lweqt n ugellid Hiṛudus ameqqran , kra n imusnawen usan-d si cceṛq ɣer temdint n Lquds , iwakken ad steqsin :
40002002	anda ilul llufan-nni ara yilin d agellid n wat Isṛail ? Axaṭer nwala-d itri-ines si cceṛq , nusa-d a t-neɛbed .
40002003	Agellid Hiṛudus akk-d imezdaɣ n temdint n Lquds meṛṛa dehcen , yerwi lxaṭer-nsen mi slan s lexbaṛ-agi .
40002004	Hiṛudus yesnejmaɛ-ed akk lmuqedmin d lɛulama n wegdud , isteqsa-ten ɣef wemkan anda ara d-ilal Lmasiḥ ara d-yasen .
40002005	Nnan-as : Ahat di tmurt n Yahuda di taddart n Bitelḥem ! Axaṭer atan wayen i gura nnbi Mixa :
40002006	I kemm a taddart n Bitelḥem , ur telliḍ ara ț-țaneggarut ger temdinin n Yahuda , axaṭer seg-em ara d-iffeɣ ugellid ara yeksen at Isṛail agdud-iw .
40002007	Hiṛudus yessawel i imusnawen nni s tuffra , isteqsa-ten si melmi i walan itri-nni .
40002008	Dɣa iceggeɛ-iten ɣer Bitelḥem , yenna-yasen : Nadit lexbaṛ n ṣṣeḥ ɣef weqcic-agi , m'ara t-tafem , init-iyi-d iwakken ad ṛuḥeɣ ula d nekk a t-ɛabdeɣ .
40002009	Mi slan i ugellid , ṛuḥen . AAkken kan i ffɣen , walan itri-nni i ẓran di cceṛq yezwar , iteddu zdat-sen . MMi gewweḍ sennig wemkan anda yella weqcic-nni , yeḥbes .
40002010	Feṛḥen aṭas mi walan itri-nni .
40002011	Kecmen ɣer wexxam-nni , walan llufan akk-d yemma-s Meryem ; tɛeǧben s weqcic-nni dɣa seǧǧden zdat-es . FFsin tiyemmusin-nsen , fkan-as tirezfin : ddheb , lebxuṛ akk-d leɛṭeṛ ɣlayen .
40002012	Sidi Ṛebbi ixebbeṛ-iten-id di targit ur țțuɣalen ara ɣer Hiṛudus , dɣa uɣalen ɣer tmurt-nsen seg ubrid nniḍen .
40002013	Mi ṛuḥen , lmelk n Sidi Ṛebbi idheṛ-as-ed i Yusef di targit , yenna-yas-ed : — Kker , ddem aqcic akk-d yemma-s , rewlet ɣer tmurt n Maṣeṛ , qqimet dinna alamma nniɣ-ak-ed a d-tuɣaleḍ , axaṭer Hiṛudus ad iqelleb ɣef weqcic-agi iwakken a t-ineɣ .
40002014	Yusef ikker yewwi aqcic-nni akk-d yemma-s deg iḍ , yerwel ɣer tmurt n Maṣeṛ .
40002015	Yeqqim dinna armi yemmut Hiṛudus , iwakken ad idṛu wayen i d-yenna Sidi Ṛebbi seg imi n nnbi Huceɛ : Ssawleɣ-as i Mmi a d-iffeɣ si tmurt n Maṣer .
40002016	Mi gwala Hiṛudus belli kelxen-t imusnawen-nni , ikcem-it zzɛaf d ameqqran , iceggeɛ ɣer taddart n Bitelḥem akk-d ț-țmura i s-d-izzin , ad nɣen arrac meṛṛa yesɛan si sin iseggasen d akessar , s wakken yella leḥsab i s-d-fkan imusnawen-nni .
40002017	Dɣa yețwakemmel wayen i d yenna nnbi Irmiya :
40002018	Yekker leɛyaḍ di taddart n Rama , nesla i imeṭṭawen d umeǧǧed , d Ṛaḥil i gețrun ɣef warraw-is , tegguma aț-țesbeṛ fell-asen , axaṭer mmuten .
40002019	Mi gemmut Hiṛudus ameqqran , lmelk n Sidi Ṛebbi iweḥḥa-d i Yusef di targit mi gella di tmurt n Maṣer ,
40002020	yenna-yas : Kker , ddem aqcic d yemma-s tuɣaleḍ ɣer tmurt n wat Isṛail , axaṭer wid yebɣan ad nɣen aqcic-nni , mmuten .
40002021	Yusef iddem aqcic-nni d yemma-s , yuɣal ɣer tmurt n wat Isṛail
40002022	Meɛna mi gesla belli d Aṛxilyus mmi-s n Hiṛudus , i gellan d agellid ɣef tmurt n Yahuda , yuggad . SSidi Ṛebbi iɛeggen-as-ed di targit , iṛuḥ ɣer tmurt n Jlili ,
40002023	izdeɣ deg yiwet n taddart ițțusemman Naṣaret , iwakken ad yedṛu wayen i d-nnan lenbiya : Ad ițțusemmi Anaṣari .
40003001	Deg wussan-nni , iban-ed Yeḥya aɣeṭṭas , yețbecciṛ deg unezṛuf n tmurt n Yahuda ,
40003002	iqqaṛ-ed : Tubet , beddlet tikli , axaṭer tagelda n igenwan tqeṛṛeb-ed .
40003003	Fell-as i d-immeslay nnbi Iceɛya mi d-yenna : Ț-țaɣect n win ițɛeggiḍen di lxali : Heggit abrid n Sidi Ṛebbi , ssemsawit iberdan-is .
40003004	Yeḥya yelsa llebsa yețwaxedmen s ccɛeṛ n welɣem , tabagust n weglim ɣef wammas-is , tamɛict-is d ibẓaẓ akk-d tament n lexla .
40003005	Imezdaɣ meṛṛa n temdint n Lquds , tamurt n Yahuda akk-d tmura i d-yezzin i wasif n Urdun , țțasen-d ɣuṛ-es
40003006	iwakken a d-qiṛṛen s ddnubat nsen , nețța yesseɣḍas-iten deg wasif nni n Urdun .
40003007	Mi gwala aṭas n at ifariziyen d isaduqiyen i d-ițasen ad țwaɣeḍsen , yenna-yasen : A ccetla n izerman , anwa i kkun isfaqen belli tzemrem aț-țrewlem i lḥisab i d-iteddun ?
40003008	Sbeggnet-ed s lecɣal-nwen belli tettubem , tbeddlem tikli .
40003009	Ur qqaṛet ara i yiman-nwen : « Sidna Ibṛahim d jeddi-tneɣ » ! Axaṭer , a wen-iniɣ : SSidi Ṛebbi yezmer a d-ye dderya i Ibṛahim seg idɣaɣen-agi .
40003010	Ațan ihi tcaquṛt thegga ɣer izuṛan n ttjuṛ , yal ttejṛa ur d-nețțak ara lfakya lɛali , aț-țețwagzem , aț-țețwaḍeggeṛ ɣer tmes .
40003011	Nekk sseɣḍaseɣ-kkun deg waman iwakken aț-țetubem , lameɛna a d-yas yiwen yesɛan tazmert akteṛ-iw , ur uklaleɣ ara a s-fsiɣ ula d arkasen is . Nețța a kkun-yesseɣḍes s Ṛṛuḥ iqedsen ț-țmes .
40003012	Tazzert deg ufus-is , ad yebrez annar-is , ad ijmeɛ irden-is ɣer ikuffan , ma d alim a t-yesseṛɣ di tmes ur nxețți .
40003013	Sidna Ɛisa yusa-d si tmurt n Jlili ɣer wasif n Urdun iwakken a t-yesseɣḍes Yeḥya .
40003014	Yeḥya yugi , yenna-yas : D nekk i geḥwaǧen ad iyi-tesɣeḍseḍ , kečč tusiḍ-ed ɣuṛ-i iwakken a k-sɣeḍseɣ !
40003015	Sidna Ɛisa yerra-yas : Anef tura ! Akkagi i glaq a nexdem lebɣi n Sidi Ṛebbi ! DDɣa Yeḥya yunef-as .
40003016	Mi gețwaɣḍes Sidna Ɛisa , yeffeɣ-ed seg waman ; imiren kan ldin igenwan , yers-ed fell-as Ṛṛuḥ n Sidi Ṛebbi s ṣṣifa n tetbirt .
40003017	Tekka-d yiwet n taɣect seg igenwan , tenna-d : « ` Wagi d Mmi ameɛzuz , deg-s i gella lfeṛḥ-iw ! »
40004001	Imiren Ṛṛuḥ iqedsen yewwi Sidna Ɛisa ɣer unezṛuf iwakken a t-ijeṛṛeb Cciṭan .
40004002	Mi guẓam ṛebɛin wussan d ṛebɛin wuḍan , yuɣal yelluẓ .
40004003	Iqeṛṛeb ɣuṛ-es Yeblis yenna-yas : Ma d Mmi-s n Ṛebbi i telliḍ , ini-yasen i yedɣaɣen-agi ad uɣalen d aɣṛum .
40004004	Sidna Ɛisa yerra-yas : Yura di tira iqedsen : Mačči s weɣṛum kan ara iɛic wemdan , lameɛna s mkul awal i d-ițasen s ɣuṛ Sidi Ṛebbi .
40004005	Cciṭan yewwi-t ɣer temdint n Lquds issers-it ɣef yixef n lǧameɛ iqedsen ,
40004006	yenna-yas : Ma d Mmi-s n Ṛebbi i telliḍ , ḍeggeṛ iman-ik d akessar , anaɣ yura : Sidi Ṛebbi ad ye lameṛ i lmalayekkat-is fell-ak , aa k-awint ger ifassen-nsent iwakken ad ḥadrent aḍar-ik ɣef yedɣaɣe n .
40004007	Sidna Ɛisa yerra-yas : Yura daɣen : Ur tețjeṛṛibeḍ ara Sidi Ṛebbi IIllu-inek .
40004008	Cciṭan yewwi-t daɣen ɣef wedrar ɛlayen , isken-as-ed tigeldiwin meṛṛa n ddunit d lɛaḍima-nsent , yenna-yas :
40004009	A k-tent-fkeɣ meṛṛa ma yella tseǧǧdeḍ zdat-i a yi-tɛebdeḍ .
40004010	Sidna Ɛisa yenna-yas : Beɛɛed akkin fell-i a Cciṭan , axaṭer yura : Anagar Sidi Ṛebbi-inek ara tɛebdeḍ , i nețța kan iwumi ara tseǧdeḍ .
40004011	Dɣa Cciṭan iṭṭaxeṛ fell-as . Imiren usant-ed lmalayekkat ɣuṛ-es , iwakken a s-qedcent .
40004012	Mi gesla s Yeḥya yețwaḥbes , Sidna Ɛisa yuɣal ɣer tmurt n Jlili .
40004013	Iffeɣ si taddart n Naṣaret , iṛuḥ ad izdeɣ di Kafernaḥum ; ț-țamdint yyellan rrif n lebḥeṛ di leǧwahi n tmura n Zabulun d Nefṭali ,
40004014	iwakken ad yedṛu wayen yenna nnbi Iceɛya :
40004015	A tamurt n Zabulun akk-d Nefṭali , a timura iqeṛben lebḥeṛ akkin i wasif n Urdun , a tamurt n Jlili i deg zedɣen leǧnas ur nelli ara n wat Isṛail ,
40004016	agdud-nni yezgan di ṭṭlam , iwala tafat tameqqrant , wid izedɣen di ṭṭlam n lmut , tceṛq-ed fell-asen tafat !
40004017	Seg imiren , Sidna Ɛisa yebda yețbecciṛ yeqqaṛ : Tubet , uɣalet-ed ɣer webrid , axaṭer tagelda n igenwan tqeṛṛeb-ed .
40004018	Mi gțeddu Sidna Ɛisa ɣef rrif n lebḥeṛ n Jlili , iwala sin iḥewwaten : SSemɛun ițțusemman Buṭrus akk-d gma-s Andriyus . Llan ṭeggiṛen icebbaken-nsen ɣer lebḥeṛ , țṣeggiḍen .
40004019	Yenna-yasen : Ddut-ed yid-i , a kkun-rreɣ d iṣeggaḍen n yemdanen .
40004020	Dɣa imiren kan , ǧǧan icebbaken nsen , ddan yid-es .
40004021	Mi gerna yelḥa kra , iwala sin watmaten nniḍen : Yeɛqub d Yuḥenna yellan d arraw n Zabadi . LLlan akk-d baba-tsen di teflukt , țxiḍin icebbaken-nsen .
40004022	Yessawel-asen , imiren kan ǧǧan dinna baba-tsen , taflukt-nni , ṛuḥen ddan yid-es .
40004023	Syenna , Sidna Ɛisa yekka-d tamurt n Jlili meṛṛa , yesselmad di leǧwameɛ n wat Isṛail , yețbecciṛ lexbaṛ n lxiṛ n tgeldit n Ṛebbi , isseḥlay yal aṭan d yal leɛyubat n lɣaci .
40004024	Slan yis ula di tmurt n Surya meṛṛa ; țțawin-as-ed imuḍan i ghelken si mkul aṭan : wid ițwamelken , wid iwumi yețṛuḥu leɛqel akk-d wukrifen . Sidna Ɛisa isseḥla-ten akk .
40004025	D izumal n lɣaci i t-id-itebɛen si tmurt n Jlili , si ɛecṛa n temdinin-nni , si temdint n Lquds , si tmurt n Yahuda akk-d leǧwahi yellan agemmaḍ i wasif n Urdun .
40005001	Mi gwala annect-nni n lɣaci , Sidna Ɛisa yuli ɣer wedrar iqqim . Inelmaden-is qeṛṛben ɣuṛ-es ,
40005002	dɣa ibda isselmad-iten :
40005003	D iseɛdiyen wid ițeddun s neyya , aaxaṭer tagelda n igenwan d ayla-nsen !
40005004	D iseɛdiyen wid ițrun , axaṭer ad țwaṣebbṛen !
40005005	D iseɛdiyen wid ḥninen , aaxaṭer ad weṛten tamurt i sen-iwɛed Sidi Ṛebbi !
40005006	D iseɛdiyen wid illuẓen , iffuden lḥeqq , axaṭer ad ṛwun !
40005007	D iseɛdiyen wid yesɛan ṛṛeḥma deg wulawen-nsen , aaxaṭer ad iḥunn fell-asen Sidi Ṛebbi !
40005008	D iseɛdiyen wid iwumi yeṣfa wul , axaṭer ad walin Sidi Ṛebbi !
40005009	D iseɛdiyen wid i d-isrusun talwit , aad țțusemmin d arraw n Sidi Ṛebbi !
40005010	D iseɛdiyen wid ițțuqehṛen ɣef lḥeqq , aaxaṭer ddewla igenwan d ayla-nsen !
40005011	D iseɛdiyen ara tilim , m'ara kkun-regmen , mm'ara tețwaqehṛem , m'ara xedmen deg-wen lbaṭel ɣef ddemma-w .
40005012	Feṛḥet , ilit di lfeṛḥ , axaṭer ṛṛezq-nwen d ameqqran deg igenwan , aakka i țwaqehṛen lenbiya i kkun-id izwaren .
40005013	D kunwi i d lmelḥ n ddunit , lameɛna ma tṛuḥ-as lbenna i lmelḥ , s wacu ara s-ț-id-nerr ? Yelha kan ma nḍeggeṛ-it ɣer beṛṛa a t-rekkḍen yemdanen .
40005014	D kunwi i ț-țafat n ddunit ; taddart yellan ɣef wudrar ulamek ara teffer !
40005015	Akken daɣen , ur nceɛɛel ara taftilt iwakken a ț-nɣumm s kra , meɛna a ț-nessers ɣef lmeṣbeḥ , iwakken aț-țfeǧǧeǧ i wid akk yellan deg wexxam .
40005016	Akka i glaq aț-țecceɛceɛ tafat-nwen zdat yemdanen , iwakken ad walin lecɣal-nwen ilhan , yerna ad ḥemden Baba-twen yellan deg igenwan .
40005017	Ɣuṛ-wat aț-țɣilem usiɣ-ed ad sseɣliɣ ayen i d-tenna ccariɛa d wayen i d-nnan lenbiya ! Ur d-usiɣ ara ad sseɣliɣ , lameɛna usiɣ-ed ad snekmaleɣ .
40005018	A wen-iniɣ tideț : skud mazal igenwan d lqaɛa , ula d yiwen wawal neɣ usekkil n ccariɛa ur imeḥḥu , alamma yedṛa wayen akk yuran deg-s .
40005019	Win ur nqudeṛ ara ula d yiwen n lameṛ amecṭuḥ n ccariɛa , yerna isselmad i wiyaḍ ad xedmen am nețța , ad ițwaḥseb d amecṭuḥ akk di tgelda n igenwan . MMa d win ixeddmen ayen i d-tenna ccariɛa , yerna isselmad i wiyaḍ ad xedmen akken , ad yili d ameqqran di tgelda n igenwan .
40005020	Axaṭer a wen-iniɣ , ma yella ur tuɣem ara awal i Sidi Ṛebbi akteṛ n wakken tețțaɣem awal i yimusnawen n ccariɛa d ifariziyen , ur tkeččmem ara tagelda n igenwan .
40005021	Teslam daɣen s leqwanen i d-ițțunefken i lejdud-nneɣ : Ur tneqqeḍ ara tamgeṛt , WWin ara yenɣen tamgeṛṭ , ad iɛeddi di ccṛeɛ , ad ițwaḥkem fell-as .
40005022	Ma d nekk a wen-iniɣ : kra n win ara izeɛfen ɣef gma-s , ad iɛeddi di ccṛeɛ . Win ara yinin i gma-s : « ay abuhal , » ad ibedd zdat wesqamu n ccraɛ . Win ara yinin i gma-s : « ay amehbul , » yuklal ad ikcem ɣer ǧahennama .
40005023	M'ara tțedduḍ aț-țefkeḍ lweɛda i Sidi Ṛebbi , temmektaḍ-ed zdat n wemkan n iseflawen belli gma-k iṭṭef-ak cceḥna ,
40005024	eǧǧ dinna lweɛda-nni , tṛuḥeḍ uqbel aț-ḍelbeḍ ssmaḥ i gma-k , d wamek ara tefkeḍ lweɛda-k i Sidi Ṛebbi .
40005025	Ma yella iḍlem-ik yiwen , tedduklem di sin ɣer wexxam n ccṛeɛ , ɣiwel msefham kečč yid-es deg ubrid , m'ulac axṣim-ik a k-yawi ɣer lḥakem , lḥakem a k-ye i wɛessas , aɛessas-nni , a k-yerr ɣer lḥebs .
40005026	A k-iniɣ tideț : ur d-țeffɣeḍ ara syenna alamma txellṣeḍ aṣurdi aneggaru n ṭṭlaba-inek .
40005027	Teslam belli qqaṛen-d : ur xeddem ara asekkak yeɛni zzna .
40005028	Lameɛna , nekkini a wen-d-iniɣ : win ara imuqlen tameṭṭut , imenna deg ul-is ad iznu yid-es , atan am akken izna yid-es .
40005029	Daymi ma yella ț-țiṭ-ik tayeffust i k-ițawin ɣer leḥṛam , qleɛ-iț , ḍeggeṛ-iț akkin fell-ak . Axaṭer axiṛ-ak a k-iṛuḥ yiwen si lemfaṣel-ik wala aț-țkecmeḍ s lekmal-ik ɣer ǧahennama .
40005030	Ma yella s ufus-ik ayeffus i txeddmeḍ leḥṛam , gzem-it , tḍegṛeḍ-t akkin fell-ak , axiṛ-ak a k-ixaṣ ufus wala ma tkecmeḍ s lekmal-ik ɣer ǧahennama .
40005031	Qqaṛen-d daɣen : Win ara yebrun i tmeṭṭut-is , a s-ye lkaɣeḍ n berru .
40005032	Lameɛna nekkini a wen-iniɣ : win ara yebrun i tmeṭṭut-is , yili ur tezni ara , d nețța i ț-iwelhen ɣer zzna ma tezweǧ d wayeḍ . Daɣen win yuɣen tameṭṭut innebran , ula d nețța yezna .
40005033	Teslam daɣen s wayen i d-nnan i lejdud-nneɣ : Ur ḥennet ara , lameɛna ayen i tɛuhdeḍ s limin zdat Sidi Ṛebbi , ilaq a t-txedmeḍ .
40005034	Meɛna nekk a wen-iniɣ : ur țgallat ara maḍi ! Ur țgallat s igenni , axaṭer d amkan n lḥekma n Sidi Ṛebbi ,
40005035	ur țgallat s lqaɛa axaṭer fell-as i gesrusu iḍaṛṛen-is , neɣ s Lquds imi ț-țamdint n ugellid ameqqran .
40005036	Ur țgallat ara daɣen : « s yixef n uqeṛṛuy-nwen » axaṭer ur tezmirem ara aț-țerrem ula d yiwen wenẓad d aberkan neɣ d amellal .
40005037	Init « ih » ma ilaq aț-ținim ih , neɣ « xaṭi » ma ilaq aț-ținim xaṭi ; ayen akk ara ternum d zzyada , s ɣuṛ Cciṭan i d-ițas .
40005038	Teslam s wayen i d-qqaṛen : Tiṭ s tiṭ , tuɣmest s tuɣmest .
40005039	Meɛna nekk a wen-iniɣ : ma yella win i wen-ixedmen cceṛ ur țțarat ara țțaṛ . Ma iwwet-ik yiwen ɣer lḥenk ayeffus , sken-as lḥenk nniḍen .
40005040	Ma yebɣa yiwen a k-isiweḍ ɣer ccṛeɛ iwakken a k-ikkes aqenduṛ-ik , rnu-yas ula d abeṛnus-ik .
40005041	Ma yella iḥṛes-ik walebɛaḍ a s-tbibbeḍ taɛkumt azgen webrid-is , kečč awi-yas-ț armi d axxam .
40005042	Efk-as ayen yeḥwaǧ i win i k-d-issutren , ur reggel ara ɣef win ibɣan ad yerḍel s ɣuṛ-ek .
40005043	Teslam i wayen i d-qqaṛen : Ḥemmel amdakkel-ik , tkeṛheḍ aɛdaw ik .
40005044	Nekk a wen-iniɣ : ḥemmlet iɛdawen-nwen i kkun ițqehhiṛen . BBarket wid i kkun-ineɛlen , xedmet lxiṛ i wid i kkun-ikeṛhen , dɛut s lxiṛ i wid i kkun-iḍelmen , akk-d wid i kkun-ițqehhiṛen .
40005045	S wakka ara d-tbanem d arraw n Baba-twen yellan deg igenwan , axaṭer nețța icṛeq-ed iṭij-is ama ɣef wid yelhan ama ɣef yemcumen , yețțak-ed ageffur ( lehwa ) ama i wid ixeddmen lxiṛ , ama i wid ixeddmen cceṛ .
40005046	Ma yella tḥemmlem kan wid i kkun-iḥemmlen , d acu n lfayda ara tesɛum ? Ula d imekkasen n tebzert ( leɣṛama ) xeddmen akenni .
40005047	Ma yella tețțemsalamem d watmaten-nwen kan , d acu n lxiṛ i txedmem ? Ula d imednuben xeddmen akken .
40005048	Sfut ihi akken yeṣfa Baba-twen n igenwan .
40006001	Ayen txeddmem i Sidi Ṛebbi , ur t-id-sbegginet ara iwakken a kkun-walin medden , m'ulac ur tseɛɛum ara lfayda ɣer Baba-twen yellan deg igenwan .
40006002	M'ara tseddqeḍ , ur țberriḥ ara am akken xeddmen at sin wudmawen di leǧwameɛ neɣ deg iberdan , iwakken ad sɛun ccan ɣer yemdanen . A wen iniɣ tideț : d ayagi kan i d lfayda-nsen .
40006003	Ma d kečč m'ara tseddqeḍ , ilaq afus-ik ayeffus ur ițwali ara wayen ixeddem ufus-ik azelmaḍ ;
40006004	iwakken ssadaqa-inek aț-țeqqim di sser , akka ara tețwaqebleḍ ɣer Baba Ṛebbi yețwalin ayen txeddmeḍ di sser .
40006005	M'ara tețẓallam , ur xeddmet ara am at sin wudmawen iḥemmlen ad ẓallen s ibeddi di leǧwameɛ neɣ deg iberdan iwakken a ten-walin medden . AA wen-iniɣ tideț : d ayagi kan i d lfayda-nsen .
40006006	Ma d kečč m'ara tebɣuḍ aț-țẓalleḍ , ṛuḥ ekcem ɣer texxamt-ik , sekkeṛ tawwurt , tedɛuḍ di sser ɣer Baba Ṛebbi , nețța yețwalin ayen yellan di sser , a k-id-iqbel .
40006007	M'ara tețẓallam , ur sṭuqqutet ara lehduṛ am akken xeddmen at ddunit , ɣilen s lketṛa n imeslayen ara d țwaqeblen .
40006008	Ur ten-țɛanadet ara , axaṭer Baba Ṛebbi yeẓra d acu teḥwaǧem uqbel a s-t-tessutrem .
40006009	Atah wamek ilaq aț-țețẓallam : AA Baba-tneɣ yellan deg igenwan , iisem-ik ad ițwaqeddes ,
40006010	lḥekma n tgeldit-ik a d-tass , llebɣi-k ad idṛu di lqaɛa aakken yedṛa deg igenwan .
40006011	Efk-aɣ-d mkul ass tamɛict-nneɣ .
40006012	Semmeḥ-aɣ ddnubat-nneɣ aakken i nețsamaḥ i wid i ɣ-iḍelmen .
40006013	Ssebɛed fell-aɣ ajeṛṛeb , ssellek-aɣ si tḥila n Cciṭan . AAxaṭer ɣuṛ-ek i tella tgeldit , ttazmert d lɛaḍima i dayem . Amin !
40006014	Ma yella tețsamaḥem i yemdanen ii wen-ixeddmen cceṛ , Baba Ṛebbi yyellan deg igenwan a wen-isameḥ uula i kunwi .
40006015	Lameɛna ma yella kkunwi ur tețsamaḥem ara i wiyaḍ , aatan Baba Ṛebbi ur a wen-ițsamaḥ aara ula i kunwi ddnubat-nwen .
40006016	Asmi ara tuẓummem , ur d tesbegginet ara iman-nwen tḥeznem am at sin wudmawen issexsaṛen udmawen-nsen iwakken a ten-țwalin yemdanen belli uẓamen . A wen-iniɣ tideț : d ayagi kan i d lfayda-nsen .
40006017	Ma d kečč , m'ara tuẓumeḍ , ssired udem-ik , tdehneḍ aqeṛṛuy-ik s rriḥa ,
40006018	iwakken yiwen ur k-iɛeqqel belli tuẓameḍ . Ilaq ayagi ad iqqim gar-ak d Baba Ṛebbi ițwalin ayen yellan di sser , nețța a k-id-iqbel .
40006019	Ur ssexzanet ara igerrujen di ddunit anda ara ten-yečč ubeɛɛuc d ṣṣdiḍ , anda ara ten-akren wid ifettken leḥyuḍ .
40006020	Meɛna sxeznet axiṛ igerrujen deg igenwan anda ur llin ibeɛɛac d ṣṣdiḍ isserkuyen , anda ur zmiren ara imakaren ad fetken neɣ ad akren .
40006021	Axaṭer anda yella ugerruj-ik , dinna ara yili wul-ik .
40006022	Allen , ț-țiftilin n lǧețța , ma yella seḥḥant wallen-ik , aț-țilliḍ s lekmal-ik di tafat .
40006023	Lameɛna , ma yella allen-ik ur seḥḥant ara , aț-țiliḍ di ṭṭlam . Ma yella dɣa allen-ik ur seḥḥant ara , tafat yellan deg-k d ṭṭlam , acḥal ihi berrik ṭṭlam i deg telliḍ .
40006024	Ur izmir yiwen ad iqdec ɣef sin imɛellmen deg yiwet n tikkelt . Ma iḥemmel yiwen , ad ikṛeh wayeḍ ; ma yeṭṭef deg yiwen , ad iḥqeṛ wayeḍ . Ur tezmirem ara ihi aț-țɛebdem Ṛebbi akk-d idrimen !
40006025	Daymi i wen-d-qqaṛeɣ : ur țḥebbiṛet ara i tudert-nwen , ɣef wayen ara teččem d wayen ara teswem akk-d wayen ara telsem . Acu i gesɛan azal , ț-țudert neɣ d lqut ? D lǧețța neɣ d llebsa ? Tudert tugar lqut , lǧețța tugar llebsa !
40006026	Walit igṭaṭ ( ifṛax ) deg igenwan : ur zerrɛen , ur meggren , ur jemmɛen ula d acemma ɣer ikuffan , meɛna Baba-twen yellan deg igenwan , yețțak-asen-d tamɛict-nsen . Eɛni ur teswim ara akteṛ n yefṛax ?
40006027	Anwa i gzemren s uḥebbeṛ , ad yernu kra n wussan i leɛmeṛ-is ?
40006028	Iwacu ara tḥebbṛem ɣef llebsa ? Walit amek i gemmun ijeǧǧigen n lexla : ur zeṭṭen , ur țellmen ,
40006029	lameɛna a wen-iniɣ : ula d agellid Sliman s yiman-is di ccan-is ameqqran , ur yelsi am yiwen seg-sen .
40006030	Ma yella Ṛebbi islusuy akka leḥcic yellan di lexla ass-agi , azekka ad ițwadeggeṛ ɣer tmes , amek ur kkun-islusu ara ula d kunwi ay imdanen ixuṣṣen di liman ?
40006031	Kkset anezgum i yiman-nwen , ur qqaṛet ara : d acu ara nečč , d acu ara nsew neɣ d acu ara nels ?
40006032	Axaṭer ayagi d imejhal i gețḥebbiṛen fell-as . Ma d Baba-twen yellan deg igenwan , yeẓra ayen akk teḥwaǧem !
40006033	Nadit uqbel ɣef tgeldit n Sidi Ṛebbi d wayen yellan d lḥeqq , ayen nniḍen meṛṛa d nețța ara wen-t-id yefken .
40006034	Ur țḥebbiṛet ara ihi i uzekka , axaṭer azekka s unezgum-is weḥd-es . Yal ass s leɛtab-ines !
40007001	Ur țḥasabet ara wiyaḍ iwakken ur kkun-ițḥasab ula d yiwen .
40007002	Akken tețḥasabem wiyaḍ ara kkun-iḥaseb Sidi Ṛebbi . A wen-d-iktil s lkil s wayes tețțektilim i wiyaḍ .
40007003	Acuɣeṛ tețmuqquleḍ axeclaw yellan di tiṭ n gma-k , kečč ur nețwali ara tigejdit yellan di tiṭ-ik ?
40007004	Amek ara tiniḍ i gma-k : « Eǧǧ-iyi ad kkseɣ axeclaw-nni yellan di tiṭ-ik , » kečč yesɛan tigejdit di tiṭ-ik ?
40007005	A bu sin wudmawen ! Ekkes uqbel tigejdit yellan di tiṭ-ik , imiren aț-țwaliḍ amek ara d-tekkseḍ axeclaw yellan di tiṭ n gma-k .
40007006	Ur țțaket ara ayen yeṣfan i yeqjan , ur ṭeggiṛet ara tiɛeqcin ɣlayen zdat yilfan , m'ulac a ten ṛekḍen yerna a d-zzin fell-awen a kkun-gezren .
40007007	Ssutret , a wen-d-ițune ! Nadit , aț-țafem ! Sqerbebbet , a wen-d-ldin !
40007008	Axaṭer kra n win ara issutren , a s-d-ițțune ! Win ițnadin , ad yaf ! A s-d-teldi tewwurt i win ara isṭebṭben .
40007009	Anwa deg-wen ara yefken ablaḍ i mmi-s ma yessuter-as-d aɣṛum ?
40007010	Neɣ , anwa deg-wen ara yefken azrem i mmi-s ma yella yessuter-as-d aslem ?
40007011	Ma yella kunwi yellan d imcumen tessnem aț-țefkem ayen yelhan i warraw-nwen , amek Baba twen yellan deg igenwan ur d-ițțak ara ayen yelhan i wid ara s-t-issutren ?
40007012	Ihi , xedmet i wiyaḍ ayen i tebɣam a wen-t-xedmen i kunwi , axaṭer akka i ɣ-d-tweṣṣa ccariɛa n Musa akk-d lenbiya .
40007013	Kecmet si tewwurt iḍeyqen ! Axaṭer acḥal tewseɛ tewwurt , acḥal yeshel webrid yețțawin ɣer nnger , yerna aṭas i gețɛeddayen syenna .
40007014	Meɛna acḥal teḍyeq tewwurt , acḥal yewɛeṛ webrid yețțawin ɣer tudert yerna drus i gețɛeddayen syenna .
40007015	Ḥadret iman-nwen si lenbiya n lekdeb ! Țțasen-d ɣuṛ-wen am izamaren , nutni ɣer daxel d uccanen .
40007016	A ten-tɛeqlem s lecɣal-nsen . UUr d-nțekkes ara tiẓurin seg inijel , neɣ lexṛif seg isennanen .
40007017	Ttejṛa yelhan , tețțak-ed lfakya yelhan , yir ttejṛa tețțak-ed lfakya n diri .
40007018	Ttejṛa yelhan ur tezmir ara a d-te yir lfakya , akken daɣen yir ttejṛa ur tezmir ara a d-te lfakya yelhan .
40007019	Yal ttejṛa ur d-nețțak ara lfakya lɛali aț-țețwagzem , aț-țețwaḍeggeṛ ɣer tmes .
40007020	S wakka , s lecɣal-nsen ara tɛeqlem lenbiya n lekdeb .
40007021	Mačči d wid kan i yi-d-iqqaṛen : « A Sidi , a Sidi » ara ikecmen ɣer tgelda n igenwan , meɛna d wid ixeddmen lebɣi n Baba yellan deg igenwan .
40007022	Aṭas ara yi-d-yinin ass n lḥisab : « a Sidi a Sidi , s yisem-ik i nbecceṛ imeslayen s ɣuṛ Ṛebbi , s yisem-ik i nessufeɣ leǧnun , s yisem-ik i nexdem aṭas n lbeṛhanat ! »
40007023	Dɣa a sen-d-rreɣ : beɛdet akkin fell-i a wid ixeddmen cceṛ , ur kkun ssineɣ ara !
40007024	Akka , s kra n win yesmeḥsisen i wawal-iw yerna ixeddem-it , ițemcabi ɣer wemdan aɛeqli yebnan lsas n wexxam-is ɣef wezṛu .
40007025	Ageffur ( lehwa ) yeɣli-d , isaffen ḥemlen-d , aḍu ihubb-ed ɣef wexxam-nni , meɛna ur yeɣli ara , axaṭer lsas-is yers ɣef wezṛu .
40007026	Ma d win ismeḥsisen i wawal iw , ur nxeddem ara wayen i d-qqaṛeɣ , icuba ɣer wemdan ur nețxemmim ara , i gebnan axxam-is ɣef ṛṛmel ;
40007027	yeɣli-d ugeffur , ḥemlen-d isaffen , ihubb-ed waḍu ɣef wexxam-nni , imiren yeɣli . Lexsaṛa-s ț-țameqqrant !
40007028	Mi gfukk Sidna Ɛisa aselmed , lɣaci akk wehmen deg imeslayen-ines ,
40007029	axaṭer isselmad-iten s tissas , mačči am lecyux-nsen .
40008001	Mi d-yuder Sidna Ɛisa seg udrar , aṭas n lɣaci i t-id-itebɛen .
40008002	Ataya yiwen wemdan ihelken lbeṛs yusa-d ɣuṛ-es , iseǧǧed zdat-es , yenna-yas : A Sidi , ma yella tebɣiḍ , tzemreḍ a yi-tseḥluḍ .
40008003	Sidna Ɛisa yessers afus-is fell-as , yenna-yas : Bɣiɣ ! Ili-k teḥliḍ ! IImiren kan iḥla wergaz-nni si lbeṛs-ines , yeṣfa weglim-is .
40008004	Dɣa Sidna Ɛisa yenna-yas : Ḥader aț-țeḥkuḍ ula i yiwen ɣef wayagi , meɛna ṛuḥ ɣer yiwen si lmuqedmin a k-iẓer , ad iwali belli teṣfiḍ , tefkeḍ lweɛda-nni n tezdeg s wayes i wen-d-yumeṛ nnbi Musa , iwakken ayagi a sen-yili d țbut .
40008005	Akken i gekcem Sidna Ɛisa ɣer temdint n Kafernaḥum , ataya yiwen umeqqran n lɛeskeṛ n Ṛuman iqeṛṛeb ed ɣuṛ-es , iḥellel-it , yenna yas :
40008006	A Sidi , aqeddac-iw yenṭer , atan iḍleq deg wexxam , yekref !
40008007	Sidna Ɛisa yenna-yas : Ad ṛuḥeɣ a t-sseḥluɣ .
40008008	Ameqqran n lɛeskeṛ yerra-yas : A Sidi , ur uklaleɣ ara aț-țkecmeḍ ɣer wexxam-iw , meɛna ini-d kan yiwen n wawal , aqeddac-iw ad iḥlu .
40008009	Axaṭer nekk s yiman-iw akken sɛiɣ wid iḥekmen fell-i , i sɛiɣ wid yellan seddaw n lḥekma-w . Ad iniɣ i yiwen ṛuḥ ad iṛuḥ , ad iniɣ i wayeḍ aṛwaḥ a d-yas , ad iniɣ daɣen i uqeddac-iw : xdem aya , a t-ixdem .
40008010	Mi gesla Sidna Ɛisa imeslayen-agi itɛeǧǧeb , yenna i wid yellan dinna : A wen-iniɣ tideț , ger wat Isṛail meṛṛa ur ufiɣ ara liman am wagi .
40008011	A wen-iniɣ daɣen : aṭas ara d-yasen si cceṛq d lɣeṛb , ad ṭṭfen imukan ɣer tama n Ibṛahim , n Isḥaq akk-d Yeɛqub di tgelda n igenwan .
40008012	Meɛna aṭas seg wid i gɣilen ad weṛten tagelda ara yețwaḍeggṛen ɣer beṛṛa , ɣer ṭṭlam anda ara ilin imeṭṭawen , nndama tameqqrant akk-d weqṛac n tuɣmas .
40008013	Sidna Ɛisa yenna i umeqqran-nni n lɛeskeṛ : Ṛuḥ , imi tumneḍ atan wayen i tḍelbeḍ a k-id-yaweḍ ! DDi teswiɛt-nni , yeḥla uqeddac-is .
40008014	Sidna Ɛisa iṛuḥ ɣer wexxam n Buṭrus , yufa taḍeggalt n Buṭrus deg usu tuɣ-iț tawla .
40008015	Innul afus-is , dɣa teffeɣ-iț tawla-nni . Imiren kan tekker-ed , tebda tqeddec-asen .
40008016	Mi geɣli yiṭij , wwin-d i Sidna Ɛisa aṭas n yemdanen ițwamelken . S wawal-is , issufeɣ seg-sen leǧnun yerna yesseḥla imuḍan meṛṛa .
40008017	Ixdem ayagi iwakken ad ițwakemmel wawal i d-yenna nnbi Iceɛya : Yewwi leɛyub-nneɣ , iɛebba lehlakat-nneɣ .
40008018	Sidna Ɛisa mi gwala annect-nni n lɣaci yezzi-yas-d , yumeṛ i inelmaden-is ad zegren ɣer ugemmaḍ n lebḥeṛ .
40008019	Yiwen lɛalem n ccariɛa iqeṛṛeb ɣer Sidna Ɛisa , yenna-yas : A Sidi , anda teddiḍ ad dduɣ .
40008020	Sidna Ɛisa yerra-yas : Uccanen sɛan lɣiṛan , ifṛax n igenni sɛan leɛcuc , ma d Mmi-s n bunadem ur yesɛi ara anda ara yessers aqeṛṛuy-is .
40008021	Yiwen seg inelmaden-is , yenna-yas : A Sidi , semmeḥ-iyi ad ṛuḥeɣ ad meḍleɣ baba .
40008022	Sidna Ɛisa yerra-yas : Ddu yid-i eǧǧ wid yemmuten ad meḍlen lmegtin-nsen .
40008023	Sidna Ɛisa yuli ɣer teflukt , ddan yid-es inelmaden-is .
40008024	Deg yiwet n teswiɛt , tekker-ed tbuciḍant di lebḥeṛ armi tɣumm teflukt-nni s lemwaji . Sidna Ɛisa yella iṭṭes .
40008025	Qeṛṛben-d ɣuṛ-es inelmaden-is , ssakin-t-id , nnan-as : A Sidi , sellek-aɣ m'ulac a nemmet !
40008026	Yenna-yasen : Acimi tuggadem , a wid iwumi ixuṣṣ liman ! IImiren ikker , yumeṛ i waḍu d lebḥeṛ ad rsen dɣa ters-ed talwit ț-țameqqrant .
40008027	Wid iḥedṛen , tɛeǧǧben qqaṛen : Anwa-t wagi ? Ula d aḍu d lebḥeṛ țțaɣen-as awal !
40008028	Mi gewweḍ Sidna Ɛisa agemmaḍ i lebḥeṛ , ɣer tmurt n at Gadaṛa , a ten-aya sin yergazen yețwazedɣen , ffɣen-d si tmeqbeṛt , mmugren-t-id . Yiwen ur izmir ad iɛeddi seg webrid-nni axaṭer weɛṛen aṭas .
40008029	Bdan țɛeggiḍen : D acu i tebɣiḍ ɣuṛ-nneɣ a Mmi-s n Ṛebbi ? Tusiḍ-ed iwakken a ɣ-tɛețbeḍ uqbel lweqt ?
40008030	Di leǧwahi-nni , tella yiwet n tqeḍɛit tameqqrant n yilfan i gkessen dinna .
40008031	Leǧnun-nni țḥellilen Sidna Ɛisa , qqaṛen-as : Ma tessufɣeḍ-aɣ , ceggeɛ-aɣ ɣer tqeḍɛit-ihina n yilfan .
40008032	Sidna Ɛisa yenna-yasen : Ṛuḥet ! FFfɣen-d si sin-nni n yemdanen , kecmen deg yilfan-nni . IImiren kan , grarben ɣer daxel n lebḥeṛ , ɣeṛqen , mmuten akk .
40008033	Imeksawen-nni rewlen , ṛuḥen ɣer temdint ad ḥkun ayen akk yedṛan d yergazen-nni yețwamelken .
40008034	Imezdaɣ akk n temdint ffɣen-d ɣer Sidna Ɛisa ; mi d-wwḍen ɣuṛ-es , ḥellelen-t ad iffeɣ si tmurt-nsen .
40009001	Sidna Ɛisa yuli ɣer teflukt , yezger lebḥeṛ yuɣal ɣer temdint n Kafernaḥum .
40009002	Wwin-as-d yiwen wukrif iḍleq ɣef wusu . MMi gwala liman n yemdanen-agi , yenna i wukrif-nni : Ur țțaggad ara a mmi , țwaɛeffan ak ddnubat-ik .
40009003	Llan dinna kra si lɛulama țxemmimen deg wulawen-nsen qqaṛen : Argaz-agi yekfeṛ !
40009004	Dɣa Sidna Ɛisa yeẓran ayen țxemmimen , yenna-yasen : Acuɣeṛ yir axemmem-agi deg ulawen-nwen ?
40009005	D acu i gsehlen a t-id-iniɣ : « Țwaɛfan-ak ddnubat-ik neɣ kker telḥuḍ » ?
40009006	Meɛna iwakken aț-țeẓrem belli Mmi-s n bunadem yesɛa tazmert di ddunit-agi ad yeɛfu ddnubat . . . YYenna i wukrif-nni : Ekker , ddem usu-inek tṛuḥeḍ ɣer wexxam-ik !
40009007	Imiren , argaz-nni yekker , iṛuḥ ɣer wexxam-is .
40009008	Mi walan ayagi , lɣaci akk ikcem-iten lxuf , țḥemmiden Sidi Ṛebbi , imi i d-ifka tazmert am tagi i yemdanen .
40009009	Mi gɛedda zdat wexxam anda țxelliṣen tabzert , ( leɣṛama ) Sidna Ɛisa iwala yiwen umekkas isem-is Matta , yenna-yas : Ddu-d yid-i ! IImiren kan ikker Matta , yedda yid-es .
40009010	Mi llan tețțen deg wexxam n Matta , aṭas n imekkasen akk-d yir imdanen i d-yusan , qqimen akk-d Sidna Ɛisa d inelmaden-is , tețțen yid-sen .
40009011	Ifariziyen mi walan ayagi nnan i inelmaden-is : Acuɣeṛ Ssid-nwen iteț akk-d imekkasen d yir imdanen ?
40009012	Sidna Ɛisa yesla i wayen i d nnan , yerra-yasen : Mačči d wid iseḥḥan i geḥwaǧen ṭṭbib , meɛna d wid ihelken .
40009013	Meyzet ɣef lmeɛna n wawal-agi yellan di tira iqedsen : D ulawen yeṣfan i bɣiɣ mačči d iseflawen n lmal . AAxaṭer ur d-usiɣ ara ad ssiwleɣ i iḥeqqiyen iwakken a d uɣalen ɣer webrid , meɛna i imednuben .
40009014	Inelmaden n Yeḥya aɣeṭṭas usan-d ɣer Sidna Ɛisa nnan-as : Acuɣeṛ nukkni akk-d ifariziyen nețțuẓum ma d inelmaden-ik ur țțuẓumen ara ?
40009015	Sidna Ɛisa yerra-yasen : Eɛni inebgawen n tmeɣṛa zemren ad ilin di leḥzen skud yella yesli yid-sen ? A d-yas wass i deg ara sen-ițwakkes yesli , imiren ad uẓummen .
40009016	Ur nezmir ara a nxiḍ tafaweț tajḍiṭ i uceṭṭiḍ aqdim , axaṭer tafaweț-nni tajḍiṭ aț-țejbed aceṭṭiḍ-nni aqdim , acerrig-nni ad innerni .
40009017	Ur nețɛemmiṛ ara daɣen iyeddiden iqdimen s ccṛab ajdid , neɣ m'ulac ad fellqen , ccṛab ad inɣel , iyeddiden ad xesṛen ; meɛna a nerr ccṛab ajdid deg yeddiden ijdiden , s wakkenni ccṛab d uyeddid ad țwaḥerzen .
40009018	Mazal Sidna Ɛisa ițmeslay , yusa-d yiwen n ccix n lǧameɛ iseǧǧed zdat-es , yenna-yas : Tura kan i temmut yelli , di leɛnaya-k as-ed aț-țserseḍ afus-ik fell-as , a d-teḥyu !
40009019	Sidna Ɛisa ikker yedda yid-es nețța d inelmaden-is .
40009020	Ațaya yiwet n tmeṭṭut yuḍnen ssiq tnac iseggasen aya , tekka-yas-d si deffir , tennul tacḍaṭ n ubeṛnus-is ,
40009021	axaṭer teqqaṛ deg ul-is : « lemmer zemreɣ ad nnaleɣ ɣas ula ț-țacḍaṭ n ubeṛnus-is , ad ḥluɣ . »
40009022	Sidna Ɛisa yezzi ɣer deffir , mi ț-iwala yenna-yas : Ur țțaggad a yell-i , liman-im isseḥla-kkem . SSeg imiren tameṭṭut-nni teḥla .
40009023	Mi gewweḍ Sidna Ɛisa ɣer wexxam n ccix-nni , yufa lɣaci țmeǧǧiden , yerna nhewwalen meṛṛa . Yenna-yasen :
40009024	Ffɣet syagi , taqcict ur temmut ara , d iḍes kan i teṭṭes . DDɣa țmesxiṛen fell-as .
40009025	Mi ssufɣen lɣaci , ikcem , yeṭṭef-ed taqcict-nni seg ufus , dɣa tekker-ed .
40009026	Yeffeɣ lexbaṛ-agi di tmurt meṛṛa .
40009027	Mi gṛuḥ Sidna Ɛisa syenna , tebɛen-t sin iderɣalen , țɛeggiḍen : A mmi-s n Sidna Dawed , ḥunn fell-aɣ !
40009028	Mi gewweḍ ɣer wexxam , iderɣalen-nni kecmen ɣuṛ-es , dɣa Sidna Ɛisa yenna-yasen : Tumnem belli zemreɣ a wen xedmeɣ ayen i yi-d-tessutrem ? RRran-as : Ih a Sidi numen !
40009029	Innul allen-nsen , yenna : A wen-ițwaxdem s wakken yella liman-nwen !
40009030	Dɣa yuɣal-asen-d yeẓri . Sidna Ɛisa yeggul deg-sen : Ɣuṛ-wat ad iffeɣ lexbaṛ ɣef wayagi !
40009031	Meɛna akken kan ffɣen , bdan aberreḥ , lexbaṛ-nni yekka-d meṛṛa tamurt .
40009032	Mi ṛuḥen sin-nni , a ten-aya wiyaḍ wwin-as-d yiwen wergaz i gesgugem uṛuḥani .
40009033	Akken issufeɣ Sidna Ɛisa aṛuḥani-nni , agugam-nni yebda ițmeslay . Lɣaci akk tɛeǧben , qqaṛen : Leɛmeṛ neẓri ayagi di tmurt n wat Isṛail !
40009034	Lameɛna ifariziyen qqaṛen : S tezmert n ugellid n leǧnun i ten-issufuɣ .
40009035	Sidna Ɛisa yekka-d ɣef temdinin ț-țudrin meṛṛa , yesselmad di leǧwameɛ nsen , yețbecciṛ lexbaṛ n lxiṛ n tgeldit n Sidi Ṛebbi , isseḥlay mkul aṭan d mkul lɛib .
40009036	Sidna Ɛisa tegzem tasa-s mi gwala annect-nni n lɣaci ɛyan , feclen , ḥeznen am ulli ur nesɛi ameksa .
40009037	Dɣa yenna i inelmaden-is : Tamegra meqqṛet , meɛna drus ifellaḥen i gellan .
40009038	Ḥellelet ihi bab n tmegra a d iceggeɛ ixeddamen ɣer tmegra-s .
40010001	Sidna Ɛisa yessawel i tnac inelmaden-is , yefka-yasen tazmert s wayes ara ssufuɣen leǧnun , ara seḥluyen mkul aṭan d mkul lɛib .
40010002	Atnan yismawen n tnac-nni inelmaden n Sidna Ɛisa : Amezwaru d Semɛun ițțusemman Buṭrus akk-d gma-s Andriyus , Yeɛqub mmi-s n Zabadi akk-d gma-s Yuḥenna ,
40010003	Filibus d Bartelmay , Suma akk-d Matta amekkas n tebzert , Yeɛqub mmi-s n Ḥalfi akk-d Taddi ;
40010004	Semɛun awaṭani , Yudas n Qeṛyut , win akken ixedɛen Sidna Ɛisa .
40010005	Sidna Ɛisa iceggeɛ tnac inelmaden-is , iweṣṣa-ten : Ur țṛuḥut ara ɣer tmura tibeṛṛaniyin , ur keččmet ara ɣer temdinin n at Samarya ;
40010006	ṛuḥet axiṛ ɣer wat Isṛail yellan am ulli iḍaɛen .
40010007	M'ara tețțeddum , țbecciṛet qqaṛet : « Ațaya tgeldit n igenwan tqeṛṛeb-ed » !
40010008	Sseḥlut imuḍan , sseḥyut-ed lmegtin , ssizdeget wid ihelken lbeṛs , ssufɣet leǧnun . Akken i wen-d-ițțune mbla idrimen , fket ula d kunwi mbla idrimen .
40010009	Ur țțawit yid-wen ama d ddheb , ama d lfeṭṭa , ama d idrimen ;
40010010	ur țțawit yid-wen agrab neɣ sin iqendyaṛ , ur țțawit irkasen neɣ aɛekkaz , axaṭer axeddam yuklal lqut-is .
40010011	Di yal tamdint neɣ taddart anda ara tkecmem , steqsit ma yella win ara yesṭerḥben yis-wen , qqimet ɣuṛ-es alamma tekkrem aț-țṛuḥem .
40010012	M'ara tkecmem ɣer yiwen wexxam , sellmet fell-asen ,
40010013	ma sṭerḥben yis-wen , lehna-nwen aț-țers fell-asen ; ma yella ur sṭerḥben ara yis-wen , lehna-nwen aț-țeqqim ɣuṛ-wen .
40010014	M'ur qbilen ara ad sṭreḥben yis-wen neɣ ad semḥessen i wawal , ffɣet seg wexxam-nni neɣ si temdint nni , zwit ula d aɣebbaṛ seg iḍaṛṛen nwen .
40010015	A wen-iniɣ tideț : ass n lḥisab , imezdaɣ n temdint-agi ad țțuɛaqben akteṛ n temdinin n Sudum akk-d Gumuṛ .
40010016	Atan , a kkun-ceggɛeɣ am ulli ger wuccanen , ḥeṛcet ihi am izerman , sɛut neyya am yetbiren .
40010017	Ḥadret ɣef yiman-nwen , axaṭer kra n yemdanen a kkun-sbedden ɣer ccṛeɛ ; yerna a kkun-wten s ujelkaḍ di leǧwameɛ-nsen .
40010018	Ɣef ddemma n yisem-iw , a kkun-sbedden zdat lḥekkam akk-d igelliden , iwakken am nutni am at leǧnas nniḍen , ad slen s yisem-iw .
40010019	M'ara kkun-ṭṭfen , ur țḥebbiṛet ara ɣef wamek ara temmeslayem , neɣ ɣef wayen ara d-tinim , imeslayen ara d-tinim , a wen-d-țțunefken di teswiɛt nni kan .
40010020	Axaṭer mačči d kunwi ara imeslayen , meɛna d Ṛṛuḥ n Baba Ṛebbi ara d-imeslayen seg-wen .
40010021	Amdan ad ye gma-s ɣer lmut , ababat ad ye mmi-s , dderya a d kkren ɣer imawlan-nsen , a ten ssiwḍen ɣer lmut .
40010022	A kkun-keṛhen irkul ɣef ddemma n yisem-iw , meɛna win ara yeṭṭfen alamma ț-țaggara , ad ițțusellek .
40010023	M'ara tețwaqehṛem deg yiwet n temdint , rewlet ɣer tayeḍ . A wen-iniɣ tideț : Mmi-s n bunadem a d-yuɣal uqbel a d-tekkem tudrin meṛṛa n tmurt n wat Isṛail .
40010024	Ulac anelmad yugaren ccix-is neɣ aqeddac yellan sennig umɛellem is .
40010025	Akken ițwaḥseb ccix ara yețwaḥseb unelmad-is . Daɣen akken yella wemɛellem ara yili uqeddac-is . MMa semman i bab n wexxam Balzabul iḥekkmen ɣef leǧnun , amek ur țsemmin ara akkenni i wat wexxam-is !
40010026	Ur ten-țaggadet ara ihi ! Axaṭer kra n wayen yeffren a d-iḍheṛ , kra n lbaḍna yellan a d-tban .
40010027	Ayen i wen-qqaṛeɣ deg iḍ , init-eț ɛinani deg wass , ayen slan imeẓẓuɣen-nwen di sser , berrḥet-eț deg iberdan .
40010028	Ur țțaggadet ara wid ineqqen lǧețța lameɛna ur zmiren ara ad nnɣen ṛṛuḥ , aggadet win izemren ad iḍeggeṛ ṛṛuḥ akk-d lǧețța ɣer ǧahennama .
40010029	Eɛni ur znuzun ara sin iẓiwcen s uṣuṛdi ? Meɛna ula d yiwen deg-sen ur d-iɣelli ɣer lqaɛa mbla lebɣi n Baba Ṛebbi .
40010030	Ula d anẓaden uqeṛṛuy-nwen țwaḥesben irkulli .
40010031	Ihi ur țțaggadet ara : tesɛam azal akteṛ n waṭas n iẓiwcen !
40010032	Kra win ara yessetḥin s yisem-iw zdat yemdanen , ula d nekk , ad ssetḥiɣ yis zdat Baba yellan deg igenwan .
40010033	Kra win ara yi-nekṛen zdat yemdanen , a t-nekkṛeɣ ula d nekk zdat Baba yellan deg igenwan .
40010034	Ɣuṛ-wat aț-țɣilem d lehna i d wwiɣ ɣer ddunit ; mačči d lehna i d-wwiɣ , meɛna d ccwal i d-wwiɣ .
40010035	Axaṭer wwiɣ-d lfiṛaq ger weqcic d baba-s , ger teqcict d yemma-s , ger teslit ț-țemɣaṛt-is ,
40010036	a d-kkren yeɛdawen seg at wexxam .
40010037	Win iḥemmlen baba-s d yemma-s neɣ mmi-s d yelli-s akteṛ iw ur yuklal ara ad yili d anelmad-iw .
40010038	Kra win ur neqbil ara ad inɛețțab ɣef ddemma n yisem-iw iwakken ad iyi-itbeɛ , ur yuklal ara ad yili d anelmad-iw .
40010039	Win iḥerzen taṛwiḥt-is , a s-tṛuḥ , ma d win ara isebblen taṛwiḥt-is ɣef ddemma-w ad yuɣal a ț-yaf .
40010040	Win isṭerḥben yis-wen , yis-i i gesṭerḥeb , win isṭerḥben yis-i , isṭerḥeb s win i yi-d-iceggɛen .
40010041	Win isṭerḥben s nnbi imi s ɣuṛ Ṛebbi i d-yusa a s-d-ițțune wayen yuklal nnbi , win isṭerḥben s uḥeqqi imi d aḥeqqi i gella , a s-d-ițune wayen yuklal uḥeqqi .
40010042	Kra win ara yefken lkas n waman isemmaḍen i yiwen seg imecṭuḥen-agi imi d anelmad-iw i gella , a wen-iniɣ tideț : ur a s-ițṛuḥ ara lḥeqq yuklal .
40011001	Mi gweṣṣa tnac-nni inelmaden is , Sidna Ɛisa iṛuḥ syenna ad ibecceṛ di tudrin n leǧwahi-nni .
40011002	Yeḥya yellan di lḥebs , yesla s lecɣal n Lmasiḥ , iceggeɛ ɣuṛ-es inelmaden is iwakken a s-inin :
40011003	D kečč i d win akken ara d yasen neɣ ilaq-aɣ a nerǧu wayeḍ ?
40011004	Sidna Ɛisa yerra-yasen-d : Ṛuḥet ssiwḍet-as lexbaṛ i Yeḥya ɣef wayen twalam d wayen teslam :
40011005	Iderɣalen țwalin , iquḍaren leḥḥun , ibeṛsiyen ṣeffun , iɛeẓẓugen sellen , lmegtin ḥeggun-d , lexbaṛ n lxiṛ ițțubecceṛ i yimeɣban .
40011006	D aseɛdi win iwumi ur țțiliɣ ara d sebba n tuccḍa ( ugur ) !
40011007	Mi ṛuḥen inelmaden-is , Sidna Ɛisa yebda iheddeṛ i lɣaci ɣef Yeḥya : D acu i tṛuḥem a t-id-teẓrem deg unezṛuf ? D aɣanim yețhuzzu waḍu ?
40011008	Ɣer wacu i tṛuḥem aț-țfeṛǧem ? ƔƔer yiwen wergaz yelsan llebsa ifazen ? Wid yețlusun llebsa ifazen , deg ixxamen n igelliden i țțilin .
40011009	Anwa i ɣer tṛuḥem a t-id-teẓrem ihi ? D yiwen n nnbi ? Țideț ih , d nnbi ! A wen-iniɣ : yugar nnbi .
40011010	Axaṭer d nețța i ɣef yura : Atan zewwreɣ zdat-ek amceggeɛ-inu , iwakken ad iheggi abrid zdat-ek .
40011011	A wen-iniɣ tideț : ulac mmi-s n tmeṭṭut yugaren Yeḥya aɣeṭṭas . Lameɛna , amecṭuḥ maḍi di tgelda n igenwan , meqqeṛ akteṛ-is .
40011012	Seg wussan-nni i deg ițbecciṛ Yeḥya aɣeṭṭas armi ț-țura , imdanen țnaɣen ɣef tgelda n igenwan , bɣan a ț-țkecmen s ddreɛ .
40011013	Axaṭer ccariɛa n Musa d lenbiya hedṛen-d ɣef tgelda n igenwan armi d lweqt n Yeḥya aɣeṭṭas .
40011014	Ma tebɣam aț-țfehmem , d nețța i d Ilyas-nni ilaqen a d-yas .
40011015	Win yesɛan imeẓẓuɣen , isel-ed !
40011016	Ɣer wuɣuṛ ara metleɣ lǧil-agi ? Icuba ɣer warrac yeqqimen deg uzniq , ssawalen i warrac nniḍen , qqaṛen asen :
40011017	Newwet ajewwaq uur tecḍiḥem ara , nnecna cnawi n leḥzen uur tmeǧdem ara .
40011018	Axaṭer Yeḥya yusa-d , ur iteț ur itess , tennam : « izdeɣ-it uṛuḥani . »
40011019	Mmi-s n bunadem yusa-d , iteț , itess am wiyaḍ , teqqaṛem : « ` Ițxemmim kan ɣef wučči ț-țissit , d amdakkul n imekkasen ixeddaɛen akk-d yir imdanen » lameɛna tideț tban-ed s lecɣal-is .
40011020	Sidna Ɛisa ibda ițlumu timdinin nni i deg ixdem aṭas n lbeṛhanat , axaṭer imezdaɣ-is ur d-uɣalen ara ɣer webrid n Ṛebbi .
40011021	A nnger-im a tamdint n Kurazim ! A nnger-im a tamdint n Bitsayda ! Axaṭer lemmer lbeṛhanat yedṛan deg-kkunt dṛan di temdinin n Sur akk-d Sidun , tili imezdaɣ-nsent aṭas aya i sburren tacekkaṛt n leḥzen , qqimen ɣef yiɣiɣden iwakken a d sbegnen belli ndemmen uɣalen-d ɣer ubrid n Ṛebbi .
40011022	Daymi , imezdaɣ n temdinin-agi ad țuɛaqben akteṛ n wid n temdinin n Sur akk-d Sidun .
40011023	Ula d kemm a tamdint n Kafernaḥum , tɣileḍ aț-țaliḍ ɣer igenni ? Xaṭi ! Aț-țețwaḍeggreḍ ɣer laxeṛt ; axaṭer lemmer di temdint n Sudum i dṛan lbeṛhanat i gedṛan ɣuṛ-em , tili mazal-iț ar ass-a !
40011024	Daymi , ass n lḥisab anegaru aț-țețțuɛaqbeḍ akteṛ n tmurt n Sudum .
40011025	Di lweqt-nni , Sidna Ɛisa inṭeq yenna : Ḥemmdeɣ-k a Baba Ṛebbi , a Bab igenwan d lqaɛa , imi i d tessekneḍ i imecṭaḥ ayen i teffreḍ i imusnawen d lɛuqal .
40011026	Ih a Baba Ṛebbi ! Ḥemmdeɣ-k imi d wagi i d lebɣi-k .
40011027	Baba Ṛebbi yerra-d kullec ger ifassen-iw . YYiwen ur yessin Mmi-s n Ṛebbi anagar Baba Ṛebbi ! Yiwen ur issin daɣen Baba Ṛebbi anagar Mmi-s akk-d win iwumi yebɣa Mmi-s a s-t-id-isken .
40011028	Aset-ed ɣuṛ-i a wid akk yeɛyan , iɛebban taɛekkumt ẓẓayen , a wen-fkeɣ talwit d westeɛfu .
40011029	Refdet ɣef tuyat-nwen azaglu inu tlemdem s ɣuṛ-i , axaṭer ul-iw yeččuṛ d ṛṛeḥma yerna d aḥnin , aț-țafem talwit i teṛwiḥin-nwen .
40011030	Azaglu-inu yeshel , taɛekkumt-iw fsuset .
40012001	Yiwet n tikkelt , deg wass n ssebt yellan d ass n westeɛfu , Sidna Ɛisa izger igran n yirden . Inelmaden-is lluẓen , bdan țekksen-d tigedrin , tețțen-tent .
40012002	Ifariziyen mi ten-walan , nnan i Sidna Ɛisa : Acuɣeṛ inelmaden-ik xeddmen ayen iḥeṛmen deg wass n westeɛfu ?
40012003	Meɛna Sidna Ɛisa yerra-yasen : Eɛni ur teɣṛim ara wayen yexdem ugellid Dawed , mi gelluẓ nețța d wid yellan yid-es ?
40012004	Mi gekcem ɣer wexxam iqedsen , yečča seg weɣṛum-nni yețțunefken d lweɛda i lmuqedmin yerna yefka seg-s i imdukkal-is !
40012005	Eɛni ur teɣṛim ara di tektabt n ccariɛa n Musa belli lmuqedmin xeddmen ɣas akken d ass n westeɛfu yerna mačči d leḥṛam fell-asen ?
40012006	Ihi a wen-d-iniɣ : yella dagi win yugaren axxam iqedsen .
40012007	Lemmer tfehmem d acu i d lmeɛna n wawal-agi : D ulawen yesɛan ṛṛeḥma i bɣiɣ mačči d isflawen n lmal ttili ur tḥekkmem ara s lmut ɣef wid ur neḍlim ara !
40012008	Axaṭer Mmi-s n bunadem , d nețța i gḥekmen ɣef wass n westeɛfu .
40012009	Syenna , yerra ɣer yiwen n lǧameɛ ,
40012010	yella dinna yiwen wergaz iwumi yekref ufus . Ifariziyen steqsan-t nnan-as : Eɛni iḥlel useḥlu deg wass n westeɛfu ? SSteqsan-t akka , iwakken a s-d-afen sebba s wayes ara t-sḍelmen .
40012011	Yerra-yasen : Anwa deg-wen yesɛan yiwet n tixsi kan , ma yella teɣli ɣer tesra deg wass n westeɛfu ur ț-id-issalay ara ?
40012012	Eɛni tixsi teswa akteṛ n wemdan ? Ihi , yeḥlel a nexdem lxiṛ deg wass n westeɛfu !
40012013	Imiren Sidna Ɛisa yenna-yas i wergaz-nni : Sleq-ed afus-ik ! YYeḍleq afus-is , dɣa yuɣal iṣeḥḥa am ufus nniḍen .
40012014	Ifariziyen ffɣen , ṛuḥen mcawaṛen wway gar-asen amek ara a s-d-afen sebba s wayes ara t-nɣen .
40012015	Mi gesla bɣan a t-nɣen , Sidna Ɛisa iṛuḥ syenna . Aṭas i geddan yid-es , yesseḥlay imuḍan meṛṛa ,
40012016	iqqaṛ-asen : Ɣuṛ-wat aț-țessufɣem lexbaṛ !
40012017	Iwakken ad idṛu wayen yenna nnbi Iceɛya :
40012018	Ataya uqeddac-iw i xtaṛeɣ , win eɛzizen fell-i , deg-s i gella lfeṛḥ-iw . A d-yers Ṛṛuḥ-iw fell-as , ad ibecceṛ lḥeqq i leǧnas .
40012019	Ur iskkaray ara ccwal , ur ițɛeggiḍ ara , ur ițḥettim ara iman-is ɣef wiyaḍ .
40012020	Ur ițkemmil ara i uɣanim iceqqeqen , ur isnusuy ara taftilt yețmețțaten , alamma yesbedd lḥeqq .
40012021	Imiren leǧnas meṛṛa ad ssirmen ɣuṛ-es , fell-as ara țeklen .
40012022	Wwin-d i Sidna Ɛisa yiwen wergaz i gesgugem , i gesderɣel uṛuḥani . Yesseḥla-t , yuɣal wergaz-nni iheddeṛ , yețwali .
40012023	Lɣaci meṛṛa wehmen di Sidna Ɛisa qqaṛen : Mačči d wagi i d mmi-s n Sidna Dawed , win akken ara d-yasen ?
40012024	Mi sen-slan ifariziyen nnan : Argaz-agi yessufuɣ leǧnun s tezmert n Balzabul iḥekkmen ɣef leǧnun .
40012025	Sidna Ɛisa yeẓran ayen i țxemmimen , yenna-yasen : Yal tagelda anda țnaɣen lɣaci wway gar-asen , aț-țuɣal aț-țenger . YYal taddart neɣ yal axxam i deg țnaɣen imezdaɣ wway gar-asen , ur d-yețɣimi ara .
40012026	Ma yella Cciṭan issufuɣ Cciṭan , atan yebḍa d yiman-is ! Amek ihi ara d-tdum ddewla-s ?
40012027	Ma yella nekkini ssufuɣeɣ leǧnun s tezmert n Balzabul , i warraw nwen s wacu i ten ssufuɣen ? Daymi , d arraw-nwen ara kkun-iḥasben !
40012028	Meɛna ma yella nekkini s Ṛṛuḥ n Ṛebbi i ssufuɣeɣ leǧnun , ihi tagelda n Ṛebbi ațan tewweḍ-ed armi d ɣuṛ-wen .
40012029	Yiwen ur yezmir ad ikcem ɣer wexxam n wergaz iǧehden iwakken a s-iddem ayla-as ma yella ur t-yuriz ara uqbel , meɛna m'ara t-yarez , imiren ad yizmir ad iddem ayen akk yellan deg wexxam-is .
40012030	Win ur nelli ara yid-i , ixulef-iyi ; win ur d-njemmeɛ ara yid-i ițḍeggiɛ !
40012031	Daymi i wen-qqaṛeɣ : Mkul ddnub d mkul rregmat zemren ad țwasemmḥen i yemdanen , ma d rregmat ɣef Ṛṛuḥ iqedsen ur țwasemmaḥent ara !
40012032	Yal win ara iregmen di Mmi-s n bunadem , a s-ițwasameḥ , ma d win ara iregmen Ṛṛuḥ iqedsen , ur s-ițwasamaḥ ara ama di lweqt-agi , ama di lweqt i d-iteddun .
40012033	Ɛeqlet ttejṛa ɣer lfakya-s : ma telha ttejṛa , a d-te lfakya yelhan , ma yella diri-ț , a d-te lfakya n diri !
40012034	A ccetla n izerman , amek ara d-tinim ayen yelhan ma yella kunwi diri-kkun ? Axaṭer d ayen yellan deg ul i d-ițeffɣen seg imi !
40012035	Argaz lɛali yessufuɣ-ed ayen yelhan seg ugerruj yellan deg ul-is ma d amcum yessufuɣ-ed ayen n diri si lexzin n diri yellan deg ul-is !
40012036	Aql-i nniɣ-awen-t : ass n lḥisab , ad țțuḥasben yemdanen ɣef yal awal ur nesɛi lmeɛna i d-iffɣen seg yimi-nsen ;
40012037	axaṭer ɣef leḥsab n imeslayen-ik ara tețțuḥasbeḍ , d imeslayen-ik ara d-isbeggnen ma d aḥeqqi i telliḍ neɣ d amcum .
40012038	Dɣa kra n lɛulama n ccariɛa akk-d ifariziyen nnan i Sidna Ɛisa : A Sidi , nebɣa a k-nwali txedmeḍ yiwen n lbeṛhan .
40012039	Sidna Ɛisa yerra yasen : Lǧil am-agi ijehlen ixedɛen Ṛebbi , yessutur lbeṛhan , ur a sen d-yețțunefkay ara lbeṛhan nniḍen anagar win n nnbi Yunes .
40012040	Axaṭer akken yesɛedda nnbi Yunes tlata wussan d tlata wuḍan deg uɛebbuḍ n uḥewtiw ameqqran di lebḥeṛ , akken daɣen ara yesɛeddi Mmi-s n bunadem tlata wussan d tlata wuḍan zdaxel n wakal .
40012041	Ass n lḥisab , imezdaɣ n temdint n Ninebi a d-kkren ɣer yemdanen n lǧil-agi ad ccetkin fell-asen iwakken ad țțuḥasben , axaṭer nutni uɣalen-d ɣer webrid mi slan i ubecceṛ n nnbi Yunes . AA wen-d-iniɣ : atan yella dagi win yugaren nnbi Yunes !
40012042	Ass n lḥisab , tagellit n tmurt n Ḥabac a d-tekker ɣer yemdanen n lǧil-agi aț-țeccetki fell-asen iwakken ad țțuḥasben , axaṭer tusa-d seg yixef n ddunit iwakken aț-țsel i tmusni n ugellid Sliman . AAtan nniɣ-awen yella dagi win yugaren agellid Sliman !
40012043	M'ara yețwaqecceɛ uṛuḥani seg yiwen wemdan , ad ițezzi deg imukan yexlan , ad ițqellib anda ara yaf ṛṛaḥa ur yețțaf ara .
40012044	Dɣa ad yini : Ad uɣaleɣ ɣer umkan ansi i d-ffɣeɣ ! MMi guɣal ɣer wemdan-nni , ad yaf amkan d ilem , zeddig yerna iseggem .
40012045	Imiren ad iṛuḥ a d-yawi sebɛa iṛuḥaniyen nniḍen i gweɛṛen akteṛ-is , ad kecmen ɣer dinna , ad zedɣen . Lḥala n wergaz-nni aț-țenṭaṛ akteṛ n tikkelt tamezwarut . Akka ara tedṛu d lǧil-agi ijehlen .
40012046	Mazal Sidna Ɛisa yețmeslay i lɣaci , mi d-yusa yiwen wergaz yenna-yas : Yemma-k d watmaten-ik atnan di beṛṛa , bɣan a k-ẓren .
40012047	
40012048	Sidna Ɛisa yerra-yas : Anta i d yemma , anwi i d atmaten-iw ?
40012049	Iwehha s ufus-is ɣer inelmaden is yenna : D wigi i d yemma d watmaten-iw !
40012050	Axaṭer win ixeddmen lebɣi n Baba yellan deg igenwan , d winna i d gma , i d weltma , i d yemma .
40013001	Ass-nni kan , Sidna Ɛisa yeffeɣ-ed seg wexxam , iṛuḥ ad iqqim rrif n lebḥeṛ ,
40013002	d izumal n lɣaci i s-d-izzin , dɣa yuli ɣer teflukt , yeqqim . LLɣaci ibedd ɣef rrif n lebḥeṛ ,
40013003	nețța yebda isselmad-iten s lemtul iqqaṛ-asen : Yiwen ufellaḥ yeffeɣ ad izreɛ .
40013004	Mi gzerreɛ , ɣlin-as kra n iɛeqqayen rrif n webrid , usan-d igṭaṭ ( ifṛax igenni ) ččan-ten .
40013005	Kra iɛeqqayen nniḍen ɣlin deg wakal yeččuṛen d izṛa , mɣin-d s lemɣawla axaṭer ulac aṭas n wakal .
40013006	Mi gebda wezɣal , yezlef imɣan nni dɣa qquṛen , axaṭer ur sɛin ara izuṛan lqayen .
40013007	Kra iɛeqqayen nniḍen ɣlin ger isennanen . Isennanen-nni gman dɣa ɣummen-ten .
40013008	Meɛna kra iɛeqqayen ɣlin deg wakal yelhan : fkan-d tigedrin , ta tefka-d meyya iɛeqqayen , ta sețțin , tayeḍ tlatin .
40013009	Win yesɛan imeẓẓuɣen isel-ed !
40013010	Inelmaden-is qeṛṛben ɣuṛ-es , nnan-as : Acimi i sen-theddṛeḍ s lemtul ?
40013011	Yerra-yasen : Kunwi yețțunefk-awen-d aț țissinem lbaḍna n tgelda igenwan , ma d wiyaḍ , ur sen-d-ițțune ara .
40013012	Axaṭer win yesɛan a s-d-nernu alamma yella di tawant , ma d win ur nesɛi ara , a s-nekkes ula d ayen yesɛa .
40013013	Daymi i sen-țmeslayeɣ s lemtul , axaṭer țmuqulen ur țwalin , țḥessisen ur sellen , ur fehhmen .
40013014	S wakka , yedṛa-d yid-sen wayen i d-ixebbeṛ fell-asen nnbi Iceɛya : Aț-țsellem s imeẓẓuɣen-nwen , ur tfehhmem ara , aț-țmuqulem s wallen-nwen , ur tețwalim ara ,
40013015	Imi agdud-agi qquṛen wulawen-nsen , qeflen imeẓẓuɣen-sen , qqnen allen-nsen , iwakken ur țwalin , ur sellen ; sseɣṛen ulawen nsen , ugin ad fehmen , axaṭer lemmer tuben , uɣalen-d ɣer webrid , tili sseḥlaɣ ten .
40013016	Ma d kunwi amarezg-nwen ! Axaṭer allen-nwen țwalint , imeẓẓuɣen nwen sellen .
40013017	Aql-i nniɣ-awen tideț , aṭas si lenbiya akk-d imdanen iḥeqqiyen i gebɣan ad walin ayen tețwalim , ur t-walan , ad slen ayen tsellem , ur t-slin .
40013018	A wen-d-iniɣ lmeɛna n lemtel n win izerrɛen :
40013019	m'ara isel wemdan i wawal yeɛnan tageldit n igenwan , ur t-yefhim ara , ițemcabi ɣer yiri n webrid i ɣer tɣelli zzerriɛa ; d Cciṭan i d-ițasen ad iqleɛ ayen izerɛen deg ul-is .
40013020	Wayeḍ ițemcabi ɣer wakal-nni yeččuṛen d izṛa anda teɣli zzerriɛa . M'ara isel i wawal n Ṛebbi , iqebbel-it s lfeṛḥ ,
40013021	meɛna ur t-yețțaǧǧa ara ad iger izuṛan deg-s , ur yețțaṭṭaf ara . MM'ara d-tass lmeḥna neɣ aqehheṛ ɣef ddemma n wawal n Ṛebbi , ad yeǧǧ imiren kan liman-is .
40013022	Wayeḍ daɣen ițemcabi ɣer zzerriɛa yeɣlin ger isennanen . M'ara isel i wawal n Ṛebbi , iɣeblan n ddunit d ṭṭmeɛ n rrbeḥ țɣummun awal-nni , dɣa ur d-ițțak ara lfakya .
40013023	Wayeḍ icuba daɣen ɣer zzerriɛa yeɣlin deg wakal yelhan , m'ara isel i wawal n Ṛebbi , ifehhem-it , daymi i d-ițțak lfakya ! YYal aɛeqqa ițțak-ed : wa tlatin , wa sețțin , wa meyya n tɛeqqayin .
40013024	Sidna Ɛisa yefka-yasen-d lemtel nniḍen : Tagelda n igenwan tcuba ɣer yiwen wergaz i gzerɛen irden deg iger-is .
40013025	Yiwen yiḍ mi ṭṭsen akk medden , yusa-d weɛdaw-is izreɛ aẓekkun ger yirden , imiren iṛuḥ .
40013026	Mi d-gman yirden-nni fkan-d tigedrin , aẓekkun-nni ula d nețța igma-d .
40013027	Iqeddacen n bab n iger-nni , usan-d ɣuṛ-es nnan-as : A Sidi , eɛni mačči d irden i tzerɛeḍ deg iger-ik ? Ansi i d-ikka ihi uẓekkun-agi ?
40013028	Yerra-yasen : D yiwen weɛdaw i gxedmen akka ! IIqeddacen-nni nnan-as : Ihi tebɣiḍ a nṛuḥ a neqleɛ aẓekkun-agi ?
40013029	Yerra-yasen : Xaṭi ! Axaṭer m'ara tekksem aẓekkun , tzemrem a d-teglum s yirden .
40013030	Anfet-asen ad gmun di sin alamma ț-țamegra . Ass-nni , a sen iniɣ i wid imeggren : qelɛet-ed uqbel aẓekkun , cuddet-eț ț-țadliwin iwakken a tent-nesseṛɣ ma d irden jemɛet țen-id ɣer ikuffan-iw .
40013031	Sidna Ɛisa yefka-yasen-d lemtel nniḍen : Tagelda n igenwan tcuba ɣer yiwen uɛeqqa n uxerḍel i d-iddem yiwen wergaz iwakken a t-izreɛ deg iger-is .
40013032	Aɛeqqa-yagi d nețța i d amecṭuḥ meṛṛa ger zzerriɛat yellan , lameɛna mi gețwazreɛ , igemmu yețțali alamma yekka-d sennig akk yemɣan n tebḥirt , yeggar-ed ifurkawen d imeqqranen , ula d ifṛax n igenni , bennun leɛcuc-nsen s ufella-s .
40013033	Sidna Ɛisa yenna-yasen-d lemtel nniḍen : Tagelda n igenwan tețțemcabi ɣer temtunt ( yiɣes n temtunt ) ara d-teddem tmeṭṭut a t-tsexleḍ i tlata lkilat n uwren , s wakka arukti-nni meṛṛa ad yali .
40013034	Sidna Ɛisa ițmeslay-ed i lɣaci anagar s lemtul .
40013035	Ițmeslay-asen-d akka iwakken ad yedṛu wayen i d-nnan lenbiya : A sen-mmeslayeɣ s lemtul , a sen-beccṛeɣ tiɣawsiwin yeffren seg wasmi i d-texleq ddunit . cc
40013036	Mi gekfa Sidna Ɛisa ameslay , lɣaci ṛuḥen , nețța ikcem ɣer wexxam . Inelmaden-is qeṛṛben ɣuṛ-es nnan-as : Ssefru-yaɣ-d lemtel n uẓekkun deg iger .
40013037	Yerra-yasen-d : Win izerrɛen irden d Mmi-s n bunadem ;
40013038	iger , d ddunit ; irden , d wid ițekkan di tgelda n igenwan ; ma d aẓekkun , d widak ițekkan d Cciṭan ;
40013039	aɛdaw i gzerrɛen aẓekkun , d Cciṭan ; tamegra , ț-țaggara nddunit ; ma d wid imeggren , d lmalayekkat .
40013040	Akken ara qellɛen aẓekkun ṭeggiṛen-t ɣer tmes , ara tedṛu di taggara n ddunit .
40013041	Mmi-s n bunadem a d-iceggeɛ lmalayekkat-is , ad ssufɣen si tgelda-s wid akk yesseɣlayen wiyaḍ di ddnub akk-d wid ixeddmen cceṛ ,
40013042	dɣa a ten-ḍeggṛen ɣer tmes anda ara yilin imeṭṭawen d nndama tameqqrant ;
40013043	ma d wid iḍuɛen Ṛebbi ad feǧǧeǧen am yiṭij di tgelda n Baba Ṛebbi . Win yesɛan imeẓẓuɣen isel-ed !
40013044	Tagelda n igenwan tețțemcabi ɣer ugerruj yeffren deg yiwen n yiger . Yiwen wergaz yufa-t , yuɣal iffer-it . Si lfeṛḥ-nni i gefṛeḥ , iṛuḥ izzenz ayen akk yesɛa iwakken ad yaɣ iger-nni .
40013045	Tagelda n igenwan tețțemcabi daɣen ɣer yiwen umetjaṛ ițqelliben tiɛeqcin ifazen .
40013046	Mi gufa yiwet ifazen ɣef tiyaḍ , iṛuḥ izzenz ayen akk yesɛa , yuɣal-ed yuɣ-iț .
40013047	Tagelda n igenwan tețțemcabi daɣen ɣer ucebbak ițwadeggṛen ɣer lebḥeṛ , iwakken a d-iṭṭef iselman ( lḥut ) n mkul ṣṣenf .
40013048	M'ara yeččaṛ , iḥewwaten a t-id-jebden ɣer rrif n lebḥeṛ , dɣa ad qqimen iwakken ad fernen iselman , ad jemɛen wid yelhan , ad ḍeggṛen wid n diri .
40013049	Akka ara tedṛu di taggara n ddunit : lmalayekkat a d-asent a d ddment imcumen si ger iḥeqqiyen ,
40013050	iwakken a ten-ḍeggṛent ɣer tmes anda llan imeṭṭawen d nndama tameqqrant .
40013051	Dɣa Sidna Ɛisa yenna-yasen : Tfehmem ayagi meṛṛa ? RRran-as : Anɛam a Sidi , nefhem !
40013052	Yerna-yasen : Ihi , yal amusnaw n ccariɛa ara ifehmen tagelda n igenwan , icuba ɣer bab n wexxam i d-ițekksen seg ugerruj-is tiɣawsiwin tijdidin , akk-d ț-țɣawsiwin tiqdimin .
40013053	Mi d-yenna lemtul-agi , Sidna Ɛisa iṛuḥ syenna .
40013054	Yerra ɣer taddart i deg ițțuṛebba . Isselmad di lǧameɛ nsen , lɣaci akk iḥedṛen wehmen , qqaṛen : Ansi i s-d-tekka tmusni-yagi akk d tezmert s wayes ixeddem lbeṛhanat agi ?
40013055	Mačči d nețța i d mmi-s n win ineǧṛen ijegwa ? Eɛni yemma-s mačči ț-țin iwumi qqaṛen Meryem ? AAtmaten-is mačči d Yeɛqub , Yusef , Semɛun akk-d Yuda ?
40013056	Yessetma-s daɣen , mačči gar aneɣ i llant ? Ansi i s-d-ikka ihi wannect-agi ?
40013057	Ɣef wayagi akk i sen-yella d sebba n tuccḍa , ugin ad amnen yis . DDɣa Sidna Ɛisa yenna-yasen : Nnbi yețwaḥqeṛ anagar di tmurt-is akk-d wexxam-is .
40013058	Sidna Ɛisa ur yexdim ara aṭas n lbeṛhanat dinna , axaṭer ugin ad amnen .
40014001	Di lweqt-nni , Hiṛudus i gḥekmen ɣef tmurt n Jlili mi gesla s Sidna Ɛisa
40014002	yenna i iqeddacen-is : D Yeḥya aɣeṭṭas ! D nețța i-d iḥyan si ger lmegtin , daymi i gesɛa tazmert s wayes ixeddem lbeṛhanat .
40014003	D agellid Hiṛudus i gefkan yakan lameṛ ad qnen Yeḥya s ssnasel , a t-rren ɣer lḥebs . Ayagi ɣef sebba n Hiṛudyad , tameṭṭut n Filibus yellan d gma-s n Hiṛudus .
40014004	Axaṭer Yeḥya yella yeqqaṛ i Hiṛudus : D leḥṛam fell-ak aț-țesɛuḍ Hiṛudyad ț-țameṭṭut-ik !
40014005	Seg imiren , Hiṛudus ițqellib ad ineɣ Yeḥya , meɛna ikukra agdud n wat Isṛail axaṭer ḥesben-t akk d nnbi .
40014006	Ass n lɛid n umulli n Hiṛudus , yelli-s n Hiṛudyad tecḍeḥ zdat inebgawen , teɛǧeb-as aṭas i Hiṛudus ,
40014007	armi i s-iɛuhed , a s-ye ayen ara s-d tessuter .
40014008	Tweṣṣa-ț yemma-s a s-tini : Awi-yi-d ɣer dagi aqeṛṛuy n Yeḥya aɣeṭṭas deg uḍebsi .
40014009	Agellid Hiṛudus iḥzen aṭas , yemmuɣben , lameɛna ɣef ddemma n limin i geggul zdat inebgawen-is , issendeh a s-t-id-awin .
40014010	Iceggeɛ a s-d-gezmen aqeṛṛuy i Yeḥya aɣeṭṭas di lḥebs ;
40014011	wwin-as-t-id i teqcict-nni deg uḍebsi , nețțat tefka-t i yemma-s .
40014012	Inelmaden n Yeḥya usan-d ad awin lǧețța-s iwakken a ț-meḍlen ; imiren ṛuḥen ssawḍen-as lexbaṛ i Sidna Ɛisa .
40014013	Mi gesla s lexbaṛ n lmut n Yeḥya , Sidna Ɛisa yuli ɣer teflukt , iṛuḥ iwakken ad iḍeṛṛef iman-is . Akken slan lɣaci s wemkan i ɣer iteddu , ffɣen-d si tudrin , tebɛen-t ɣef wuḍar .
40014014	Sidna Ɛisa yers-ed si teflukt , iwala annect-nni n lɣaci , dɣa gezmen tasa-s ; ibda yesseḥlay imuḍan-nsen .
40014015	Mi geɣli yiṭij , inelmaden n Sidna Ɛisa qeṛṛben ɣuṛ-es , nnan-as : Amkan-agi yexla yerna iṛuḥ lḥal ; ini-yasen i lɣaci-yagi ad ṛuḥen ɣer tudrin iwakken a d-aɣen ayen ara ččen .
40014016	Sidna Ɛisa yerra-yasen : Acuɣeṛ ara ṛuḥen , fket-asen kunwi ad ččen !
40014017	Nnan-as : Ɣuṛ-nneɣ anagar xemsa teḥbulin n weɣṛum , d sin iselman ( iḥutiwen ) .
40014018	Yerra-yasen : Awit-țen-id ɣer dagi !
40014019	Yenna i lɣaci ad qqimen ɣef leḥcic , iddem-ed xemsa teḥbulin-nni n weɣṛum d sin iselman-nni , yerfed allen-is ɣer igenni , iḥmed Ṛebbi . YYebḍa aɣṛum-nni , yefka-t i inelmaden-is , feṛqen-t i lɣaci .
40014020	Sčan akk armi ṛwan , yerna inelmaden-is ččuṛen-d tnac iqecwalen n wayen i d-yegran .
40014021	Ad ilin azal n xemsa alaf n yergazen i geččan , mbla tilawin d warrac .
40014022	Imiren kan , Sidna Ɛisa iḥṛes inelmaden-is ad alin ɣer teflukt iwakken ad zwiren ɣer rrif nniḍen n lebḥeṛ , ma d nețța ad yerr lɣaci-nni .
40014023	Mi ṛuḥen akk lɣaci-nni , yuli weḥd-es ɣer wedrar iwakken ad iẓẓall , dɣa yeɣli-d yiḍ .
40014024	Taflukt-nni tella di tlemmast n lebḥeṛ , lemwaji kkatent-eț axaṭer aḍu iqubel-iten-id .
40014025	Mi qṛib ad yali wass , ataya Sidna Ɛisa iteddu-d ɣef wuḍar s ufella n waman .
40014026	Akken i t-walan ileḥḥu ɣef waman , inelmaden-is xelɛen qqaṛen : D lexyal ! BBdan țɛeggiḍen s lxuf .
40014027	Meɛna imiren kan Sidna Ɛisa yenna-yasen-d : Ur xellɛet ara , d nekk ! Ur țțaggadet ara !
40014028	Dɣa Buṭrus yenna-yas : A Sidi , ma yella d keččini , efk-ed lameṛ a n-aseɣ ɣuṛ-ek ɣef wuḍar s ufella n waman .
40014029	Sidna Ɛisa yenna-yas : As-ed ! BBuṭrus yers-ed si teflukt , ileḥḥu ɣef waman , iteddu ɣer Sidna Ɛisa .
40014030	Meɛna mi gwala yekker-ed waḍu , ikcem-it lxuf , yebda izedder , dɣa iɛeggeḍ : A Sidi , sellek-iyi !
40014031	Imiren kan , Sidna Ɛisa yeḍleq afus-is , ijbed-it-id yenna-yas : A win iwumi ixuṣṣ liman ! Acuɣeṛ i k-ikcem ccekk ?
40014032	Ulin ɣer teflukt di sin , dɣa yers waḍu-nni .
40014033	Inelmaden-nni yellan di teflukt seǧǧden zdat Sidna Ɛisa nnan-as : Ț-țideț , d kečč i d Mmi-s n Ṛebbi !
40014034	Zegren lebḥeṛ-nni , armi wwḍen ɣer tmurt n Jiniṣaret .
40014035	Imezdaɣ n lǧiha nni ɛeqlen Sidna Ɛisa , dɣa ceggɛen ɣer yal lǧiha n tmurt , wwin-as-d imuḍan nsen meṛṛa .
40014036	Ḥellelen-t iwakken a ten-yeǧǧ ad nalen ɣas ula ț-țacḍaṭ uqenduṛ-is . Wid akk i t-innulen , ḥlan .
40015001	Kra ifariziyen , d kra n imusnawen n ccariɛa , usan-d si temdint Lquds ɣer Sidna Ɛisa nnan-as :
40015002	Acuɣeṛ inelmaden-ik țṛuẓun lɛadda i d-ǧǧan lejdud-nneɣ ? M'ara qeṛṛben ɣer lqut , ur ssiriden ara ifassen-nsen .
40015003	Sidna Ɛisa yerra-yasen : I kunwi , acimi tețṛuẓum lumuṛat n Ṛebbi iwakken aț-țxedmem ṛṛay nwen ?
40015004	Yak d ṣṣeḥ , Ṛebbi yenna-d : Qadeṛ baba-k d yemma-k , yyenna daɣen : Kra win ara ineɛlen baba-s d yemma-s , ad yețwaḥkem fell-as s lmut .
40015005	Meɛna kunwi teqqaṛem : win yefkan d lweɛda i Ṛebbi ayen s wacu i glaq ad iɛiwen imawlan-is ,
40015006	am akken d imawlan-is i gɛawen . SS wakka , tbeddlem awal n Ṛebbi , iwakken aț-țesɛeddim lɛaddat-nwen .
40015007	Ay at sin wudmawen ! Ț-țideț i d-yenna nnbi Iceɛya mi d-icar fell awen :
40015008	Y enna-d Ṛebbi : agdud-agi , ițɛuzzu-yi s wawal kan , ma d ul-is yebɛed fell-i .
40015009	L eɛbada-nsen ur tesɛi ara azal axaṭer sselmaden ayen i d-yekkan seg imdanen .
40015010	Dɣa Sidna Ɛisa yessawel i lɣaci yenna-yasen : Semḥesset-d tfehmem ayagi :
40015011	mačči d ayen i gkeččmen seg imi n wemdan i t-yessamasen , meɛna d ayen i d-ițeffɣen seg-s .
40015012	Inelmaden qeṛṛben-d ɣer Sidna Ɛisa nnan-as : Ifariziyen iɣaḍ-iten lḥal ɣef yimeslayen-nni i d-tenniḍ !
40015013	Yerra-yasen : Yal imɣi ur yeẓẓi ara Baba yellan deg igenwan , ad yețwaqleɛ .
40015014	Anfet-asen , d iderɣalen iteṭṭfen afus i iderɣalen nniḍen ; ma yella aderɣal yeṭṭef afus i wayeḍ , ad ɣlin i sin ɣer tesra .
40015015	Buṭrus yenṭeq-ed yenna-yas : Ssefhem-aɣ-d lemtel-agi .
40015016	Sidna Ɛisa yenna i inelmaden-is : Eɛni ula d kunwi txuṣṣ-ikkun lefhama ?
40015017	Ur tefhimem ara belli ayen ikeččmen seg imi n wemdan yețțara ɣer uɛebbuḍ-is , mbeɛd ad ițwadeggeṛ ɣer beṛṛa .
40015018	Lameɛna ayen i d-iteffɣen seg imi itekk-ed seg wul , d annect-agi i gessenǧasen amdan .
40015019	Axaṭer seg wul i d-tekken : yir ixemmimen , timegṛaḍ , zzna ( lɛaṛ ) , yir tikli , tukerḍa , cchada n ẓẓuṛ akk-d rregmat .
40015020	Atan wayen yessenǧasen amdan , mačči d učči mbla tarda n ifassen i t-yessenǧasen .
40015021	Sidna Ɛisa iṛuḥ syenna , iteddu ɣer tmura n Sur akk-d Sidun .
40015022	Yiwet n tmeṭṭut n at Kenɛan i gzedɣen dinna tusa-d ɣuṛ-es tețɛeggiḍ : A Sidi , a mmi-s n Sidna Dawed , ḥunn fell-i ! Ațan yelli izdeɣ-iț uṛuḥani , iɛețțeb-iț aṭas .
40015023	Sidna Ɛisa ur as-d-yerri ula d yiwen wawal . Inelmaden-is qeṛṛben ɣuṛ-es nnan-as : Err-as awal , axaṭer tugi aț-țeḥbes leɛyaḍ deffir-nneɣ .
40015024	Sidna Ɛisa yerra-yasen : Țțuceggɛeɣ-ed anagar ɣer wulli iḍaɛen n wat Isṛail !
40015025	Lameɛna tameṭṭut-nni teɣli ɣer iḍaṛṛen n Sidna Ɛisa tenna-yas : A Sidi ɛiwen-iyi di leɛnaya-k !
40015026	Yenna-yas : Ur ilaq ara ad ițwakkes weɣṛum i warrac , ad ițwadeggeṛ i yeqjan .
40015027	Tenna-yas : Ț-țideț a Sidi , lameɛna ula d iqjan tețțen tifețțitin i d-iɣellin si ṭṭabla n imawlan-nsen .
40015028	Imiren Sidna Ɛisa yerra-yas : Liman-inem d ameqqran a tameṭṭut ! A m-yețwaxdem wayen tebɣiḍ ! IImiren kan yelli-s teḥla .
40015029	Sidna Ɛisa iṛuḥ syenna , yerra ɣer leǧwahi n lebḥeṛ n Jlili , yuli ɣer wedrar yeqqim .
40015030	Usan-d ɣuṛ-es lɣaci d izumal , wwin-as-d iquḍaren , iderɣalen , ineɛyuba , igugamen d waṭas imuḍan nniḍen . Ssersen-ten ɣer zdat iḍaṛṛen-is dɣa isseḥla-ten .
40015031	Imdanen meṛṛa tɛeǧben mi walan igugamen heddṛen , ineɛyuba ḥlan , iquḍaren leḥḥun , iderɣalen țwalin , dɣa bdan țḥemmiden Sidi Ṛebbi Illu n wat Isṛail .
40015032	Sidna Ɛisa yessawel-asen i inelmaden-is yenna-yasen : Ɣaḍen-iyi lɣaci-agi axaṭer tlata wussan aya segmi llan yid-i , yerna ur sɛin d acu ara ččen . Ur bɣiɣ ara a ten-rreɣ akka lluẓen neɣ m'ulac ad feclen deg webrid .
40015033	Inelmaden nnan-as : Ansi ara ɣ-d-yekk deg umkan-agi yexlan , weɣṛum ara isseṛwun annect agi n lɣaci ?
40015034	Sidna Ɛisa yenna-yasen : Acḥal n teḥbulin n weɣṛum i tesɛam ɣuṛ-wen ? RRran-as : Sebɛa n teḥbulin akk-d kra n iselman ( iḥutiwen ) .
40015035	Imiren yenna i lɣaci ad qqimen ɣer lqaɛa .
40015036	Yeddem-ed tiḥbulin-nni n weɣṛum d iselman-nni , iḥmed Ṛebbi , yebḍa-ten , yefka-ten i inelmaden-is iwakken a ten-feṛqen i lɣaci .
40015037	Sčan akk armi ṛwan , yerna ččuṛen sebɛa n tqecwalin n wayen i d-yegran .
40015038	Ger wid yeččan , llan azal n ṛebɛa alaf n yergazen mbla tilawin d warrac .
40015039	Mi gerra lɣaci , Sidna Ɛisa yerkeb di teflukt , iṛuḥ ɣer tmurt n Magadan .
40016001	Ifariziyen d isaduqiyen qeṛṛben ɣer Sidna Ɛisa , ssutren-as lbeṛhan iwakken a t-jeṛben .
40016002	Sidna Ɛisa yerra-yasen : M'ara yeɣli yiṭij , twalam igenni d azeggaɣ , teqqaṛem ad yelhu lḥal .
40016003	Akken daɣen taṣebḥit , teqqaṛem a d-iwwet ugeffur ( lehwa ) axaṭer yella usigna . AAmek ! Tesnem aț-țfehmem lḥala n igenni , ur tezmirem ara aț-țfehmem licaṛat yeɛnan lweqt-agi !
40016004	Lǧil am agi ijehlen ixedɛen Ṛebbi , yessutur lbeṛhan ! Meɛna ur as-d-ițțunefkay ara lbeṛhan nniḍen anagar win n nnbi Yunes ! DDɣa iṛuḥ , yeǧǧa-ten .
40016005	Mi zegren agummaḍ i lebḥeṛ , inelmaden-is țțun ur wwin ara yid-sen aɣṛum .
40016006	Dɣa Sidna Ɛisa yenna-yasen : Ḥadret iman-nwen seg iɣes n temtunt n ifariziyen d isaduqiyen !
40016007	Inelmaden xemmemen deg yiman-nsen , nnan : Ahat imi ur d-newwi ara yid-nneɣ aɣṛum i ɣ-d-yenna akka !
40016008	Sidna Ɛisa iẓra ɣef wacu i țxemmimen yenna-yasen : A wid i gxuṣṣen di liman ! Tɣilem imi ur d-tewwim ara aɣṛum i wen-d-nniɣ akka ?
40016009	Mazal ur tefhimem ara ? Eɛni tețțum yakan xemsa teḥbulin-nni n weɣṛum i bḍiɣ i xemsa alaf n yergazen ? D wacḥal n tqecwalin i d-yegran ?
40016010	Ur tecfim ara daɣen ɣef sebɛa teḥbulin-nni n weɣṛum i bḍiɣ i ṛebɛa alaf n yemdanen , d wacḥal n tqecwalin i d-yegran ?
40016011	Amek akka ur tefhimem ara belli mačči ɣef weɣṛum i wen-d-țmeslayeɣ ? ḤḤadret iman-nwen seg iɣes n temtunt n ifariziyen d isaduqiyen !
40016012	Imiren inelmaden-is fehmen belli mačči ɣef yiɣes n temtunt i sen-d-immeslay , lameɛna ad ḥadren iman-nsen ɣef wuselmed n ifariziyen d isaduqiyen .
40016013	Mi gewweḍ Sidna Ɛisa ɣer tmurt n Qiṣarya n Filibus , isteqsa inelmaden is , yenna-yasen : D acu i-d-qqaṛen medden ɣef Mmi-s n bunadem ?
40016014	Rran-as : Kra qqaṛen d Yeḥya aɣeṭṭas , wiyaḍ qqaṛen d nnbi Ilyas , wiyaḍ daɣen d nnbi Irmiya neɣ d yiwen ger lenbiya .
40016015	I kunwi , d acu-yi ɣuṛ-wen ?
40016016	Buṭrus yerra-yas : Kečč d Lmasiḥ , Mmi-s n Sidi Ṛebbi yeddren !
40016017	Yenṭeq ɣuṛ-es yenna-yas : Amarezg-ik , a Buṭrus a mmi-s n Yunes , axaṭer mačči s tmusni-inek i tfehmeḍ ayagi , meɛna d Baba Ṛebbi yellan deg igenwan i k-t-id-isbegnen .
40016018	Ihi nekk a k-iniɣ : kečč a Buṭrus d azṛu , yerna ɣef wezṛu-agi ara bnuɣ tajmaɛt-iw , ula ț-ținezmarin n lmut ur țțaṭṭafent ara zdat-es !
40016019	Ad a k-fkeɣ tisura n tgelda n igenwan , ayen ara teqneḍ neɣ ayen iwumi ara tserrḥeḍ di ddunit , ad yețwaqbel deg igenwan .
40016020	Imiren yumeṛ i yinelmaden-is ur qqaṛen ula i yiwen belli d nețța i d Lmasiḥ .
40016021	Seg imiren , Sidna Ɛisa yebda issefham i inelmaden-is belli ilaq ad yali ɣer temdint n Lquds , anda ara yenneɛtab aṭas ger ifassen n lmuqedmin akk-d lɛulama n ccariɛa ad ḥekmen fell-as s lmut , ass wis tlata a d-iḥyu si ger lmegtin .
40016022	Buṭrus ijbed-it weḥd-es , yenna yas : A k-imneɛ Ṛebbi a Sidi , a wer d-yedṛu wayagi yid-ek !
40016023	Sidna Ɛisa idewweṛ ɣuṛ-es , yenna-yas : Beɛɛed akkin fell-i a Cciṭan ! Tebɣiḍ aț-țiliḍ d ugur deg webrid-iw ! Ixemmimen-ik ur d-kkan ara s ɣuṛ Ṛebbi , lameɛna d ixemmimen n yemdanen .
40016024	Imiren Sidna Ɛisa yenna i inelmaden-is : Kra win yebɣan ad iddu yid-i , ilaq-as ur yețḥebbiṛ ara ɣef yiman-is , ad iqbel ad inɛețțab ɣef ddemma n yisem-iw , a yi-d-itbeɛ .
40016025	Kra win yebɣan ad isellek taṛwiḥt-is , a s-tṛuḥ ; ma d win iseblen taṛwiḥt-is ɣef ddemma-w ad yuɣal a ț-yaf .
40016026	D acu n lfayda ara yesɛu wemdan di rrbeḥ n ddunit meṛṛa , ma yella yesṛuḥ taṛwiḥt-is ? Neɣ d acu i gezmer a t-ye wemdan iwakken a d-ifdu taṛwiḥt-is ?
40016027	Axaṭer Mmi-s n bunadem a d-yas nețța d lmalayekkat-is di lɛaḍima n Baba-s , ad ye i yal yiwen ayen yuklal , yal yiwen ɣef leḥsab n lefɛayel-is .
40016028	A wen-iniɣ tideț : llan kra seg wid yellan dagi , ur țmețțaten ara alamma ẓran Mmi-s n bunadem yusa-d am ugellid .
40017001	Mi ɛeddan sețța wussan , Sidna Ɛisa yewwi yid-es Buṭrus , Yeɛqub akk-d gma-s Yuḥenna , ulin ɣer wedrar eɛlayen , anda qqimen ḍeṛfen iman-nsen .
40017002	Taswiɛt kan ibeddel ṣṣifa zdat sen , walan udem-is yețfeǧǧiǧ am yiṭij , llebsa-s tuɣal ț-țamellalt , tecceɛceɛ am tafat .
40017003	A ten-aya dehṛen-asen-d Sidna Musa akk-d Sidna Ilyas țmeslayen d Sidna Ɛisa .
40017004	Buṭrus inṭeq yenna i Sidna Ɛisa : A Sidi , yelha ma neqqim dagi , ma tebɣiḍ ad sbeddeɣ tlata iqiḍunen : yiwen i kečč , yiwen i Sidna Musa , wayeḍ i Sidna Ilyas .
40017005	Mazal-it ițmeslay mi d-ters yiwet n tagut ițfeǧǧiǧen tɣumm-iten . Si tagut-nni tenṭeq-ed yiwet n taɣect , tenna-d : Wagi d Mmi eɛzizen deg-s i gella lfeṛḥ-iw , smeḥsiset-as !
40017006	Mi slan i taɣect-nni , inelmaden ikcem-iten lxuf , ɣlin ɣef wudem .
40017007	Sidna Ɛisa yessers afus-is fell-asen , yenna-yasen : Ur țțaggadet ara , kkret !
40017008	Mi refden allen-nsen , ur walan ula d yiwen nniḍen anagar Sidna Ɛisa .
40017009	Akken i d-țadren seg wedrar , Sidna Ɛisa yumeṛ-iten yenna-yasen : Ur qqaṛet i yiwen wayen akka twalam alamma yeḥya-d Mmi-s n bunadem si ger lmegtin .
40017010	Inelmaden steqsan Sidna Ɛisa nnan-as : Iwacu imusnawen n ccariɛa qqaṛen-d : « Ilaq a d-yas nnbi Ilyas d amezwaru ? »
40017011	Yerra-yasen : Ț-țideț ilaq a d-yas nnbi Ilyas d amezwaru , iwakken ad iseggem kullec .
40017012	Ma d nekk aql-i nniɣ awen-d : nnbi Ilyas yusa-d yakan , lameɛna imdanen ur t-ɛqilen ara yerna xedmen deg-s akken i sen ihwa . Akka daɣen ara inɛețțab Mmi-s n bunadem ger ifassen-nsen !
40017013	Inelmaden fehmen imiren belli ițmeslay-asen-d ɣef Yeḥya aɣeṭṭas .
40017014	Mi wwḍen ɣer wanda llan lɣaci , yiwen wergaz iqeṛṛeb-ed ɣer Sidna Ɛisa , yeɣli ɣef tgecrar zdat-es yenna yas :
40017015	A Sidi , ḥunn ɣef mmi ! Atan kkaten-t imsigman , yenneɛtab aṭas ! Acḥal d abrid i geɣli ɣer tmes neɣ ɣer waman ,
40017016	wwiɣ-t-id i inelmaden-ik , meɛna ur zmiren ara a t-sseḥlun .
40017017	Inṭeq Sidna Ɛisa yenna-yasen : A lǧil ijehlen , iɛewjen ! Ar melmi ara yiliɣ yid-wen ? Ar melmi ara wen-sebṛeɣ ? Awit-iyi-d aqcic-agi ɣer dagi !
40017018	Sidna Ɛisa iɛeggeḍ ɣef lǧen-nni , yumeṛ-as ad iffeɣ seg weqcic-nni . Imiren kan , aqcic-nni yeḥla .
40017019	Mi llan inelmaden iman-nsen , qeṛṛben ɣer Sidna Ɛisa nnan-as : Acuɣeṛ nukkni ur nezmir ara a t-nessufeɣ ?
40017020	Sidna Ɛisa yerra-yasen : Axaṭer txuṣṣem di liman ! Aql-i nniɣ-awen , lemmer tesɛim liman annect n uɛeqqa n uxerḍel , tili a s tinim i wedrar-agi , qleɛ iman-ik sya ɣer dihin ad iqleɛ . Ulac wayen iwumi ur tețțizmirem ara .
40017021	Sṣenf-agi n leǧnun țeffɣen anagar s tẓallit d uẓummu .
40017022	Mi llan di tmurt n Jlili , Sidna Ɛisa yenna-yasen : Mmi-s n bunadem ad ițțusellem ger ifassen n yemdanen ;
40017023	a t-nɣen , meɛna ass wis tlata a d-iḥyu si ger lmegtin . DDɣa inelmaden ikcem-iten leḥzen d ameqqran .
40017024	Mi gewweḍ Sidna Ɛisa akk-d inelmaden-is ɣer Kafernaḥum , imekkasen n lǧameɛ qeṛṛben-d ɣer Buṭrus nnan-as : Eɛni Ssid-nwen ur ițxelliṣ ara tabzert n lǧameɛ ?
40017025	Yerra-yasen Buṭrus : Ih , ad ixelleṣ ! Imiren kan mi gekcem Buṭrus ɣer wexxam , Sidna Ɛisa iluɛa-t , yenna-yas : D acu twalaḍ a Buṭrus ? Anwa i glaqen ad ixelleṣ tabzert i igelliden n ddunit-a , d arraw-nsen neɣ d ibeṛṛaniyen ?
40017026	Buṭrus yerra-yas : D ibeṛṛaniyen ! DDɣa Sidna Ɛisa yerra-yas-d : Ihi arraw n tmurt ur țxelliṣen ara !
40017027	Lameɛna iwakken ur ten-yețɣaḍ ara lḥal , ṛuḥ , ḍeggeṛ tasennaṛt ɣer lebḥeṛ , aslem ( aḥewtiw ) amezwaru ara d-teṭṭfeḍ , ldi-yas imi , aț-țafeḍ deg-s aṣurdi n lfeṭṭa , efk-asen-t d lexlaṣ n tebzert-nneɣ nekk yid-ek .
40018001	Di lweqt-nni , inelmaden n Sidna Ɛisa qeṛṛben ɣuṛ-es nnan-as : — Anwa i d ameqqran di tgelda n igenwan ?
40018002	Sidna Ɛisa yessawel i yiwen weqcic isbedd-it di tlemmast-nsen , yenna :
40018003	A wen-d-iniɣ tideț ; ma yella ur d-tuɣalem ara ɣer webrid , m'ur teqbilem ara aț-țilim . am arrac imecṭuḥen , ur tkeččmem ara ɣer tgelda n igenwan !
40018004	Daymi , win ara yeṣṣemẓin iman-is am weqcic-agi amecṭuḥ , d nețța ara yilin d ameqqran di tgelda n igenwan .
40018005	Kra win ara yestṛeḥben s weqcic am-agi ɣef ddemma n yisem-iw , yis-i i gesṭerḥeb .
40018006	Win ara yesseɣlin di ddnub ula d yiwen seg imecṭuḥen-agi yumnen yis-i , axiṛ-as a s-cudden aɣaṛef n tsirt ɣer temgeṛṭ-is , a t-ḍeggṛen ɣer lebḥeṛ ad iɣṛeq .
40018007	A tawaɣit n ddunit-a , imi qwant tsebbiwin n tuccḍa ! Axaṭer tisebbiwin n tuccḍa ulamek ur d-țilint ara . Meɛna a nnger n win ara yilin d sebba-nsent .
40018008	Ma yella d afus-ik neɣ d aḍaṛ-ik ara k-yesseɣlin di ddnub , gzem-iten , ḍeggeṛ-iten akkin fell-ak , axiṛ-ak aț-țiliḍ di ddunit d aɛiban wala aț-țesɛuḍ sin iḍaṛṛen neɣ sin ifassen , aț-țwaḍeggṛeḍ ɣer tmes ur nxețți .
40018009	Ma yella daɣen ț-țiṭ-ik ara k-yawin ɣer ddnub , qleɛ-iț ḍeggeṛ-iț akkin fell-ak ; axiṛ-ik aț-țiliḍ di ddunit s yiwet n tiṭ wala aț-țesɛuḍ snat wallen , aț - țwaḍeggṛeḍ ɣer tmes n ǧahennama .
40018010	Ɣuṛ-wat aț-țḥeqṛem yiwen seg imecṭuḥen-agi axaṭer aql-i nniɣ awen-t : lmalayekkat-nsen deg igenwan , zgant daymen zdat Baba Ṛebbi .
40018011	[ Axaṭer Mmi-s n bunadem yusa-d ad isellek wid i gḍaɛen ! ]
40018012	D acu twalam ? Ma yella win yesɛan meyya wulli dɣa teɛṛeq-as yiwet deg-sent , ur ițțaǧa ara țesɛa uțesɛin-nni nniḍen di lexla iwakken a d-inadi ɣef tin i s-iɛeṛqen ?
40018013	A wen-iniɣ tideț : ma yufa-ț , ad ifṛeḥ yis akteṛ n țesɛa uțesɛin-nni nniḍen ur neɛṛiq ara .
40018014	Akken daɣen Baba-twen Ṛebbi yellan deg igenwan , ur yebɣi ara a s-iṛuḥ ula d yiwen seg imecṭuḥen-agi .
40018015	Ma yella twalaḍ gma-k idneb , ṛuḥ ṭṭef-it weḥd-es , nhu-t . Ma yuɣ-ak awal , atan trebḥeḍ-ed gma-k !
40018016	Meɛna ma igumma a k-d-isel , awi yiwen neɣ sin yemdanen yid-ek , iwakken ad ilin d inigan m'ara tefru temsalt , akken i d-tenna ccariɛa .
40018017	Ma yugi a sen-isel , ssiweḍ tamsalt ɣer tejmaɛt n watmaten , m'ur iḥess ara ula i tejmaɛt-nni , ḥseb-it am akken d akafriw neɣ d amekkas axabit !
40018018	A wen-iniɣ tideț : ayen akk ara teqnem neɣ iwumi ara tserrḥem di ddunit , ad yețwaqbel deg igenwan .
40018019	A wen-iniɣ daɣen s tideț : ma yella sin seg-wen ddukklen iwakken ad ssutren kra di tẓallit , Baba Ṛebbi yellan deg igenwan , a sen-t-id-ye .
40018020	Axaṭer anda ara dduklen sin neɣ tlata s yisem-iw , ad ḥedṛeɣ gar-asen !
40018021	Imiren Buṭrus iqeṛṛeb ɣuṛ-es yenna-yas : A Sidi , acḥal n tikkal ilaq ad semḥeɣ i gma ma yeḍlem-iyi , armi d sebɛa n tikkal ? SSidna Ɛisa yerra yas :
40018022	Xaṭi ! Ur k-d-nniɣ ara alamma d sebɛa tikkal , meɛna alamma d sebɛin iberdan sebɛa tikkal !
40018023	Daymi , tagelda n igenwan tețțemcabi ɣer yiwen ugellid yebɣan ad imḥasab nețța d iqeddacen-is .
40018024	Akken yebda leḥsab , wwin-as-d yiwen uqeddac iwumi yețțalas imelyunen .
40018025	Imi ur yesɛi ara s wacu ara ixelleṣ , agellid-nni ifka lameṛ a ten-zzenzen d aklan , s nețța s tmeṭṭut-is , s warraw-is d wayen akk yesɛa , iwakken ad ixelleṣ ṭṭlaba-ines .
40018026	Aqeddac-nni yeɣli ɣer iḍaṛṛen n ugellid , iḥellel-it yenna-yas : « ` A Sidi , ṣṣbeṛ kra wussan , ad uɣaleɣ a k-xellṣeɣ ayen akk i yi tețțalaseḍ . »
40018027	Imi i t-iɣaḍ aṭas , agellid-nni isumeḥ-as ṭṭlaba-ines iserreḥ-as ad iṛuḥ .
40018028	Akken kan i d-iffeɣ uqeddac-nni immuger-ed yiwen seg imdukkal-is ixeddmen yid-es , iwumi yețțalas kra n iṣurdiyen . IIkker ɣuṛ-es yeṭṭef-it si temgeṛṭ yeqqaṛ-as : « Err-iyi-d ayen i k țțalaseɣ ! »
40018029	Amdakkel-is yeɣli ɣer iḍaṛṛen-is iḥellel-it , yenna-yas : « Sṣbeṛ kra n wussan , ad uɣaleɣ a k-xellṣeɣ ! »
40018030	Lameɛna ur yeqbil ara ad isbeṛ , yerra-t ɣer lḥebs , alamma tețwaxelleṣ ṭṭlaba-ines .
40018031	Iqeddacen nniḍen mi walan ayen yedṛan , iɣaḍ-iten lḥal , dɣa ṛuḥen ṣṣawḍen lexbaṛ i ugellid .
40018032	Agellid iceggeɛ ɣer uqeddac-nni akken a d-yas , dɣa yenna-yas : « A yir amdan ! Mi tețḥellileḍ deg-i , eɛni ur k-sumḥeɣ ara akk ṭṭlaba-inek ?
40018033	Acuɣeṛ ihi ur as-tsumḥeḍ ara i wemdakkel-ik akken i k-sumḥeɣ nekkini ? »
40018034	Agellid-nni yezɛef aṭas , yerra aqeddac-nni ɣer lḥebs , iwakken ad inɛețțab alamma tețwaxelleṣ ṭṭlaba ines .
40018035	Akken daɣen ara wen-yexdem Baba Ṛebbi yellan deg igenwan ma ur tețsamaḥem ara i watmaten-nwen seg ul .
40019001	Mi gekfa lewṣayat-agi , Sidna Ɛisa iṛuḥ si tmurt n Jlili ɣer tmurt n Yahuda ɣer leǧwahi n wasif n Urdun .
40019002	Aṭas n lɣaci i t-iḍefṛen ɣer dinna , dɣa yesseḥla wid akk ihelken .
40019003	Kra ifariziyen qeṛṛben-d ɣuṛ-es iwakken a t-jeṛben , nnan-as : Eɛni ccariɛa-nneɣ tsumeḥ-as i wergaz ad yebru i tmeṭṭut-is ɣef yal sebba yellan ?
40019004	Yerra-yasen : Ur teɣṛim ara ayen i d-teqqaṛ ccariɛa : di tazwara Sidi Ṛebbi ixleq-ed argaz ț-țmeṭṭut ,
40019005	yenna-d : AArgaz ad yeǧǧ baba-s d yemma-s , iiwakken ad iɛic nețța ț-țmeṭṭut-is , ddɣa di sin yid-sen , ad uɣalen d yiwen .
40019006	S wakka ur llin ara d sin , meɛna uɣalen d yiwen . Ur as-ilaq ara ihi i wemdan ad ifṛeq ayen yesdukkel Sidi Ṛebbi !
40019007	Nnan-as : Acuɣeṛ ihi Sidna Musa yeǧǧa yaɣ-d lqanun belli m'ara yebru wergaz i tmeṭṭut-is , a s-ye lkaɣeḍ n berru ?
40019008	Sidna Ɛisa yerra-yasen : Ɣef ddemma n wulawen-nwen yeqquṛen i wen-iserreḥ nnbi Musa aț-țebrum i tilawin-nwen . Meɛna di tazwara mačči akka i gella lḥal .
40019009	Ma d nekk a wen-d-iniɣ : kra n win ara yebrun i tmeṭṭut-is yili ur tezni ara , iwakken ad yaɣ tayeḍ , d nețța i geznan !
40019010	Inelmaden nnan-as : Ma yella akka i d lḥala n wergaz ɣer tmeṭṭut , ulac lfayda di zzwaǧ !
40019011	Sidna Ɛisa yerra-yasen : Mačči d imdanen meṛṛa i gzemren ad qeblen aselmed agi lameɛna anagar wid iwumi i d-ifka Sidi Ṛebbi lefhama i gzemren ad qeblen annect-agi .
40019012	Aṭas n sebbat i gqeḍɛen zzwaǧ i wemdan . Llan wid i d-ilulen si tɛebbuṭ n yemma-tsen ur sɛin ara ddunit , wiyaḍ d imdanen i sen-ț-ikksen . LLlan daɣen wid iḥeṛmen iman-nsen ɣef zwaǧ , ɣef ddemma n tgelda n igenwan . Win i gzemren ad ifhem aselmed agi a t-yefhem !
40019013	Kra yemdanen țawin-d i Sidna Ɛisa arrac imecṭuḥen iwakken ad issers afus-is fell-asen a ten-ibarek , meɛna inelmaden-is țțaran-ten .
40019014	Sidna Ɛisa yenna-yasen : Anfet-asen i warrac a d-asen ɣuṛ-i , ur sen-qeṭṭɛet ara abrid , axaṭer tagelda n igenwan thegga i nutni akk-d wid yellan am nutni !
40019015	Yessers afus-is fell-asen , iburek iten , dɣa iṛuḥ syenna .
40019016	Imiren yiwen wergaz iqeṛṛeb-ed ɣer Sidna Ɛisa , yenna-yas : A Sidi , d acu i yi-ilaqen a t xedmeɣ n wayen yelhan iwakken ad sɛuɣ tudert n dayem ?
40019017	Sidna Ɛisa yerra-yas : Acuɣeṛ i yi-testeqsayeḍ ɣef wayen yelhan ? AAnagar yiwen i gelhan ! Ma tebɣiḍ aț-țesɛuḍ tudert-agi , xdem lumuṛat yellan di ccariɛa . YYerra-yas-ed weqcic-nni : Anwi i d lumuṛat ara tebɛeɣ ?
40019018	Sidna Ɛisa yerra-yas : Ur tneqqeḍ ara tamgeṛṭ , ur tzennuḍ ara , ur tețțcehhideḍ ara s ẓẓur , ur tețțakkṛreḍ ara ,
40019019	qadeṛ baba-k d yemma-k , tḥemmleḍ lɣiṛ-ik am yiman-ik !
40019020	Aqcic-nni yerra-yas-ed : Ayagi akk xedmeɣ-t , d acu i yi-ixuṣṣen ?
40019021	Sidna Ɛisa yenna-yas : Ma tebɣiḍ ihi aț-țkemleḍ deg webrid n Sidi Ṛebbi , ṛuḥ , zzenz akk ayen i tesɛiḍ , tefkeḍ idrimen-nni i yimeɣban , s wakka aț-țesɛuḍ agerruj deg igenwan ! Imiren as-ed , aț-țedduḍ yid-i .
40019022	Mi gesla i yimeslayen-agi , ilemẓi-nni yeḥzen aṭas dɣa iṛuḥ , axaṭer d ameṛkanti ameqqran i gella .
40019023	Sidna Ɛisa yenna i inelmaden-is : A wen-iniɣ s tideț : iwɛeṛ aṭas i umeṛkanti ad ikcem ɣer tgelda n igenwan !
40019024	A wen-iniɣ daɣen : ma yella iwɛeṛ i welɣem ad iɛeddi di tiṭ n tissegnit , iwɛeṛ akteṛ i umeṛkanti ad ikcem ɣer tgelda n igenwan !
40019025	Mi slan i imeslayen-agi , inelmaden-is dehcen aṭas , nnan-as : Anwa i gzemren ad ițțusellek ihi ?
40019026	Dɣa Sidna Ɛisa imuqel-iten , yenna : Imdanen s yiman-nsen ur zmiren ara , meɛna Sidi Ṛebbi yezmer i kullec .
40019027	Buṭrus inṭeq , yenna-yas : Aql-aɣ nukkni neǧǧa kullec iwakken a k-netbeɛ , d acu ara yedṛun yid-nneɣ ?
40019028	Sidna Ɛisa yerra-yasen : A wen-iniɣ s tideț , asm'ara d-ḥyun lmegtin ɣer ddunit tajḍiṭ , asm'ara yeqqim Mmi-s n bunadem ɣef wukersi n lḥekma di lɛaḍima-s , ula d kunwi yeddan yid-i , aț-țeqqimem di tnac yid-wen ɣef yikersiyen n lḥekma iwakken aț-țḥasbem tnac n leɛṛac n wat Isṛail .
40019029	Yerna , kra win ara yeǧǧen ɣef ddemma n yisem-iw axxam-is neɣ atmaten-is , yessetma-s neɣ baba-s , yemma-s , arraw-is neɣ tiferkiwin-is , ad as-d-yețțune akteṛ n wayen yeǧǧa , yerna a t-id-tṣaḥ tudert n dayem .
40019030	Aṭas seg wid yellan d imezwura ad uɣalen d ineggura , aṭas daɣen seg wid yellan d ineggura ad uɣalen d imezwura .
40020001	Tagelda n igenwan teṭṭemcabi ɣer yiwen numɛellem yeffɣen ṣṣbeḥ zik , iwakken a d-yawi ixeddamen ara d-yekksen tiẓurin di tfeṛṛant-is .
40020002	Imsefham yid-sen a ten-ixelleṣ s twizeț n lfeṭṭa i wass , dɣa iceggeɛ-iten ɣer tfeṛṛant-is .
40020003	Iffeɣ daɣen ɣef țesɛa n ṣṣbeḥ , iwala wiyaḍ qqimen di beṛṛa mbla lxedma .
40020004	yenna-yasen : Ṛuḥet ula d kunwi aț-țxedmem di tfeṛṛant-iw , a wen-fkeɣ ayen tuklalem .
40020005	Dɣa ṛuḥen . Bab n tfeṛṛant-nni yexdem akken daɣen ɣef tnac n wass akk-d ț-țlata n tmeddit .
40020006	Iffeɣ daɣen ɣef lxemsa n tmeddit , yufa wiyaḍ qqimen di beṛṛa yenna-yasen : Acuɣeṛ i tețɣimim ass kamel mbla lxedma ?
40020007	Nnan-as-ed : Ulac win i ɣ-d-ifkan lxedma ! YYenna-yasen : Ṛuḥet ula d kunwi aț-țxedmem di tfeṛṛant-iw !
40020008	Mi i d-tewweḍ tmeddit , bab n tfeṛṛant yenna i lewkil-is : Ssiwel i ixeddamen txellseḍ-ten yiwen yiwen . Zwir seg ineggura tessegriḍ imezwura .
40020009	Usan-d wid yebdan lxedma ɣef lxemsa n tmeddit , ixelleṣ-iten s ssuma n yiwen wass ,
40020010	mi i d-tewweḍ nnuba n wid ibdan lxedma ɣef țesɛa n ṣṣbeḥ , ɣilen ad țwaxelṣen akteṛ n wiyaḍ , meɛna ula d nutni țwaxellṣen s ssuma n yiwen wass .
40020011	Mi ṭṭfen lexlaṣ-nsen , iɣaḍ-iten lḥal , nnan i bab n tfeṛṛant-nni :
40020012	Ixeddamen-agi ineggura xedmen yiwet n ssaɛa kan , txellṣeḍ ten am nukkni yenɛețțaben ass kamel i wezɣal ?
40020013	Meɛna yerra-yas i yiwen seg sen : Ay amdakkel , acuɣeṛ i k-iɣaḍ lḥal ? Eɛni ur nemsefham ara ɣef lexlaṣ-nwen ad yili tawizeț n lfeṭṭa d ssuma n yiwen wass ?
40020014	Awi lḥeqq-ik tṛuḥeḍ . I ma yella bɣiɣ ad fkeɣ i uneggaru annect i k-fkiɣ i kečč ?
40020015	Eɛni ur zmireɣ ara ad xedmeɣ akken bɣiɣ s idrimen-iw ? Neɣ iɣaḍ-ik lḥal imi ur lliɣ ara d amecḥaḥ ?
40020016	S wakka aṭas ineggura ara yuɣalen d imezwura , aṭas n imezwura ara yuɣalen d ineggura .
40020017	Mi țeddun ad alin ɣer temdint n Lquds , Sidna Ɛisa iṭṭef tnac-nni inelmaden-is weḥḥed-sen , yenna yasen :
40020018	Ḥesset-ed : atan a nali ɣer temdint n Lquds , anda ara ițțusellem Mmi-s n bunadem ger ifassen n lmuqedmin imeqqranen akk-d lɛulama n ccariɛa . Ad ḥekmen fell-as s lmut ,
40020019	yerna a t-sellmen ger ifassen nn ikafriwen iwakken ad stehzin fell-as , a t-jelkḍen ( a t-cellṭen ) , a t-semmṛen ɣef wumidag , ass wis tlata a d-iḥyu si ger lmegtin .
40020020	Imiren yemma-s n Yeɛqub d Yuḥenna , arraw n Zabadi , tqeṛṛeb-ed ɣer Sidna Ɛisa nețțat d warraw-is , tseǧǧed ɣer iḍaṛṛen-is .
40020021	Sidna Ɛisa yenna-yas : D acu i tebɣiḍ ? Tenna-yas : Di leɛnaya-k a Sidi , efk-asen imukan i sin-agi n warraw-iw di tgelda-inek , iwakken ad qqimen wa ɣer uyeffus-ik , wa ɣer uzelmaḍ-ik .
40020022	Sidna Ɛisa yerra-yasen : Ur teẓrim ara ayen akka i d tessutrem ! Eɛni tzemrem aț-țeswem si tbuqalt-agi n lemṛaṛ ara sweɣ ? NNnan-as : Ih a Sidi , nezmer !
40020023	Yerra-yasen : Ț-țideț , aț-țeswem si tbuqalt-agi , meɛna ɣef wayen yeɛnan imukan ɣer tama-w tayeffust neɣ tazelmaṭ , mačči d nekk ara ten-ifken , ad țțunefken i wid iwumi i ten-ihegga Baba Ṛebbi .
40020024	Ɛecṛa n inelmaden-nni mi slan ayagi , ikcem-iten zzɛaf ɣef ddemma n sin-nni watmaten .
40020025	Sidna Ɛisa yessawel-asen , yenna-yasen : Walit igelliden n yegduden nniḍen akk-d imeqqranen-nsen amek ḥeṛsen yerna ḥeqṛen lɣaci-nsen !
40020026	Ur ilaq ara ad yili wannect-agi gar-awen . Ma yella yiwen seg-wen yebɣa ad yuɣal d ameqqran , ilaq ad yili d aqeddac-nwen .
40020027	Akken daɣen , win yebɣan ad yili d amezwaru , ilaq ad yuɣal d akli-nwen .
40020028	Daymi Mmi-s n bunadem ur d-yusi ara iwakken ad qedcen fell-as , meɛna yusa-d iwakken ad yili d aqeddac , yerna ad isebbel tudert-is iwakken ad isellek aṭas n yemdanen .
40020029	Mi d-ffɣen si temdint n Yiriku , aṭas n lɣaci i d-iḍefṛen Sidna Ɛisa .
40020030	Llan sin iderɣalen qqimen rrif n webrid , mi slan belli d Sidna Ɛisa i d-iɛeddan bdan țɛeggiḍen : A Sidi ! A mmi-s n Sidna Dawed ! Ḥunn fell-aɣ !
40020031	Lɣaci-nni țlumun-ten , qqaṛen asen ad ssusmen , ma d nutni țkemmilen leɛyaḍ : Ḥunn fell-aɣ a Sidi , a mmi-s n Sidna Dawed !
40020032	Sidna Ɛisa iḥbes , issawel-asen , yenna-yasen : D acu i tebɣam a wen-t-xedmeɣ ?
40020033	Rran-as : Nebɣa a ɣ-d-yuɣal yeẓri a Sidi !
40020034	Ɣaḍen aṭas Sidna Ɛisa , yennul allen-nsen , imiren kan yuɣal-iten-id yeẓri , dɣa ddan yid-es .
40021001	Mi qṛib ad kecmen ɣer temdint n Lquds , wwḍen ɣer yiɣil n uzemmur yellan tama n taddart n Bitfaji , Sidna Ɛisa iceggeɛ sin inelmaden-is ,
40021002	yenna-yasen : Ṛuḥet ɣer taddart yellan ɣer zdat , dinna aț-țafem taɣyult akk-d mmi-s , brut-asen-d , tawim-iyi-ten-id .
40021003	Ma yella win i wen-d-yennan kra , init-as : d Ssid-nneɣ i ten-iḥwaǧen , imiren a sen-d-iserreḥ .
40021004	Ayagi yedṛa-d am akken i t-id yenna nnbi Zakarya di tira iqedsen :
40021005	Init i wat wedrar n Siyun : AA taya ugellid-nwen iteddu-d ɣuṛ-wen s wannuz , irkeb-ed ɣef weɣyul amecṭuḥ mmi-s n teɣyult .
40021006	Inelmaden-nni ṛuḥen , xedmen ayen i sen-d-yenna Sidna Ɛisa .
40021007	Wwin-d taɣyult-nni d mmi-s , sburren-asen llebsa-nsen , dɣa srekben Sidna Ɛisa .
40021008	Aṭas n lɣaci ssan iceṭṭiḍen-nsen deg ubrid , wiyaḍ țṛuẓun-d tiseḍwa si ttjuṛ , țessun-tent ula d nutni deg ubrid .
40021009	Lɣaci yezwaren zdat Sidna Ɛisa d wid i t-id-iḍefṛen , țɛeggiḍen s lfeṛḥ qqaṛen : Ḥusana i mmi-s n Sidna Dawed ! Ițțubarek win i d-yusan s yisem n Sidi Ṛebbi ! Ḥusana deg imukan eɛlayen .
40021010	Mi gekcem Sidna Ɛisa ɣer temdint n Lquds , imezdaɣ meṛṛa nhewwalen , qqaṛen : Anwa-t wagi ?
40021011	Lɣaci-nni țțaran-asen : D Sidna Ɛisa , nnbi-nni n taddart n Naṣaret i d-yusan si tmurt n Jlili !
40021012	Sidna Ɛisa yekcem ɣer lǧameɛ iqedsen , iqecceɛ meṛṛa wid yețțaɣen znuzun dinna deg ufrag n lǧameɛ . Iqleb-asen ṭṭwabel i wid yețbeddilen idrimen akk-d wid yeznuzun itbiren .
40021013	dɣa yenna-yasen : Yura : Axxam-iw ad ițțusemmi d axxam n tẓallit , ma d kunwi terram-t d lɣaṛ n imakaren .
40021014	Di lǧameɛ-nni , qeṛṛben-d ɣuṛ-es iderɣalen d iquḍaren , dɣa yesseḥla ten .
40021015	Lmuqedmin imeqqranen d lɛulama n ccariɛa rfan mi walan leɛǧayeb i gxeddem akk-d warrac ițɛeggiḍen di lǧameɛ : Ḥusana i mmi-s n Sidna Dawed !
40021016	Imiren nnan i Sidna Ɛisa : Tesliḍ d acu i d-qqaṛen ? SSidna Ɛisa yerra-yasen : Sliɣ ih ! Eɛni ur teɣṛim ara imeslayen-agi yuran di tira iqedsen : Tessufɣeḍ-ed leḥmadi seg imawen n warrac akk-d wid n llufanat iteṭṭḍen .
40021017	Imiren yeǧǧa-ten dinna , yeffeɣ si temdint , iṛuḥ ɣer taddart n Bitanya , dinna i gensa .
40021018	Azekka-nni taṣebḥit mi d-yuɣal ɣer temdint , Sidna Ɛisa yelluẓ ;
40021019	iwala yiwet n tneqleț rrif n webrid , iqeṛṛeb ɣuṛ-es , ur yufi deg-s acemma anagar afriwen ; dɣa yenna-yas : Seg wass-a , ur tețțuɣaleḍ ara a d-tefkeḍ lfakya ! IImiren kan , taneqleț-nni teqquṛ .
40021020	Inelmaden-is mi walan ayagi tɛeǧben , nnan : Amek akka teqquṛ tneqleț-agi deg yiwet n teswiɛt ?
40021021	Sidna Ɛisa yerra-yasen : A wen-iniɣ tideț , ma yella tesɛam liman ur tețcukkum ara , aț-țizmirem aț-țxedmem akteṛ n wayen xedmeɣ i tneqleț-agi ! AAț-ținim i wedrar-agi qleɛ iman-ik syagi tḍeggṛeḍ iman-ik ɣer lebḥeṛ , ayagi a d-yedṛu !
40021022	Ayen akk ara tessutrem s liman di tẓallit , a wen-d-ițune !
40021023	Sidna Ɛisa yekcem ɣer lǧameɛ ibda yesselmad . Lmuqedmin akk-d imeqqranen n wegdud qeṛṛben ɣuṛ-es nnan-as : Ansi i k-d-tekka tezmert s wayes i txeddmeḍ ayagi ? Anwa i k-d-yefkan tazmert-agi ?
40021024	Sidna Ɛisa yerra-yasen : A wen-fkeɣ asteqsi ula d nekk , yiwen kan ; ma tǧawbem-iyi-d , ula d nekk a wen-iniɣ ansi i yi-d-tekka tezmert-agi .
40021025	Aɣḍas n Yeḥya , s ɣuṛ Ṛebbi i d-ikka neɣ s ɣuṛ yemdanen ? DDɣa bdan qqaṛen wway gar-asen : Ma nenna-yas seg igenwan , a ɣ-d-yini acuɣeṛ ihi ur tuminem ara yis ,
40021026	ma nenna-yas daɣen seg imdanen , nuggad lɣaci-agi , axaṭer ḥesben akk Yeḥya d nnbi .
40021027	Dɣa nnan-as i Sidna Ɛisa : Ur neẓri ara ! YYerra-yasen : Ihi ula d nekk ur wen-d-qqaṛeɣ ara ansi i yi-d-tekka tezmert s wayes i xeddmeɣ ayagi !
40021028	D acu twalam ? Yiwen wergaz yesɛa sin warraw-is , yenṭeq ɣer umezwaru , yenna-yas : A mmi , ṛuḥ aț-țxedmeḍ ass-agi di tfeṛṛant-iw .
40021029	Yerra-yas : Ur țṛuḥuɣ ara ! MMeɛna yuɣal yendem , iṛuḥ ad ixdem di tfeṛṛant .
40021030	Yenna-yas daɣen i mmi-s wi sin ad iṛuḥ ad ixdem , yerra-yas-d : Ih a baba ad ṛuḥeɣ ! MMeɛna ur iṛuḥ ara .
40021031	Anwa deg sen i gxedmen lebɣi n baba-s ? RRran-as-ed : D amezwaru a Sidi ! SSidna Ɛisa yenna-yasen : A wen-d-iniɣ tideț , imekkasen imakaren akk-d yir tilawin a kkun zwiren ɣer tgelda n igenwan !
40021032	Axaṭer Yeḥya yusa-d ɣuṛ-wen yesken-awen-d abrid n tideț , meɛna ur t-tuminem ara ; ma d imekkasen d yir tilawin umnen yis . Yerna ɣas akken twalam ayagi , ur d-tuɣalem ara ɣer webrid teggumam aț-țamnem yis .
40021033	A wen-d-rnuɣ daɣen lemtel nniḍen : yella yiwen umɛellem , yeẓẓa tafeṛṛant , izzi-yas-ed s zzeṛb , yeɣza amkan i tɛeṣṣart n tẓurin , yebna taɛrict i tɛessast , issekra tafeṛṛant-is i ixemmasen , imiren iṛuḥ ɣer lɣeṛba .
40021034	Mi d-yewweḍ lweqt n tẓurin , iceggeɛ iqeddacen-is ɣer ixemmasen nni iwakken a s-d-fken amur-is n lɣella .
40021035	Meɛna ixemmasen-nni ṭṭfen iqeddacen-nni , wa wten-t , wa nɣan-t , wayeḍ ṛejmen-t .
40021036	Iceggeɛ-asen daɣen tarbaɛt nniḍen n iqeddacen yugaren tamezwarut . Meɛna tedṛa yid-sen am imezwura-nni .
40021037	Taggara , iceggeɛ-asen mmi-s , yenna : Ahat imi d mmi a t-qadṛen !
40021038	Lameɛna mi walan mmi-s , ixemmasen-nni nnan wway gar-asen : Ataya win ara iweṛten , kkret a t-nenneɣ iwakken a nawi lweṛt-is .
40021039	Sṭfen-t , ḍeggṛen-t ɣer beṛṛa n tfeṛṛant , dɣa nɣan-t .
40021040	Sidna Ɛisa yenna i lɣaci : Ihi tura , m'ara d-yas bab n tfeṛṛant-nni , d acu ara sen-yexdem i ixemmasen-agi ?
40021041	Rran-as-ed : Ad ineɣ ixemmasen imcumen , ma ț-țafeṛṛant a ț-issekru i ixemmasen nniḍen ara s-d-ifken amur-is di lweqt n lɣella .
40021042	Sidna Ɛisa yenna-yasen : Leɛmeṛ teɣṛim imeslayen-agi i d-nnant tira iqedsen : Adɣaɣ-nni i ḍeggṛen wid ibennun , d nețța i guɣalen d azṛu alemmas , WWin yeṭṭfen lebni . AA yagi yekka-d s ɣuṛ Ṛebbi , d ayen i ɣ-istɛeǧben .
40021043	Daymi i wen-qqaṛeɣ : Tagelda n igenwan a wen tețwakkes , aț-țețțune i leǧnas nniḍen ara d-ifken lɣella .
40021044	Win ara yeɣlin ɣef wusalas-agi ad yerreẓ , daɣen win i ɣef ara d-yeɣli usalas-agi ad yețwamḥeq .
40021045	Mi slan i imeslayen-agi , ifariziyen d lmuqedmin imeqqranen fehmen belli fell-asen i d-iheddeṛ Sidna Ɛisa .
40021046	Meɛna ɣas akken bɣan a t-ṭṭfen , ur zmiren ara axaṭer uggaden lɣaci-nni i t-iḥesben d nnbi .
40022001	Sidna Ɛisa imeslay-asen-d daɣen s lemtel , yenna-yasen : —
40022002	Tagelda n igenwan tcuba ɣer yiwen ugellid i gxedmen tameɣṛa i mmi-s .
40022003	Iceggeɛ iqeddacen-is ad ssiwlen i wid yețwaɛeṛden , meɛna ugin a d-asen .
40022004	Yerna iceggeɛ-asen iqeddacen nniḍen a sen-inin : Heggaɣ imensi , zliɣ izgaren-iw d wakraren-iw , kullec ihegga , aset-ed ɣer tmeɣṛa !
40022005	Meɛna widak-nni ițwaɛeṛḍen ur s-fkin ara azal , yal yiwen yelha d ccɣel-is , wa iṛuḥ ɣer yiger-is , wa ɣer ssuq-is .
40022006	Wiyaḍ ṭṭfen iqeddacen-nni , regmen-ten , nɣan-ten .
40022007	Agellid-nni ikcem-it zzɛaf d ameqqran , dɣa iceggeɛ lɛeskeṛ-is nɣan iqettalen-nni , sseṛɣen tamdint-nsen .
40022008	Imiren yenna i iqeddacen-is : Imensi n tmeɣṛa ihegga , meɛna widak-nni ițwaɛeṛḍen ur t-uklalen ara ;
40022009	ṛuḥet ɣer izenqan , tɛeṛḍem-d ɣer tmeɣṛa wid akk ara tafem deg iberdan .
40022010	Iqeddacen-nni ṛuḥen ɣer izenqan jemɛen-d wid akk ufan , ama d amcum ama d win yelhan , s wakka axxam n tmeɣṛa yeččuṛ-ed d lɣaci .
40022011	Mi d-ikcem ugellid ad iwali inebgawen , iwala yiwen wergaz ur yelsi ara llebsa n tmeɣṛa .
40022012	yenna-yas : Ay amdakkel , amek i d-tkecmeḍ ɣer dagi mbla llebsa n tmeɣṛa yețwaheggan i yinebgawen ? AArgaz-nni yessusem , ur yufi d acu ara s-yini .
40022013	Agellid-nni yefka lameṛ i iqeddacen-is yenna-yasen : Cuddet-as ifassen d iḍaṛṛen , tḍeggṛem-t ɣer ṭṭlam n beṛṛa , anda llan imeṭṭawen d nndama tameqqrant .
40022014	Axaṭer aṭas i gețwaɛerḍen , meɛna drus ara yețwaqeblen .
40022015	Imiren ṛuḥen ifariziyen ad mcawaṛen amek ara d-sseɣlin Sidna Ɛisa deg wawal .
40022016	Ceggɛen-as kra seg inelmaden-nsen akk-d kra si terbaɛt n Hiṛudus , nnan-as : A Sidi , neẓra-k d bab n lḥeqq i telliḍ , tesselmadeḍ iberdan n Ṛebbi s tideț , ur tuggadeḍ ula d yiwen , ur txeddmeḍ ara lxilaf ger yemdanen .
40022017	Ini-yaɣ-d ihi d acu twalaḍ : d leḥlal neɣ d leḥṛam a nxelleṣ tabzert ( leɣṛama ) i ugellid Qayṣar ( yestɛemṛen tamurt-nneɣ ) ?
40022018	Meɛna Sidna Ɛisa yeẓran ayen i țxemmimen , yenna-yasen : Ay at sin wudmawen ! Acuɣeṛ tebɣam a yi-tjeṛbem ?
40022019	Seknet-iyi-d aṣurdi s wacu țxelliṣen tabzert ! FFkan-as-d aṣurdi n lfeṭṭa .
40022020	Dɣa isteqsa-ten : Udem akk-d tira yellan deg uṣuṛdi-agi , wi ten-ilan ?
40022021	Rran-as : N Qayṣer ! IImiren yenna-yasen : Erret ihi i Qayṣer ayen yellan n Qayṣer , terrem i Ṛebbi ayen yellan n Ṛebbi !
40022022	Mi slan i imeslayen-agi , wehmen , dɣa ṛuḥen ǧǧan-t .
40022023	Ass-nni , isaduqiyen i gellan d imdanen ur nețțamen ara s ḥeggu n lmegtin , usan-d ɣer Sidna Ɛisa , steqsan-t , nnan-as :
40022024	A Sidi , Sidna Musa yenna-d : ma yella yemmut wergaz d amengur , ilaq gma-s ad yaɣ taǧǧalt-nni iwakken a d-isɛu yid-es dderya ara iweṛten gma-s-nni yemmuten .
40022025	Yuɣ lḥal llan ɣuṛ-nneɣ sebɛa watmaten , amezwaru izewǧen yemmut ur d-yeǧǧi dderya , dɣa gma-s yerra ( yuɣa ) tameṭṭut-nni .
40022026	Akkenni i tedṛa d wis sin , d wis tlata , armi d wis sebɛa .
40022027	Mi mmuten irkulli , temmut ula ț-țameṭṭut-nni ;
40022028	ass n ḥeggu n lmegtin anwa deg-sen ara ț-yesɛun ț-țameṭṭut-is imi i ț-uɣen di sebɛa yid-sen ?
40022029	Sidna Ɛisa yerra-yasen : Tɣelṭem ! Axaṭer ur tefhimem tira iqedsen , ur tessinem tazmert n Ṛebbi .
40022030	Ass n ḥeggu n lmegtin , irgazen ț-țilawin ur zeggjen ara , meɛna ad uɣalen am lmalayekkat deg igenni .
40022031	Ɣef wayen yeɛnan ḥeggu n lmegtin , ur teɣṛim ara acu i d-yenna Sidi Ṛebbi ? :
40022032	D nekk i d Illu n Ibṛahim , n Isḥaq , n Yeɛqub . Sidi Ṛebbi mačči d Ṛebbi n lmegtin , meɛna d Ṛebbi n wid yeddren .
40022033	Mi s-slan , lɣaci qqimen țweḥḥiden deg imeslayen-is !
40022034	Mi slan ifariziyen belli Sidna Ɛisa yeɣleb isaduqiyen deg wawal , nnejmaɛen wway gar-asen .
40022035	Yiwen seg-sen d lɛalem n ccariɛa , isteqsa-t iwakken a t-ijeṛṛeb :
40022036	A Sidi , anwa i d lameṛ ameqqran meṛṛa di ccariɛa ?
40022037	Sidna Ɛisa yerra-yas : — Aț-țḥemleḍ Illu Sidi Ṛebbi-inek seg wul-ik , s teṛwiḥt-ik , s wayen yellan di tezmert-ik .
40022038	D wagi i d lameṛ yellan d amezwaru yerna d ameqqran akk di ccariɛa .
40022039	Atan wayeḍ yesɛan azal annect umezwaru-agi : Aț-țḥemleḍ lɣiṛ-ik am yiman-ik .
40022040	D sin lumuṛat-agi i d lsas n ccariɛa akk-d lenbiya .
40022041	Mi llan ifariziyen nnejmaɛen , Sidna Ɛisa isteqsa-ten yenna :
40022042	D acu ara d-tinim ɣef Lmasiḥ ? Ansi ara d-yekk , yeɛni anwi i d lejdud-is ? NNnan-as : D mmi-s n Sidna Dawed .
40022043	Sidna Ɛisa yenna-yasen : Amek ihi i s-isemma Dawed s tezmert n Ṛṛuḥ iqedsen « Sidi » mi genna :
40022044	Sidi Ṛebbi yenna i Ssid-iw : ṭṭef amkan ɣer tama-w tayeffust , alamma rriɣ iɛdawen-ik seddaw iḍaṛṛen-ik .
40022045	Ma yella ihi Dawed yessawel-as « Sidi » amek ara yili ihi d mmi-s ?
40022046	Yiwen deg-sen ur izmir a s-d yerr awal , seg wass-nni țțaggaden a t-steqsin .
40023001	Imiren Sidna Ɛisa yenṭeq ɣer lɣaci d inelmaden-is yenna yasen :
40023002	Lɛulama d ifariziyen sselmaden ccariɛa n Musa .
40023003	Xedmet ayen akk ara wen-d-inin , meɛna ur xeddmet ara wayen xeddmen nutni , axaṭer ayen i d-qqaṛen ur t-xeddmen ara .
40023004	Țcuddun tiɛekkmin ẓẓayen țɛebbin-tent ɣef tuyat n yemdanen , ma d nutni țțagin a ten-ɛiwnen ula s yixef n iḍuḍan-nsen .
40023005	Ayen akk i xeddmen , xeddmen-t iwakken a ten-walin yemdanen , țɛelliqen tiḥerztin ț-țeɣṛisin ɣef yiman-nsen .
40023006	Ḥemmlen ad ṭṭfen imukan imezwura ama di tmeɣṛiwin ama di leǧwameɛ , ḥemmlen m'ara țsellimen fell-asen yemdanen di tejmuyaɛ akk-d leswaq ;
40023007	ḥemmlen daɣen m'ara sen-qqaṛen yemdanen : « a Sidi » .
40023008	Ma d kunwi ɣuṛ-wat a wen qqaṛen : « a Sidi » axaṭer d atmaten i tellam yerna yiwen kan i d Ssid-nwen .
40023009	Ur qqaṛet ula i yiwen di ddunit : « Baba » axaṭer anagar yiwen i d baba-wen , d Baba Ṛebbi yellan deg igenwan .
40023010	Ur qebblet ara aț-țețțusemmim : « imeqqranen » axaṭer anagar yiwen i d ameqqran : d Lmasiḥ !
40023011	Ameqqran deg-wen , d win iqeddcen fell-awen .
40023012	Kra n win issimɣuṛen iman-is a d-yers , ma d win issimẓiyen iman is ad ițwarfed !
40023013	A nnger-nwen ay ifariziyen d lɛulama n ccariɛa , ay at sin wudmawen ! AAxaṭer tmeddlem tiwwura n igenwan i yemdanen , ur tkeččmem kunwi , ur tețțaǧǧam ad kecmen wid yebɣan !
40023014	A nnger-nwen ay ifariziyen d lɛulama n ccariɛa , ay at sin wudmawen ! Axaṭer tettețțem ayla n tuǧǧal , tesṭuqqutem awal di tẓallit-nwen iwakken a d-tesbegnem iman-nwen telham . Ɣef wayagi , lɛiqab i kkun-ițṛaǧun d ameqqran !
40023015	A nnger-nwen ay ifariziyen d lɛulama n ccariɛa , ay at sin udmawen ! Tețnadim timura , tzeggrem lebḥuṛ iwakken a d-rebḥem ɣas ula d yiwen ɣer ddin i tettabaɛem ; mi t-id-rnam ɣuṛ-wen , tețțaram-t d win yuklalen ǧahennama akteṛ-nwen !
40023016	A nnger-nwen ay iderɣalen iteṭṭfen afus i wiyaḍ ! Teqqaṛem : « Ma yella yeggul bunadem s lǧameɛ iqedsen , ɣas yeḥnet ulac fell-as ; ma d win ara yegallen s ddheb yellan di lǧameɛ , ur s-ilaq ara ad iḥnet , ilaq ad iṭṭef di limin-ines ! »
40023017	Ay imehbal , ay iderɣalen ! D acu i gesɛan azal , d ddheb neɣ d lǧameɛ i gețțarran ddheb-nni d imqeddes ?
40023018	Teqqaṛem daɣen : « Win ara yegallen s udekkan n iseflawen , ɣas iḥnet ulac fell-as , ma d win ara yegallen s iseflawen nni , ur s-ilaq ara ad iḥnet , ilaq ad iṭṭef di limin-ines . »
40023019	Ay iderɣalen ! Anwa i gesɛan azal , d iseflawen neɣ d udekkan-nni i gerran iseflawen d imqedsen ?
40023020	Win ara yegallen s udekkan n iseflawen , yeggul s udekkan-nni d wayen akk yersen fell-as .
40023021	Win ara yegallen daɣen s lǧameɛ , yeggul s lǧameɛ akk-d Win i gellan deg-s .
40023022	Win ara yegallen s igenwan , yeggul daɣen s igenwan akk-d Sidi Ṛebbi iḥekkmen deg-sen .
40023023	A nnger-nwen ay ifariziyen d lɛulama n ccariɛa , ay at sin udmawen ! tețțakem leɛcuṛ ɣef nneɛneɛ , abesbas d lkemmun , lameɛna tețțaǧǧam ɣer deffir lḥeqq , ṛṛeḥma d laman . DD annect-agi i gețṛaǧu deg-wen Sidi Ṛebbi aț-țezwirem deg-sen a ten-txedmem , mbla ma terram deg idis ayen nniḍen .
40023024	Ay iderɣalen iteṭṭfen afus i wiyaḍ ! Tețṣeffim tissit-nwen ɣef yizi , tesseblaɛem alɣem .
40023025	A nnger-wen ay ifariziyen d lɛulama n ccariɛa , ay at sin wudmawen ! Axaṭer tessizdigem taqbuct d uḍebsi s ufella kan , meɛna ɣer daxel-nsen ččuṛen ț-țukeṛdiwin d ṭṭmeɛ .
40023026	Ay afarizi aderɣal ! Ssizdeg uqbel daxel n teqbuct d uḍebsi , iwakken ula s ufella-nsen ad izdigen !
40023027	A nnger-nwen ay ifariziyen d lɛulama n ccariɛa , ay at sin udmawen ! TTețțemcabim ɣer iẓekwan isebɣen s lǧir ; s ufella cebḥen , ɣer daxel ččuṛen d iɣsan n lmegtin d rekku .
40023028	Akka ula d kunwi , tețbegginem-d iman-nwen telham ɣer yemdanen , lameɛna zdaxel teččuṛem d leɣruṛ d cceṛ .
40023029	A nnger-nwen ay ifariziyen d lɛulama n ccariɛa , ay at sin wudmawen ! Tbennum iẓekwan n lenbiya , tețcebbiḥem iẓekwan n wid iḍuɛen Sidi Ṛebbi ,
40023030	teqqaṛem lemmer i nɛac di zzman n lejdud-nneɣ , tili ur neqbil ara a nțekki yid-sen deg ussizel n idammen n lenbiya .
40023031	S wakka tețcehhidem belli kunwi ț-țarwa n wid ineqqen lenbiya
40023032	yerna kunwi tețkemmilem ayen xedmen lejdud-nwen !
40023033	A ccetla n izerman ! Amek ara tmenɛem si lɛiqab n ǧahennama ?
40023034	Daymi ara wen-d-ceggɛeɣ lenbiya , imusnawen akk-d lɛulama . KKra seg-sen a ten-tenɣem , kra a ten-tsemmṛem ɣef wumidag , kra nniḍen a ten-tejlekḍem di leǧwameɛ nwen yerna a ten-tețqehhiṛem si temdint ɣer tayeḍ .
40023035	Ihi , idammen n iḥeqqiyen yuzzlen di lqaɛa , si Habil aḥeqqi mmi-s n Adem armi d Zakarya mmi-s n Birikya , i tenɣam ger lǧameɛ iqedsen d udekkan iseflawen , a d-uɣalen ɣer yiri-nwen .
40023036	A wen-d-iniɣ tideț : ayagi meṛṛa a d-yeɣli ɣef lǧil-agi !
40023037	A tamdint n Lquds ! A tamdint n Lquds ineqqen lenbiya , ireǧǧmen wid i m-d-ițuceggɛen s ɣuṛ Ṛebbi , acḥal n tikkal i bɣiɣ a d-jemɛeɣ arraw-im akken tjemmeɛ tyaziṭ ifṛax-is ddaw wafriwen-is , meɛna tegummaḍ !
40023038	Ihi atan wexxam-im ad yexlu !
40023039	Axaṭer aql-i a wen-iniɣ : ur tețțuɣalem ara a yi-twalim , alamma d ass i deg ara d-tinim : Yețțubarek win i d-yusan s yisem n Sidi Ṛebbi !
40024001	Mi d-iffeɣ si lǧameɛ iqedsen , Sidna Ɛisa iteddu ad iṛuḥ . Inelmaden-is qeṛṛben-d ɣuṛ-es , țwehhin-as iwakken ad yerr ddehn-is ɣer cbaḥa akk-d lebni n lǧameɛ iqedsen .
40024002	Meɛna Sidna Ɛisa yenna-yasen : Twalam annect-agi meṛṛa ? A wen-iniɣ tideț : ur d-yețɣimi wezṛu ɣef wayeḍ , kullec ad ihudd .
40024003	Yuli ɣer yiɣil n uzemmur iqqim weḥd-es , inelmaden-is usan-d a t-steqsin nnan-as : Melmi ara d-idṛu wayen i d tenniḍ , amek ara neɛqel ass ameqqran n tuɣalin-ik akk-d taggara n ddunit ?
40024004	Sidna Ɛisa yenna-yasen : Ɣuṛ-wat win ara wen-ikellxen !
40024005	Axaṭer aṭas n yemdanen ara d-yasen s yisem-iw , a d-inin : « ` D nekk i d Lmasiḥ ! » Yerna ad kellxen aṭas n lɣaci .
40024006	Aț-țeslem s ṭradat ț-țegrawliwin , meɛna ɣuṛ-wat a kkun-iffeɣ leɛqel . Ur țțaggadet ara , axaṭer ilaq a d-yedṛu wannect-a , meɛna mazal mačči d nnger n ddunit .
40024007	Agdud ad yennaɣ d wayeḍ , tagelda aț-țeẓdem ɣef tayeḍ , a d-yili laẓ d zzelzlat deg waṭas n imukan .
40024008	Ayagi akk ara yedṛun , ad yili am lqeṛḥ amezwaru n tmeṭṭut iṭṭfen addud .
40024009	Imiren a kkun-fken iwakken aț-țețțuɛetbem , a kkun-nɣen , leǧnas meṛṛa a kkun-keṛhen ɣef ddemma n yisem-iw .
40024010	Aṭas ara yeǧǧen liman-nsen , ad msekṛahen , ad țemyexdaɛen wway gar-asen .
40024011	A d-nnulfun lenbiya n lekdeb , ad ɣuṛṛen aṭas n lɣaci ,
40024012	simmal ad yețzad lbaṭel , simmal lmaḥibba n waṭas n yemdanen aț-țenqes .
40024013	Ma d win ara yeṭṭfen di liman-is alamma ț-țaggara , ad ițțusellek .
40024014	Lexbaṛ-agi n lxiṛ ɣef tgelda n Sidi Ṛebbi , ad ițțubecceṛ di ddunit meṛṛa iwakken leǧnas ad slen yis . Imiren ara d-taweḍ taggara n ddunit .
40024015	M'ara twalim deg wemkan iqedsen win iwumi semman lmuṣiba issengaren i ɣef d-ihḍeṛ nnbi Danyel ; ( win ara yeɣṛen taktabt-agi n nnbi Danyel ad ifhem ! )
40024016	Imiren , wid ara yilin di tmurt n Yahuda ilaq ad rewlen ɣer idurar ,
40024017	win ara yilin s ufella n ssqef , ur ilaq ara ad ikcem ɣer wexxam iwakken a d-iddem lqecc-is ,
40024018	win daɣen ara yilin di lexla , ur ilaq ara ad yuɣal ɣer deffir iwakken a d-iddem abeṛnus-is !
40024019	A tawaɣit n tilawin ara yilin s tadist akk-d țid ara yessuṭuḍen deg ussan-nni !
40024020	Dɛut ɣer Ṛebbi iwakken tarewla agi-nwen ur d-tdeṛṛu ara di ccetwa neɣ deg wass n westeɛfu .
40024021	Axaṭer « ad yili yiwen n leɛtab ur d-nelli seg wasmi d-tebda ddunit ar ass-a yerna ur ițțuɣal ara a d-yili ! »
40024022	Lemmer ur issenqes ara Sidi Ṛebbi deg wussan-nni , tili yiwen ur imenneɛ , meɛna ɣef ddemma n wid yextaṛ ara yeṣṣenqes i wussan-agi .
40024023	Imiren ma yenna-yawen-d yiwen : Lmasiḥ atan dagi neɣ atan , dihin , ur țțamnet ara !
40024024	Axaṭer a d-asen wid ara yerren iman-nsen d Lmasiḥ neɣ d lenbiya , ad xedmen lbeṛhanat d leɛǧayeb akk-d licaṛat iwakken ad kelxen ma zemren ula d wid yextaṛ Sidi Ṛebbi .
40024025	Atan nniɣ-awen-t-id ihi :
40024026	ma nnan-awen Lmasiḥ atan deg unezṛuf , ur țṛuḥut ara , neɣ ma nnan-awen walit , atan deg umkan-ihin yeffren , ur țțamnet ara .
40024027	Axaṭer asm'ara d-yas Mmi-s n bunadem , ad yili am tafat n lbeṛeq m'ara d-tfeǧǧeǧ si cceṛq alamma d lɣeṛb .
40024028	Anda yella umuṛḍus ( lǧifa ) , dinna ara nnejmaɛen igudar .
40024029	M'ara ɛeddin wussan-nni n leɛtab , iṭij ad inqes , aggur ur d-ițțak ara tiziri-ines , itran a d-ɣlin seg igenni , tizmar n igenwan ad rgagint .
40024030	Imiren a d-iban Mmi-s n bunadem deg igenni , leɛṛac meṛṛa n ddunit ad meǧden , a d wwten deg idmaren-nsen m'ara walin Mmi-s n bunadem deg igenwan , yusa-d ɣef wusigna s tezmert akk-d lɛaḍima tameqqrant .
40024031	A d-iceggeɛ lmalayekkat-is ad berrḥent s ṣṣut n lbuq , a d snejmaɛent wid akk yextaṛ Sidi Ṛebbi , si yal amkan , seg ixef n ddunit ɣer wayeḍ .
40024032	Meyzet ɣef lemtel n tneqleț : mi lqaqit isegman-is , fsan wafriwen-is , teḥsam yewweḍ-d unebdu !
40024033	Ula d kunwi , m'ara twalim yewweḍ-ed wannect-agi meṛṛa , ḥṣut belli Mmi-s n bunadem ițeddu-d , atan ɣer tewwurt .
40024034	A wen-d-iniɣ tideț : lǧil-agi ur ițɛedday ara alamma ideṛṛu-d wannect agi meṛṛa .
40024035	Igenni d lqaɛa ad fnun , ma d imeslayen-iw ur fennun ara !
40024036	Meɛna ɣef wayen yeɛnan ass neɣ ssaɛa n wannect-agi meṛṛa , yiwen ur ten-issin , ama d lmalayekkat n igenwan , ama d Mmi-s n Ṛebbi , anagar Baba Ṛebbi i geẓran .
40024037	Am akken i tedṛa di zzman n nnbi Nuḥ , akken daɣen ara tedṛu di lweqt n Mmi-s n bunadem .
40024038	Axaṭer deg ussan-nni uqbel a d-neflen waman ɣef ddunit , imdanen llan tețțen , tessen , țemyezwaǧen , zeggjen i warraw-nsen , armi d ass i deg yekcem nnbi Nuḥ ɣer lbabuṛ .
40024039	Yiwen ur ifaq s wacemma armi d-ḥemlen waman i ten-yewwin , snegren-ten akk . AAkken ara tedṛu di lweqt n tuɣalin n Mmi-s n bunadem !
40024040	Imiren , ger sin yergazen ara yilin deg iger , yiwen ad ițwarfed wayeḍ a d-iqqim .
40024041	Ger snat n tilawin yeẓẓaden s tsirt , yiwet aț-țețwarfed tayeḍ a d-teqqim !
40024042	Ɛasset ihi ur ɣefflet ara ! Axaṭer ur teẓrim ara lweqt i deg ara d-yas Ssid-nwen !
40024043	Rret ddehn-nwen ɣer wayagi : lemmer yeẓri bab n wexxam lweqt i deg ara d-yas umakar , tili ad iɛiwez ur iggan ara , iwakken ur t-țțakren ara .
40024044	Daymi ula d kunwi heggit iman-nwen axaṭer di lweqt i ɣef ur tebnim ara , ara d-yas Mmi-s n bunadem .
40024045	Anwa i d aqeddac aɛeqli i ɣef ara yețkel bab n wexxam ? D win ara iwekkel ɣef wat wexxam-is meṛṛa , iwakken a sen-ye lqut-nsen di lawan .
40024046	Amarezg n uqeddac-agi ara d-yaf bab n wexxam m'ara d-yaweḍ , yelha d ccɣel-nni .
40024047	A wen-iniɣ tideț : a t-yerr d lewkil ɣef wayla-s meṛṛa !
40024048	Meɛna ma yella axeddam-agi diri-t , ad yini deg ul-is : bab n wexxam iɛeṭṭel , mazal ur d-ițas ara ;
40024049	dɣa ad ibdu ad ikkat iqeddacen n wexxam-nni , ad iteț , ad itess nețța d isekṛanen .
40024050	Bab n wexxam a d-yas deg wass i ɣef ur ibni ara uqeddac-nni , di lawan ur yeẓri .
40024051	A t-iqecceɛ , a t-iɛaqeb akken țwaɛaqben at sin udmawen : imiren ara yilin imeṭṭawen d nndama tameqqrant .
40025001	Daymi deg wussan-nni , tagelda n igenwan aț-țecbu ɣer ɛecṛa telmeẓyin i geddmen tiftilin-nsent iwakken ad ṛuḥent ad mmagrent isli .
40025002	Xemsa seg-sent ț-țuḥṛicin , xemsa nniḍen ț-țungifin .
40025003	Mi d-ddment tungifin-nni tiftilin nsent , ur d-wwint ara zzit yid-sent .
40025004	Ma ț-țuḥṛicin-nni , wwint-ed yid-sent tiqbucin n zzit .
40025005	Imi i gɛeṭṭel yesli , tilmeẓyin-nni nuddment dɣa ṭsent .
40025006	Di tlemmast n yiḍ , yiwet n taɣect tɛeggeḍ-ed : Ataya yesli iteddu-d , ffɣemt a t-temmagremt !
40025007	Imiren kan ukint-ed akk telmeẓyin-nni , heggant tiftilin-nsent .
40025008	Tungifin-nni nnant i tuḥṛicin : Fkemt-aɣ-d kra si zzit-nkunt , tiftilin-nneɣ qṛib ad xsint .
40025009	Tuḥṛicin rrant-asent : Ulamek , ur aɣ-d-tkeffu ara i nekkunti d kunemti , ṛuḥemt a d taɣemt i yiman-nkunt ɣer wid yeznuzun .
40025010	Mi ṛuḥent a d-aɣent , isli yewweḍ-ed , tuḥṛicin-nni iheggan iman-nsent kecment yid-es ɣer wexxam n tmeɣṛa , dɣa rran-d tawwurt .
40025011	Mi i d-wwḍent tungifin-nni , bdant țɛeggiḍent : A Sidi , a Sidi ldi-yaɣ-d tawwurt .
40025012	Meɛna nețța yerra-yasent-ed : A kunt-iniɣ tideț : ur kkunt ssineɣ ara !
40025013	Daymi a wen-iniɣ : Ɛasset , imi ur teẓrim ass , ur teẓrim lweqt .
40025014	Ass n tuɣalin n Mmi-s n bunadem ad yili daɣen am yiwen wergaz i gțeddun ad iṛuḥ ɣer lɣeṛba , yesnejmaɛ-ed iqeddacen-is , iwekkel iten ɣef wayen akk yesɛa .
40025015	Ifka i umezwaru xemsmeyya twiztin n ddheb , wi sin yefka-yas mitin , wis tlata yefka-yas meyya ; yefka i yal yiwen s wakken tella tezmert-is , dɣa iṛuḥ .
40025016	Imiren kan , aqeddac-nni iwumi yefka xemsmeyya twiztin , iṛuḥ yetjeṛ yis-sent , irbeḥ-ed xemsmeyya nniḍen .
40025017	Ula d win iwumi yefka mitin , ixdem akken , irbeḥ-ed mitin nniḍen .
40025018	Ma d win iwumi yefka meyya , iṛuḥ yeɣza di lqaɛa , yeffer tiwiztin-nni i s-d-ifka umɛellem-is .
40025019	Mi gɛedda lweqt , yuɣal-ed umɛellem-nni , isnejmaɛ-iten-id iwakken ad imḥasab yid-sen .
40025020	Win akken iwumi yefka xemsmeyya twiztin , yusa-d yewwi-d yid-es xemsmeyya twiztin nniḍen , yenna-yas : A Sidi tefkiḍ-iyi-d xemsmeyya twiztin n ddheb , a tent-ih xemsmeyya nniḍen i d-rebḥeɣ yis-sent .
40025021	Amɛellem-is yenna-yas : D ayen yelhan i txedmeḍ ay aqeddac unṣiḥ , imi deg-ek laman ɣef tɣawsiwin timecṭuḥin , sya d asawen a k-wekkleɣ ɣef timeqqranin ! Ili-k di lfeṛḥ yid-i !
40025022	Aqeddac-nni iwumi yefka mitin twiztin n ddheb , iqeṛṛeb-ed ula d nețța , yenna-yas : A Sidi tefkiḍ-iyi mitin twiztin n ddheb , a tent-ih mitin nniḍen i d-rebḥeɣ yis-sent .
40025023	Amɛellem-is yenna-yas : D ayen yelhan i txedmeḍ , ay aqeddac unṣiḥimi deg-k laman ɣef tɣawsiwin timecṭuḥin , sya d asawen a k-wekkleɣ ɣef timeqqranin ! Ili-k di lfeṛḥ yid-i !
40025024	Iwweḍ-ed win akken iwumi yefka meyya twiztin , yenna yas : A Sidi ẓriɣ-k d argaz iweɛṛen , tmeggreḍ anda ur tezriɛeḍ , tjemmɛeḍ seg wennar ayen ur tesrewteḍ ,
40025025	dɣa uggadeɣ-k , daymi i ṛuḥeɣ ffreɣ deg wakal tiwiztin-nni i yi-tefkiḍ . Atan wayla-k , ddem-it !
40025026	Amɛellem-is yenna-yas : Ay aqeddac amcum , ameɛdaz ! Imi iyi-teẓriḍ meggreɣ-d anda ur zriɛeɣ , jemmɛeɣ-ed daɣen anda ur srewteɣ ,
40025027	acuɣeṛ ihi ur tessekraḍ ara idrimin-iw iwakken m'ara d-uɣaleɣ a ten-id-erreɣ s lfayda .
40025028	Imiren amɛellem-nni yumeṛ i iqeddacen-is yenna-yasen : Kkset-as meyya-nni twiztin ternum-tent i win yesɛan ɛecṛa alef n twiztin !
40025029	Axaṭer kra win yesɛan , a s-nernu ad yili di tawant , ma d win ur nesɛi ara , a s-nekkes ula d ayen yesɛa .
40025030	Ma d aqeddac-agi ur nemɛin , ḍeggṛet-eț ɣer ṭṭlam n beṛṛa anda ara yilin imeṭṭawen d nndama tameqqrant .
40025031	Asm'ara d-yas Mmi-s n bunadem di tmanegt-is nețța d lmalayekkat meṛṛa , ad iḥkem di lɛaḍima-s ;
40025032	leǧnas meṛṛa a d-nnejmaɛen zdat-es , a ten-ifṛeq am umeksa iɛeSlen ulli ɣef tɣeṭṭen .
40025033	Ad yerr ulli ɣer uyeffus-is , tiɣeṭṭen ɣer uzelmaḍ-is .
40025034	Imiren agellid ad yini i wid yellan ɣer uyeffus-is : Aset-ed a kunwi iburek Baba , aț-țweṛtem tagelda i wen-ițțuheggan seg wasmi i tebda ddunit .
40025035	Axaṭer lliɣ lluẓeɣ tefkam-iyi ččiɣ , ffudeɣ tefkam-iyi swiɣ , usiɣ-ed d abeṛṛani testeṛḥbem yis-i ,
40025036	lliɣ d aɛeryan tesselsem-iyi , d amuḍin telham-d yid-i , lliɣ daɣen d ameḥbus tusam-d teẓram-iyi .
40025037	Imiren iḥeqqiyen a s-d-rren : A Sidi melmi i k-neẓra telluẓeḍ , nefka-yak teččiḍ ? Neɣ neẓra-k teffuḍeḍ nefka-yak teswiḍ ?
40025038	Melmi daɣen i d-tusiḍ d abeṛṛani nesṭeṛḥeb yis-ek , neɣ melmi i k-nwala d aɛeryan , nessels-ik ?
40025039	Melmi i k-neẓra d amuḍin neɣ di lḥebs nusa-d ɣuṛ-ek ?
40025040	Agellid a sen-d-yerr : A wen-iniɣ tideț , yal tikkelt i deg txedmem ayagi i yiwen seg imecṭuḥen-agi yellan d atmaten-iw , i nekk iwumi t-txedmem .
40025041	Imiren ad yini i wid yellan ɣer uẓelmaḍ-is : Beɛdet akkin fell-i a kunwi yețwaneɛlen , ṛuḥet ɣer tmes n dayem yețwaheggan i Cciṭan d wid i t-tebɛen .
40025042	Axaṭer lliɣ lluẓeɣ ur iyi tesseččem ara , ffudeɣ ur iyi-tefkim ara ad sweɣ ,
40025043	usiɣ-ed d abeṛṛani ur tesṭerḥbem ara yis-i , lliɣ d aɛeryan ur iyi tesselsem ara , lliɣ daɣen d amuḍin , d ameḥbus , ur d-tusim ara aț-țesteqsim fell-i .
40025044	Imiren ula d nutni a s-d-rren : A Sidi , melmi i k-neẓra telluẓeḍ neɣ teffudeḍ d abeṛṛani neɣ d aɛeryan , d amuḍin neɣ d ameḥbus , ur d-nelhi ara yid-ek ?
40025045	Nețța a sen-d-yerr : A wen-iniɣ tideț : yal tikkelt i deg ur texdimem ara ayagi i yiwen seg imecṭuḥen-agi , i nekk iwumi ur t-texdimem ara .
40025046	Imiren widak-agi ad kecmen ɣer lɛiqab ur nfennu , ma d iḥeqqiyen ad kecmen ɣer tudert n dayem !
40026001	Mi gfukk Sidna Ɛisa imeslayen-agi , yenna i inelmaden-is : —
40026002	Mazal sin wussan i lɛid n Tuffɣa , Mmi-s n bunadem ad ițțuzenz iwakken ad ițuṣemmer ɣef wumidag .
40026003	Dɣa lmuqedmin imeqqranen akk-d imeqqranen n wegdud nnejmaɛen deg ufrag n Kayef , i gellan d lmuqeddem ameqqran .
40026004	Msefhamen ad ṭṭfen Sidna Ɛisa s tḥila iwakken a t-nɣen .
40026005	Meɛna nnan : « mačči deg ussan-agi n lɛid n Tuffɣa ara t-neḥbes , neɣ m'ulac ad yekker ccwal ger lɣaci . »
40026006	Mi gella Sidna Ɛisa di taddart n Bitanya , deg wexxam n Semɛun abeṛsi ,
40026007	ațaya yiwet n tmeṭṭut tewwi-d tabuqalt yețwaxedmen s wedɣaɣ amellal , teččuṛ d leɛṭeṛ ɣlayen . Mi geqqim Sidna Ɛisa ɣer ṭṭabla , tameṭṭut-nni tusa-d tesmar leɛṭeṛ-nni ɣef wuqeṛṛuy-is .
40026008	Mi walan ayagi , inelmaden iɣaḍ-iten lḥal , nnan : Iwumi lexsaṛa-yagi ?
40026009	Lemmer nezzenz leɛṭeṛ-nni , tili yewwi-d ssuma tameqqrant ara nefṛeq i igellilen !
40026010	Sidna Ɛisa yeẓran wayen nnan wway-gar-asen , yenna-yasen : Acuɣeṛ i tesḥeznem tameṭṭut agi ? D ayen yelhan i yi-texdem !
40026011	Axaṭer aț-țesɛum daymen igellilen yid-wen , meɛna nekk ur țțiliɣ ara daymen yid-wen .
40026012	Mi d-tesmar leɛṭeṛ-agi fell-i , d lǧețța-w i thegga i temḍelt-iw .
40026013	A wen-iniɣ tideț : di yal amkan n ddunit i deg ara ițțubecceṛ lexbaṛ n lxiṛ , a d țmektayen tameṭṭut-agi d wayen texdem .
40026014	Imiren Yudas n Qeṛyut , yiwen si tnac-nni inelmaden n Sidna Ɛisa , iṛuḥ ɣer lmuqedmin imeqqranen ,
40026015	yenna yasen : Ma wwiɣ-kkun ɣuṛ-es a t-id teṭṭfem , d acu ara yi-tefkem ? FFkan-as tlatin iṣurdiyen n lfeṭṭa .
40026016	Seg imiren , Yudas yețɛassa tagniț i deg ara yizmir ad izzenz Sidna Ɛisa .
40026017	Ass amezwaru n lɛid n weɣṛum mbla iɣes n temtunt , inelmaden usan-d ɣer Sidna Ɛisa nnan-as : A Sidi , anda tebɣiḍ a k-nheggi imensi n lɛid n Izimer n leslak ?
40026018	Yerra-yasen : Ṛuḥet ɣer temdint , ɣer leflani , init-as : yenna-yak Ssid-nneɣ , lweqt-iw yewweḍ-ed , deg uxxam-ik ara sɛeddiɣ lɛid n Izimer n leslak nekk d inelmaden-iw .
40026019	Inelmaden-nni xedmen ayen i sen-yenna Sidna Ɛisa , heggan imensi n lɛid n Izimer n leslak .
40026020	Mi d-teɣli tmeddit , Sidna Ɛisa yeqqim ad yečč nețța d inelmaden-is .
40026021	Mi llan tețțen yenna-yasen : A wen-iniɣ tideț : yiwen seg-wen ad iyi-izzenz .
40026022	Mi d-yenna ayagi , ikcem-iten akk leḥzen d ameqqran , bdan qqaṛen as yiwen yiwen : Neɣ mačči d nekk a Sidi ?
40026023	Yerra-yasen : Win igren afus-is yid-i deg uḍebsi , d nețța ara yi-izzenzen .
40026024	Ad yedṛu d Mmi-s n bunadem akken yura fell-as ; mmeɛna a nnger n win ara t-izzenzen , lemmer ur d-ilul ara axiṛ-is .
40026025	Yudas ara t-ixedɛen yenṭeq yenna-yas : Eɛni d nekk a Sidi ? SSidna Ɛisa yerra-yas : Atan tenniḍ-t-id !
40026026	Mi llan tețțen , Sidna Ɛisa yeddem-d aɣṛum , iḥmed Ṛebbi , icekkeṛ-it , dɣa yebḍa-t , ifṛeq-it i inelmaden-is , yenna-yasen : Eččet aɣṛum-agi : d lǧețța-w .
40026027	Iddem-ed daɣen taqbuct , iḥmed Ṛebbi , icekkeṛ-it , yefka-yasen-ț , yenna-yasen : Swet akk si teqbuct-agi ,
40026028	axaṭer ayagi d idammen-iw , d idammen n lemɛahda ara yazzlen ɣef yizumal n lɣaci ɣef ddemma n leɛfu n ddnubat-nsen .
40026029	A wen-d-iniɣ : ur țțuɣaleɣ ara ad sweɣ seg waman-agi n tẓurin alamma d ass i deg ara ten-sweɣ d ijdiden yid-wen , di tgelda n Baba Ṛebbi .
40026030	Mi ḥemden Sidi Ṛebbi s ccnawi d isefra , ṛuḥen ulin ɣer yiɣil n uzemmur ,
40026031	dinna Sidna Ɛisa yenna-yasen : Iḍ-agi ad a wen-iliɣ akk d sebba n tuccḍa , axaṭer yura di tira iqedsen ad wwteɣ ameksa , ulli n tqeḍɛit-is ad rewlent ɣer yal tama .
40026032	Meɛna m'ara d-ḥyuɣ si ger lmegtin , ad iyi-tafem zwareɣ ɣer tmurt n Jlili .
40026033	Buṭrus yenṭeq , yenna : Ɣas a sen-tiliḍ d sebba n tuccḍa i wiyaḍ akk , nekk d lmuḥal ad ccḍeɣ .
40026034	Sidna Ɛisa yenna-yas : A k-iniɣ tideț : deg iḍ-agi uqbel ad iskkuɛ uyaziḍ , ad iyi-tnekṛeḍ tlata iberdan .
40026035	Buṭrus yerra-yas : Ɣas lukan d lmut ara mmteɣ yid-ek , d lmuḥal a k-nekkṛeɣ ! UUla d inelmaden nniḍen , nnan-as am nețța .
40026036	Imiren Sidna Ɛisa iṛuḥ yid-sen ɣer yiwen wemkan ițțusemman Jitsimani , yenna i inelmaden-is : Qqimet dagi , nekk ad ṛuḥeɣ ad dɛuɣ ɣer Sidi Ṛebbi .
40026037	Yewwi yid-es Buṭrus akk-d sin warraw-nni n Zabadi ; yebda ikcem-it leḥzen d leɣben d ameqqran .
40026038	Dɣa yenna-yasen : Ḥusseɣ s leḥzen n lmut , qqimet dagi , ɛiwzet yid-i !
40026039	Iṛuḥ yeɣli ɣef wudem , ibda yețẓalla yeqqaṛ : A Baba Ṛebbi , ma yella wamek , ssebɛed fell-i leɛtab-agi ! Meɛna akken tebɣiḍ keččini , mačči akken bɣiɣ nekkini .
40026040	Yuɣal-ed ɣer inelmaden-is , yufa-ten-id ṭṭsen , yenna i Buṭrus : Ur tezmirem ara aț-țɛiwzem yid-i ula d yiwet n ssaɛa ?
40026041	Ɛiwzet , ẓallet , iwakken ur tɣellim ara deg ujeṛṛeb ! Axaṭer ṛṛuḥ n wemdan yeǧhed ma d lǧețța ur tezmir ara !
40026042	Ibɛed akkin tikkelt tis snat iwakken ad iẓẓal , yenna : A Baba , ma yella ulamek ara tesbeɛdeḍ fell-i leɛtab-agi , ma ilaq ad iyi-d-yaweḍ ! Ad yedṛu lebɣi-k !
40026043	Mi d-yuɣal , yufa-ten-id daɣen ṭṭsen , iɣleb-iten nuddam .
40026044	Yeǧǧa-ten , issebɛed iman-is daɣen fell-asen , yedɛa tikkelt tis tlata am tikkelt-nni tamezwarut .
40026045	Mi d-yuɣal ɣer inelmaden-is , yufa-ten-id mazal-iten ṭṭsen ; yenna yasen : Lweqt i deg ara yețwasellem Mmi-s n bunadem ɣer ifassen n yemcumen iwweḍ-ed , kunwi mazal ikkun teṭṭsem ?
40026046	Dɣa yenna-yasen : Ekkret fell-awen , ataya iteddu-d win i yi-izzenzen !
40026047	Mazal-it ițmeslay mi d-iwweḍ Yudas yellan d yiwen si tnac-nni inelmaden . Ddan-d yid-es aṭas n lɣaci s iɛekkzan d ijenwiyen , ceggɛen ten-id imeqqranen n lmuqedmin akk-d imeqqranen n wegdud .
40026048	Win akken i t-izzenzen , imsefham yid-sen , yenna-yasen : Win i ɣef ara selmeɣ , d win ara teṭṭfem !
40026049	Imiren , iqeṛṛeb ɣer Sidna Ɛisa yenna-yas : Sslam fell-ak a Sidi ! DDɣa isellem fell-as .
40026050	Sidna Ɛisa yenna-yas : Ay amdakkel , ayen ɣef i d-tusiḍ a t-txedmeḍ , xdem-it ! DDɣa lɣaci-nni qeṛṛben ɣer Sidna Ɛisa ṭṭfen-t .
40026051	Yiwen seg wid yeddan d Sidna Ɛisa ijbed-ed ajenwi-ines , yewwet aqeddac n lmuqeddem ameqqran , igzem-as-d ameẓẓuɣ-is .
40026052	Sidna Ɛisa yenṭeq yenna-yas : Err ajenwi-inek ɣer wemkan-is , axaṭer kra win ara irefden ajenwi , ad immet s ujenwi !
40026053	Eɛni tɣileḍ ur zmireɣ ara ad ssutreɣ i Baba ad iyi-d-iceggeɛ luluf n lmalayekkat ?
40026054	Amek ihi ara țwakemlent tira iqedsen i d-ixebbṛen belli ilaq a d-yedṛu wayagi meṛṛa ?
40026055	Imiren Sidna Ɛisa yenna i lɣaci : Kull ass țțiliɣ yid-wen di lǧameɛ sselmadeɣ , ur iyi-teṭṭifem ara , ass-agi tusam-d ɣuṛ-i s iɛekkzan d ijenwiyen am akken d bu tmegṛaḍ i lliɣ !
40026056	Meɛna annect-agi meṛṛa yedṛa-d iwakken ad țwakemlent tira n lenbiya . IImiren , inelmaden meṛṛa ǧǧan-t , yal yiwen ɣer wanda yerwel .
40026057	Wid yeṭṭfen Sidna Ɛisa wwin-t ɣer Kayef , ameqqran n lmuqedmin , anda i nnejmaɛen lɛulama n ccariɛa d imeqqranen n wegdud .
40026058	Buṭrus iḍfeṛ-it , ikcem ɣer wefrag n lmuqeddem ameqqran , yeqqim akk-d iɛessasen n lǧameɛ iwakken ad iẓer amek ara tefru temsalt .
40026059	Imiren lmuqedmin imeqqranen akk-d usqamu n imeqqranen n ccariɛa , țnadin inigan ara icehden fell-as s ẓẓuṛ , iwakken ad ḥekmen fell-as s lmut ,
40026060	meɛna ur s-d-ufin ara sebba , ɣas akken aṭas i d-icehden fell-as .
40026061	A ten-aya sin yergazen qeṛṛben d nnan : D wagi i d-yennan : « zemreɣ ad huddeɣ lǧameɛ iqedsen n Sidi Ṛebbi , a s-ɛiwdeɣ lebni di tlata wussan . »
40026062	Ameqqran n lmuqedmin ikker , yenna-yas : Ulac ayen ara d-terreḍ ɣef wayen akka i d-ccetkan fell-ak ?
40026063	Sidna Ɛisa yessusem . Dɣa ameqqran n lmuqedmin yenna-yas : Wekkleɣ-ak Sidi Ṛebbi yeddren , m'ur aɣ-d-tenniḍ ma d kečč i d Lmasiḥ , Mmi-s n Sidi Ṛebbi !
40026064	Sidna Ɛisa yerra-yas : Tenniḍ-t-id ! Yerna a wen-iniɣ , ssya d asawen : Mmi-s n bunadem aa d iḥkem ɣɣ er uyeffus n Bab n tezmert , a t-twalim iteddu-d ɣef wusigna seg yigenni .
40026065	Imiren ameqqran n lmuqedmin icerreg aqenduṛ-is yenna : Ikfeṛ ! Iwumi neḥwaǧ inigan tura ? Teslam akk d acu i d-yenna ! D acu tennam ?
40026066	Rran-as-d : Yuklal lmut !
40026067	Dɣa bdan ssusufen-t , țțaken-as tiyitiwin d ibeqqayen ,
40026068	qqaṛen-as : Eɛqel a Lmasiḥ , ini-yaɣ-d anwa i k-iwwten !
40026069	Buṭrus yella yeqqim deg ufrag , tqeṛṛeb-ed ɣuṛ-es yiwet n tqeddact tenna-yas : Ula d kečč telliḍ d Ɛisa ajlili !
40026070	Meɛna yenkeṛ zdat-sen meṛṛa yenna-yas : Ur ẓriɣ ara d acu tebɣiḍ a d tiniḍ !
40026071	Akken ițeddu ɣer tewwurt , twala-t tqeddact nniḍen , tenna i wid akk yellan dinna : Wagi yella akk-d Ɛisa anaṣari !
40026072	Inkeṛ daɣen s limin : Qqaṛeɣ-awen ur ssineɣ ara argaz-agi !
40026073	Taswiɛt kan , wid yellan dinna qeṛṛben daɣen ɣer Buṭrus nnan-as : Mbla ccekk , kečč telliḍ seg-sen , tameslayt-ik tbeggen-ed belli d ajlili i telliḍ !
40026074	Ibda yețgalla irennu : Di leɛmeṛ ur ssineɣ argaz-agi ! IImiren kan yeskkuɛ uyaziḍ .
40026075	Dɣa Buṭrus immekta-d imeslayen-nni i s-d-yenna Sidna Ɛisa : uqbel ad iskkuɛ uyaziḍ , ad iyi-tnekṛeḍ tlata n tikkal . Yeffeɣ ɣer beṛṛa s nndama tameqqrant , iṭṭerḍeq d imeṭṭawen .
40027001	Taṣebḥit , nnejmaɛen-d akk imeqqranen n lmuqedmin akk-d imeqqranen n wegdud , mcawaṛen iwakken ad nɣen Sidna Ɛisa .
40027002	Dɣa urzen-t , wwin-t i Bilaṭus , yellan d lḥakem n Ṛuman yesteɛemṛen tamurt .
40027003	Mi gwala ḥekmen ɣef Sidna Ɛisa , Yudas-nni i t-ixedɛen yendem . DDi nndama-nni-ines tameqqrant , iṛuḥ ɣer imeqqranen n lmuqedmin d imeqqranen n wegdud , yerra-yasen tlatin-nni twiztin n lfeṭṭa , dɣa
40027004	yenna yasen : Denbeɣ , nekk i wen-d-izzenzen amdan aḥeqqi . RRran-as-d : Ur aɣ-d-tewqiɛ ara lmeɛna , wagi d ccɣel-ik .
40027005	Yudas iḍeggeṛ tiwiztin-nni di lǧameɛ iqedsen , imiren iṛuḥ iɛelleq iman-is .
40027006	Imeqqranen n lmuqedmin leqḍen-d tiwiztin-nni n lfeṭṭa , nnan : Ur yeḥlil ara a tent-nerr ɣer usenduq n lǧameɛ iqedsen , imi d lexlaṣ n temgeṛt .
40027007	Mi mcawaṛen d acu ara xedmen s twiztin-nni , msefhamen iwakken ad aɣen iger n yiwen wergaz ixeddmen afexxaṛ , iwakken a t-erren ț-țimeqbeṛt i ibeṛṛaniyen .
40027008	Daymi iger-agi ițțusemma ar ass-a : « Iger n idammen » .
40027009	S wakka i gedṛa wayen i d-yenna nnbi Irmiya : Ddmen-d tlatin n twiztin n lfeṭṭa , d wagi i d azal i s-fkan warraw n wat Isṛail ;
40027010	uɣen-d yis iger ɣer win ixeddmen afexxaṛ , akken i yi-d-yumeṛ Sidi Ṛebbi .
40027011	Sidna Ɛisa ibedd zdat lḥakem Bilaṭus . Yesteqsa-t lḥakem-nni yenna-yas : D kečč i d agellid n wat Isṛail ? SSidna Ɛisa yerra-yas : Tenniḍ-t-id !
40027012	Lmuqedmin imeqqranen akk-d imeqqranen n wegdud sseḍlamen deg-s , ma d nețța ur sen-d-yerri ula d acemma .
40027013	Bilaṭus yenna i Sidna Ɛisa : Eɛni ur tesliḍ ara ayen akk ɣef i d-țcetkin fell-ak ?
40027014	Sidna Ɛisa yessusem , ur as-d yerri ula d yiwen wawal , ayagi d ayen iswehmen lḥakem .
40027015	Lḥakem yennum di mkul lɛid n Tuffɣa ițserriḥ-ed i yiwen umeḥbus i gextaṛ lɣaci .
40027016	Yella yakan yiwen umeḥbus mechuṛen , ițțusemman Barabas .
40027017	Mi d-nnejmaɛen akk lɣaci , Bilaṭus isteqsa-ten : Anwa i tebɣam a s-d-serrḥeɣ : i Barabas neɣ i Ɛisa ițțusemman Lmasiḥ ?
40027018	Axaṭer yeẓra s tismin i s-d-wwin Ɛisa .
40027019	Mi gella Bilaṭus ițcaṛaɛ , tceggeɛ-as-d tmeṭṭut-is , tenna-yas-d : Ur ssekcam ara iman-ik di temsalt n uḥeqqi-agi , axaṭer ass-agi targit urgaɣ fell-as terwi-yi .
40027020	Imeqqranen n lmuqedmin akk-d imeqqranen n wegdud sḥeṛcen-d lɣaci iwakken ad ssutren a d-serrḥen i Barabas , ad nɣen Sidna Ɛisa .
40027021	Lḥakem yenna-yasen : Anwa ger sin-agi iwumi tebɣam ad serrḥeɣ ? RRran-as : I Barabas ! Serreḥ-ed i Barabas !
40027022	Bilaṭus yenna-yasen : D acu ara xedmeɣ ihi i Ɛisa ițțusemman Lmasiḥ ? RRran-as-d akk : Ad ițțusemmeṛ ɣef wumidag !
40027023	Lḥakem yenna : D acu i gexdem n diri ? RRnan țɛeggiḍen : Semmeṛ-it ɣef wumidag !
40027024	Mi gwala lɣaci ugin a s-d ḥessen , yerna ccwal simmal yețțimɣuṛ , Bilaṭus yeddem-ed aman , issared ifassen-is zdat lɣaci , yenna : Nekk ur țekkiɣ ara di tazzla n idammen n uḥeqqi-agi , wagi d ccɣel-nwen .
40027025	Lɣaci meṛṛa nnan-as : Tazzla n idammen-is a d-tuɣal ɣef yirawen-nneɣ d yirawen n warraw-nneɣ .
40027026	Imiren Bilaṭus iserreḥ-ed i Barabas , jelkḍen Sidna Ɛisa , dɣa yefka lameṛ a t-semmṛen ɣef wumidag .
40027027	Iɛsekṛiyen n lḥakem ssufɣen Sidna Ɛisa ɣer ufrag , snejmaɛen-d akk iɛsekṛiyen nniḍen , zzin-as .
40027028	Imiren kksen-as llebsa-s , sselsen as abeṛnus azeggaɣ .
40027029	Zḍan taɛeṣṣabt s isennanen , ssersen-as-ț ɣef wuqeṛṛuy is , fkan-as aɣanim ɣer ufus-is ayeffus . Bdan kennun zdat-es , stehzayen fell-as , qqaṛen-as : Sslam fell-ak ay agellid n wat Isṛail !
40027030	Ssusufen-t , kkaten-t s uɣanim ɣer uqeṛṛuy .
40027031	Mi ɛyan deg ustehzi fell-as , kksen-as abeṛnus-nni , rran-as llebsa-s , wwin-t a t-semmṛen ɣef wumidag .
40027032	Mi d-ffɣen , mlalen-d yiwen wergaz n tmurt n Qiṛwan , isem-is semɛun , ḥettmen fell-as ad ibbib amidag n Sidna Ɛisa .
40027033	Mi wwḍen ɣer yiwen wemkan ițțusemman Gulguṭa , yeɛni « amkan n uxecxuc » ,
40027034	fkan-as ad isew ccṛab i deg yexleḍ yiwen uɛeqqaṛ aṛzagan . Iɛreḍ-it , yugi a t-isew .
40027035	Mi t-semmṛen ɣef wumidag , gren tasɣaṛt iwakken ad feṛqen llebsa-ines , s wakka , yedṛa-d wayen yuran di tira iqedsen : feṛqen llebsa-w , gren tasɣart ɣef wuqenduṛ-iw .
40027036	Imiren qqimen a t-ɛassen ,
40027037	ɛelqen sennig uqeṛṛuy-is talwiḥt i ɣef uran sebba n lmut-is : Wagi d Ɛisa , agellid n wat Isṛail
40027038	Țwasemmṛen yid-es sin imcumen , yiwen ɣer uyeffus-is wayeḍ ɣer uẓelmaḍ-is .
40027039	Imsebriden țhuzzun iqeṛṛay-nsen reggmen-t ,
40027040	qqaṛen-as : A win ițhuddun lǧameɛ iqedsen ibennu-t di tlata wussan , sellek iman-ik ma d Mmi-s n Ṛebbi i telliḍ , ers-ed seg umidag-nni .
40027041	Imeqqranen n lmuqedmin , lɛulama n ccariɛa akk-d imeqqranen n wegdud , stehzayen fell-as ula d nutni , qqaṛen :
40027042	Isellek wiyaḍ ur yezmir ad isellek iman-is ! Ma d agellid n wat Isṛail i gella , a d-yers ihi seg umidag iwakken a namen yis .
40027043	Yețkel ɣef Ṛebbi , a t-isellek ihi Ṛebbi ma iḥemmel-it aaxaṭer yenna-d : « Nekk d Mmi-s n Ṛebbi . »
40027044	Ula d imcumen-nni ițțusemmṛen yid-es , regmen-t am wiyaḍ .
40027045	Deg uzzal si tnac armi d țlata n tmeddit , yeɣli-d ṭṭlam ɣef ddunit meṛṛa .
40027046	Ɣef leǧwahi n țlata , Sidna Ɛisa iɛeggeḍ s tɛibṛanit , yenna : Ilya , Ilya , lama sabaqtani ? Yeɛni : Illu-iw , Illu-iw , acuɣeṛ i yi-teǧǧiḍ ?
40027047	Kra seg wid iḥedṛen dinna slan d acu i genna , qqaṛen : Issawal i nnbi Ilyas !
40027048	Imiren kan yiwen seg-sen yuzzel yeddem-ed ameččim n taḍuṭ isselxes-it di lxell , icudd-it ɣef wuɣanim yefka-yas ad isew .
40027049	Wiyaḍ qqaṛen : Anfet-as , a nwali ma yella a d-yas nnbi Ilyas a t-isellek .
40027050	Sidna Ɛisa iɛeggeḍ tikkelt nniḍen , dɣa iffeɣ-it Ṛṛuḥ .
40027051	Imiren kan abeḥnuq n leḥjab yellan di lǧameɛ iqedsen icerreg ɣef sin , seg ixef ufella armi d akessar . Lqaɛa tergagi , idurar ceqqeqen ,
40027052	iẓekwan ldin , aṭas seg iḥeqqiyen yemmuten , ḥyan-d
40027053	ffɣen-d seg iẓekwan-nsen . Mi d-iḥya Sidna Ɛisa , kecmen ɣer temdint iqedsen , aṭas n lɣaci iwumi i d-ḍehṛen .
40027054	Lḥakem yellan d aqeṛṛuy ɣef meyya iɛsekṛiyen akk-d iɛsekṛiyen iɛussen Sidna Ɛisa , tekcem-iten tugdi mi walan tergagi lqaɛa d wayen akk yedṛan , nnan : Ț-țideț , argaz-agi d Mmi-s n Ṛebbi !
40027055	Aṭas n tilawin i gellan dinna , țmuqulent-ed si lebɛid . Ț-țiggad-nni i d-yeddan d Sidna Ɛisa si tmurt n Jlili iwakken a s-qedcent .
40027056	Tella gar-asent Meryem tamagdalit , Meryem yemma-s n Yeɛqub d Yusef akk-d d yemma-s n warraw n Zabadi .
40027057	Mi d-tewweḍ tmeddit , yusa-d yiwen umeṛkanti n temdint n Arimati isem-is Yusef , ula d nețța d anelmad n Sidna Ɛisa .
40027058	Iṛuḥ ɣer Bilaṭus yessuter-as lǧețța n Sidna Ɛisa . Bilaṭus yumeṛ ad a s-ț-id-fken .
40027059	Yusef yeddem-ed lǧețța n Sidna Ɛisa , ițțel-iț di lekfen zeddigen ,
40027060	issers-iț deg yiwen uẓekka ajdid , i geɣza deg uzṛu . Yeɣleq tawwurt n uẓekka-nni s weblaḍ ameqqran , dɣa iṛuḥ .
40027061	Meryem tamagdalit akk-d Meryem-nni nniḍen , llant dinna qqiment , qublent-ed aẓekka .
40027062	Azekka nni yellan d ass n uheggi n wass n westeɛfu , imeqqranen n lmuqedmin d ifariziyen ṛuḥen ɣer Bilaṭus
40027063	nnan-as : A Sidi , necfa ɣef wayen i d-yenna ukeddab-agi asmi yedder , yenna-d : Ad ɛeddin tlata wussan , a d-ḥyuɣ si ger lmegtin .
40027064	Ceggeɛ iɛessasen ad ɛassen aẓekka-s alamma d ass wis tlata , iwakken inelmaden-is ur d-țasen ara ad akren lǧețța-s , ad inin i wegdud : « iḥya-d si ger lmegtin . » Neɣ m'ulac lekdeb-agi aneggaru ad yaggar amezwaru .
40027065	Bilaṭus yenna-yasen-d : Awit iɛessasen , ṛuḥet ɛasset-ț akken tebɣam .
40027066	Ṛuḥen , zemmemen aken ilaq tawwurt n uẓekka-nni s weblaḍ , imiren sbedden taɛessast zdat-es .
40028001	Mi gɛedda wass n westeɛfu , taṣebḥit n wass amezwaru n dduṛt , Meryem tamagdalit akk-d meryem-nni nniḍen , ṛuḥent a d-ẓuṛent aẓekka n Sidna Ɛisa .
40028002	Deg yiwet n teswiɛt , tergagi lqaɛa ; ataya yiwen n lmelk n Sidi Ṛebbi , iṣubb-ed seg igenni , iqeṛṛeb ɣer uẓekka , iswexxeṛ ablaḍ-nni , yeqqim fell-as .
40028003	Ițfeǧǧiǧ am lebṛaq , llebsa-s ț-țamellalt am udfel .
40028004	Iɛessasen yellan dinna , ikcem-iten lxuf d ameqqran , qquṛen amzun mmuten .
40028005	Yenṭeq lmelk ɣer tilawin-nni , yenna-yasent : Kunemti ur țțaggademt ara , axaṭer ẓriɣ ɣef Ɛisa i yețțusemmṛen ɣef wumidag i tețnadimt .
40028006	Ulac-it dagi , iḥya-d si ger lmegtin akken i t-id-yenna . Asemt-ed aț-țwalimt amkan anda akken yeḍleq !
40028007	Azlemt aț-ținimt i inelmaden-is belli yeḥya-d si ger lmegtin . Atan a kkun-yezwir ɣer tmurt n Jlili ; dinna ara t-teẓrem . AAtan nniɣ-akunt-ț-id !
40028008	Imiren kan , ṛuḥent seg uẓekka-nni s lfeṛḥ d ameqqran ɣas akken uggadent . Uzzlent ad awint lexbaṛ i inelmaden n Sidna Ɛisa .
40028009	Ataya Sidna Ɛisa imuger-itent-id , yenna-yasent : Sslam fell-akunt ! QQeṛṛbent , seǧǧdent zdat-es , ssudnent iḍaṛṛen-is .
40028010	Imiren Sidna Ɛisa yenna-yasent : Ur țțaggademt ! Ṛuḥemt inimt i watmaten-iw ad ṛuḥen ɣer tmurt n Jlili , dinna ara yi-ẓren .
40028011	Mi țeddunt deg ubrid , kra seg iɛessasen-nni n uẓekka kecmen ɣer temdint , xebbṛen imeqqranen n lmuqedmin ɣef wayen akk yedṛan .
40028012	Mi nnejmaɛen imeqqranen n wegdud akk-d imeqqranen n lmuqedmin , msefhamen ad fken i iɛessasen-nni ssuma tameqqrant n yedrimen ,
40028013	nnan-asen : Init belli d inelmaden-is i d-yusan deg yiḍ , ukren lǧețța-s mi nella neṭṭes .
40028014	Ma yella yewweḍ lexbaṛ-agi ɣer lḥakem , d nukkni ara t-iqablen iwakken ur awen-ixeddem ula d acemma .
40028015	Iɛsekṛiyen-nni ṭṭfen idrimen-nni , xedmen ayen akk i sen-d-nnan lmuqedmin . Tamsalt-agi țɛawaden-ț-id wat Isṛail ar ass-a .
40028016	Ḥdac inelmaden-nni ṛuḥen ɣer tmurt n Jlili , ɣer wedrar-nni anda i sen-yenna Sidna Ɛisa ad mlilen .
40028017	Mi t-walan seǧǧden zdat-es , meɛna kra seg-sen mazal țcukkuten .
40028018	Sidna Ɛisa iqeṛṛeb-ed ɣuṛ-sen , yenna-yasen : Tețțunefk-iyi-d tezmert ama di lqaɛa ama deg igenwan .
40028019	Ṛuḥet ɣer tmura meṛṛa n ddunit , slemdet imdanen iwakken ad uɣalen d inelmaden-iw , ad țwaɣedṣen s yisem n Baba Ṛebbi , s yisem n Mmi-s akk-d yisem n Ṛṛuḥ iqedsen .
40028020	Slemdet-asen ad tebɛen ayen akk i wen-slemdeɣ . MMa d nekk ad iliɣ yid-wen yal ass alamma ț-țaggara n ddunit .
41001001	Akka i gebda lexbaṛ n lxiṛ yeɛnan Ɛisa Lmasiḥ , Mmi-s n Ṛebbi .
41001002	Am akken yura di tektabt n nnbi Iceɛya : Ad zzewreɣ zdat-ek amceggeɛ-iw , a k-ifres abrid .
41001003	? - țaɣect n win yețɛeggiḍen deg unezṛuf : heggit abrid i Sidi Ṛebbi , ssemsawit iberdan-is !
41001004	Iban-ed Yeḥya aɣeṭṭas deg unezṛuf , yesseɣḍas lɣaci deg waman , yeqqaṛ-asen : Beddlet tikli , aset-ed aț-țețwaɣeḍsem iwakken a wen-yeɛfu Sidi Ṛebbi .
41001005	Imezdaɣ meṛṛa n tmurt n Yahuda d wid n temdint n Lquds țṛuḥun-d ɣuṛ-es , țqiṛṛin s ddnubat-nsen zdat lɣaci dɣa Yeḥya yeṣṣeɣḍas-iten deg wasif n Urdun .
41001006	Yelsa llebsa yețwaxedmen s ccɛeṛ n welɣem , yebges tabagust n weglim ɣef wammas-is . Lqut-is d ajṛad akk-d țament n lexla .
41001007	Yețbecciṛ yeqqaṛ : Win ara d-yasen deffir-i yugar iyi , yesɛa tazmert akteṛ-iw ; ur uklaleɣ ara ad knuɣ a s-fsiɣ ula d lexyuḍ n warkasen-is .
41001008	Nekk sseɣḍaseɣ-kkun deg waman , lameɛna nețța a kkun-isseɣḍes s Ṛṛuḥ iqedsen .
41001009	Deg wussan-nni , Sidna Ɛisa yusa-d si taddart n Naṣaret ɣer tmurt n Jlili . Yesseɣḍes-it Yeḥya deg wasif n Urdun .
41001010	Akken i d-iffeɣ seg waman , iwala igenwan ldin , Ṛṛuḥ iqedsen iṣubb-ed fell-as s ṣṣifa n tetbirt .
41001011	Yiwet n taɣect tekka-d seg igenwan tenna-d : Kečč d Mmi eɛzizen ; deg-k i gella lfeṛḥ-iw !
41001012	Imiren kan , Ṛṛuḥ iqedsen yewwi-t ɣer uneẓruf ,
41001013	anda i t-ijeṛṛeb Cciṭan ṛebɛin wussan . Yețɛic ger lewḥuc n lɣaba , lmalayekkat qeddcent fell-as .
41001014	Mi gețwaḥbes Yeḥya , Sidna Ɛisa iṛuḥ ɣer tmurt n Jlili ; yețbecciṛ lexbaṛ n lxiṛ n Sidi Ṛebbi , yeqqaṛ :
41001015	Tageldit n Ṛebbi tqeṛṛeb-ed ! Yewweḍ-ed lweqt-is ! Uɣalet-ed ɣer webrid tamnem s lexbaṛ n lxiṛ !
41001016	Mi gella ileḥḥu rrif n lebḥeṛ n tmurt n Jlili , iwala Semɛun akk-d gma-s Andriyus ṭeggiṛen acebbak ɣer lebḥeṛ , axaṭer d iṣeggaḍen i llan .
41001017	Sidna Ɛisa yenna-yasen : Ddut-ed yid-i , a kkun-rreɣ d iṣeggaḍen n yemdanen .
41001018	Imiren kan , ǧǧan icebbaken nsen , ddan yid-es .
41001019	Ikemmel abrid-is , iwala Yeɛqub akk-d gma-s Yuḥenna yellan d arraw n Zabadi , qqimen di teflukt-nsen țxiḍin icebbaken .
41001020	Yessawel-asen , imiren kan ǧǧan baba-tsen akk-d ixeddamen-is di teflukt , ddan d Sidna Ɛisa .
41001021	Sidna Ɛisa d inelmaden-is wwḍen ɣer temdint n Kafernaḥum . Deg wass n ssebt yellan d ass n westeɛfu , Sidna Ɛisa yekcem ɣer lǧameɛ yebda yesselmad .
41001022	Lɣaci i s-ițḥessisen wehmen deg uselmed ines axaṭer imeslayen-is sɛan tissas ( lhiba ) , mačči am uselmed n lɛulama n ccariɛa .
41001023	Yella di lǧameɛ-nni yiwen n wergaz i gezdeɣ uṛuḥani , yebda yețɛeggiḍ yeqqaṛ :
41001024	D acu tebɣiḍ ɣuṛ-nneɣ a Ɛisa anaṣari ? Tusiḍ-ed a ɣ-tesnegreḍ ? ? riɣ d acu-k , kečč d Imqeddes n Ṛebbi !
41001025	Sidna Ɛisa iɛeggeḍ fell-as yenna : Ssusem ! Effeɣ seg wergaz-agi !
41001026	Aṛuḥani ihucc argaz-nni s lǧehd , yeffeɣ seg-s s leɛyaḍ .
41001027	Lɣaci meṛṛa xelɛen , wa yeqqaṛ i wa : D acu-t wayagi ? D acu-t uselmed-agi ajdid yesɛan lhiba ? Argaz-agi yeḥkem ula ɣef yiṛuḥaniyen yerna țțaɣen-as awal !
41001028	Seg imiren , Sidna Ɛisa yețwassen di tmurt n Jlili meṛṛa .
41001029	Mi d-ffɣen si lǧameɛ , ṛuḥen ɣer wexxam n Semɛun d Andriyus , yedda Yeɛqub d Yuḥenna .
41001030	Taḍeggalt n Semɛun tuḍen , tuɣ-iț tawla ; hedṛen-as fell-as i Sidna Ɛisa .
41001031	Iqeṛṛeb ɣuṛ-es , yeṭṭef-as afus , yeskker-iț-id . Imiren kan teffeɣ-iț tawla-nni , tekker tqeddec-asen .
41001032	Tameddit mi geɣli yiṭij , wwin-as-d aṭas n imuḍan akk-d wid zedɣen iṛuḥaniyen .
41001033	Lɣaci n temdint meṛṛa nnejmaɛen-d zdat tewwurt .
41001034	Sidna Ɛisa yesseḥla aṭas n imuḍan i ghelken yal aṭan ; yessufeɣ aṭas n iṛuḥaniyen yerna ur ten-yețțaǧa ara a d-mmeslayen , axaṭer nutni ẓran d acu-t .
41001035	? ṣbeḥ zik uqbel ad yali wass , Sidna Ɛisa yeffeɣ ɣer lexla iwakken ad yedɛu ɣer Sidi Ṛebbi .
41001036	Semɛun d imdukkal-is ffɣen ad nadin fell-as ;
41001037	mi t-ufan , nnan-as : A Sidi , medden akk țnadin fell-ak .
41001038	Sidna Ɛisa yerra-yasen : Eyyaw a nṛuḥet ɣer tudrin iqeṛben axaṭer ilaq ad beccṛeɣ daɣen dinna . ? ef wannect-agi i d-usiɣ .
41001039	Dɣa iṛuḥ ɣer tmurt n Jlili , yețbecciṛ di leǧwameɛ , yessufuɣ leǧnun .
41001040	Yiwen wergaz ihelken lbeṛs yusa-d ɣer Sidna Ɛisa , yeɣli ɣef tgecrar , iḥellel-it yenna-yas : A Sidi , ma tebɣiḍ , tzemreḍ a yi-tesseḥluḍ .
41001041	Sidna Ɛisa iɣaḍ-it wergaz-nni , dɣa yeẓẓel afus-is innul-it , yenna yas : Bɣiɣ , ili-k teḥliḍ !
41001042	Imiren kan , yeḥla si lbeṛs-nni , yuɣal yeṣfa .
41001043	Sidna Ɛisa iserreḥ-as ad iṛuḥ , iweṣṣa-t s lḥeṛs yenna-yas :
41001044	Sel-iyi-d mliḥ ! Ur țɛawad i yiwen ayen yedṛan , lameɛna ṛuḥ a k-iẓer lmuqeddem , tawiḍ asfel ɣef ṣeffu-inek akken i t-id-iweṣṣa Musa .
41001045	Meɛna akken kan iṛuḥ , argaz-nni yebda yețberriḥ di mkul amkan , ayen yedṛan yid-es . Daymi Sidna Ɛisa ur yezmir ara a d-isbeggen iman-is di temdint , meɛna yețɣimi di beṛṛa deg imukan iḍeṛfen . Lɣaci țțasen-d ɣuṛ-es si mkul tama .
41002001	Ɛeddan kra wussan , Sidna Ɛisa yuɣal-ed ɣer Kafernaḥum ; yeffeɣ lexbaṛ belli deg wexxam-nni i gella .
41002002	Aṭas n lɣaci i d-innejmaɛen , armi ur d-yeqqim wemkan ula zdat tewwurt . Nețța yețbecciṛ-asen awal n Sidi Ṛebbi .
41002003	A ten-aya ṛebɛa yergazen wwin-d yiwen wukrif i Sidna Ɛisa .
41002004	Akken walan ur zmiren ara a t-ssiwḍen ɣuṛ-es si lɣaci-nni , kkan-d si ssqef , kksen iqermuden sennig wanda yella Sidna Ɛisa , syenna ssadren-d ukrif-nni deg wusu-ines .
41002005	Mi gwala liman-nsen , Sidna Ɛisa yenna i wukrif-nni : ? waɛeffan-ak ddnubat-ik a mmi .
41002006	Llan dinna kra lɛulama qqimen țxemmimen deg ulawen-nsen qqaṛen :
41002007	Amek armi yessaweḍ a d-yini imeslayen-agi ? Wagi d lekfeṛ ! Anwa i gzemren ad yeɛfu ddnubat anagar Sidi Ṛebbi ?
41002008	Imiren kan Sidna Ɛisa yeẓra ayen țxemmimen deg ulawen-nsen , yenna yasen : Acuɣer tețxemmimem akkagi deg ulawen-nwen ?
41002009	D acu i gsehlen a s-t-iniɣ i wukrif-agi : țwaɛfan-ak ddnubat-ik , neɣ kker ddem usu-inek telḥuḍ ?
41002010	Ihi bɣiɣ aț-țeẓrem belli Mmi-s n bunadem yezmer ad yeɛfu ddnubat di ddunit . Yenna i wukrif-nni :
41002011	Kker , ddem usu-inek tṛuḥeḍ ɣer wexxam-ik !
41002012	Imiren kan , yekker yeddem usu-ines , yeffeɣ zdat-nsen irkul . Lɣaci wehmen deg wayen yedṛan , țḥemmiden Sidi Ṛebbi , qqaṛen : Werǧin ( di leɛmeṛ ) neẓri ayagi !
41002013	Sidna Ɛisa yuɣal ɣer rrif n lebḥeṛ . Aṭas n lɣaci i d-ițasen ɣuṛ-es dɣa yesselmad-iten .
41002014	Mi gɛedda , iwala yiwen umekkas yeqqim ițeṭṭef leɣṛama , isem-is Lewwi d mmi-s n ? alfi . Sidna Ɛisa yenna-yas : Ddud-d yid-i ! Lewwi yekker , yedda yid-es .
41002015	Mi llan tețțen deg wexxam n Lewwi nețța d inelmaden-is , qqimen-d yid-sen imekkasen akk-d yir imdanen , axaṭer aṭas i t-ittabaɛen .
41002016	Lɛulama d ifariziyen mi t-walan itețț d imekkasen akk-d yir imdanen , nnan i inelmaden-is : Acuɣer Ssid-nwen itețț d imekkasen akk-d imednuben ?
41002017	Mi sen-yesla Sidna Ɛisa , yenna yasen : Mačči d wid iṣeḥḥan i geḥwaǧen ṭṭbib , meɛna d imuḍan . Ur d-usiɣ ara ad ssiwleɣ i iḥeqqiyen , meɛna i imednuben .
41002018	Inelmaden n Yeḥya aɣeṭṭas akk-d ifariziyen llan țțuẓummen . Usan-d ad steqsin Sidna Ɛisa nnan-as : Acuɣer inelmaden n Yeḥya d inelmaden n ifariziyen țțuẓummen , ma d inelmaden-ik ur țțuẓummen ara ?
41002019	Sidna Ɛisa yerra-yasen : Eɛni zemren inebgawen n tmeɣṛa ad uẓummen ma yella yid-sen yesli ? Kra ara yekk yesli yid-sen ur zmiren ara ad uẓummen .
41002020	A d-yas lweqt i deg ara sen yețwakkes yesli , deg wass-nni ad uẓummen .
41002021	Yiwen ur yețxiḍi tafaweț tajdiṭ i uceṭṭiḍ aqdim , neɣ m'ulac tafaweț-nni ara s-nernu aț-țesseɣṛes aceṭṭiḍ-nni aqdim dɣa acerrig-nni ad innerni .
41002022	Yiwen ur ițțačaṛ iyeddiden ( tiyelwin ) iqdimen s ccṛab ajdid , neɣ m'ulac ccṛab-nni ad ifelleq iyeddiden ; ccṛab ad inɣel , iyeddiden-nni ad qqeṛsen . Meɛna ccṛab ajdid ilaq ad immir ɣer iyeddiden ijdiden !
41002023	Yiwen wass n ssebt yellan d ass n westeɛfu , Sidna Ɛisa yezger igran n yirden . Inelmaden-is teddun țekksen tigedrin .
41002024	Ifariziyen nnan-as : Acuɣer xeddmen inelmaden-ik ayen ur nelli ara d leḥlal deg wass n ssebt ?
41002025	Sidna Ɛisa yerra-yasen : Di leɛmeṛ teɣṛim wayen yexdem ugellid Dawed asmi i ten-yeṭṭef laẓ nețța d irfiqen-is ?
41002026	Yekcem ɣer wexxam n Sidi Ṛebbi deg wussan i deg yella Abyaṭar d lmuqeddem ameqqran , yečča nețța d irfiqen-is tiḥbulin-nni n weɣṛum yețțunefken d lweɛda , ɣas akken aɣṛum-nni i lmuqedmin kan iwumi yeḥlel .
41002027	Yenna-yasen : Ass n westeɛfu yețwaxdem i wemdan , mačči d amdan i gețwaxedmen i wass n westeɛfu .
41002028	Daymi Mmi-s n bunadem yeḥkem ula ɣef wass n westeɛfu .
41003001	Sidna Ɛisa yuɣal ɣer lǧameɛ . Yella dinna yiwen wergaz iwumi yekref ufus .
41003002	Wid yellan dinna țɛassan deg-s ad walin m' ad isseḥlu deg wass n westeɛfu , iwakken ad ccetkin fell-as .
41003003	Sidna Ɛisa yenna i wergaz-nni iwumi yekref ufus : Ekker tbeddeḍ dagi di tlemmast .
41003004	Imiren yenna i wid yețmuqulen : D acu i d-teqqaṛ ccariɛa-nneɣ ɣef wayen yeɛnan ass n westeɛfu ? A nexdem lxiṛ neɣ a nexdem cceṛ ? A nsellek taṛwiḥt n wemdan neɣ a t-neǧǧ ad immet ? Lameɛna nutni ssusmen meṛṛa , ur zmiren ara a d-rren awal .
41003005	Sidna Ɛisa imuqel-iten s wurrif , yerna yeḥzen aṭas fell-asen imi qquṛen wulawen nsen . Yenna i wergaz-nni : ? leq-ed ( eẓẓel-ed ) afus-ik ! Iḍleq-it dɣa yeḥla ufus-is .
41003006	Imiren ifariziyen ffɣen , ṛuḥen ad mcawaṛen nutni d ihiṛudiyen amek ara t-nɣen .
41003007	Sidna Ɛisa ijbed iman-is nețța d inelmaden-is ɣer rrif n lebḥeṛ n tmurt n Jlili . Aṭas n lɣaci i t-id-itebɛen . Usan-d si mkul tama n tmurt n Jlili , si tmurt n Yahuda ,
41003008	si temdint n Lquds , si tmurt n Idum , si tmurt akkin i wasif n Urdun , si leǧwahi n temdinin n ? ur akk-d Sidun . Mi slan s wayen ixeddem , aṭas n lɣaci i d-yețțasen ɣuṛ-es .
41003009	Sidna Ɛisa iweṣṣa inelmaden-is a s-heggin taflukt , akken ur t-iḥeṛṛes ara lɣaci .
41003010	Ladɣa imi yețdawi aṭas n imuḍan , wid akk yuḍnen ẓeddmen fell-as iwakken a t-nnalen .
41003011	Iṛuḥaniyen m'ara t-walin , ɣellin zdat-es qqaṛen-as : « Kečč d Mmi-s n Ṛebbi ! »
41003012	Meɛna nețța yețgalla deg-sen iwakken ur d-qqaṛen ara anwa-t .
41003013	Sidna Ɛisa yuli ɣer yiwet n tiɣilt , yessawel i wid yebɣa dɣa usan-d ɣuṛ-es .
41003014	Yextaṛ tnac deg-sen ad ilin d ṛṛusul ad țeddun daymen yid-es , iwakken a ten-iceggeɛ ad beccṛen lexbaṛ n lxiṛ ,
41003015	a sen-ye tazmert akken ad ssuffuɣen leǧnun .
41003016	A ten-ah tnac-nni yextaṛ : Semɛun iwumi isemma Buṭrus ,
41003017	Yeɛqub akk-d gma-s Yuḥenna yellan d arraw n Zabadi iwumi isemma Buneṛǧes ( yeɛni arraw n ṛṛɛud ) .
41003018	Andriyus , Filbas , Bartelmay , Matta , Tuma , Yeɛqub mmi-s n ? alfi , Taddi , Semɛun akenɛani ( awaṭani )
41003019	akk-d Yudas n Qeṛyut , win akken ixedɛen Sidna Ɛisa .
41003020	Imiren , Sidna Ɛisa yuɣal ɣer wexxam . Nnejmaɛen-d daɣen ɣuṛ-es lɣaci ḥeṛsen-t nețța d inelmaden-is armi ur zmiren ara ad ččen .
41003021	Mi gewweḍ lexbaṛ ɣer imawlan is , ṛuḥen-d a t-awin axaṭer ɣilen yedderwec !
41003022	Imusnawen n ccariɛa i d-yusan si temdint n Lquds qqaṛen : D Balzabul iḥekkmen ɣef leǧnun i t-izedɣen , s tezmert-is i gessufuɣ leǧnun !
41003023	Sidna Ɛisa yessawel-asen , ihdeṛ asen s lemtul , yenna-yasen : Amek yezmer Cciṭan ad issufeɣ Cciṭan ?
41003024	Ma yella țnaɣen imezdaɣ n tmurt wway gar-asen , tamurt-nni ur tețdum ara .
41003025	Ma yella yekker ccwal ger wat wexxam , axxam-nni ad yeɣli ur yețbeddad ara .
41003026	Ihi ma yella Cciṭan yețnaɣ d yiman-is tebḍa tgeldit-is , tazmert-is aț-țeɣli dɣa aț-țefnu .
41003027	Yiwen ur izmir ad ikcem ɣer wexxam n wergaz iǧehden iwakken a d-yaker ayla-s , m'ur t-yuriz ara uqbel ! M'ara t-yarez , imiren yezmer ad yaker axxam-is meṛṛa !
41003028	A wen-d-iniɣ tideț : a sen țwasemmḥen i yemdanen meṛṛa ddnubat-nsen d rregmat-nsen ,
41003029	ma d win ireggmen Ṛṛuḥ iqedsen , d lmuḥal ad yețțusemmeḥ ; ddnub-is ad yeqqim ɣef yir-is i dayem .
41003030	Yenna-d annect-agi axaṭer qqaṛen-as : Izdeɣ-it Cciṭan .
41003031	Wwḍen-d watmaten n Sidna Ɛisa akk-d yemma-s . Qqimen di beṛṛa , ceggɛen ɣuṛ-es a d-yas .
41003032	Nețța yella zdaxel n wexxam yezzi-yas aṭas lɣaci ; nnan-as : A Sidi , yemma-k d wayetma-k akk-d yessetma-k , atnan di beṛṛa țnadin fell-ak .
41003033	Sidna Ɛisa yerra-yasen : Anta i d yemma , anwi i d aytma ?
41003034	Dɣa imuqel meṛṛa wid i s-d yezzin yenna : Ațah yemma , atnah wayetma .
41003035	Axaṭer win ixeddmen lebɣi n Sidi Ṛebbi , d win i d gma , i d weltma , i d yemma !
41004001	Sidna Ɛisa yebda daɣen yețbecciṛ rrif n lebḥeṛ n tmurt n Jlili . Imi i d-innejmaɛ ɣuṛ-es waṭas n lɣaci , yuli ɣer teflukt yeqqim . Taflukt-nni tella s ufella n waman , lɣaci yeqqim ɣer lqaɛa , rrif n lebḥeṛ .
41004002	Yebda yesselmad iten s lemtul , yeqqaṛ-asen :
41004003	Selt-iyi-d ! Yiwen ufellaḥ yeffeɣ ad izreɛ .
41004004	Mi gella izerreɛ , ɣlin kra iɛeqqayen deg webrid : ṛuḥen-d igṭat ( ifṛax ) leqḍen-ten .
41004005	Kra iɛeqqayen nniḍen ɣlin ger idɣaɣen anda ulac aṭas n wakal , dɣa mɣin-d imiren , axaṭer tissi n wakal ur lqayet ara .
41004006	Mi d-yuli yiṭij , yezlef imɣan-nni dɣa qquṛen , imi izuṛan-nsen ur lqayit ara .
41004007	Kra iɛeqqayen nniḍen ɣlin ger isennanen ; mi gman isennanen-nni ɣummen-ten dɣa ur d-fkin ara lfakya .
41004008	Kra iɛeqqayen nniḍen ɣlin deg wakal yelhan , mi gman , nnernan fkan-d tigedrin ; ta tefka-d tlatin n tɛeqqayin , tayeḍ sețțin , tayeḍ meyya .
41004009	Yenna-yasen : Win yesɛan imeẓẓuɣen , isel-ed !
41004010	Mi gebɛed ɣef lɣaci , wid i s-d yezzin akk-d tnac-nni inelmaden ssutren-as a sen-yessefhem lemtul i sen d-yewwi .
41004011	Yerra-yasen : Kunwi yețțunefk-awen aț - țissinem sser n tgeldit n Ṛebbi , ma d wiyaḍ sellen i mkul lḥaǧa s lemtul ,
41004012	iwakken : ? as țmuqulen ur țwalin ara , ɣas sellen ur fehhmen ara ; m'ulac a d-uɣalen ɣer webrid dɣa Ṛebbi a sen-yeɛfu ddnubat-nsen !
41004013	Yenna-yasen daɣen : M'ur tefhimem ara lmeɛna n lemtel-agi , amek ara tfehmem lemtul nniḍen ?
41004014	Afellaḥ-nni , d win izerrɛen awal n Ṛebbi .
41004015	Kra yemdanen cban iri n webrid anda yețwazreɛ wawal n Ṛebbi . Akken kan i s-slan , yusa-d Cciṭan iqleɛ-ed awal-nni i gețwazerɛen deg ulawen-nsen .
41004016	Wiyaḍ cban akal yeččuṛen d idɣaɣen , akken ara slen i wawal n Ṛebbi , qebblen-t s lfeṛḥ ;
41004017	lameɛna ur t-țțaǧan ara ad ye izuṛan deg ulawen-nsen , ṭṭfen deg-s kra lweqt kan . Mi d-yewweḍ leɛtab d uqehheṛ ɣef ddemma n wawal n Ṛebbi , țțuɣalen ɣer deffir , țaǧǧan liman-nsen .
41004018	Wiyaḍ țemcabin ɣer wakal yeččuṛen d isennanen , sellen i wawal n Ṛebbi ,
41004019	meɛna iɣeblan , ṭṭmeɛ , lerbaḥ akk-d zzhu n ddunit-agi , skuffuren ( țkemmimen ) awal-nni , ur d-yețțawi ara lfayda .
41004020	Wiyaḍ cban akal yelhan anda teɣli zzerriɛa , sellen i wawal n Ṛebbi , qebblen-t , țțaken-d lfayda . Mkul aɛeqqa yeggar-ed wa tlatin , wa sețțin , wa meyya .
41004021	Yenna-yasen daɣen : Eɛni yella win ara iceɛlen taftilt iwakken a ț-yerr seddaw lḥila neɣ seddaw n wusu ? Mačči iwakken a ț-issers s ufella n lmeṣbeḥ ?
41004022	Ulac ayen yeffren ur d-nețban , ulac ayen iɣummen ur d-tețbeggin tafat .
41004023	Smeḥset-ed mliḥ , ma tesɛam imeẓẓuɣen isellen !
41004024	Yerna yenna-yasen : ? adret ɣef wayen tsellem ! Axaṭer akken i tețțektilim i wiyaḍ ara wen-d-ițwaktil i kunwi , yerna a wen-d ițwaktil s zzyada .
41004025	Axaṭer win yesɛan a s-rnun , ma d win ur nesɛi ara a s-yețwakkes ula d ayen yesɛa .
41004026	Sidna Ɛisa yenna-yasen daɣen : Tageldit n Sidi Ṛebbi tețțemcabi ɣer yiwen ufellaḥ i gzerɛen iger .
41004027	Ama yeṭṭes ama ur yeṭṭis , am yiḍ am ass , zzerriɛa tețțemɣay tgemmu , ur yeẓri amek .
41004028	Akal yețțak-ed s yiman-is lɣella . Tazwara d imɣi ad yuɣal ț-țigdert , taggara tigdert-nni aț-țeččaṛ d iɛeqqayen .
41004029	Mi wwan yirden , afellaḥ-nni a d-yas a ten-yemger , axaṭer yewweḍ ed lweqt n tmegra .
41004030	Yenna daɣen : ? er wacu i nezmer a nmettel tageldit n Ṛebbi , neɣ anwa lemtel ara d-nawi fell-as ?
41004031	Ițemcabi ɣer uɛeqqa n uxerḍel . M'ara t-nezreɛ , d nețța i d aɛeqqa amecṭuḥ meṛṛa ger zzerriɛat n ddunit .
41004032	Mi gețwazreɛ , igemmu yețțali alamma yekka-d sennig akk yemɣan n tebḥirt , yeggar ed ifurkawen imeqqranen , ula d igṭaṭ ( ifṛax ) n igenni , țruḥun-d ad ddarin ( ddurqen ) seddaw tili-ines .
41004033	S waṭas n lemtul am wigi i sen ițbecciṛ awal n Ṛebbi , akken i tella lefhama n mkul yiwen .
41004034	Ițmeslay-asen anagar s lemtul , meɛna m'ara yili akk-d inelmaden-is , yessefham-asen kullec .
41004035	Ass-nni kan mi geɣli yiṭij , Sidna Ɛisa yenna i inelmaden-is : Eyyaw a nzegret agummaḍ n lebḥeṛ .
41004036	Mi gerra lɣaci-nni , iṛuḥ yid-sen di teflukt i deg yella . Ddant yid-es kra teflukin nniḍen .
41004037	Tekker-ed yiwet n tbuciḍant , tessalay-ed lemwaji ɣer teflukt tețțacaṛ-iț .
41004038	Sidna Ɛisa yella yeṭṭes di teflukt deffir n inelmaden-is , yessers aqeṛṛuy-is ɣef tsumta . Sakin-t-id nnan-as : A Sidi , eɛni ur ak-tewqiɛ ara ma nemmut ?
41004039	Sidna Ɛisa yekker-ed iɛeggeḍ ɣef waḍu , yenna i lebḥeṛ : Ssers iman-ik ! Ssusem ! Yers waḍu-nni , dɣa tuɣal-ed talwit .
41004040	Yenna i inelmaden-is : Acuɣer i tuggadem akka ? Mazal ur tuminem ara ?
41004041	Meɛna ikcem-iten akk lxuf d ameqqran , qqaṛen wway gar-asen : Anwa-t wagi iwumi țțaɣen awal ula d aḍu d lebḥeṛ ?
41005001	Usan-d seg ugemmaḍ n lebḥeṛ ɣer tmurt n ijiṛaziyen .
41005002	Akken kan i d-yers Sidna Ɛisa si teflukt , ataya yiwen wergaz yezdeɣ uṛuḥani , yeffeɣ-ed si tjebbant iteddu-d ɣuṛ-es .
41005003	Yezdeɣ ger iẓekwan , yiwen ur izmir a t-yarez ula s ssnesla
41005004	axaṭer acḥal d abrid i t-qqnen s ixelxalen n wuzzal deg iḍaṛṛen , s ssnasel deg ifassen , meɛna yesseɣṛas-iten akk , daymi ur yezmir yiwen a t-iṭṭef .
41005005	Iḍ d wass nețța deg uneẓruf , yețɛeggiḍ , ijerreḥ iman-is s iblaḍen .
41005006	Mi gwala Sidna Ɛisa si lebɛid , yuzzel-ed yeɣli ɣef tgecrar zdat-es .
41005007	Iɛeggeḍ s lǧehd : D acu i tebɣiḍ ɣuṛ-i a Ɛisa , a mmi-s n Ṛebbi ɛlayen ? Di leɛnaya-k , ɣef wudem n Ṛebbi ur iyi-țɛețțib ara !
41005008	Axaṭer Sidna Ɛisa yeqqaṛ-as : Effeɣ seg umdan-agi ay aṛuḥani !
41005009	Yesteqsa-t yenna-yas : Isem-ik ? Yerra-yas-d : Isem-iw tarbaɛt , axaṭer deg waṭas yid-nneɣ i nella .
41005010	Dɣa țḥellilen deg-s rennun iwakken ur ten-yessufuɣ ara si tmurt-nni .
41005011	Yuɣ lḥal tella dinna yiwet n tqeḍɛit n yilfan kessen ;
41005012	ḥellelent nnan-as : Di leɛnaya-k , ǧǧaɣ a nekcem deg yilfan-agi .
41005013	Iserreḥ-asen , dɣa ffɣen seg wergaz-nni , kecmen deg ilfan-nni , imiren grarben seg wedrar ɣer lebḥeṛ , llan deg wazal n walfin yid-sen , ɣeṛqen meṛṛa .
41005014	Wid ikessen ilfan-nni rewlen , ssawḍen lexbaṛ ɣer temdint akk-d tudrin dɣa lɣaci ṛuḥen-d ad walin ayen yedṛan .
41005015	Mi d-wwḍen ɣer Sidna Ɛisa , walan win akken tezdeɣ terbaɛt n iṛuḥaniyen yeqqim , yelsa llebsa , yuɣal-ed ɣer leɛqel-is ; imiren ikcem-iten lxuf .
41005016	Wid i gḥeḍren ḥekkun-d i wiyaḍ ayen yedṛan d win yețwazedɣen akk-d țqeḍɛit-nni n yilfan .
41005017	Imiren bdan țḥellilen Sidna Ɛisa ad iffeɣ si tmurt-nsen .
41005018	Akken iteddu Sidna Ɛisa ad yali ɣef teflukt , win akken yellan yețwazdeɣ yețḥellil deg-s yeqqaṛ-as : Di leɛnaya-k eǧǧ-iyi ad dduɣ yid-ek .
41005019	Lameɛna Sidna Ɛisa yugi , yenna-yas : Uɣal ɣer wexxam-ik d leḥbab-ik , teḥkuḍ-asen ayen i k-ixdem Sidi Ṛebbi .
41005020	Iṛuḥ , yebda yețberriḥ di ɛecṛa n temdinin-nni ayen akk i s-yexdem Sidna Ɛisa . Kra win i s-yeslan yetɛeǧǧeb .
41005021	Sidna Ɛisa yuɣal s teflukt ɣer ugemmaḍ n lebḥeṛ . Innejmaɛ-ed daɣen lɣaci ɣuṛ-es mi gella rrif n lebḥeṛ .
41005022	Yiwen seg lecyux n lǧameɛ , isem-is Jayṛus , akken i gwala Sidna Ɛisa , yeɣli ɣer iḍaṛṛen-is ,
41005023	ițḥellil deg-s irennu , yeqqaṛ-as : A Sidi , di leɛnaya-k ! Yelli tețmețțat , ddu-d yid-i ssers ifassen-ik fell-as iwakken aț-țeslek , ur tețmețțat ara !
41005024	Sidna Ɛisa iṛuḥ yid-es . Aṭas n lɣaci i t-itebɛen , ḥerṣen-t si mkul tama .
41005025	Tella dinna yiwet n tmeṭṭut tehlek , tnac iseggasen nețțat tețțazal d idammen .
41005026	Tenɛețțab aṭas ger ifassen n ṭṭeba , texṣeṛ ayen akk i tesɛa , meɛna ur teḥli ara , terna tenṭer akteṛ .
41005027	Mi tesla heddṛen ɣef Sidna Ɛisa , tṛuḥ-ed deffir-es ger lɣaci , tennul ajellab-is .
41005028	Axaṭer teqqaṛ deg iman-is : ma nnuleɣ ulamma d icuḍaḍ n ubeṛnus-is , ad ḥluɣ .
41005029	Imiren kan ḥebsen idammen-nni , tḥulfa ( tḥuss ) i yiman-is teḥla seg waṭan-is .
41005030	Di teswiɛt-nni Sidna Ɛisa iḥuss i yiwet n tezmert teffeɣ seg-s . Yezzi ɣer lɣaci-nni yenna : Anwa i d-innulen ajellab-iw ?
41005031	Inelmaden-is rran-as : Aql-ik ger lɣaci ḥeṛsen-k-id si mkul tama , teqqaṛeḍ anwa i yi-d innulen ?
41005032	Nețța yețmuqul di lɣaci i s-d yezzin iwakken ad iwali tameṭṭut-nni .
41005033	Tameṭṭut-nni , mi twala ayen yedṛan yid-es texleɛ , tețțergigi ; tṛuḥ-ed teɣli ɣer iḍaṛṛen n Sidna Ɛisa tenna-yas akk tideț .
41005034	Yenna-yas : A yell-i , d liman-im i kkem-yesseḥlan ; ṛuḥ di lehna , aql-ikkem teṣfiḍ si lehlak-im .
41005035	Mazal-it yețmeslay , a ten-aya usan-d kra yergazen seg wexxam n Jayṛus ccix-nni n lǧameɛ , nnan-as : Yelli-k temmut , ur țɛețțib ara Sidna Ɛisa .
41005036	Lameɛna Sidna Ɛisa mi gesla i imeslayen-nni , yenna i ccix-nni : Ur țțaggad ara , amen kan !
41005037	Ur yeǧǧi yiwen ad yeddu yid-es anagar Buṭrus , Yeɛqub akk-d gma-s Yuḥenna .
41005038	Mi wwḍen ɣer wexxam n ccix-nni n lǧameɛ , Sidna Ɛisa yufa lɣaci yenhewwal , țrun , țmeǧǧiden .
41005039	Yekcem ɣer wexxam yenna-yasen : Iwacu lehwel d imeṭṭawen-agi ? Taqcict ur temmut ara , teṭṭes kan .
41005040	Stehzayen fell-as . Dɣa yessufeɣ iten akk , yewwi imawlan n teqcict-nni akk-d tlata-nni inelmaden , yekcem ɣer texxamt anda tella teqcict-nni ;
41005041	yeṭṭef afus n teqcict-nni yenna-yas : Talita , qumi ! ( Yeɛni : « A taqcict , ekker ! » )
41005042	Imiren kan , tekker-ed teqcict-nni tebda tleḥḥu . Fell-as tnac iseggasen . Wid yellan dinna xelɛen tɛeǧǧben deg wayen walan .
41005043	Sidna Ɛisa iweṣṣa-ten ur țɛawaden i yiwen ayen yedṛan ; dɣa yenna-yasen : Fket-as aț-țečč .
41006001	Sidna Ɛisa iṛuḥ syenna ɣer tmurt-is , ddan yid-es inelmaden is .
41006002	Akken i d-yewweḍ wass n westeɛfu , yebda yesselmad di lǧameɛ . Aṭas i gwehmen seg wid i s-isellen , qqaṛen : Ansi i s-d-yekka wayagi ? D acu-ț lefhama-yagi i s-d ițțunefken ? Ansi i s-d-tekka tezmert s wayes ixeddem lbeṛhanat-agi meṛṛa ?
41006003	Mačči d wagi i d aneǧǧaṛ-nni , mmi-s n Meryem , gma-s n Yeɛqub , n Yuses , n Yuda akk-d Semɛun ? Anaɣ yessetma-s gar-aneɣ i țɛicint ? Ayagi yella-yasen d ugur daymi ur uminen ara yis .
41006004	Sidna Ɛisa yenna-yasen : Anagar di tmurt-is ger imawlan is d wat wexxam-is i gețwaḥqeṛ nnbi .
41006005	Ur yexdim dinna ula d yiwen n lbeṛhan , anagar kra imuḍan i ɣef yessers ifassen-is yesseḥla-ten .
41006006	Yewhem deg-sen imi ugin ad amnen . Dɣa ileḥḥu , yesselmad di tudrin iqeṛben tamdint n Naṣaret .
41006007	Sidna Ɛisa yessawel i tnac-nni inelmaden , iceggeɛ-iten sin sin , yefka yasen tazmert ad ssufɣen iṛuḥaniyen .
41006008	Iweṣṣa-ten , yenna-yasen : Ur țțawit yid-wen acemma i webrid , ama d aɣṛum , ama d agrab ama d aṣurdi deg waggus , anagar aɛekkaz deg ufus .
41006009	Elset irkasen , meɛna ur țțawit ara yid-wen aqenduṛ wis sin .
41006010	Yenna-yasen daɣen : Axxam anda stṛeḥben yis-wen qqimet ɣuṛ-sen alamma tṛuḥem .
41006011	Ma yella wanda ur sṭerḥben ara yis-wen , ur bɣin ara a wen-slen , ṛuḥet syenna , zwit aɣebbaṛ n warkasen-nwen , ddnub i yirawen-nsen .
41006012	Ṛuḥen țbecciṛen i yemdanen iwakken a d-uɣalen ɣer webrid .
41006013	Ssufuɣen aṭas n leǧnun , dehhinen s zzit aṭas n imuḍan , sseḥlayen-ten .
41006014	Yuɣal yisem n Sidna Ɛisa mechuṛ di tmurt meṛṛa , yewweḍ lexbaṛ-is ɣer ugellid Hiṛudus . Kra qqaṛen : D Yeḥya aɣeṭṭas i d-iḥyan si ger lmegtin , daymi i gezmer ad ixdem lbeṛhanat .
41006015	Wiyaḍ qqaṛen : D nnbi Ilyas . Wiyaḍ daɣen qqaṛen-as : D nnbi am lenbiya nniḍen .
41006016	Meɛna mi gesla Hiṛudus s wannect-agi , yeqqaṛ : D Yehya-nni iwumi kkseɣ aqqeṛṛuy , i d-iḥyan !
41006017	Axaṭer d Hiṛudus s yiman-is i gerran Yeḥya ɣer lḥebs yeqqen-it s ssnasel , mi t-ilum imi guɣ Hiṛudyad yellan ț-țameṭṭut n gma-s Filbas .
41006018	Yeḥya aɣeṭṭas yella yeqqaṛ-as : D leḥṛam fell-ak aț-țaɣeḍ tameṭṭut n gma-k !
41006019	Daymi i t-tekṛeh Hiṛudyad , yerna tețqellib amek ara t-tneɣ lameɛna ur s-tufi ara abrid ;
41006020	axaṭer Hiṛudus yețqadaṛ Yeḥya imi i t-iẓra d argaz yeṣfan , d aḥeqqi , daymi i gețḥunnu fell-as . Iḥemmel ad ismeḥses i wawal-is , meɛna m'ara s-isel iɛewweq .
41006021	Ațaya teɣli-yas-d sebba i Hiṛudyad . . . Ass n lɛid n tlalit-is , Hiṛudus iɛreḍ-ed ɣer imensi imeqqranen n tgelda-s , imeqqranen n lɛeskeṛ akk-d imdebbṛen n tmurt n Jlili .
41006022	Tekcem-ed yelli-s n Hiṛudyad tecḍeḥ , dɣa teɛǧeb-as i Hiṛudus d inebgawen-is . Agellid yenna i teqcict-nni : Ssuter-iyi-d ayen tebɣiḍ a m-t-id fkeɣ .
41006023	Yerna yeggul-as : Ssuter-ed ayen tebɣiḍ a m-t-id fkeɣ , ɣas d azgen di tgelda-w .
41006024	Teffeɣ tenna i yemma-s : D acu ara s-ssutreɣ ? Terra-yas : Ssuter-as aqeṛṛuy n Yeḥya .
41006025	Tekcem ɣer ugellid tenna-yas : Efk-iyi-d tura kan aqeṛṛuy n Yeḥya deg uḍebsi !
41006026	Agellid-nni yeḥzen mačči d kra , lameɛna imi s-yeggul zdat inebgawen is , ur yezmir ara ad iḥnet .
41006027	Iceggeɛ imiren kan yiwen uɛessas , yumeṛ-it a s-d-yawi aqeṛṛuy n Yeḥya aɣeṭṭas . Aɛessas-nni iṛuḥ ɣer lḥebs , ikkes-as aqeṛṛuy i Yeḥya .
41006028	Yewwi-t-id deg uḍebsi , yefka-t i teqcict-nni , ma d nețțat tewwi-t i yemma-s .
41006029	Mi slan s wayagi , inelmaden n Yeḥya usan-d wwin lǧețța-s meḍlen-ț .
41006030	Uɣalen-d inelmaden , nnejmaɛen ɣer Sidna Ɛisa , ḥkan-as ayen akk xedmen d wayen slemden .
41006031	Imi aṭas n lɣaci i gețṛuḥun țțuɣalen-d , ur sɛin ara lweqt ad ččen , dɣa Sidna Ɛisa yenna-yasen : Eyyaw a nṛuḥet ɣer wemkan iḍeṛfen iwakken aț-țesteɛfum .
41006032	Rekben di teflukt , ṛuḥen ad stuṛṛfen iman-nsen .
41006033	Aṭas i ten-iwalan mi ṛuḥen , ɛeqlen-ten , imiren uzzlen-d ɣef wuḍar si mkul tamdint . Zwaren-ten ɣer wanda akken i teddun .
41006034	Mi d-yers si teflukt , iwala ayendin n lɣaci ; dɣa ɣaḍen-t imi cban taqeḍɛit n wulli ur nesɛi ameksa . Yebda yesselmad-iten deg waṭas n lecɣal .
41006035	Mi qṛib ad yeɣli wass , usan-d inelmaden-is nnan-as : Amkan-agi yexla yerna iṛuḥ lḥal ,
41006036	serreḥ i lɣaci ad ṛuḥen ɣer leɛzayeb ț-țudrin i d-iqeṛben iwakken a d-aɣen ayen ara ččen .
41006037	Yerra-yasen : Fket-asen kunwi ayen ara ččen ! Nutni rran-as : Eɛni tebɣiḍ a nṛuḥ a d-naɣ aɣṛum s wazal n mitin alef iwakken a nessečč annect-agi n lɣaci ?
41006038	Dɣa yenna-yasen : Acḥal n teḥbulin n weɣṛum i tesɛam ? Ṛuḥet aț-țwalim . Mi d-ẓran , nnan-as : ? uṛ-nneɣ xemsa n teḥbulin n weɣṛum d sin iḥewtiwen ( iselman ) .
41006039	Imiren , Sidna Ɛisa yenna i inelmaden-is ad sɣimen lɣaci ț-țirebbaɛ ɣef leḥcic .
41006040	Qqimen ț-țirebbaɛ n meyya akk d xemsin .
41006041	Yeddem xemsa n teḥbulin-nni n weɣṛum d sin iḥewtiwen , yerfed allen-is ɣer igenni yeḥmed Ṛebbi . Yebḍa aɣṛum-nni , yefka-t i inelmaden a t-feṛqen i lɣaci . Ifṛeq-asen ula d sin-nni iḥewtiwen .
41006042	? čan akk armi ṛwan ,
41006043	jemɛen-d tnac iḍellaɛen n weɣṛum akk-d lḥut i d-yegran .
41006044	Wid yeččan si lqut-nni llan di xemsa alef yid-sen .
41006045	Imiren kan , iḥettem ɣef yinelmaden-is ad zegren s teflukt agummaḍ i lebḥeṛ , ad zwiren ɣer temdint n Bitsayda , ma d nețța ad iqqim ad yerr lɣaci .
41006046	Mi gemfaṛaq yid-sen , yuli ɣer wedrar iwakken ad iẓẓall .
41006047	Mi d-tewweḍ tmeddit , taflukt nni tella di tlemmast n lebḥeṛ , ma d Sidna Ɛisa yeqqim weḥd-es di lberr .
41006048	Iwala ṛwan lḥif mi kkaten imeqdafen , axaṭer aḍu yețțara-ten ɣer deffir . Mi qṛib ad yali wass iṛuḥ ɣuṛ-sen , iteddu ɣef waman , yebɣa a sen-iɛeddi .
41006049	Mi t-walan ileḥḥu ɣef waman , nwan-t d lexyal , bdan țɛeggiḍen ,
41006050	xelɛen axaṭer țwalin-t akk . Imiren iluɛa-ten yenna-yasen : Ur xellɛet ara , d nekk ; ur țțaggadet ara !
41006051	Akken kan yekcem ɣer teflukt ɣuṛ-sen , yers waḍu-nni .
41006052	Inelmaden dehcen nezzeh , axaṭer ur fhimen ara lbeṛhan-nni n weɣṛum , imi ulawen nsen qquṛen .
41006053	Kemmlen abrid-nsen , ffɣen ɣer tmurt n Jiniṣaret , rsen dinna .
41006054	Mi d-ṣubben si teflukt , lɣaci yeɛqel Sidna Ɛisa imiren kan ,
41006055	dɣa uzzlen di mkul amkan n tmurt , bdan țțawin-as-ed imuḍan deg wusu-nsen ɣer yal amkan anda yella .
41006056	Di mkul amkan anda iṛuḥ , ama ț-țaddart ama ț-țamdint neɣ d izuɣaṛ , țțawin-as-ed imuḍan ɣer imukan n tejmaɛin , țḥellilen-t iwakken a ten-yeǧǧ ad nnalen ulamma d icuḍaḍ n ujellab-is . Wid akk i t-ițnalen ḥellun
41007001	Ifariziyen d kra lɛulama n ccariɛa i d-yusan si temdint n Lquds , nnejmaɛen-d ɣer Sidna Ɛisa .
41007002	Walan kra seg inelmaden-is tețțen aɣṛum mbla ma ssarden ifassen-nsen , akken tella di lɛadda-nsen .
41007003	Axaṭer ifariziyen akk-d wat Isṛail ur tețțen ara uqbel ad ssirden ifassen-nsen , imi ṭṭfen di lɛadda n lejdud-nsen .
41007004	M'ara d-uɣalen si ssuq , ur tețțen ara alamma uɣen luḍu . ? ṭfen daɣen deg waṭas n lɛaddat nniḍen : tarda n yeqbac , n tbuqalin , akk-d lḥilat meṛṛa n nnḥas .
41007005	Ifariziyen d lɛulama steqsan-t , nnan-as : Acuɣer inelmaden-ik ur ṭṭifen ara di lɛaddat i ɣ-d-ǧǧan lejdud nneɣ , atan tețțen s ifassen yumsen ?
41007006	Yerra-yasen : Ay at sin wudmawen ! Fell-awen i d-yura nnbi Iceɛya mi d-yenna : Lǧil-agi țɛebbiden-iyi s yimi-nsen kan , lameɛna deg ulawen-nsen beɛden fell-i aṭas .
41007007	Aɛebbed-agi i yi-țɛebbiden ur yesɛi ara lqima , imi ayen sselmaden mačči s ɣuṛ-i i d-yekka meɛna d lɛaddat n yemdanen kan .
41007008	Tețțaǧǧam lumuṛat i d-yefka Sidi Ṛebbi akken aț-țtebɛem leɛwayed n yemdanen .
41007009	Sidna Ɛisa yenna daɣen : Tețțarram di ṭṭerf lumuṛ n Ṛebbi , iwakken aț-țeṭṭfem di leɛwayed-nwen .
41007010	Axaṭer Musa yenna-d qadeṛ baba-k d yemma-k . Yenna-d daɣen : Win ara ineɛlen baba-s d yemma-s , ad ițwaḥkem fell-as s lmut .
41007011	Ma d kunwi tesselmadem belli yezmer yiwen ad yini i baba-s neɣ i yemma-s : « Ayen s wacu ilaq a kkun-refdeɣ , fkiɣ-t d lqeṛban , ( yeɛni d lweɛda i Ṛebbi ) . »
41007012	S wakka tserrḥem-as ur yețɛawan ara imawlan-is .
41007013	Atah wamek i tețbeddilem awal n Ṛebbi s lɛaddat-nwen yerna aṭas n temsalin nniḍen i txeddmem am tigi .
41007014	Yessawel daɣen i lɣaci yenna yasen : Smeḥset-iyi-d akk , tfehmem :
41007015	Mačči d ayen ikečmen ɣer daxel n wemdan ara t-yesneǧsen , meɛna d ayen i d-ițeffɣen seg ul-is .
41007016	Ma tesɛam imeẓẓuɣen isellen , slet-ed !
41007017	Mi geǧǧa lɣaci-nni , yekcem ɣer yiwen wexxam , inelmaden-is ssutren as a sen-d-issefhem lemtel nni .
41007018	Yenna-yasen : Eɛni ula d kunwi ur tefhimem ara ayen bɣiɣ a wen-t-id-iniɣ ? Ur teẓrim ara belli mačči d ayen i gkeččmen ɣer daxel n wemdan i t-yessenǧasen ?
41007019	Axaṭer ayagi ur ikeččem ara ɣer wul-is , meɛna ɣer uɛebbuḍ-is , dɣa ad ițwadeggeṛ ɣer beṛṛa . S wakka , i gesseḥlel Sidna Ɛisa yal lqut .
41007020	Yerna yenna : D ayen i d-ițeffɣen seg wemdan i t-yessenǧasen .
41007021	Axaṭer si zdaxel n wul-is i d-țeffɣen yir ixemmimen : asefsed , tukerḍa , timegṛaḍ ,
41007022	zzna , yir ccehwat , cceṛ , tiḥila , lexdeɛ , tismin , lekfeṛ , zzux , d wayen akk yellan d lehbala .
41007023	Ayagi akk ițeffeɣ-ed seg ul n wemdan yessenǧas-it .
41007024	Sidna Ɛisa iṛuḥ syenna ɣer leǧwahi n temdint n ? ur . Yekcem ɣer yiwen wexxam . Ur yebɣi ara a t-ẓren medden anda yella , lameɛna ur yezmir ara ad iffer fell-asen .
41007025	? - țideț , akken kan yewweḍ , ațaya yiwet n tmeṭṭut yesɛan yelli-s izdeɣ-iț uṛuḥani ; tesla s Sidna Ɛisa dɣa tusa-d teɣli ɣer idaṛṛen-is .
41007026	Tameṭṭut-agi ț-țagrikit , tusa-d si leǧwahi yellan ger tmurt n Surya d Finisya . Tessuter-as ad issufeɣ aṛuḥani izedɣen yelli-s .
41007027	Sidna Ɛisa yenna-yas : Eǧǧ uqbel arrac n wexxam ad ṛwun , axaṭer ur ilaq ara a nḍeggeṛ aɣṛum n warrac i yeqjan imecṭaḥ .
41007028	Terra-yas : Ih a Sidi , meɛna iqjan imecṭaḥ ddaw ṭṭabla , tețțen tifețțitin iɣellin i warrac .
41007029	Imiren yenna-yas : ? ef wawal-agi i d-tenniḍ , ṛuḥ , yelli-m yeffeɣ-iț uṛuḥani .
41007030	Mi tewweḍ ɣer wexxam-is , tufa yelli-s teḍleq ɣef wussu , yeffeɣ-iț uṛuḥani .
41007031	Sidna Ɛisa iṛuḥ si lǧiha n temdint n ? ur , iɛedda-d ɣef temdint n Sidun , yezger tamurt n ɛecṛa-nni n temdinin i deg llant ɛecṛa temdinin-nni , yewweḍ ɣer lebḥeṛ n Jlili .
41007032	Wwin-as-d yiwen wergaz d aɛeẓẓug , d ameqmaq ; ḥellelen-t iwakken ad issers afus-is fell-as .
41007033	Sidna Ɛisa yewwi-t yid-es , issebɛed-it ɣef lɣaci ; mi gessekcem iḍuḍan-is deg imeẓẓuɣen n wergaz nni , idhen iḍuḍan-is s imetman , yennul-as iles-is yis-sen ,
41007034	dɣa yerfed allen-is ɣer igenni , yerra-d nnehta yenna : Effataḥ ! ( Yeɛni : eldi )
41007035	Imiren kan , imeẓẓuɣen-is ldin , iles-is iserreḥ , yebda yețmeslay akken ilaq .
41007036	Sidna Ɛisa iweṣṣa-ten ur țɛawaden i yiwen ayagi ; meɛna simmal yețweṣṣi deg-sen , simmal nutni țberriḥen lexbaṛ .
41007037	Lɣaci wehmen , tɛeǧǧben deg wayen ixeddem , qqaṛen-as : Ayen ixeddem akk igerrez ; yețțarra-d ula ț-țimesliwt i iɛeẓẓugen yessenṭaq-ed ula d igugamen !
41008001	Deg wussan-nni , innejmaɛ-ed daɣen waṭas n lɣaci , ur sɛin ara ayen ara ččen . Sidna Ɛisa yessawel i inelmaden-is , yenna-yasen :
41008002	Tejreḥ tasa-w ɣef lɣaci-agi , tlata wussan aya i qqimen yid-i , yerna ulac ayen ara ččen .
41008003	Ma yella rriɣ-ten ansi i d-kkan i laẓ , ad nezfen deg webrid axaṭer kra deg-sen usan-d si lebɛid .
41008004	Inelmaden-is rran-as-d : Ansi ara ɣ-d-yekk weɣṛum ara ten-yesseṛwun deg wemkan-agi yexlan ?
41008005	Sidna Ɛisa yesteqsa-ten : Acḥal n teḥbulin n weɣṛum i tesɛam ? Rran-as-ed : ? uṛ-nneɣ sebɛa teḥbulin !
41008006	Yenna i lɣaci ad qqimen ɣer lqaɛa . Dɣa yeddem-ed sebɛa teḥbulin-nni n weɣṛum , yeḥmed Sidi Ṛebbi , yebḍa-tent , yefka-tent i inelmaden-is feṛqen-tent i lɣaci .
41008007	Sɛan daɣen kra iselman ( iḥewtiwen ) imecṭaḥ . Yeḥmed daɣen Sidi Ṛebbi , yenna-yasen a ten-feṛqen i lɣaci .
41008008	? čan armi ṛwan . Rnan sagren-d azal n sebɛa iqecwalen .
41008009	Llan deg wazal n ṛebɛa alaf n yemdanen . Mi fukken lmakla , iserreḥ-asen ad uɣalen ɣer ixxamen-nsen .
41008010	Imiren kan yuli ɣer teflukt nețța d inelmaden-is , ṛuḥen ɣer leǧwahi n Dalmanuta .
41008011	Ṛuḥen-d ifariziyen , bdan țmeslayen d Sidna Ɛisa iwakken a t-jeṛṛben , ssutren-as ad ixdem lbeṛhan ara d-iṣubben seg igenni .
41008012	Sidna Ɛisa yerra-d nnehta , yenna : Acuɣer i yi-d-ssuturen lbeṛhan yemdanen n lǧil-agi ? S tideț aql-i nniɣ-awen : d lmuḥal a s-d-ițune lbeṛhan i lǧil-agi !
41008013	Dɣa yeǧǧa-ten , yerkeb daɣen di teflukt iwakken ad izger agummaḍ .
41008014	Inelmaden țțun ur wwin ara aɣṛum anagar yiwet n teḥbult i gellan ɣuṛ-sen di teflukt .
41008015	Sidna Ɛisa iweṣṣa-ten , yenna-yasen : ? adret iman-nwen ɣef temtunt ( iɣes ) n ifariziyen akk-d win n Hiṛudus .
41008016	Inelmaden qqaṛen wway gar asen : « Yenna-yaɣ-d ayagi imi ur d newwi ara aɣṛum . »
41008017	Mi geẓra ayen țxemmimen , yenna-yasen : Acuɣer tețxemimem ɣef weɣṛum ? Urɛad tfaqem ? Mazal ur tefhimem ara ?
41008018	Eɛni qquṛen wulawen-nwen ? Tesɛam allen ur tețwalim ara , tesɛam imeẓẓuɣen ur tsellem ara ?
41008019	Ur tecfim ara mi bḍiɣ xemsa teḥbulin-nni n weɣṛum i xemsa alaf n yergazen , acḥal n iḍellaɛen n tsigar i tjemɛem ? Rran-as : Tnac iḍellaɛen .
41008020	I wasmi bḍiɣ sebɛa teḥbulin n weɣṛum i ṛebɛa alaf n yemdanen , acḥal n tqecwalin yeččuṛen ț-țisigar i d-tjemɛem ? Nnan-as : Sebɛa n tqecwalin .
41008021	Dɣa yenna-yasen : Werɛad tefhimem ihi ?
41008022	Ewwḍen ɣer temdint n Bitsayda . Wwin-as-d yiwen uderɣal , ḥellelen-t iwakken a t-yennal .
41008023	Sidna Ɛisa yeṭṭef afus i uderɣal-nni , yewwi-t beṛṛa n taddart . Yessers imetman ɣef wallen n uderɣal-nni , yessers ifassen is fell-as yesteqsa-t : Yella kra tețwaliḍ ?
41008024	Yerfed allen-is yenna : ? waliɣ imdanen am akken d ttjuṛ i gleḥḥun .
41008025	Sidna Ɛisa iɛawed issers-as ifassen ɣef wallen , mi gemmuqel uderɣal-nni , yuɣal-it-id yeẓri , ițwali akken ilaq .
41008026	Dɣa Sidna Ɛisa iceggeɛ-it ɣer wexxam-is , yenna-yas : Ur keččem ara ɣer taddart .
41008027	Sidna Ɛisa akk-d inelmaden-is ṛuḥen ɣer tudrin n Qiṣarya n Filibus . Deg webrid , yesteqsa-ten yenna yasen : D acu-yi ɣer lɣaci ?
41008028	Rran-as-d : Kra deg-sen qqaṛen d Yeḥya aɣeṭṭas i telliḍ , wiyaḍ qqaṛen d Sidna Ilyas , ma d wiyaḍ ḥesben-k d yiwen si lenbiya .
41008029	Yerna yesteqsa-ten : I kunwi , d acu-iyi ɣuṛ-wen ? Buṭrus yerra-yas : Keččini d Lmasiḥ . ( yeɛni win yextaṛ Ṛebbi )
41008030	Yumeṛ-iten iwakken ur țɛawaden i yiwen ayagi .
41008031	Sidna Ɛisa yebda yesselmad-iten yeqqaṛ : Mmi-s n bunadem ilaq ad yenɛețțab aṭas ; a t-nekkṛen lecyux d lmuqedmin imeqqranen akk-d lɛulama n ccariɛa . A t-nɣen , m'ara ɛeddin tlata wussan , a d-iḥyu si ger lmegtin .
41008032	Yenna-yasen-d ayagi ɛinani . Buṭrus ijbed-it weḥd-es , ilumm fell-as .
41008033	Sidna Ɛisa yezzi , imuqel inelmaden-is , yenna i Buṭrus : Wexxeṛ akkin fell-i a Cciṭan ! Ixemmimen-ik mačči n Ṛebbi , meɛna n yemdanen !
41008034	Sidna Ɛisa yessawel i lɣaci akk-d inelmaden-is , yenna-yasen : Ma yella win yebɣan ad iddu yid-i , ur ilaq ara ad ixemmem ɣef yiman-is , meɛna ilaq ad iqbel leɛtab ɣef ddemma n yisem-iw , ad ibbib amidag-is , a yi-d-itbeɛ .
41008035	Axaṭer win yebɣan ad isellek taṛwiḥt-is , a s-tṛuḥ ; ma d win ara yesṛuḥen tarwiḥt-is ɣef ddemma-w akk-d lexbaṛ n lxiṛ , a ț-isellek .
41008036	Ma yella irbeḥ-ed wemdan ddunit meṛṛa , acu n lfayda i gesɛa ma yesṛuḥ tudert-is ?
41008037	D acu ara ye wemdan iwakken ad icafeɛ taṛwiḥt-is ?
41008038	Ma yella win yessetḥan yis-i akk-d imeslayen-iw ger lǧil-agi amednub , ifesden , ula d Mmi-s n bunadem ad issetḥi yis m'ara d-yas akk-d lmalayekkat iqedsen di lɛaḍima n baba-s .
41009001	Sidna Ɛisa yenna daɣen : — S tideț a wen-d-iniɣ , kra seg wid yellan dagi , ur țmețțaten ara alamma walan tagelda n Ṛebbi tusa-d s tmanegt tameqqrant .
41009002	Mi ɛeddan sețța wussan , Sidna Ɛisa yewwi yid-es Buṭrus , Yeɛqub d Yuḥenna , ulin ɣer yiwen wedrar ɛlayen . Mi llan dinna weḥḥed-sen , tenbeddal ṣṣifa-s zdat-sen ,
41009003	llebsa-s tuɣal ț-țamellalt tețfeǧǧiǧ , ula d yiwen di ddunit ur izmir a ten yessimlul akken .
41009004	? ehṛen-asen-d nnbi Ilyas akk-d Sidna Musa , țmeslayen d Sidna Ɛisa .
41009005	Yenṭeq Buṭrus yenna i Sidna Ɛisa : A Sidi , yelha imi nella dagi . A nesbedd tlata iqiḍunen ; yiwen i kečč , wayeḍ i Sidna Musa wayeḍ i Sidna Ilyas .
41009006	Ur yeẓri d acu i d-yeqqaṛ axaṭer tekcem-iten lxelɛa ț-țameqqrant .
41009007	Taswiɛt kan ters-ed yiwet n tagut tɣumm-iten , si tagut-nni tenṭeq-ed yiwet n taɣect tenna-d : Wagi d Mmi ameɛzuz , smeḥsiset as !
41009008	Imiren kan , inelmaden muqlen ɣer mkul tama , ur walan ula d yiwen , anagar Sidna Ɛisa yellan yid-sen .
41009009	Mi d-ṣubben seg udrar , Sidna Ɛisa iweṣṣa-ten : Ur ḥekkut i yiwen ayen teẓram , alamma yeḥya-d Mmi-s n bunadem si ger lmegtin .
41009010	Uɣen-as awal , d acu kan țemsteqsayen , qqaṛen : Acu i d lmeɛna n ḥeggu si ger lmegtin ?
41009011	Inelmaden steqsan-t nnan-as : Acuɣer lɛulama n ccariɛa qqaṛen-d : ilaq a d-yas uqbel Sidna Ilyas ?
41009012	Yerra-yasen : ? - țideț , a d-yas uqbel Ilyas , iwakken ad iseggem kullec . lameɛna acuɣer yețwakteb ɣef Mmi-s n bunadem belli ilaq ad yenɛețțab aṭas yerna ad yețwaqehheṛ ?
41009013	Aql-i nniɣ-awen : Ilyas yusa-d , xedmen deg-s akken bɣan , am akken yețwakteb fell-as di tira iqedsen .
41009014	Mi d-ṣubben seg udrar , ufan-d lɣaci akk-d lɛulama n ccariɛa zzin i inelmaden nniḍen , țmeslayen yid-sen .
41009015	Mi d-walan Sidna Ɛisa , dehcen , uzzlen ad selmen fell-as .
41009016	Sidna Ɛisa yesteqsa-ten : ? ef wacu i tețmeslayem akka yid-sen ?
41009017	Yiwen wergaz si lɣaci-nni yerra-yas-d : A Sidi , wwiɣ-ak-d mmi axaṭer yesgugem-it uṛuḥani .
41009018	Kra wanda ara t-yeṭṭef , yesseɣlay-it ɣer lqaɛa ; aqcic yessufuɣ-ed tikufta , yețqeṛṛic tuɣmas , yețțuɣal d asemmaḍ . ? elleleɣ inelmaden-ik a t-ssufɣen seg-s meɛna ur zmiren ara .
41009019	Sidna Ɛisa yenna-yasen : A lǧil i gxuṣṣ liman ! Ar melmi ara yiliɣ yid-wen ? Ar melmi ara wen-ṣebṛeɣ ? Awit-ed aqcic-agi ! Wwin-as-t-id ;
41009020	akken kan iwala Sidna Ɛisa , aṛuḥani-nni yebda yețhuccu aqcic-nni , yesseɣli-t ɣer lqaɛa yessemṛareɣ-it armi i s-d yessufeɣ tikufta .
41009021	Sidna Ɛisa yesteqsa baba-s n weqcic-nni yenna-yas : Si melmi i d-ideṛṛu yid-es wayagi ? Yerra-yas-d : Seg wasmi yella d amecṭuḥ .
41009022	Acḥal d abrid i t-idemmer uṛuḥani-agi ɣer tmes d waman iwakken a t-ineɣ . Tura , ma yella wayen iwumi tzemreḍ , ḥunn fell-aɣ , ɛiwen-aɣ !
41009023	Sidna Ɛisa yerra-yas : Teqqaṛeḍ : ma tzemreḍ . . . ? Win yețțamnen yezmer i kullec !
41009024	Imiren kan , baba-s n weqcic-nni yenna : Umneɣ ! Meɛna sseǧhed-iyi axaṭer xuṣṣeɣ di liman .
41009025	Sidna Ɛisa mi gwala lɣaci uzzlen-d ɣuṛ-sen , yumeṛ i uṛuḥani-nni , yenna-yas : Ay aṛuḥani ! yesgugumen yesɛuẓẓugen , effeɣ seg weqcic-agi ur țɛawad ara aț-țkecmeḍ deg-s !
41009026	Imiren iɛeggeḍ , ihucc-it nezzeh , dɣa yeffeɣ seg-s . Aqcic-nni yuɣal am lmegget , daymi aṭas i s-yeqqaṛen : « yemmut . »
41009027	Meɛna Sidna Ɛisa yeṭṭef-as afus , isekker-it-id , ibedd .
41009028	Mi kecmen ɣer wexxam , inelmaden-is steqsan-t : Acuɣer ur nezmir ara nukni a nessufeɣ aṛuḥani-nni ?
41009029	Yenna-yasen : Iwakken aț-țessufɣem iṛuḥaniyen am wigi , ilaq aț-țețțuẓumem yerna aț-țețẓallam .
41009030	Ṛuḥen syenna , zegren tamurt n Jlili . Sidna Ɛisa ur yebɣi ara ad ẓren lɣaci anda i gella ,
41009031	axaṭer yesselmad inelmaden-is , yenna-yasen : Mmi-s n bunadem ad ițțusellem ger ifassen n yemdanen , a t-nɣen , meɛna tlata wussan mbeɛd lmut-is a d-iḥyu .
41009032	Inelmaden-is ur fhimen ara lmeɛna n wawal-agi , yerna kukran a t-steqsin .
41009033	Mi ewwḍen ɣer temdint n Kafernaḥum . llan deg wexxam , Sidna Ɛisa yesteqsa-ten : ? ef wacu i tețmeslayem deg webrid ?
41009034	Lameɛna ssusmen akken ma llan , axaṭer deg webrid țmesteqsayen anwa i d ameqqran gar-asen .
41009035	Sidna Ɛisa yeqqim , yessawel i tnac-nni inelmaden-is , yenna-yasen : Win yebɣan ad yili d amezwaru , ilaq ad yeqqim d aneggaru , ad yuɣal d aqeddac i mkul yiwen .
41009036	Yeddem-ed yiwen weqcic amecṭuḥ , yesbedd-it zdat-sen dɣa yerfed-it ger ifassen-is , yenna-yasen :
41009037	Win iqeblen aqcic amecṭuḥ am wagi ɣef ddemma n yisem-iw , d nekk i geqbel , win i yi-qeblen mačči d nekk i geqbel lameɛna yeqbel Win i yi-d iceggɛen .
41009038	Yuḥenna yenna i Sidna Ɛisa : A Sidi , nwala yiwen wergaz yessufuɣ leǧnun s yisem-ik ; nugi-yas imi ur iteddu ara yid-nneɣ .
41009039	Sidna Ɛisa yerra-yas : Aneft-as , imi ulac win izemren ad ixdem lbeṛhan s yisem-iw , imiren ad yehdeṛ ayen n diri fell-i .
41009040	Win ur nelli ara d aɛdaw-nneɣ , yid-nneɣ i gella .
41009041	Kra win ara wen-d-yefken lkas n waman imi d inelmaden n Lmasiḥ i tellam , a wen-iniɣ s tideț , lxiṛ-is ur s-yețwankaṛ ara .
41009042	Win ara yilin d sebba n tuccḍa i yiwen seg imecṭuḥen-agi yumnen yis-i , axiṛ-as a s-ɛelqen ɣer temgeṛṭ aɣaṛef n tsirt , a t-ḍeggṛen ɣer lebḥeṛ .
41009043	Ma yella d afus-ik i d sebba n tuccḍa , gzem-it ; axiṛ-ak aț-țkecmeḍ ɣer tudert n dayem s yiwen ufus wala aț-țkecmeḍ s sin ifassen ɣer ǧahennama , aț-țețwaḍeggreḍ ɣer tmes ur nxețți .
41009044	[ Dinna awekkiw itețțen lǧețțat ur yețmețțat ara , times ur txețți ara maḍi . ]
41009045	Ma yella d aḍaṛ-ik i d sebba n tuccḍa , gzem-it ; axiṛ-ak aț-țkecmeḍ ɣer tudert n dayem s yiwen uḍar wala aț-țkecmeḍ s sin iḍaṛṛen ɣer ǧahennama , aț-țețwaḍeggreḍ ɣer tmes ur nxețți .
41009046	[ Dinna awekkiw itețțen lǧețțat ur yețmețțat ara , times ur txețți ara maḍi . ]
41009047	Daɣen ma yella ț-țiṭ-ik i gellan d sebba n tuccḍa , qleɛ-iț-id ; axiṛ-ak aț-țkecmeḍ ɣer tgelda n Sidi Ṛebbi s yiwet n tiṭ , wala aț-țwaḍeggṛeḍ s snat wallen ɣer ǧahennama .
41009048	Dinna awekkiw itețțen lǧețțat ur yețmețțat ara , times ur txețți ara maḍi .
41009049	Axaṭer mkul amdan ilaq ad yețwamelleḥ s tmes .
41009050	Lmelḥ , d ayen yelhan ; meɛna ma tṛuḥ-as lbenna-s , s wacu ara t-tmellḥem ? Sɛut lmelḥ deg yiman-nwen , tɛicem wway gar-awen di lehna .
41010001	Sidna Ɛisa yeṭṭef abrid ɣer tmurt n Yahuda agummaḍ i wasif n Urdun . Nnejmaɛen-d daɣen ɣuṛ-es aṭas n lɣaci . Yebda yesselmad-iten akken yennum .
41010002	Ifariziyen qesden-t-id a t-jeṛṛben . Steqsan-t nnan-as : Yeḥlel i wergaz ad yebru i tmeṭṭut-is neɣ ala ?
41010003	Yerra-yasen : Acu n lameṛ i wen-d-yeǧǧa Musa ?
41010004	Nnan-as : Sidna Musa issereḥ-aɣ a nebru i tmeṭṭut-nneɣ ma nefka-yas leɛqed n berru .
41010005	Sidna Ɛisa yerra-yasen : ? ef ddemma n wulawen-nwen yeqquṛen i wen-d-yeǧǧa lameṛ-agi .
41010006	Lameɛna di tazwara , Sidi Ṛebbi ixleq-ed argaz ț-țmeṭṭut .
41010007	Daymi : Argaz ad yeǧǧ baba-s akk-d yemma-s , iwakken ad iɛic ț-țmeṭṭut-is .
41010008	Imiren , di sin yid-sen ad uɣalen d yiwet n lǧețța . S wakka , ur llin ara d sin meɛna ad uɣalen d yiwen .
41010009	Ihi , ur feṛqet ara wayen yesdukkel Ṛebbi .
41010010	Mi llan deg wexxam , steqsan-t daɣen inelmaden-is ɣef wannect-nni .
41010011	Yerra-yasen : Kra win ara yebrun i tmeṭṭut-is yuɣ tayeḍ , ixdeɛ tameṭṭut tamezwarut , yezna .
41010012	Akken daɣen , tameṭṭut ara yebrun i wergaz-is aț-țaɣ wayeḍ , tezna .
41010013	Kra yemdanen wwin-as-d arrac imecṭuḥen iwakken ad yessers ifassen-is fell-asen , meɛna inelmaden țțaran-ten .
41010014	Mi ten-iwala Sidna Ɛisa , yezɛef fell-asen yenna-yasen : Anfet i warrac a d-asen ɣuṛ-i ! Ur ten-țțarrat ara , axaṭer tagelda n Ṛebbi i wid yellan am nutni .
41010015	A wen-iniɣ tideț : kra win ur neqbil ara tagelda n Ṛebbi am weqcic amecṭuḥ , ur ț-ikeččem ara .
41010016	Imiren issuden-iten , yessers ifassen-is fell-asen , dɣa iburek-iten .
41010017	Akken iteddu Sidna Ɛisa ad iṛuḥ , ataya yiwen ilemẓi yeɣli ɣef tgecrar zdat-es , yenna-yas : A ccix yelhan , d acu ilaqen a t-xedmeɣ iwakken ad sɛuɣ tudert n dayem ?
41010018	Sidna Ɛisa yerra-yas : Acuɣeṛ i yi-tsemmaḍ « win yelhan » ? Ulac win yelhan , anagar Ṛebbi weḥd-es .
41010019	Tessneḍ ccariɛa n Musa : Ur tneqqeḍ ara , ur tzennuḍ ara , ur tețțakṛeḍ ara , ur tețcehhiḍeḍ ara s ẓẓur , ur txeddɛeḍ ( tețḍuṛuḍ ) ara , aț-țqadṛeḍ baba-k d yemma-k .
41010020	Yerra-yas : A Sidi , ayagi akk xedmeɣ-t seg wasmi lliɣ d ameẓyan .
41010021	Sidna Ɛisa imuqel-it s leḥnana yenna-yas : Txuṣṣ-ik kan yiwet n lḥaǧa : ṛuḥ , zzenz akk ayen tesɛiḍ , tseddqeḍ-t i imeɣban iwakken aț-țesɛuḍ agerruj deg igenni ; imiren as-ed tbeɛ-iyi-d .
41010022	Mi gesla ilemẓi-nni i imeslayen n Sidna Ɛisa , yennuɣna . Iṛuḥ s leḥzen axaṭer yesɛa aṭas n cci .
41010023	Sidna Ɛisa imuqel wid i s-d-izzin , yenna i inelmaden-is : Acḥal i gewɛeṛ i wid yesɛan cci ad kecmen ɣer tgelda n Sidi Ṛebbi !
41010024	Inelmaden-is dehcen mi slan imeslayen-agi . Sidna Ɛisa yenna-yasen daɣen : Acḥal i gewɛeṛ unekcum ɣer tgelda n Sidi Ṛebbi a tarwa !
41010025	Ishel-as i welɣem ad iɛeddi di tiṭ n tissegnit wala i umeṛkanti ad ikcem ɣer tgelda n Sidi Ṛebbi .
41010026	Ayagi issewhem inelmaden akteṛ , qqaṛen wway gar-asen : Ihi , anwa i gzemren ad ițțusellek ?
41010027	Sidna Ɛisa imuqel-iten , yenna yasen : Ayen yellan d lmuḥal i wemdan yeshel i Sidi Ṛebbi , imi Sidi Ṛebbi yezmer i kullec .
41010028	Buṭrus yenna-yas : Aql-aɣ neǧǧa kullec yerna netbeɛ-ik .
41010029	Sidna Ɛisa yenna-yasen : A wen-d-iniɣ tideț : win yeǧǧan axxam-is , ayetma-s , yessetma-s , yemma-s , baba-s , arraw-is , tiferkiwin-is ( akal-is ) , ɣef ddemma-w akk-d ddemma n ubecceṛ n lexbaṛ n lxiṛ ,
41010030	a s-d-yețțune meyya iberdan akteṛ di lweqt-agi : ixxamen , atmaten , tiyestmatin , tiyemmatin , dderya akk-d tferkiwin meɛna s waṭas n uqehheṛ ; di lweqt i d-iteddun a s-d-tețțune tudert n dayem .
41010031	Aṭas seg imezwura ara yuɣalen d ineggura , aṭas seg ineggura ara yuɣalen d imezwura .
41010032	Llan leḥḥun iwakken ad alin ɣer temdint n Lquds , Sidna Ɛisa yezwar zdat-nsen . Inelmaden-nni xelɛen , ma d wid i d-itebɛen deffir-sen , ikcem iten lxuf . Sidna Ɛisa yewwi daɣen yid-es tnac-nni n inelmaden , ixebbeṛ-iten s wayen ara yedṛun yid-es .
41010033	Yenna-yasen : Atan a nali ɣer temdint n Lquds , Mmi-s n bunadem ad ițwasellem ger ifassen n lmuqedmin imeqqranen d lɛulama , ad ḥekmen fell-as s lmut , a t-sellmen ger ifassen n ikafriwen .
41010034	Ad ḍsen fell-as , a t-ssusfen , a t-wten s ujelkkaḍ , a t-nɣen , m'ara ɛeddin tlata wussan , a d-iḥyu si ger lmegtin .
41010035	Yeɛqub d Yuḥenna yellan d arraw n Zabadi qeṛṛben ɣer Sidna Ɛisa nnan-as : A Sidi , nebɣa a ɣ-txedmeḍ ayen akka ara k-d-nessuter .
41010036	Yenna-yasen : D acu tebɣam a wen-t-xedmeɣ ?
41010037	Nnan-as : Efk-aɣ imukan di lɛaḍima-k , wa ɣer tama-k tayeffust , wa ɣer tama-k taẓelmaṭ .
41010038	Sidna Ɛisa yenna-yasen : Ur teẓrim ara ayen akka i yi-d tessuturem . Eɛni tzemrem aț-țeswem lkas-agi n lemṛaṛ ara sweɣ ? Neɣ tzemrem a d-tɛeddim seg weɣḍas-agi s wayes ara țwaɣeḍseɣ ?
41010039	Nnan-as : Ih a Sidi , nezmer . Sidna Ɛisa yenna-yasen : ? - țideț , aț-țeswem lkas-agi n lemṛaṛ ara sweɣ , yernu aț-țɛeddim seg weɣḍas s wayes ara țwaɣeḍseɣ .
41010040	Ma yella d ayen yeɛnan imukan ɣer uyeffus-iw neɣ ɣer uzelmaḍ-iw , mačči deg ufus-iw i gella , meɛna ad țțunefken i wid iwumi țwaheggan .
41010041	Mi slan i waya , ɛecṛa n inelmaden nniḍen rfan ɣef Yeɛqub akk-d Yuḥenna .
41010042	Sidna Ɛisa yessawel asen yenna-yasen : Twalam ayen iḍeṛṛun di ddunit : wid nețwali d igelliden akk-d d imeqqranen n yegduden țqehhiṛen lɣaci-nsen yerna ḥekkmen fell-asen s ẓẓur !
41010043	Ur ilaq ara ad yili wannect-a gar-awen . Meɛna win yebɣan ad yili d ameqqran gar-awen ilaq ad yuɣal d aqeddac-nwen .
41010044	Win yebɣan daɣen amkan amezwaru , ilaq ad yili d aqeddac-nwen meṛṛa .
41010045	Axaṭer Mmi-s n bunadem ur d-yusi ara iwakken ad qedcen fell-as wiyaḍ , meɛna d nețța ara iqedcen fell-asen , yerna ad ye tudert-is d asfel ɣef waṭas n yemdanen .
41010046	Sidna Ɛisa akk-d inelmaden-is wḍen ɣer temdint n Yiriku . Mi d-ffɣen si temdint , ddan-d yid-sen aṭas n lɣaci . Ataya yiwen uderɣal isem-is Baṛtimay mmi-s n Timay , yeqqim ṭṭerf n webrid yessutur tin n Ṛebbi .
41010047	Mi gesla belli d Ɛisa anaṣari i d-iɛeddan , yebda yețɛeggiḍ yeqqaṛ : A Ɛisa , a Mmi-s n Sidna Dawed , ḥunn fell-i !
41010048	Aṭas i gețɛeggiḍen fell-as iwakken ad issusem , meɛna nețța yețsuɣu akteṛ yeqqaṛ : A mmi-s n Sidna Dawed , ḥunn fell-i !
41010049	Sidna Ɛisa iḥbes yenna : Siwlet-as . Ssawlen-as , nnan-as : Ur țțaggad ara , kker fell-ak , atan yessawel-ak-ed .
41010050	Aderɣal-nni iḍeggeṛ abeṛnus-is , ijelleb-ed , yusa-d ɣer Sidna Ɛisa .
41010051	Sidna Ɛisa yenṭeq ɣuṛ-es yenna-yas : D acu tebɣiḍ a k-t-xedmeɣ ? Aderɣal-nni yenna-yas : A Sidi , bɣiɣ a yi-d-yuɣal yeẓri .
41010052	Dɣa Sidna Ɛisa yenna-yas : Ṛuḥ , liman-ik isellek-ik . Imiren kan , yuɣal-it-id yeẓri , yetḍfer Sidna Ɛisa deg webrid .
41011001	Mi qṛib ad awḍen ɣer temdint n Lquds , zdat n tuddar n Bitfaji akk-d Bitanya ɣer tama n yiɣil n uzemmur , Sidna Ɛisa iceggeɛ sin seg inelmaden-is
41011002	yenna-yasen : Ṛuḥet ɣer taddart-nni yellan zdat-wen , m'ara tawḍem aț-țafem aɣyul d amecṭuḥ yeqqen , leɛmeṛ yerkeb fell-as ula d yiwen . Fsit-as-ed cced tawim-t-id .
41011003	Ma yella win i wen-d-yennan : « acimi txeddmem ayagi ? » Innit-as : « yeḥwaǧ-it Ssid-nneɣ , taswiɛt kan a wen-t id-yerr . »
41011004	Ṛuḥen inelmaden-nni ufan aɣyul deg webrid yeqqen ɣer tewwurt n yiwen n wexxam , fsin-as ccedd .
41011005	Kra seg wid yellan dinna nnan asen : D acu txeddmem akka ? Acuɣer i d-tserḥem i weɣyul-agi ?
41011006	Rran-asen akken i sen-d-yenna Sidna Ɛisa , dɣa ǧǧan-ten .
41011007	Wwin-d aɣyul-nni i Sidna Ɛisa , ssersen fell-as llebsa-nsen iwakken ad yerkeb fell-as .
41011008	Aṭas i s-ițessun llebsa-nsen deg webrid , ma d wiyaḍ țessun-as tiseḍwa i d-ge ? men si lexla .
41011009	Wid yezwaren d wid yettabaɛen țɛeggiḍen : « ? usana , ad yețțubarek win i d-yusan s ɣuṛ Sidi Ṛebbi !
41011010	Tețțubarek tgeldit i d-yusan , tageldit n Sidna Dawed baba-tneɣ ! ? usana ( tamanegt ) deg imukan ɛlayen . »
41011011	Sidna Ɛisa yewweḍ ɣer temdint n Lquds , yekcem ɣer lǧameɛ iqedsen . Imuqel ayen akk i gdeṛṛun dina , imiren mi geẓra ifut lḥal , iṛuḥ ɣer taddart n Bitanya nețța d tnac inelmaden-is .
41011012	Azekka-nni akken ffɣen si taddart n Bitanya , Sidna Ɛisa yelluẓ .
41011013	Iwala si lbeɛd tameɣṛust yesɛan iferrawen , iṛuḥ ad iqelleb kra ibakuṛen ara yečč . Mi gqeṛṛeb ɣuṛ-es , yufa deg-s anagar iferrawen , axaṭer mačči d lawan n lexṛif .
41011014	Yenṭeq ɣuṛ-es zdat n inelmaden-is , yenna-yas : Ur tețțuɣaleḍ ara a d-tefkeḍ lfakya !
41011015	Mi wwḍen ɣer temdint n Lquds , Sidna Ɛisa yekcem ɣer lǧameɛ iqedsen , yebda itellif wid yețțaɣen znuzun dinna . Yeqleb ṭṭwabel d ikersiyen n wid ițbeddilen idrimen akk-d wid yeznuzun itbiren .
41011016	Ur yeǧǧi ula d yiwen ad yawi yid-es lḥaǧa ɣer daxel n lǧameɛ .
41011017	Dɣa yesselmed lɣaci s imeslayen-agi : Eɛni ur yețwakteb ara : Axxam-iw ad ițțusemmi d axxam n tẓallit i leǧnas meṛṛa , ma d kunwi terram-t d axxam n imakaren !
41011018	Mi s-slan , lmuqedmin imeqqranen d lɛulama uggaden-t , imiren țnadin amek ara t-nɣen , axaṭer lɣaci meṛṛa wehmen deg uselmed-ines .
41011019	Mi d-yeɣli yiḍ , Sidna Ɛisa d inelmaden-is ffɣen si temdint .
41011020	Azekka-nni ṣṣbeḥ mi d-ɛeddan syenna , inelmaden-is walan tameɣṛust nni teqquṛ armi d iẓuran .
41011021	Buṭrus yemmekta-d ayen iɛeddan , yenna i Sidna Ɛisa : A Sidi , muqel ! Tameɣṛust-nni iwumi tedɛiḍ teqquṛ !
41011022	Sidna Ɛisa yenṭeq yenna : A wen-d-iniɣ tideț :
41011023	ma yenna walebɛaḍ i wedrar-agi « qleɛ syenna tḍeggṛeḍ iman-ik ɣer lebḥeṛ » ma yumen ur icukket ara , atan a d-yedṛu wayen i d-yenna .
41011024	Daymi i wen-qqaṛeɣ : kra wayen ara tessutrem i Ṛebbi di tẓallit , amnet belli yewweḍ-ikkun-id yerna a wen-d-ițțune .
41011025	M'ara tekkrem aț-țẓallem yili teṭṭfem cceḥna i walebɛaḍ , semmḥet-as , iwakken baba-twen yellan deg igenwan a wen-isemmeḥ ula i kunwi ddnubat nwen .
41011026	[ Meɛna ma yella ur tețsemmiḥem ara i wiyaḍ , baba-twen yellan deg igenwan ur wen-ițsemmiḥ ara ddnubat-nwen daɣen i kunwi . ]
41011027	Uɣalen ɣer temdint n Lquds . Di teswiɛt-nni , Sidna Ɛisa yella itezzi di Lǧameɛ iqedsen ; lmuqedmin imeqqranen d lɛulama akk-d lecyux , qeṛṛben-d ɣuṛ-es
41011028	nnan-as : Ansi i k-d-tekka lḥekma-agi ? Anwa i k-d-yefkan tazmert aț - țxedmeḍ ayagi ?
41011029	Sidna Ɛisa yerra-yasen : Ula d nekk a kkun-steqsiɣ s yiwen usteqsi kan , ma terram-iyi-d , a wen-d-iniɣ ansi i yi-d-tekka lḥekma s wayes i xeddmeɣ ayagi :
41011030	Anwa i d-iceggɛen Yeḥya ad isseɣḍes deg waman , d Ṛebbi neɣ d imdanen ? Erret-iyi-d !
41011031	Bdan țemcawaṛen wway gar asen qqaṛen : ma nerra-yas : « d Ṛebbi i t-id iceggɛen » , a ɣ-d-yini : « acimi ihi ur tuminem ara s Yeḥya ? »
41011032	Ma nenna-d : « d imdanen i t-id iceggɛen . . . » Uggaden ma nnan-d akken , axaṭer lɣaci umnen akk belli Yeḥya d nnbi .
41011033	Ihi rran-as i Sidna Ɛisa : Ur neẓri ara ! Sidna Ɛisa yerra-yasen : Ula d nekk ur wen-d-qqaṛeɣ ara ansi i yi-d-tekka lḥekma s wayes xeddmeɣ ayagi .
41012001	Sidna Ɛisa yebda ițmeslay-asen s lemtul : Yiwen wergaz yeẓẓa tafeṛṛant , izeṛṛeb-iț , yeɣza amkan i tɛeṣṣart n tẓurin yerna yebna taxxamt n tɛessast . Issekra-ț i ixemmasen n tfeṛṛant imiren iṛuḥ ad yinig .
41012002	Mi d-yewweḍ lweqt n tẓurin , iceggeɛ aqeddac-is ɣer ixemmasen-nni iwakken a s-d-fken amur-is .
41012003	Meɛna ṭṭfen aqeddac-nni , wwten-t , qecɛen-t ifassen-is d ilmawen .
41012004	Iceggeɛ-asen aqeddac wis sin , reggmen-t yerna wwten-t ula d nețța ɣer uqeṛṛuy .
41012005	Iceggeɛ-asen aqeddac wis tlata , wagi nɣan-t . Iceggeɛ-asen aṭas iqeddacen nniḍen , kra nɣan-ten kra wten-ten .
41012006	Yeqqim-as-d anagar mmi-s ameɛzuz . Iceggeɛ-it d aneggaru ɣuṛ-sen , yenna : « ahat a t-qadṛen imi d mmi . »
41012007	Meɛna ixemmasen-agi nnan wway gar-asen : « atan win ara iweṛten ! Ekkret a t-nenneɣ iwakken lweṛt nni ad yuɣal d ayla-nneɣ ! »
41012008	? ṭfen-t-id wwten-t armi yemmut , imiren ḍeggṛen-t ɣer beṛṛa n tfeṛṛant .
41012009	D acu ara yexdem tura bab n tfeṛṛant ? A d-yas nețța s yiman-is , ad ineɣ ixemmasen-nni ad yernu ad iwekkel tafeṛṛant-nni i wiyaḍ .
41012010	Eɛni ur teɣṛim ara awal-agi n tira iqedsen ? Adɣaɣ i ḍeggṛen wid ibennun , d nețța i guɣalen d azṛu alemmas yeṭṭfen lebni .
41012011	Ayagi yekka-d s ɣuṛ Sidi Ṛebbi , yerna ɣer ɣuṛ-nneɣ d ayen i gessewhamen !
41012012	Faqen belli fell-asen i d-yewwi lemtel-agi . Bɣan a t-ṭṭfen imiren , lameɛna uggaden lɣaci ; dɣa ǧǧan-t , ṛuḥen .
41012013	Kra ifariziyen akk-d kra seg wid yellan si terbaɛt n Hiṛudus , ceggɛen ɣer Sidna Ɛisa iwakken a t-id-sseɣlin deg wawal akken a t-ṭṭfen s imeslayen-is .
41012014	Usan-d nnan-as : A Sidi , neẓra belli theddṛeḍ ṣṣeḥ , ur txeddmeḍ ara lxilaf ger yemdanen , tesselmadeḍ abrid n Ṛebbi s tideț . Ini-yaɣ-d : d leḥlal neɣ d leḥṛam fell-aɣ ma nxelleṣ tabzert i wugellid Qayṣer ( yesṭeɛmeṛen tamurt-nneɣ ) ?
41012015	Sidna Ɛisa ifaq i tḥila-nsen , yenna-yasen : Acuɣer i yi-d-tneddim tifxeț ? Awit-iyi-d aṣurdi iwakken a t-ẓreɣ .
41012016	Fkan-as-d aṣurdi dɣa yenna yasen : Udem-agi d wayen yuran fell-as wi ten-ilan ? Nnan-as : N Qayṣer . Imiren Sidna Ɛisa yenna-yasen :
41012017	Erret ihi i Qayṣer ayen yellan n Qayṣeṛ , terrem i Ṛebbi ayen yellan n Ṛebbi . Qqimen wehmen deg-s .
41012018	Isaduqiyen yellan d wid ur nețțamen ara s ḥeggu n lmegtin , usan-d ɣer Sidna Ɛisa steqsan-t :
41012019	A Sidi , atan wayen i ɣ-d yeǧǧa Sidna Musa di ccariɛa : Ma yella yemmut wergaz yeǧǧa-d tameṭṭut-is , m'ur yesɛi ara dderya , ilaq gma-s ad yerr tameṭṭut-nni iwakken a d-yesɛu dderya i gma-s yemmuten .
41012020	Llan ihi sebɛa watmaten : amezwaru yezweǧ yuɣal yemmut ur d-yeǧǧi ara dderya .
41012021	Wis sin yuɣ taǧǧalt-nni , yemmut ula d nețța mbla ma yeǧǧa-d dderya . Akken daɣen i tedṛa d wis tlata ,
41012022	ula d yiwen si sebɛa-nni i gzewǧen yid-es ur d-yeǧǧi dderya . ? er taggara , ula ț-țameṭṭut-nni temmut .
41012023	Asmi ara d-ḥyun lmegtin , anwa si sebɛa watmaten-nni ara ț-yesɛun ț-țameṭṭut-is imi i ț-uɣen di sebɛa yid-sen ?
41012024	Sidna Ɛisa yerra-yasen : Tɣelṭem ! Ur tefhimem tira iqedsen , ur tessinem tazmert n Ṛebbi .
41012025	Axaṭer ass n ḥeggu n lmegtin , irgazen ț-țlawin ur țemyezwaǧen ara , lameɛna ad ilin am lmalayekkat deg igenwan .
41012026	Ma d ayen yeɛnan ḥeggu n lmegtin , leɛmeṛ ur teɣṛim di tektabt n Musa , mi t-id-iluɛa Sidi Ṛebbi zdat udarnu ireqqen ? Yenna-yas-d : Nekk d Illu n Ibṛahim , d Illu n Isḥaq , d Illu n Yeɛqub .
41012027	Ihi Ṛebbi mačči d Illu n lmegtin i gella , lameɛna d Illu n wid yeddren . S tideț , atan tɣelṭem aṭas .
41012028	Yiwen n umusnaw n ccariɛa mi geẓra Sidna Ɛisa ijaweb akken ilaq , iqeṛṛeb ɣuṛ-es yenna-yas : Anwa i d lameṛ ameqqran di ccariɛa ?
41012029	Sidna Ɛisa yerra-yas : Atah lameṛ ameqqran : ? ess-ed ay agdud n Isṛail ! Sidi Ṛebbi-nneɣ d yiwen .
41012030	Ilaq aț-țḥemmleḍ Sidi Ṛebbi s wul-ik , s teṛwiḥt-ik akk , s wayen yellan di tezmert-ik akk-d lɛeqliya-k meṛṛa .
41012031	Atah wis sin : Ilaq aț-țḥemleḍ lɣiṛ-ik am yiman-ik . Ulac lameṛ yugaren wigi .
41012032	Lɛalem-nni yenna-yas : ? - țideț a Sidi ! Ayen i d-tenniḍ d ṣṣeḥ ; Ṛebbi d yiwen ulac wayeḍ .
41012033	Yerna ma nḥemmel-it s wul-nneɣ , s lɛeqliya-nneɣ , akk-d wayen yellan di țezmert-nneɣ meṛṛa , ma nḥemmel daɣen lɣiṛ-nneɣ am yiman-nneɣ , annect-agi axiṛ n iseflawen akk-d lewɛadi .
41012034	Sidna Ɛisa mi t-iwala ijaweb-ed s tmusni , yenna-yas : Ur tebɛideḍ ara ɣef tgelda n Sidi Ṛebbi . Ulac win i s-d-yernan asteqsi nniḍen .
41012035	Mi gella Sidna Ɛisa yesselmad di lǧameɛ iqedsen yenna : Amek armi imusnawen n ccariɛa qqaṛen-d belli Lmasiḥ d mmi-s n Sidna Dawed ?
41012036	S Ṛṛuḥ iqedsen i d-yenna Dawed s yiman-is : Sidi Ṛebbi yenna-d i Sidi : Qqim ɣer tama-w tayeffust alamma rriɣ iɛdawen-ik seddaw iḍaṛṛen-ik .
41012037	Dawed s yiman-is issawel-as « a Sidi » , amek ihi yezmer ad yili d mmi-s ? Aṭas n lɣaci i s-yesmeḥsisen s lfeṛḥ .
41012038	Sidna Ɛisa yesselmad lɣaci yeqqaṛ-asen : ? adret daɣen iman-nwen ɣef yimusnawen n ccariɛa i gḥemmlen ad ḥewwsen s ijellaben iɣezfanen , ḥemmlen daɣen ad selmen fell-asen medden di leswaq ;
41012039	țextiṛin imukan imezwura di leǧwameɛ akk-d imukan lɛali di tmeɣṛiwin , lameɛna
41012040	tețțen ayla n tuǧǧal ; ssiɣzifen taẓallit iwakken a ten-id-walin yemdanen . Lɛiqab-nsen ad yili d ameqqran !
41012041	Sidna Ɛisa yella yeqqim deg umkan iqublen asenduq i deg srusun lewɛadi , yețmuqul amek srusuyen lɣaci lewɛadi-nsen . Aṭas n imeṛkantiyen yeggaren xiṛella n yedrimen .
41012042	Tusa-d yiwet n taǧǧalt tigellilt tessers sin iṣurdiyen yesɛan azal n ṛebɛa twiztin n lfeṭṭa .
41012043	Sidna Ɛisa yessawel i inelmaden-is , yenna yasen : A wen-d-iniɣ tideț : lweɛda i tessers taǧǧalt-agi taẓawalit , tugar akk lewɛadi i ssersen wiyaḍ .
41012044	Axaṭer wiyaḍ seddqen seg wayen sɛan d zzyada , ma d nețțat tseddeq ciṭṭuh-nni s wacu ara tɛic .
41013001	Mi d-iffeɣ Sidna Ɛisa si lǧameɛ iqedsen , yiwen seg inelmaden-is yenna-yas : A Sidi , muqel acḥal yecbeḥ lebni-agi ! Acḥal cebḥen yedɣaɣen-is !
41013002	Sidna Ɛisa yerra-yas : Deg wayagi irkul i tețwaliḍ , ur d-yețɣimi yiwen wedɣaɣ ɣef wayeḍ ; kullec ad ihudd .
41013003	Sidna Ɛisa yeqqim deg iɣil uzemmur iqublen lǧameɛ iqedsen . Buṭrus , Yeɛqub , Yuḥenna akk-d Andriyus i gellan yid-es , steqsan-t :
41013004	Ini-yaɣ-d melmi ara d-yedṛu wayagi ; d acu ara ɣ-d-isbeggnen lweqt i deg ara yedṛu wannect-a .
41013005	Imiren , Sidna Ɛisa yebda yețweṣṣi ten : ? uṛ-wat win ara kkun-ikellxen !
41013006	Axaṭer aṭas ara d-yasen s yisem-iw , a wen-d-inin : « D nekk i d Lmasiḥ » ad kellxen i waṭas n lɣaci .
41013007	M'ara teslem s tegrawliwin i d-ideṛṛun di mkul amkan akk-d țid i d-iteddun , ur țțaggadet ara axaṭer ilaq a d-yedṛu wannect-nni , lameɛna mačči ț-țaggara n ddunit i d-yewḍen .
41013008	Agdud a d-yekker ɣer wayeḍ , tageldit aț-țennaɣ ț-țayeḍ , a d-ilint zzelzlat di kra imukan , a d-yili laẓ ; akkagi ara d-yebdu leɛtab di ddunit .
41013009	? adret ɣef yiman-nwen ; atan a kkun-caṛɛen zdat lɛulama n ccariɛa , a kkun-wten di leǧwameɛ . ? ef ddemma-w , a kkun-sbedden zdat wid i gḥekmen tamurt akk-d igelliden iwakken aț-țilim d inigan-iw zdat-nsen .
41013010	Lameɛna di tazwara ilaq lexbaṛ n lxiṛ ad ițwabecceṛ uqbel i leǧnas meṛṛa .
41013011	M'ara kkun-ẓẓuɣṛen a kkun awin ɣer ccṛeɛ , ur xeddmet ara anezgum ɣef wayen ara tinim ; init-ed kan ayen ara wen-d-yasen di teswiɛt-nni , axaṭer mačči d kunwi ara imeslayen lameɛna d Ṛṛuḥ iqedsen .
41013012	Yiwen ad ye gma-s ɣer lmut , wayeḍ ad ye mmi-s ; dderya a d-kkren ɣer imawlan-nsen a ten-ssiwḍen ɣer lmut .
41013013	A kkun-keṛhen irkul ɣef ddemma n yisem-iw . Lameɛna win ara yeṭṭfen alamma ț-țaggara ad ițwasellek .
41013014	Ass m'ara twalim lmuṣiba tameqqrant tella deg umkan anda ur ilaq ara aț-țili , « win ara yeɣṛen ayagi ilaq ad imeyyez ! » ass-nni wid ara yilin di tmurt n Yahuda ad rewlen ɣer idurar ;
41013015	win ara yilin s ufella n ssqef , ur ikeččem ara ɣer wexxam-is iwakken a d-iddem leḥwayeǧ-is .
41013016	Akken daɣen win ara yilin di lexla , ur yețțuɣal ara ɣer deffir iwakken a d-yawi abeṛnus-is .
41013017	A tawaɣit n tilawin ara yilin s tadist akk-d țid ara yeṣṣuṭuḍen deg wussan-nni .
41013018	Dɛut ɣer Ṛebbi iwakken ur d-ideṛṛu ara wannect-nni di ccetwa ,
41013019	axaṭer deg wussan-nni , ad yili yiwen n leɛtab ur neẓri seg wasmi i d-texleq ddunit ar ass-a , yerna d ayen ur nețțuɣal a d-yedṛu .
41013020	Lemmer ur yessenqes ara Sidi Ṛebbi kra seg wussan-nni , yiwen ur yezmir ad imneɛ . Meɛna issenqes seg-sen ɣef ddemma n wid yextaṛ .
41013021	Di lweqt-nni ma yenna-yawen walebɛaḍ : « Lmasiḥ atah dagi » neɣ « atan dihin » , ur t-țțamnet ara .
41013022	Axaṭer a d-asen wid ara yerren iman-nsen d Lmasiḥ neɣ d lenbiya , ad xeddmen lbeṛhanat akk-d licaṛat , iwakken ad kellxen ma zemren ula d wid yextaṛ Sidi Ṛebbi .
41013023	Atah nniɣ-awen-d annect-agi uqbel a d-yeḍru . —
41013024	M'ara ɛeddin wussan n twaɣit-nni , tafat n yiṭij aț-țenqes , aggur ur d-yețțak ara tiziri-ines ,
41013025	itran daɣen a d-ɣlin seg igenni , t inezmarin n igenwan ad rgagint .
41013026	Imiren , ad anwali Mmi-s n bunadem yusa-d s ufella n usigna s tezmert tameqqrant d lɛaḍima .
41013027	A d-iceggeɛ lmalayekkat-is ɣer yal amkan n ddunit , a d-snejmaɛen seg yixfawen n ddunit wid i gextaṛ meṛṛa .
41013028	Meyyzet ihi ɣef lemtel n tmeɣṛust : mi lqaqit isegman-is , fsan , fkan-d iferrawen , teẓram iqeṛṛeb-ed unebdu .
41013029	Akken ula d kunwi , m'ara twalim ayagi meṛṛa yewweḍ-ed , ḥṣut belli yusa-d lweqt , Mmi-s n bunadem atan ɣer tewwurt .
41013030	A wen-d-iniɣ tideț : lǧil-agi ur ițɛeddi ara alamma yedṛa-d wayagi meṛṛa .
41013031	Igenni d lqaɛa ad fnun ma d imeslayen-iw ur fennun ara .
41013032	? ef wayen yeɛnan ass akk-d lweqt-nni yiwen ur ten-yessin , ama d lmalayekkat deg igenwan ama d Mmi-s n bunadem , anagar Baba Ṛebbi i ten-isnen .
41013033	Ur gganet ara , ɛasset iman-nwen imi ur teẓrim ara melmi ara d-yaweḍ lweqt-nni .
41013034	Ad yili wass-nni am yiwen wergaz ara yinigen ɣer lebɛid , ad iwekkel axxam-is i iqeddacen-is , yal yiwen s ccɣel-is , imiren ad iweṣṣi aɛessas n tewwurt ad iɛiwez .
41013035	Ɛiwzet ihi , axaṭer ur teẓrim ara melmi ara d-yas bab n wexxam , ama tameddit neɣ țnaṣfa n yiḍ , m'ara yeskkuɛ uyaziḍ neɣ taṣebḥit .
41013036	? adret a kkun-id-yaf teṭṭsem imi ur teẓrim ara melmi ara d-yas .
41013037	Ayen akka i wen-d-nniɣ , nniɣ t-id i mkul yiwen deg-wen : ɛiwzet !
41014001	Qqimen-d sin wussan i Tfaska n izimer n leslak i deg xeddmen aɣṛum mbla tamtunt ( iɣes ) . Lmuqedmin imeqqranen d lɛulama , țnadin s tḥila , sebba s wayes ara ḥebbsen Sidna Ɛisa iwakken a t-nɣen .
41014002	Qqaṛen : Ur nezmir ara a t-nessekcem ɣer lḥebs deg wass n lɛid , neɣ m'ulac lɣaci ad sekkren ccwal .
41014003	Sidna Ɛisa yella di taddart n Bitanya , deg wexxam n Semɛun ihelken lbeṛs ; mi qqimen ad ččen , ațaya yiwet n tmeṭṭut tekcem-ed , tewwi-d yid-es taqbuct ițwaxedmen s wezṛu amellal , teččuṛ d leɛṭeṛ yeṣfan ɣlayen . Teṛẓa taqbuct-nni , tesmar-iț ɣef wuqeṛṛuy n Sidna Ɛisa .
41014004	Kra deg-sen zeɛfen nnan : Acuɣer i tessexṣeṛ leɛṭeṛ-agi ?
41014005	Lemmer i t-nezzenz , a d-yawi akteṛ n telt meyya twiztin n lfeṭṭa ara nefṛeq i igellilen ! Dɣa rfan ɣef tmeṭṭut-nni .
41014006	Sidna Ɛisa yenna : Anfet-as acimi i ț-tesnuɣnayem ? Ayen akka i yi-texdem d ayen yelhan !
41014007	Igellilen ad ilin daymen gar-awen , tzemrem a ten-tɛiwnem melmi i wen yehwa ; ma d nekkini ur țɣimiɣ ara daymen yid-wen .
41014008	Ayen tezmer a t-texdem texdem it : tedhen lǧețța-w thegga-ț i temḍelt .
41014009	A wen-d-iniɣ tideț : di mkul amkan n ddunit anda ara yețțubecceṛ lexbaṛ-agi n lxiṛ , a d-țmektayen tameṭṭut-agi d wayen akka texdem .
41014010	Yudas n Qeṛyut yiwen si tnac inelmaden , iṛuḥ ɣer imeqqranen n lmuqedmin , yemsefham yid-sen amek ara sen yezzenz Sidna Ɛisa .
41014011	Feṛḥen aṭas mi s-slan , ɛuhden-t a s-fken idrimen . Imiren Yudas ițqellib tagniț i deg ara sen-t-yezzenz .
41014012	Ass amenzu n Tfaska n weɣṛum mbla tamtunt ( iɣes ) , i deg zellun izimer n leslak , inelmaden nnan i Sidna Ɛisa : Anda tebɣiḍ a nheggi imensi n Tfaska ?
41014013	Iceggeɛ sin seg inelmaden-is , yenna-yasen : Ṛuḥet ɣer temdint , a d-temlilem d yiwen wergaz yewwi-d tacmuxt n waman , tebɛet-eț ɣer wanda ara yekcem ,
41014014	init i bab n wexxam-nni : Ssid-nneɣ yenna-yak : « anda-ț texxamt i deg ara ččeɣ imensi n Tfaska n izimer nekk d inelmaden-iw ? »
41014015	A kkun-yessali ɣer yiwet n tɣuṛfeț tameqqrant iwesɛen , kullec yella deg-s . Dinna ara theggim imensi n Tfaska .
41014016	Inelmaden ṛuḥen , mi wwḍen ɣer temdint , ufan kullec akken i sen-t yenna . Dɣa heggan imensi n Tfaska .
41014017	Mi d-teɣli tmeddit , Sidna Ɛisa yusa-d akk-d tnac-nni inelmaden .
41014018	Mi qqimen ad ččen , Sidna Ɛisa yenna yasen : A wen-iniɣ tideț : yiwen seg-wen itețțen yid-i , ad iyi-ixdeɛ .
41014019	Yeɣli-d leḥzen fell-asen , bdan steqsayen-t yiwen yiwen qqaṛen-as : A Sidi , neɣ mačči d nekk ?
41014020	Yenna-yasen : D yiwen seg-wen , yessasnen yid-i talqimt n weɣṛum deg uḍebsi .
41014021	? - țideț , Mmi-s n bunadem ad iṛuḥ akken yețwakteb fell-as di tira iqedsen ; meɛna a nnger n wergaz-nni ara t-ixedɛen . Axiṛ-as lemmer ur d-ilul ara ɣer ddunit !
41014022	Mi bdan tețțen , Sidna Ɛisa yeddem-d aɣṛum , yeḥmed Ṛebbi , yebḍa-t , ifṛeq-it i inelmaden-is , yenna yasen : ? čet-eț , ayagi d-lǧețța-w .
41014023	Yeddem-ed daɣen lkas n ccṛab , yeḥmed Ṛebbi , yefka-yasen , swan meṛṛa seg-s .
41014024	Sidna Ɛisa yenna-yasen : Ayagi d idammen n leɛqed amaynut , d idammen-iw ara yazlen ɣef waṭas n yemdanen .
41014025	S tideț nniɣ-awen : ur țuɣaleɣ ara ad sweɣ si lfakya n tẓurin , alamma d ass i deg ara sweɣ ccṛab ajdid di tgelda n Ṛebbi .
41014026	Mi cnan isefra n ? abur , ulin ɣer yiɣil n uzemmur .
41014027	Sidna Ɛisa yenna-yasen : A kkun-yewwet akk wugur akken yețwakteb : Ad ewwteɣ ameksa , ulli ad rewlent ɣer mkul lǧiha .
41014028	Yerna-yasen-d : Meɛna m'ara d-ḥyuɣ si ger lmegtin a wen-zwireɣ ɣer tmurt n Jlili .
41014029	Buṭrus yenna-yas : ? as ad ccḍen akk , nekkini ur țeccḍeɣ ara .
41014030	Sidna Ɛisa yerra-yas : A k-d-iniɣ tideț : iḍ-agi uqbel ad yeskkuɛ uyaziḍ snat n tikkal , kečč a i-tnekṛeḍ tlata iberdan .
41014031	Meɛna Buṭrus yenna-yas daɣen : Ad qebleɣ ad dduɣ yid-ek ula ɣer lmut wala a k-nekkṛeɣ . Inelmaden nniḍen nnan-d meṛṛa akken .
41014032	Mi wwḍen ɣer tmazirt n Jitsimani , Sidna Ɛisa yenna-yasen i inelmaden-is : Qqimet dagi , ma d nekk ad ṛuḥeɣ ad ẓalleɣ .
41014033	Yewwi yid-es Buṭrus , Yeɛqub akk-d Yuḥenna . Yetḥeyyeṛ , tekcem-it tugdi .
41014034	Yenna-yasen : ? usseɣ s leḥzen n lmut ; qqimet dagi , ɛiwzet !
41014035	Issebɛed iman-is fell-asen , iḍeggeṛ iman-is ɣer lqaɛa , yedɛa ɣer Sidi Ṛebbi ma yella wamek ara yessebɛed fell-as taswiɛt-nni n leɛtab .
41014036	Yeqqaṛ-as : A baba , a baba Ṛebbi ! Kečč tzemreḍ i kullec ; ssebɛed fell-i lkas-agi n leɛtab . Lameɛna d lebɣi-k kan ara yedṛun mačči d lebɣi-w .
41014037	Yuɣal-ed ɣer inelmaden-is , yufa-ten-id ṭṭsen . Yenna i Buṭrus : A Semɛun , teṭṭseḍ ? Ur tezmireḍ ara aț-țɛiwzeḍ ula d ssaɛa ?
41014038	Ɛiwzet tẓallem , iwakken ur tɣellim ara deg ujeṛṛeb . Ṛṛuḥ yeǧhed yerna yebɣa , meɛna lǧețța ur tezmir ara , tulwa .
41014039	Issebɛed iman-is daɣen , iɛawed i tẓallit-nni .
41014040	Mi d-yuɣal yufa-ten daɣen ṭsen , iɣleb-iten nuddam . Ur ẓrin d acu ara s-d-erren .
41014041	Yuɣal-ed tikkelt tis tlata yenna yasen : Mazal-ikkun teṭṭsem , testeɛfam ! Dayen tura , tewweḍ-ed teswiɛt-nni ! Mmi-s n bunadem ițusellem ger ifassen n imednuben .
41014042	Kkret fell awen a nṛuḥet ! Win i yi-izzenzen yewweḍ-ed .
41014043	Mazal-it iheddeṛ , mi d-yewweḍ Yudas , yiwen si tnac-nni . Ddan-d yid-es aṭas n lɣaci s iɛekkzan d ijenwiyen , ceggɛen-ten-id lɛulama n ccariɛa , imeqqranen n lmuqedmin akk-d imeqqranen n wegdud .
41014044	Win akken i gzenzen Sidna Ɛisa yemsefham yid-sen , yenna-yasen : Win i ɣef ara selmeɣ , d nețța ; ṭṭfet-eț tefkem-t i iɛessasen a t-awin .
41014045	Akken kan i d-yewweḍ , iqeṛṛeb ed ɣer Sidna Ɛisa yenna-yas : A Sidi ! Dɣa isellem fell-as .
41014046	Imiren lɣaci mmɣen ɣef Sidna Ɛisa , ṭṭfen-t .
41014047	Yiwen seg wid yellan dinna ijbed-ed ajenwi , yewwet aqeddac n lmuqeddem ameqqran , igzem-as ameẓẓuɣ .
41014048	Sidna Ɛisa yenna-yasen : Teffɣem-d ɣuṛ-i s ijenwiyen d iɛekzan am akken d amcum i lliɣ ?
41014049	Mkul ass lliɣ yid-wen sselmadeɣ di lǧameɛ , yiwen ur yessers afus-is fell-i . Meɛna ayagi yedṛa-d , iwakken ad nnekmalent tira iqedsen .
41014050	Imiren ǧǧan-t akk inelmaden-is , rewlen .
41014051	Yiwen ilemẓi yelsan anagar timelḥe itbeɛ-it . Emmɣen fell-as a t-ṭṭfen ,
41014052	meɛna iserreḥ i tmelḥeft-nni , yerwel akken d aɛeryan .
41014053	Wwin Sidna Ɛisa ɣer wexxam n lmuqeddem ameqqran , anda nnejmaɛen imeqqranen n lmuqedmin , lɛulama n ccariɛa akk-d imeqqranen n wegdud .
41014054	Buṭrus itbeɛ-it s lebɛid , armi d azniq n wexxam n lmuqeddem ameqqran . Yeqqim ger iɛessasen , yesseḥmuy ɣer tmes .
41014055	Lmuqedmin imeqqranen akk-d tejmaɛt n ccṛeɛ , țnadin cchada iṣṣeḥan s wacu ara ḥekmen fell-as s lmut , lameɛna ur ufin ara .
41014056	Aṭas i gcehden fell-as s ẓẓur , lameɛna cchadat-nsen ur ṣṣeḥant ara .
41014057	Kra deg-sen kkren-d ad cehden fell-as s ẓẓur , nnan :
41014058	Nesla-yas mi d-yenna : « ad huddeɣ lǧameɛ-agi iqedsen yebnan s ufus n wemdan ; di tlata wussan , ad bnuɣ wayeḍ ur nețwabennuy ara s ufus n wemdan . »
41014059	Lameɛna ula ɣef wayagi cchadat nsen ur ṣṣeḥant ara .
41014060	Lmuqeddem ameqqran ibedd di tlemmast n tejmaɛt , yesteqsa Sidna Ɛisa yenna-yas : Ur d-tețțaraḍ ara awal ? Acu akka i d-qqaṛen yemdanen-agi i d-icehden fell-ak ?
41014061	Sidna Ɛisa yessusem ur d-yerri acemma . Ameqqran n lmuqedmin iɛawed isteqsa-t yenna-yas : Kečč , d Lmasiḥ Mmi-s n Ṛebbi yețțubarken ?
41014062	Sidna Ɛisa yerra-yas : ? - țideț , d nekk ! Yerna aț-țeẓrem Mmi-s n bunadem yeqqim ɣer tama tayeffust n Bab n tezmert ; a t-twalim asmi ara d-yas seg igenwan ɣef wusigna .
41014063	Lmuqeddem ameqqran icerreg aqenduṛ-is yenna : Ur nuḥwaǧ ara inigan nniḍen !
41014064	Teslam akken yekfeṛ ? D acu twalam ? ? ekmen fell-as s lmut akken ma llan .
41014065	Kra seg-sen ssusufen-t , țɣummun-as udem-is , kkaten-t s lbunyat qqaṛen-as : Eɛqel anwa i k-id-yewten ! Iɛessasen-nni wwin-t , kkaten-t s ibeqqayen .
41014066	Buṭrus mazal-it deg ufrag n wexxam n lmuqeddem ameqqran ; ațaya yiwet n tqeddact ,
41014067	twala-t yesseḥmay , tmuqel-it nezzeh , tenna yas : Ula d kečč telliḍ akk-d Ɛisa anaṣari .
41014068	Inkeṛ yenna : Ur ẓriɣ , ur fhimeɣ ayen i d-teqqaṛeḍ . Dɣa yeffeɣ , iṛuḥ ɣer wesqif . Imiren kan yeskkuɛ uyaziḍ .
41014069	Twala-t daɣen tqeddact-nni , tenna i wid yellan dinna : Argaz-agi d yiwen seg-sen ! Yenkeṛ tikkelt tis snat .
41014070	Taswiɛt kan , wid yellan dinna nnan daɣen i Buṭrus : Mbla ccekk ula d kečč telliḍ seg-sen , axaṭer d ajlili i telliḍ .
41014071	Yebda yețgalla yeqqaṛ : A yi-inɛel Ṛebbi ma skaddbeɣ ! Ur ssineɣ ara argaz-agi i ɣef tețmeslayem .
41014072	Imiren kan yeskkuɛ uyaziḍ tikkelt tis snat , imiren Buṭrus yemmekta-d awal i s-d-yenna Sidna Ɛisa : « uqbel ad yeskuɛ uyaziḍ tikkelt tis snat , a yi-tnekkṛeḍ tlata iberdan . » Dɣa yeṭṭerḍeq d imeṭṭawen .
41015001	? ṣbeḥ zik , lmuqedmin imeqqranen ruḥen mcawaṛen akk-d imeqqranen n wegdud , lɛulama n ccariɛa akk dusqamu n ccṛeɛ . Urzen Sidna Ɛisa , wwin-t sellmen-t i Bilaṭus .
41015002	Bilaṭus yesteqsa-t yenna yas : D kečč i d agellid n wat Isṛail ? Sidna Ɛisa yerra-yas : Tenniḍ-t-id .
41015003	Lmuqedmin imeqqranen ccetkan fell-as ɣef waṭas n temsalin .
41015004	Bilaṭus yerna yesteqsa-t : Ur d-tețțaraḍ ara awal ? Ur tesliḍ ara ayen akk s wayes i d-țcetkin fell-ak ?
41015005	Meɛna Sidna Ɛisa ur d-yerri acemma ; Bilaṭus yewhem deg-s .
41015006	Di mkul lɛid , Bilaṭus ițserriḥ-ed i yiwen umeḥbus , win ara s-ssutren lɣaci .
41015007	Yella yiwen umeḥbus isem-is Barabas , yețwaḥbes nețța akk-d imcewwlen nniḍen ɣef ddemma n ccwal i d-yeskker , yerna yenɣa tamgeṛṭ .
41015008	Lɣaci ulin ɣer Bilaṭus iwakken a s-ssutren ayen yennum ixeddem-asen-t .
41015009	Bilaṭus yerra-yasen-d : Tebɣam a wen-d-serrḥeɣ i ugellid n wat Isṛail ?
41015010	Axaṭer ifaq belli s tismin i s-t-id-wwin lmuqedmin imeqqranen .
41015011	Lameɛna lmuqedmin imeqqranen sḥeṛcen lɣaci iwakken ad inin i Bilaṭus : « d Barabas iwumi ara d-tserrḥeḍ . »
41015012	Bilaṭus yenna-yasen daɣen : D acu tebɣam ad xedmeɣ s win iwumi teqqaṛem agellid n wat Isṛail ?
41015013	? ɛeggiḍen-as : ? emmeṛ-it ɣef wumidag !
41015014	Bilaṭus yenna-yasen : D acu i gexdem n diri ? Rnan țɛeggiḍen akteṛ : ? emmeṛ-it ɣef wumidag !
41015015	Imi i gebɣa Bilaṭus ad yeddu di lebɣi i lɣaci , iserreḥ-ed i Barabas , ma d Sidna Ɛisa yefka lameṛ a t-ewten s ujelkkaḍ , syenna a t-semmṛen ɣef wumidag .
41015016	Lɛeskeṛ wwin Sidna Ɛisa ɣer wefrag n lbeṛj , ssawlen-d i terbaɛt nsen .
41015017	Sburren-as abeṛnus azeggaɣ , xedmen-d taɛeṣṣabt s isennanen ssersen-ț ɣef wuqeṛṛuy-is .
41015018	Stehzayen fell-as qqaṛen-as : Azul fell-ak , ay agellid n wat Isṛail !
41015019	Kkaten-t s uɣanim ɣer uqeṛṛuy , ssusufen-t , kerfen tigecrar iwakken ad seǧǧden zdat-es .
41015020	Mi stehzan fell-as , kksen-as abeṛnus-nni azeggaɣ , rran-as lqecc-is , imiren wwin-t ɣer beṛṛa iwakken a t-ṣemmṛen ɣef lluḥ .
41015021	Iɛedda-d syenna yiwen umsebrid i d-yuɣalen si lexla , isem-is Semɛun n Qiṛwan , baba-s n Alexandrus akk-d Rufus ; ḥeṛsen-t lɛeskeṛ iwakken ad ibbib amidag n Sidna Ɛisa .
41015022	? ẓuɣṛen Sidna Ɛisa armi d yiwen n wemkan ițțusemman Gulguṭa , yeɛni « tiɣilt n uqeṛṛuy . »
41015023	Fkan-as ad isew ccṛab ixelḍen s uselɣaɣ n lmuṛ , lameɛna yugi a t-isew .
41015024	Semmṛen-t ɣef lluḥ , gren tasɣaṛt iwakken ad feṛqen llebsa-s .
41015025	Aț-țili d țesɛa n ṣṣbeḥ mi t-ṣemmṛen ɣef wumidag .
41015026	Uran sebba ɣef wacu i t-semmṛen : « Wagi d agellid n wat Isṛail . »
41015027	Semmṛen daɣen sin yemcumen , yiwen ɣer uyeffus-is wayeḍ ɣer uẓelmaḍ-is .
41015028	S wakka , yețwakemmel wayen yuran di tira iqedsen : Seddan-t di lehṣab n yemcumen .
41015029	Kra n wid yețɛeddayen syenna reggmen-t , țhuzzun iqeṛṛay-nsen , qqaṛen-as : Hey ! a win yețhuddun lǧameɛ iqedsen , ibennu-t di tlata wussan ,
41015030	sellek iman-ik ! ers-ed seg umidag-ik !
41015031	Ula d imeqqranen n lmuqedmin d lɛulama n ccariɛa țaḍsan fell-as , qqaṛen gar-asen : Isellek wiyaḍ , ur yezmir ad isellek iman-is .
41015032	A d-iṣubb ihi tura seg umidag , Lmasiḥ . . . Agellid n wat Isṛail ! A nwali iwakken a namen . Ula d wid ițțuṣemmṛen yid-es reggmen-t .
41015033	Aț-țili d leǧwahi n tnac mi d yeɣli ṭṭlam ɣef ddunit meṛṛa , armi d tlata n tmeddit .
41015034	? ef tlata n tmeddit , Sidna Ɛisa iɛeggeḍ s ṣṣut ɛlayen : Eluwa , Eluwa , Lama sabaqtani ? Yeɛni : Illu-iw ! Illu-iw ! acuɣer i yi teǧǧiḍ ?
41015035	Kra seg wid yellan dinna slan-as , nnan : Slet-as , atan yessawal i Sidna Ilyas !
41015036	Yiwen seg-sen iṛuḥ yesselxes-ed ameččim n taḍuṭ di lxell , icudd-it ɣer tɣanimt , imekken-as-t iwakken ad isew , yenna : Aṛǧut a nwali ma yella a d-yas Sidna Ilyas a t-id-iṣṣub seg umidag !
41015037	Meɛna Sidna Ɛisa iɛeggeḍ imiren kan , dɣa yessufeɣ taṛwiḥt .
41015038	Leḥjab n wemkan iqedsen n lǧameɛ , icerreg ɣef sin seg yixef ufella , armi d ixef n wadda .
41015039	Yiwen umeqqran n lɛeskeṛ ibedd zdat Sidna Ɛisa ; mi gwala amek i gessufeɣ taṛwiḥt , yenna : ? - țideț , argaz-agi d Mmi-s n Ṛebbi !
41015040	Kra tilawin țmuqulent si lebɛid . Llant gar-asent Meryem tamagdalit , Meryem yemma-s n Yeɛqub ameẓyan , n Yuses akk-d Salumi .
41015041	Llant daɣen tilawin-nni meṛṛa i t-ittabaɛen , i s-iqeddcen mi gella di tmurt n Jlili akk-d waṭas n tilawin nniḍen i d-yeddan yid-es ɣer temdint n Lquds .
41015042	Mi d-teɣli tmeddit , yewweḍ-ed Yusef n temdint n Arimati , yellan d argaz mucaɛen aṭas di tejmaɛt n ccṛeɛ ; ula d nețța yessaram a d-tass tgelda n Sidi Ṛebbi .
41015043	? - țameddit n wass i deg țheggin iman-nsen i wass n westeɛfu , daymi Yusef ur ikukra ara ad iṛuḥ ɣer Bilaṭus iwakken ad issuter lǧețța n Sidna Ɛisa .
41015044	Mi gesla s Sidna Ɛisa yemmut , Bilaṭus yewhem . Yessawel i umeqqran n meyya iɛsekṛiwen , isteqsa-t ma yella aṭas aya segmi yemmut .
41015045	Mi s-d-yerra lexbaṛ , Bilaṭus iserreḥ-as i Yusef ad yawi lǧețța n Sidna Ɛisa .
41015046	Yusef iṛuḥ yuɣ-ed lekfen , iṣubb-ed lǧețța n Sidna Ɛisa , ikfen-it , yewwi-t issers-it deg yiwen uẓekka yeɣzan deg wezṛu am lɣaṛ , imiren yessegrareb azṛu ɣef yimi uẓekka-nni .
41015047	Meryem tamagdalit d Meryem yemma-s n Yeɛqub , țmuqulent iwakken ad ẓren-t anda i t-ssersen .
41016001	Mi gɛedda wass n westeɛfu , Meryem tamagdalit d Meryem yemma-s n Yeɛqub d Salumi uɣent-ed leɛṭeṛ iwakken ad dehnent lǧețța n Sidna Ɛisa .
41016002	Ass amezwaru n dduṛt , ṣṣbeḥ zik mi d-yecṛeq yiṭij , ṛuḥent ɣer uẓekka .
41016003	Qqaṛent wway gar-asent : Anwa ara ɣ-yekksen azṛu-nni ɣef yimi uẓekka ?
41016004	Mi refdent allen-nsent , walant azṛu-nni ameqqran yegrareb akkin .
41016005	Kecment ɣer daxel uẓekka , walant yiwen ilemẓi yeqqim ɣer lǧiha tayeffust , yelsa llebsa tamellalt ; dehcent .
41016006	Yenna-yasent : Ur xellɛemt ara ! Tețnadimt ɣef Ɛisa anaṣari win yețwasemmṛen ɣef wumidag ? Ulac-it dagi , yeḥya-d si ger lmegtin . Muqlemt , atan wemkan anda i t-ssersen .
41016007	Ṛuḥemt tura , inimt-asen i inelmaden-is akk-d Buṭrus : atan yezwar ɣer tmurt n Jlili ; dinna ara t-teẓrem akken i wen-t-yenna .
41016008	Ffɣent-ed seg uẓekka-nni , rewlent s tergagit d lxelɛa , iffeɣ-itent leɛqel , daymi ur ɛawdent i yiwen ayen yedṛan .
41016009	Sidna Ɛisa yeḥya-d si ger lmegtin ass amezwaru n dduṛt , ass i d-yernan ɣef wass n westeɛfu . Di tazwara isbeggen-ed iman-is i Meryem tamagdalit , seg i d-issufeɣ sebɛa n leǧnun .
41016010	Wid akk iteddun d Sidna Ɛisa , mazal-iten di leḥzen d imeṭṭawen , mi d-tewwi Meryem lexbaṛ i inelmaden .
41016011	Mi slan yis yeḥya-d si ger lmegtin yerna twala-t , ur ț-uminen ara .
41016012	Yesbeggen-ed iman-is s ṣṣifa nniḍen , i sin seg inelmaden iteddun ɣer lexla .
41016013	Uɣalen-d xebbṛen inelmaden nniḍen , lameɛna ula d nutni ur ten uminen ara .
41016014	Yesbeggen-ed iman-is i ḥdac-nni inelmaden mi llan tețțen . Ilumm-iten ɣef lqella n liman-nsen d wulawen nsen yeqquṛen , imi ur uminen ara wid akk i t-yeẓran yeḥya-d .
41016015	Dɣa yenna-yasen : Ṛuḥet beccṛet di ddunit meṛṛa , lexbaṛ n lxiṛ i yemdanen di mkul amkan .
41016016	Win ara yamnen , ara yețwaɣeḍsen , ad ițțusellek ; ma d win ur nețțamen ara , ur yețwasellak ara .
41016017	Atnah lbeṛhanat ara xeddmen wid yețțamnen yis-i : S yisem-iw ad ssufuɣen leǧnun , ad heddṛen timeslayin nniḍen ,
41016018	ɣas ṭṭfen izerman neɣ swan ssem , ur sen-ixeddem acemma ; ad srusun ifassen-nsen ɣef yimuḍan a ten sseḥlun .
41016019	Mi gekfa yid-sen ameslay , Sidna Ɛisa yețwarfed ɣer igenni , yeqqim ɣer uyeffus n Sidi Ṛebbi .
41016020	Inelmaden ṛuḥen ad beccṛen di mkul amkan ; Sidi Ṛebbi yețțili yid sen , yețbeggin-ed s waṭas lbeṛhanat , tideț n wayen țbecciṛen .
42001001	Imi aṭas i gebdan tira ɣef wayen yedṛan gar-aneɣ ,
42001002	akken i ɣ-t-id ɛawden wid yellan d inigan si tazwara , iwalan kullec s wallen-nsen ; uɣalen d iqeddacen n wawal n Sidi Ṛebbi .
42001003	Steqsaɣ ula d nekk akken ilaq ɣef wayen akk yedṛan seg wass amezwaru , ufiɣ d ayen yelhan a k-t-id aruɣ a Tawfilus ,
42001004	iwakken aț-țissineḍ tideț ɣef wayen i tesliḍ meṛṛa .
42001005	Di zzman n Hiṛudus , agellid n tmurt n Yahuda , yella yiwen n lmuqeddem si tejmaɛt n Abya , isem-is Zakarya . Tameṭṭut-is Ilicaba , seg izuṛan n Haṛun .
42001006	D iḥeqqiyen i llan i sin , ḥerzen yerna ḍuɛen awal n Sidi Ṛebbi .
42001007	Ur sɛin ara dderya , meqqṛit i sin di leɛmeṛ yerna Ilicaba ț-țiɛiqeṛt .
42001008	Mi d-tewweḍ nnuba n leqdic n wedrum n Zakarya di lǧameɛ iqedsen
42001009	akken i tella di lɛadda n lmuqedmin , gren tasɣaṛt , tṣaḥ-ed Zakarya iwakken ad ikcem ɣer wemkan iqedsen ad isseṛɣ lebxuṛ .
42001010	Mi gella isseṛɣay lebxuṛ di lǧameɛ , lɣaci meṛṛa yeqqimen di beṛṛa deɛɛun ɣer Sidi Ṛebbi .
42001011	Iḍheṛ-as-d yiwen lmelk n Sidi Ṛebbi , ibedd ɣer tama tayeffust n udekkan-nni anda sseṛɣayen lebxuṛ .
42001012	Mi t-iwala Zakarya , yedhec ikcem-it lxuf .
42001013	Lmelk-nni yenna yas - ed : Ur țțagad ara a Zakarya , ayen i tessutreḍ ɣer Sidi Ṛebbi yețwaqbel . Tameṭṭut-ik Ilicaba ad a k-d-tesɛu aqcic , a s-tsemmiḍ Yeḥya .
42001014	Aț-țfeṛḥeḍ yis , a k-yili d sebba n sseɛd ; imdanen meṛṛa ad feṛḥen s tlalit-is .
42001015	Ad yesɛu ccan d ameqqran ɣer Sidi Ṛebbi , a d-iččaṛ d Ṛṛuḥ iqedsen si tɛebbuṭ n yemma-s , ur itess ccṛab , ur itess ayen nniḍen isekkṛen .
42001016	A d-yerr aṭas n wat Isṛail ɣer webrid n Sidi Ṛebbi .
42001017	Ad ilḥu s leɛnaya n Sidi Ṛebbi , s ṛṛuḥ ț-țezmert n nnbi Ilyas . Ad issemlil imawlan d warraw-nsen , a d-yerr wid ijehlen ɣer webrid n iḥeqqiyen , akken ad iheggi i Sidi Ṛebbi agdud ara t-iḍuɛen .
42001018	Zakarya yenna i lmelk : Amek ara ɛeqleɣ belli ayen akka i d-tenniḍ ț-țideț ? Nekk d amɣaṛ , ula ț-țameṭṭut-iw meqqṛet di leɛmeṛ !
42001019	Lmelk-nni yerra-yas-d : Nekk d Jebrayil , d aqeddac n Sidi Ṛebbi ; usiɣ-ed s ɣuṛ-es iwakken a k-d-awiɣ lexbaṛ-agi n lxiṛ .
42001020	Lameɛna imi ur tumineḍ ara s yimeslayen-iw atan aț-țeggugmeḍ , ur d-ițeffeɣ ara wawal seg yimi-k alamma d asmi ara d-yedṛu wannect-agi . Meɛna ḥṣu belli ayen akka i k-d-nniɣ ad yedṛu deg wass-is .
42001021	Lɣaci-nni yețṛaǧun Zakarya deg ufrag , wehmen acuɣeṛ iɛeṭṭel deg umkan iqedsen n lǧameɛ .
42001022	Mi d-iffeɣ , yeggugem , ur izmir ara a d-yessufeɣ awal ; lɣaci-nni fehmen belli iweḥḥa-yas-ed kra Sidi Ṛebbi . Yebda ițwehhi-yasen-d s ifassen-is , yeqqim d agugam .
42001023	Mi kfan wussan n lxedma-s di lǧameɛ , Zakarya yuɣal ɣer wexxam-is .
42001024	Ɛeddan kra n wussan , tameṭṭut-is Ilicaba terfed tadist ; dɣa tesseḥjeb iman-is xemsa wagguren , teqqaṛ :
42001025	Atan Sidi Ṛebbi yerra-d ddehn-is ɣuṛ-i , ikkes-iyi lɛib zdat yemdanen .
42001026	Aggur wis sețța , Sidi Ṛebbi iceggeɛ-d lmelk Jebrayil ɣer taddart n Naṣaret , di tmurt n Jlili .
42001027	Iceggeɛ-it-id ɣer yiwet n tlemẓit i gexḍeb yiwen wergaz isem-is Yusef , yellan seg izuṛan n Sidna Dawed . Tilemẓit-agi isem-is Meryem .
42001028	Ikcem lmelk ɣuṛ-es yenna-yas : Sslam fell-am a tin iburek Sidi Ṛebbi ! Sidi Ṛebbi yella yid-em .
42001029	Meryem tedhec , tenna : D acu i d lmeɛna n imeslayen agi ?
42001030	Lmelk yenna-yas : Ur țțaggad ara a Meryem ! S ṛṛeḥma-s tameqqrant , Sidi Ṛebbi yextaṛ-ikem .
42001031	Atan aț-țrefdeḍ tadist , a d-tesɛuḍ aqcic , semmi-yas Ɛisa , ( yeɛni : « Amsellek » )
42001032	Ad yesɛu ccan d ameqqran , ad ițțusemmi Mmi-s n Sidi Ṛebbi ɛlayen . Sidi Ṛebbi a t-yerr d agellid akken i t-yella Sidna Dawed , yiwen si lejdud-is .
42001033	Ad iḥkem ɣef tarwa n Yeɛqub i dayem , tageldit-is ur tfennu ara .
42001034	Meryem tenna i lmelk-nni : Amek ara d-idṛu yid-i wayagi nekk ur nezwiǧ ara ?
42001035	Lmelk yerra-yas : Atan a d-yers fell-am Ṛṛuḥ iqedsen ; tazmert n Sidi Ṛebbi ɛlayen a kem-tɣumm am tili , daymi aqcic-agi imqeddes ara d-ilalen ad ițțsemmi « Mmi-s n Ṛebbi » .
42001036	Ilicaba i m-ițțilin , ula d nețțat ațan s tadist a d-tesɛu aqcic ɣas akken meqqṛet di leɛmeṛ . Tin akken iwumi semman tiɛiqeṛt , ațan deg waggur wis sețța ,
42001037	imi ulac wayen iwumi ur izmir Sidi Ṛebbi .
42001038	Meryem tenna : Aql-i ț-țaqeddact n Sidi Ṛebbi , ad idṛu yid-i wayen i d-tenniḍ . Imiren Lmelk-nni yeǧǧa-ț , iṛuḥ .
42001039	Deg wussan-nni , Meryem tekker tṛuḥ s lemɣawla ɣer yiwet n taddart yellan deg idurar n tmurt n Yahuda .
42001040	Tekcem ɣer wexxam n Zakarya , tsellem ɣef Ilicaba .
42001041	Akken i tesla Ilicaba i sslam n Meryem , yefrawes llufan yellan di tɛebbuṭ-is ; imiren teččuṛ d Ṛṛuḥ iqedsen ,
42001042	tɛeggeḍ tenna : A Meryem , tețțubarkeḍ ger tilawin meṛṛa , ițțubarek daɣen win yellan di tɛebbuṭ-im .
42001043	D acu-yi , iwakken a d-terzef ɣuṛ-i yemma-s n Ssid-iw ?
42001044	Akken kan i sliɣ i sslam-im , llufan yellan di tɛebbuṭ-iw yefrawes s lfeṛḥ .
42001045	? - țaseɛdit kemm yumnen s wayen i m-d-yenna Sidi Ṛebbi !
42001046	Meryem tenna : Taṛwiḥt-iw teḥmed Sidi Ṛebbi ,
42001047	ul-iw yeččuṛ d lfeṛḥ imi d nețța i d amsellek-iw ,
42001048	axaṭer iwala-yi-d nekk taqeddact-is tameɣbunt ur nesɛi azal . Sya d asawen si lǧil ɣer lǧil a yi-qqaṛen : « ț-țaseɛdit » ,
42001049	imi Sidi Ṛebbi Bab n tezmert , yexdem yis-i ayen issewhamen . Isem-is d imqeddes .
42001050	Ṛṛeḥma-s tețdum si lǧil ɣer lǧil ɣef wid akk i t-iḍuɛen .
42001051	Isken-ed tazmert n yiɣil-is , isseɛṛeq iberdan i wid yețzuxxun ;
42001052	yessers-ed imeqqranen seg imukan eɛlayen , yerfed wid yețwaḥeqṛen ;
42001053	yesseṛwa-yasen leṛẓaq i wid yelluẓen , ma d imeṛkantiyen yerra-ten ifassen d ilmawen .
42001054	Isellek tarwa n wat Isṛail yellan d iqeddacen-is , ur ițțu ara Ṛṛeḥma-s ,
42001055	i gewɛed i Sidna Ibṛahim d warraw-is i dayem akken i t-yenna i lejdud-nneɣ .
42001056	Meryem teqqim ɣer Ilicaba azal n tlata wagguren d wamek i tuɣal ɣer taddart-is .
42001057	Yewweḍ-ed lweqt i deg ara d-tarew Ilicaba , tesɛa-d aqcic .
42001058	Imawlan-is d lǧiran-is feṛḥen aṭas mi slan s ṛṛehma i d-issers fell-as Sidi Ṛebbi .
42001059	Mi wwḍen tmanya n wussan ɣef weqcic-nni , usan-d a s-sḍehṛen , bɣan a s-semmin s yisem n baba-s : Zakarya .
42001060	Dɣa tenṭeq-ed yemma-s tenna-yasen : Xaṭi ! A s-nsemmi Yeḥya !
42001061	Nnan-as : Ula d yiwen deg wedrum-nwen ur yesɛi isem-agi .
42001062	Steqsan baba-s s uwehhi amek yebɣa ad isemmi i mmi-s .
42001063	Issuter asen-d talwiḥt , yura-yasen-d deg-s : « Yeḥya i d isem-is » . Dɣa wehmen meṛṛa .
42001064	Imiren kan iserreḥ yiles-is , yebda iheddeṛ , yețḥemmid Ṛebbi ițcekkiṛ-it .
42001065	Imezdaɣ n lǧiha-nni meṛṛa wehmen , tɛeǧǧben . Deg idurar n tmurt n Yahuda țmeslayen akk ɣef wayen yedṛan .
42001066	Wid akk yeslan imeslayen-nni , ḥerzen-ten deg wulawen-nsen , qqaṛen : d acu ara d-iffeɣ weqcic-agi ? Axaṭer s tideț afus n Sidi Ṛebbi yella fell-as .
42001067	Zakarya , baba-s n weqcic-nni , iččuṛ d Ṛṛuḥ iqedsen , icar-ed s imeslayen-agi :
42001068	Ad ițțubarek Sidi Ṛebbi , Illu n wat Isṛail imi d-yerra ddehn-is ɣer wegdud-is iwakken a t-isellek .
42001069	Yefka-yaɣ-d yiwen wemsellek d ameqqran seg izuṛan n Sidna Dawed aqeddac-is ,
42001070	am akken i t-id-ixebbeṛ Sidi Ṛebbi si zzman iɛeddan , seg yimi n lenbiya iqedsen :
42001071	Ad yili d amsellek ara ɣ-imenɛen seg yiɛdawen-nneɣ , si ger ifassen n wid akk i ɣ-ikeṛhen .
42001072	Isbeggen ṛṛeḥma-s i lejdud-nneɣ , yemmekta-d lemɛahda-s iqedsen
42001073	i gefka i jeddi-tneɣ Sidna Ibṛahim .
42001074	M'ara nețțusellek seg ufus n yeɛdawen-nneɣ , a neɛbed Sidi Ṛebbi mbla lxuf ,
42001075	s lḥeqq , s ṭṭaɛa d wannuz deg wussan n ddunit-nneɣ meṛṛa .
42001076	Ma d kečč a mmi , aț-țețțusemmiḍ d nnbi n Sidi Ṛebbi eɛlayen axaṭer aț-țedduḍ zdat-es iwakken aț-țheggiḍ iberdan-is ,
42001077	aț-țesfehmeḍ agdud-is ɣef leslak n Sidi Ṛebbi s leɛfu n ddnubat-nsen .
42001078	Axaṭer Ṛebbi-nneɣ d aḥnin , s Ṛṛeḥma-ines a d-icṛeq fell-aɣ tafat-is am tin n yiṭij seg yigenwan .
42001079	Tafat-is a d-tecṛeq ɣef wid yellan di ṭṭlam n lmut , ad aɣ-yawi deg webrid n lehna .
42001080	Aqcic-nni ițțimɣuṛ yețnerni di leɛqel . Iɛac deg unezṛuf armi d ass i deg i d-ibeggen iman-is i wat Isṛail .
42002001	Deg ussan-nni , yeffeɣ-ed yiwen n lqanun s ɣuṛ Qayṣeṛ ameqqran ; yefka lameṛ ad țțujerrden imezdaɣ meṛṛa yellan di tmura-ines .
42002002	Ajerred-agi amezwaru yedṛa asmi yella Kirinyus d lḥakem n tmurt n Surya .
42002003	Imdanen meṛṛa ṛuḥen ad țțujerden mkul yiwen di taddart n lejdud-is .
42002004	Yusef yellan seg izuṛan n Sidna Dawed , yuli ula d nețța si taddart n Naṣaret n tmurt n Jlili ɣer Bitelḥem , taddart n lejdud-is yellan di tmurt n Yahuda .
42002005	Iṛuḥ ad ițțujerred nețța ț-țxedibt-is Meryem yellan s tadist .
42002006	Mi ten-yuɣ lḥal dinna , yewweḍ-d lweqt i deg ara terbu ( tarew ) Meryem .
42002007	Tesɛa-d mmi-s amenzu , tețțel-it , tessegen-it di lmedwed , imi ur ufin ara amkan deg wexxam n yemsafren .
42002008	Di tmurt-nni , llan imeksawen ițnusun di lexlawi , țɛassan lmal-nsen deg yiḍ .
42002009	Ataya lmelk n Sidi Ṛebbi iḍheṛ-asen-d , tamanegt n Sidi Ṛebbi tecceɛceɛ tezzi-yasen-d , ikcem-iten lxuf d ameqqran .
42002010	Lmelk yenna-yasen : Ur țțagadet ! Aql-i wwiɣ-awen-d lexbaṛ lxiṛ ara isfeṛḥen wugdud meṛṛa .
42002011	Ass-agi di taddart n Sidna Dawed , ilul-awen-d yiwen wemsellek , d nețța i d Lmasiḥ n Sidi Ṛebbi !
42002012	Atan wamek ara t-tɛeqlem : aț-țafem llufan yețțel , yeṭṭes di lmedwed .
42002013	Imiren kan , ț-țirebbaɛ n lmalayekkat i d-yernan ɣer lmelk nni , cennunt țḥemmident Sidi Ṛebbi , qqaṛent :
42002014	Lḥemd i Sidi Ṛebbi deg imukan eɛlayen , lehna di ddunit ɣef yemdanen eɛzizen fell-as .
42002015	Akken uɣalent lmalayekkat-nni ɣer yigenni , imeksawen nnan wway gar-asen : Kkret a nṛuḥet ɣer Bitelḥem , a nẓer ayen i gedṛan , d wayen akka s wayes i ɣ-d-ixebbeṛ Sidi Ṛebbi .
42002016	Imiren kan ṛuḥen , ufan dinna Meryem d Yusef akk-d llufan-nni yeṭṭes di lmedwed .
42002017	Mi walan aqcic-nni , ḥkan-d wayen i sen-d-yenna lmelk fell-as .
42002018	Wid akk yeslan s wayen i d-ḥkan imeksawen-nni , dehcen .
42002019	Meryem teḥrez imeslayen-nni deg wul-is , tețxemmim fell-asen .
42002020	Mi uɣalen imeksawen-nni , țḥemmiden țcekkiṛen Sidi Ṛebbi ɣef wayen slan d wayen ẓran , imi ufan kullec akken i sen-d-ițțuxebbeṛ .
42002021	Yewweḍ-ed wass wis tmanya i deg ara s-sḍehṛen i weqcic-nni ; semman-as Ɛisa , isem-nni i s-yefka lmelk uqbel ad yili di tɛebbuṭ n yemma-s .
42002022	Asmi wwḍen ṛebɛin wussan ɣef tlalit n weqcic-nni , Yusef d Meryem wwin-t ɣer temdint n Lquds iwakken ad ițțuqeddem i Sidi Ṛebbi ,
42002023	akken yura di ccariɛa n Sidna Musa : yal aqcic amenzu , ilaq ad ițțuqeddem i Sidi Ṛebbi .
42002024	Yerna ṛuḥen iwakken ad fken d asfel snat n tmilliwin neɣ sin yetbiren imeẓyanen akken yella di ccariɛa n Sidna Musa .
42002025	Di temdint n Lquds yella yiwen wergaz isem-is Semɛun . Argaz-agi d aḥeqqi , iḍuɛ Sidi Ṛebbi , yețṛaǧu amsellek n wat Isṛail , Ṛṛuḥ iqedsen yețțili yid-es .
42002026	Iweḥḥa-yas-ed belli ur ițmețțat ara alamma yeẓra Lmasiḥ n Sidi Ṛebbi .
42002027	Ṛṛuḥ n Sidi Ṛebbi iwelleh Semɛun ad iṛuḥ ɣer lǧameɛ iqedsen . Atnaya kecmen-d Yusef d Meryem , wwin-d llufan-nni iwakken ad xedmen wayen i d-tenna ccariɛa n Musa fell-as .
42002028	Semɛun yeṭṭef aqcic-nni ger ifassen-is , iḥmed Sidi Ṛebbi yenna :
42002029	Tura a Sidi Ṛebbi ɣas ad mmteɣ aql-i di lehna imi amsellek i ɣ-tweɛdeḍ ,
42002030	yewweḍ-ed yerna walaɣ-t s wallen-iw :
42002031	win akken i theggaḍ i leǧnas meṛṛa ,
42002032	d nețța ara yessalin ccan n wat Isṛail agdud-ik , ara yilin ț-țafat ara d-icceɛceɛen ula ɣef leǧnas nniḍen .
42002033	Baba-s d yemma-s n weqcic-nni tɛeǧǧben ɣef wayen i d-qqaṛen fell-as .
42002034	Semɛun iburek-iten , yenna i Meryem , yemma-s n weqcic-nni : Atan weqcic-agi ad yili i kra seg wat Isṛail d sebba n tuccḍa , ma d wiyaḍ a ten-id-yerr ɣer webrid . ? ef ddemma-s ara yili lxilaf ger yemdanen ;
42002035	s wakka ara d-banen ixemmimen n diri deg wulawen , ma d kemm aț-țejreḥ tasa-m , am akken tețwet s ujenwi .
42002036	Tella daɣen yiwet n tmeṭṭut isem-is ? anna , meqqṛet di leɛmeṛ , ula d nețțat si lenbiya , d yelli-s n Fanwil n wedrum n Azir . Seg wasmi i tedda ț-țislit , tɛac d wergaz is sebɛa n yiseggasen
42002037	dɣa teǧǧel . Di leɛmeṛ-is ṛebɛa utmanyin n yiseggasen . Am yiḍ am ass ur teṭṭixiṛ si lǧameɛ iqedsen , tɛebbed Sidi Ṛebbi , tețțuẓum , tețẓalla .
42002038	Ula d nețțat tewweḍ-ed di teswiɛt-nni , teḥmed Sidi Ṛebbi , theddeṛ ɣef weqcic-nni i wid akk yețṛaǧun leslak n temdint n Lquds .
42002039	Mi fukken imawlan n Ɛisa ayen akk i d-tenna ccariɛa n Sidi Ṛebbi , uɣalen ɣer taddart-nsen Naṣaret yellan di tmurt n Jlili .
42002040	Aqcic-nni yețțimɣuṛ yețnerni di tmusni , lbaṛaka n Sidi Ṛebbi tella fell-as .
42002041	Imawlan n Sidna Ɛisa țṛuḥun mkul aseggas ɣer temdint n Lquds iwakken ad sɛeddin Tafaska n izimer n leslak .
42002042	Asmi yesɛa Ɛisa tnac yiseggasen , yedda akk-d imawlan-is ɣer temdint n Lquds , akken tella di lɛadda n lɛid .
42002043	Mi tɛedda Tafaska , lɣaci țțuɣalen ɣer yexxamen-nsen , ma d Ɛisa yeqqim di temdint Lquds , imawlan-is ur d-wwin ara s lexbaṛ ,
42002044	ɣilen yedda-d ț-țerbaɛt nniḍen . Lḥan ass kamel dɣa bdan țqelliben fell-as . Steqsan wid akk i sen-yețțilin d wid meṛṛa ssnen ,
42002045	lameɛna ur t-ufin ara . Uɣalen ɣer temdint n Lquds iwakken ad qellben fell-as .
42002046	Ass wis tlata , ufan-t di lǧameɛ iqedsen yeqqim ger lecyux , ismeḥsis asen , isteqsay-iten .
42002047	Wid akk i s isellen wehmen di lefhama-s d wayen i d-ițarra i yesteqsiyen-nsen .
42002048	Mi t-walan imawlan-is , qqimen wehmen , dɣa tenna-yas yemma-s : A mmi , acuɣeṛ i ɣ-txedmeḍ akka ? Nekk d baba-k neṛwa aḥebbeṛ , acḥal i nqelleb fell-ak !
42002049	Nețța yenna-yasen : Acuɣeṛ i tețqellibem fell-i ? Eɛni ur teẓrim ara ilaq-iyi ad xedmeɣ lecɣal n baba ?
42002050	Lameɛna nutni ur fhimen ara ayen i sen-d-yenna .
42002051	Ɛisa yedda d imawlan-is ɣer temdint n Naṣaret , yețțaɣ-asen awal . Yemma-s teḥrez annect-agi meṛṛa deg wul-is .
42002052	Ɛisa ițțimɣuṛ , yetɛeqqil ; eɛziz ɣer Ṛebbi , eɛziz ɣer yemdanen .
42003001	Deg wuseggas wis xemseṭṭac n tgeldit n Qayṣer Tibeṛyus , llan ṛebɛa lḥekkam di tmurt n Falisṭin . Bunṭus Bilaṭus d lḥakem n tmurt n Yahuda , Hiṛudus Antifas yeḥkem ɣef tmurt n Jlili , Filbas gma-s n Hiṛudus , ɣef tmura n Iturya akk-d Tṛaxunit , ma d Lisanyas yeḥkem ɣef tmurt n Abilan .
42003002	Di lweqt-nni , ? ennan akk-d Qayif llan d lmuqedmin imeqqranen . Awal n Sidi Ṛebbi ițwaxebbeṛ-as-ed i Yeḥya , mmi-s n Zakarya , deg unezṛuf .
42003003	Iṛuḥ ițnadi timura i d-izzin i wasif n Urdun , yețberriḥ yeqqaṛ : Beddlet tikli , uɣalet-ed ɣer webrid , aset-ed aț-țețwaɣeḍsem iwakken Sidi Ṛebbi a wen-isemmeḥ ddnubat-nwen !
42003004	Akken i d-ițțuxebeṛ di tektabt n nnbi Iceɛya : ? - țaɣect n win ițɛeggiḍen deg wunezṛuf : Heggit abrid n Sidi Ṛebbi , ssemsawit iberdan-is !
42003005	Iɣezṛan , idurar ț-țɣaltin ad uɣalen d izuɣaṛ ! Iberdan iɛewjen ad țțuseggmen , wid ixesṛen ad qeɛden .
42003006	Imdanen meṛṛa ad ẓren leslak n Sidi Ṛebbi .
42003007	Yeḥya yeqqaṛ i lɣaci i d-ițțasen iwakken ad țwaɣeḍsen deg waman : A ccetla n yizerman , anwa i kkun-isfaqen belli tzemrem aț - țrewlem i lɛiqab i d-iteddun ?
42003008	Deg wayen akk txeddmem , sbeggnet-ed belli ṣfan wulawen nwen ! Ur qqaṛet ara kan deg yiman-nwen : jeddi-tneɣ d Sidna Ibṛahim , axaṭer a wen-iniɣ : seg idɣaɣen-agi , Sidi Ṛebbi yezmer a d-issufeɣ dderya i Ibṛahim .
42003009	Ațan ihi tcaquṛt thegga ɣer izuṛan n ttjuṛ , yal ttejṛa ur d-nețțak ara lfakya lɛali , aț-țețwagzem , aț-țețwaḍeggeṛ ɣer tmes .
42003010	Lɣaci steqsan-t nnan-as : D acu i ɣ-ilaqen a t-nexdem ihi ?
42003011	Yerra-yasen : Win yesɛan sin iqendyaṛ ad ye yiwen i win ur nesɛi ara ; win yesɛan ayen ara yečč , ad ye i win ur nesɛi ara .
42003012	Usan-d ula d imekkasen itețțen ayla n medden iwakken ad țwaɣeḍsen deg wasif , nnan-as : A Sidi , i nukkni yellan d imekkasen n tebzert ( leɣṛama ) d acu ara nexdem ?
42003013	Yenna-yasen : Ur țnadit ara sennig wayen i d-yenna lqanun .
42003014	Iɛeskṛiwen daɣen steqsan-t : I nukkni , d acu ara nexdem ? Yerra-yasen : Ur xeddmet ara lbaṭel , ur țțaṭṭafet ara tajɛelt , setqenɛet kan s lexlaṣ nwen .
42003015	Yuɣ lḥal lɣaci meṛṛa llan țṛaǧun qqaṛen deg ulawen-nsen : Ahat d nețța i d Lmasiḥ !
42003016	Yeḥya yenna-yasen : Nekk sseɣḍaseɣ-kkun deg waman , meɛna a d-yas win yesɛan tazmert akteṛ-iw ; ur uklaleɣ ara ad fsiɣ ula d lexyuḍ n warkasen-is . Nețța a kkun-isseɣḍes s Ṛṛuḥ iqedsen ț-țmes .
42003017	Yeṭṭef tazzart deg wufus-is , ad yessizdeg tirect deg wennar-is , a d-ijmeɛ irden ɣer yikufan , ma d alim a t-isseṛɣ di tmes ur nxețți .
42003018	Yeḥya ițbecciṛ i lɣaci lexbaṛ n lxiṛ , inehhu-ten s waṭas n yimeslayen nniḍen .
42003019	Yesseḍlem ula d agellid Hiṛudus , yeqqaṛ-as : mačči d lḥeqq fell-ak aț-țaɣeḍ Hiṛudyad tameṭṭut n gma-k ! Ilumm-it daɣen ɣef lecɣal nniḍen n diri i gxeddem .
42003020	Hiṛudus ikemmel di txeṣṣarin-is , yessekcem Yeḥya ɣer lḥebs !
42003021	Mi țwaɣeḍsen lɣaci deg waman , Sidna Ɛisa yețwaɣḍes ula d nețța . Akken i gdeɛɛu ɣer Sidi Ṛebbi , igenni yeldi-d ,
42003022	Ṛṛuḥ iqedsen yers-ed fell-as s ṣṣifa icuban titbirt . Yiwet n taɣect tekka-d seg yigenni tenna-d : Kečč , d mmi eɛzizen , deg-k i gella lfeṛḥ-iw .
42003023	Mi gebda Sidna Ɛisa aselmed , ad yili yesɛa tlatin iseggasen di leɛmeṛ-is . ? er yemdanen yella : d mmi-s n Yusef atnan lejdud-is : Heli ,
42003024	Matta , Lewwi , Melki , Yennay , Yusef ,
42003025	Matatya , Ɛamus , Naḥun , ? esli , Naggay ,
42003026	Maḥat , Matatya , Camɛi , Yusef , Yuda ,
42003027	Yuḥanan , Rica , Zurubabil , Calatyel , Niri ,
42003028	Melki , Addi , Qusam , Elmudan , Ɛir ,
42003029	Yusa , Elyazer , Yurim , Matta , Lewwi ,
42003030	Semɛun , Yahuda , Yusef , Yuna , Elyaqim ,
42003031	Melya , Menna , Mattata , Natan , Dawed ,
42003032	Yassa , Ɛubed , Buɛaz , Salmun , Naḥsun ,
42003033	Ɛaminadab , Admin , Aram , ? esṛun , Fares , Yahuda ,
42003034	Yeɛqub , Isḥaq , Ibṛahim , Teraḥ , Naḥur ,
42003035	Saruǧ , Raɛu , Faleǧ , Ɛaber , Salaḥ ,
42003036	Kenan , Arfaksad , Cam , Nuḥ , Lamek ,
42003037	Matusalaḥ , ? anux , Yared , Mahalalyel , Kenam ,
42003038	Inuc , Cit , Adem illan d mmi-s n Ṛebbi .
42004001	Mi d-yuɣal Sidna Ɛisa seg wasif n Urdun , Ṛṛuḥ iqedsen yewwi-t ɣer unezṛuf .
42004002	Ṛebɛin wussan ur yečči , Cciṭan yețjeṛṛib deg-s . Mi ɛeddan wussan-nni , yuɣal illuẓ .
42004003	Cciṭan yenna-yas : Ma d Mmi-s n Ṛebbi i telliḍ , ini-yas i wedɣaɣ-agi a d-yuɣal d aɣṛum .
42004004	Sidna Ɛisa yerra-yas : Yura di tektabt iqedsen : amdan ur yețɛic ara s weɣṛum kan meɛna s mkul awal i d-ițțasen s ɣuṛ Sidi Ṛebbi .
42004005	Yuɣal Cciṭan yewwi-t ɣer yiwen wemkan eɛlayen , deg yiwet n teswiɛt yesken-as-ed akk tigeldiwin n ddunit ,
42004006	yenna-yas : Ad a k-d-fkeɣ lḥekma d ccan n ddewlat-agi meṛṛa , axaṭer țțunefkent iyi-d . Zemreɣ a tent-fkeɣ i win i yi-ihwan ;
42004007	ma tseǧǧdeḍ zdat-i ad uɣalent akk d ayla-k .
42004008	Sidna Ɛisa yerra-yas : Yura : Anagar Sidi Ṛebbi Illu-inek ara tɛebdeḍ , i nețța kan iwumi ara tseǧǧdeḍ .
42004009	Cciṭan yewwi-t daɣen ɣer temdint n Lquds , yessers-it ɣef yixef n lǧameɛ iqedsen , yenna-yas : Ma d Mmi-s n Ṛebbi i telliḍ , ḍeggeṛ iman-ik d akessar ,
42004010	axaṭer yura : Ad ye lameṛ i lmalayekkat-is iwakken ad ḥarbent fell-ak ,
42004011	yerna a k-awint ger ifassen-nsent , ad ḥadrent iḍaṛṛen-ik ɣef wedɣaɣ .
42004012	Sidna Ɛisa yerra-yas : Yura daɣen : Ur țjeṛṛib ara Sidi Ṛebbi , Illu-inek .
42004013	Mi i t-ijeṛṛeb s waṭas n tḥila ur s-yufi ara abrid , Iblis yeṭṭaxeṛ fell-as alamma ț-țikkelt nniḍen .
42004014	Sidna Ɛisa yuɣal ɣer tmurt n Jlili yeččuṛ ț-țazmert n Ṛṛuḥ iqedsen , slan yis di mkul tama n tmurt-agi .
42004015	Ikeččem ɣer leǧwameɛ n wat Isṛail yesselmad , imdanen meṛṛa țcekkiṛen-t .
42004016	Iṛuḥ ɣer taddart n Naṣaret anda yețțuṛebba ; akken innum , ikcem ɣer lǧameɛ deg wass n westeɛfu .
42004017	Mi gekker a d-iɣeṛ , fkan-as-d taktabt n nnbi Iceɛya , yeldi-ț , yufa amkan anda yura :
42004018	Ṛṛuḥ n Sidi Ṛebbi yers-ed fell-i , axaṭer yextaṛ-iyi iwakken ad beccṛeɣ lexbaṛ n lxiṛ i yimeɣban , ad beccṛeɣ i yimeḥbas tilelli , iwakken a d-rreɣ iẓri i yiderɣalen , a d kkseɣ lḥif ɣef wid ițwaḍelmen ,
42004019	ad beccṛeɣ ɣef wuseggas i deg ara d-issers Sidi Ṛebbi ṛṛeḥma ines .
42004020	Ijmeɛ taktabt-nni , yerra-ț i uqeddac , imiren yeqqim . Wid akk yellan di lǧameɛ ččan-t s wallen .
42004021	Dɣa yenna-yasen : Ayen i wen-d-ɣṛiɣ akka , atan yedṛa-d gar-awen ass-agi !
42004022	Wehmen atas , tɛeǧǧben deg yimeslayen i d-ițeffɣen seg yimi-s , qqaṛen : Amek ? Mačči d mmi-s n Yusef wagi ?
42004023	Dɣa yenna-yasen : ? riɣ belli a yi-d-tinim lemtel-agi : « A ṭṭbib sseḥlu iman-ik , » neɣ « xdem dagi di tmurt-ik ayen i nesla txedmeḍ-t di temdint n Kafernaḥum . »
42004024	Yenna-yasen daɣen : S tideț a wen-iniɣ : ulac nnbi yețwaqeblen di tmurt-is .
42004025	A wen-iniɣ tideț : Di zzman n nnbi Ilyas , tlata yiseggasen d wezgen ur d-tewwit lehwa dɣa yeɣli-d laẓ d ameqqran ɣef tmurt meṛṛa . Deg wussan-nni , aṭas n tuǧǧal i gellan di tmurt n wat Isṛail .
42004026	? as akken , Sidi Ṛebbi ur iceggeɛ ara nnbi Ilyas ɣer yiwet deg-sent , anagar ɣ er yiwet n taǧǧalt yellan di taddart n ? urfat di tmurt n Sidun .
42004027	Llan daɣen aṭas n wid ihelken lbeṛs di tmurt n wat Isṛail di zzman n nnbi Ilyaceɛ , meɛna ula d yiwen deg-sen ur iḥli anagar Neɛman n tmurt n Surya .
42004028	Mi slan imeslayen-agi , lɣaci meṛṛa yellan di lǧameɛ yenɣa-ten lɣecc .
42004029	Kkren ɣuṛ-es , ssufɣen-t si taddart , ssawḍen-t armi d ixef n wedrar i ɣef tebna taddart-nsen iwakken a t-ssegrirben d akessar ;
42004030	lameɛna nețța iɛedda gar-asen , iṛuḥ .
42004031	Sidna Ɛisa iṣubb ɣer tamdint n Kafernaḥum , illan n at Jlili , anda yesselmad lɣaci deg wass n westeɛfu .
42004032	Imdanen wehmen aṭas deg wuselmed-ines axaṭer imeslayen-is sɛan tissas .
42004033	Di lǧameɛ , yella yiwen wergaz izdeɣ-it uṛuḥani , iɛeggeḍ s lǧehd n taɣect-is :
42004034	D acu i tebɣiḍ ɣuṛ-nneɣ a Ɛisa Anaṣari ? Tusiḍ-ed iwakken ad aɣ tesnegreḍ ? ? riɣ d acu-k , kečč d Imqeddes n Ṛebbi !
42004035	Sidna Ɛisa yenṭeq ɣuṛ-es yenna-yas : Ssusem ! Effeɣ seg wergaz-agi ! Aṛuḥani iḍeggeṛ argaz-nni ɣer lqaɛa di tlemmast-nsen , dɣa iffeɣ seg-s mbla ma iḍuṛṛ-it .
42004036	Lɣaci ikcem-iten akk lxuf , qqaṛen wway gar-asen : D acu-ten yimeslayen-agi ? Yesɛa tazmert s wayes iḥekkem ula ɣef leǧnun ! Akken kan ara sen-ye lameṛ ad ffɣen !
42004037	Di yal tama n tmurt slan s lexbaṛ n Sidna Ɛisa .
42004038	Iffeɣ-ed si lǧameɛ , yerra ɣer wexxam n Semɛun . Yuɣ lḥal taḍeggalt n Semɛun tuɣ-iț tawla ț-țameqqrant , ḥellelen Sidna Ɛisa iwakken a ț-yesseḥlu .
42004039	Yekna ɣuṛ-es , yumeṛ i tawla aț-țeffeɣ seg-s , dɣa teffeɣ-iț ; imiren kan tekker teqdec-asen-d .
42004040	Tameddit mi geɣli yiṭij , kra n win yesɛan amuḍin n mkul aṭan , yewwi-yas-t-id . Mkul win i ɣef yessers afus-is yeḥla ! Yesseḥla-ten meṛṛa !
42004041	Llan daɣen leǧnun i d-ițeffɣen seg waṭas n yemdanen , țɛeggiḍen qqaṛen : « Kečč d Mmi-s n Ṛebbi ! » Lameɛna Sidna Ɛisa ițɛeggiḍ fell-asen , ur ten-ițțaga ara a d-hedṛen , axaṭer nutni ẓran d nețța i d Lmasiḥ .
42004042	Mi guli wass , iffeɣ si temdint , yerra ɣer yiwen wemkan yexlan . Aṭas n lɣaci ṛuḥen țqelliben fell-as . Mi t-ufan , ḥellelen-t iwakken ad yeqqim ɣuṛ-sen , ur ițṛuḥu ara .
42004043	Lameɛna nețța yenna-yasen : Ilaq-iyi ad ṛuḥeɣ ad beccṛeɣ lexbaṛ n lxiṛ n tgeldit n Ṛebbi i temdinin nniḍen ! ? ef wayagi i d țțuceggɛeɣ !
42004044	Imiren iṛuḥ ițbecciṛ di leǧwameɛ n tmurt n Yahuda .
42005001	Yiwen wass , Sidna Ɛisa yella ɣef rrif n lebḥeṛ n Jiniṣaret . Lɣaci meṛṛa zzin-as-d , mčuččaɛen-d akken ad slen i wawal n Ṛebbi .
42005002	Iwala snat n teflukin rrif n lebḥeṛ , iḥewwaten rsen-d iwakken ad ssirden icebbaken nsen .
42005003	Sidna Ɛisa yuli ɣer yiwet si teflukin-nni , tin yellan n Semɛun , yenna-yas ad ibɛed acemma ɣef rrif . Yeqqim , yebda yesselmad-ed lɣaci syenna .
42005004	Mi gfukk aselmed yenna i Semɛun : Sbeɛdet taflukt ɣer wemkan lqayen , tḍeggṛem icebbaken-nwen aț-țṣeggdem .
42005005	Semɛun yenna-yas : A Sidi , iḍ kamel nukni d aṣeggeḍ ur d-neṭṭif acemma ; lameɛna ɣef wawal-ik a nexdem akken i d-tenniḍ , a nḍeggeṛ icebbaken .
42005006	Mi xedmen akken i sen-yenna Sidna Ɛisa , ṭṭfen-d aṭas n iselman ( lḥut ) , armi qṛib ad qeṛsen icebbaken nsen .
42005007	Ssawalen , țwehhin i yemdukkal nsen yellan di teflukt nniḍen a d-asen a ten-ɛiwnen . Mi d-usan , ččuṛen snat-nni n teflukin armi qṛib ad ɣeṛqent .
42005008	Semɛun-Buṭrus , mi gwala ayagi , yuɣal ɣef tgecrar zdat Sidna Ɛisa , yenna-yas : Beɛɛed fell-i a Sidi axaṭer d amednub i lliɣ .
42005009	Ikcem-it lxuf nețța d wid yellan yid-es , dehcen imi i d-ṭṭfen annect-nni n yiselman .
42005010	Ula d Yeɛqub akk-d Yuḥenna , arraw n Zabadi yellan d imdukkal n Semɛun wehmen . Sidna Ɛisa yenṭeq ɣer Semɛun yenna-yas : Ur țțagad ara , sya d asawen mačči d iselman ara d-țṣeggideḍ , meɛna d imdanen .
42005011	Imiren rran-d tiflukin-nsen ɣer rrif , ǧǧan kullec dinna , ddan d Sidna Ɛisa .
42005012	Mi gella Sidna Ɛisa deg yiwet n taddart n at Jlili , yusa-d yiwen wergaz ihelken lbeṛs , mi gwala Sidna Ɛisa , yuzzel ɣuṛ-es yeɣli ɣer iḍaṛṛen-is , yenna-yas : A Sidi , ma tebɣiḍ , tzemreḍ a yi-tesseḥluḍ .
42005013	Sidna Ɛisa issers afus-is fell-as , yenna-yas : Bɣiɣ ! Ili-k teḥliḍ ! Imiren kan , argaz-nni ikkes-as lbeṛs , yeṣfa weglim-is .
42005014	Sidna Ɛisa iweṣṣa-t ur iqqaṛ i yiwen ayen yedṛan yid-es . Yenna-yas : Ṛuḥ ɣer lmuqeddem a k-iwali , tefkeḍ lweɛda ɣef ṣeffu-inek , akken yura di ccariɛa n Musa . Lweɛda-nni a sen-tili d țbut ɣef ḥellu-inek .
42005015	Simmal ițwassen Sidna Ɛisa , simmal țnejmaɛen-d ɣuṛ-es lɣaci iwakken ad slen i wawal-is yerna a ten-isseḥlu si lehlakat-nsen ;
42005016	meɛna nețța iṭeṛṛif iman-is , ițṛuḥu ɣer yimukan yexlan iwakken ad iẓẓall .
42005017	Yiwen wass Sidna Ɛisa yella yesselmad . Llan dinna ifariziyen d lɛulama n ccariɛa , usan-d si tuddar n at Jlili , n at Yahuda akk ț-țemdint n Lquds , qqimen smeḥsisen-as . Tazmert n Sidi Ṛebbi yellan yid-es tesseḥlay imuḍan .
42005018	Atnaya kra n yemdanen wwin-d yiwen wukrif akken deg wusu-ines . ? qelliben amek ara t-skecmen iwakken a t-ssersen zdat Sidna Ɛisa .
42005019	Imi aṭas n lɣaci i gellan , ur ufin ara ansi ara t-sɛeddin ; ulin ɣef ssqef , kksen kra n iqermuden , ṣubben-t-id s wusu-ines ɣer tlemmast n lɣaci , zdat Sidna Ɛisa .
42005020	Mi gwala liman-nsen , yenna i umuḍin-nni : Ay argaz , țwaɛeffan-ak ddnubat ik !
42005021	Lɛulama akk-d ifariziyen bdan țxemmimen qqaṛen : Amek yezmer a d-yini imeslayen agi ? Wagi d lekfeṛ ! Anwa i gzemren ad iɛfu ddnubat anagar Sidi Ṛebbi ?
42005022	Sidna Ɛisa yeẓran ayen i țxemmimen , yenna-yasen : Acuɣeṛ tețxemmimem akka deg ulawen-nwen ?
42005023	D acu i gsehlen a s-t-iniɣ ? « ? waɛeffan-ak ddnubat-ik » neɣ « ekker telḥuḍ ? »
42005024	Ilaq-awen aț-țeẓrem belli Mmi-s n bunadem yesɛa tazmert ad yeɛfu ddnubat di ddunit-agi ! Yezzi ɣer wukrif-nni , yenna-yas : Kker ddem usu-inek tuɣaleḍ ɣer wexxam-ik !
42005025	Imiren kan ukrif-nni yekker zdat-sen , yeddem usu i deg yeḍleq , yuɣal ɣer wexxam-is , ițḥemmid Sidi Ṛebbi .
42005026	Wehmen meṛṛa lɣaci , țḥemmiden Sidi Ṛebbi , ikcem-iten lxuf qqaṛen : Ass-agi neẓra ayen werǧin neẓri !
42005027	Mi geffeɣ Sidna Ɛisa , iwala yiwen umekkas isem-is Lewwi yeqqim di texxamt anda țxelliṣen tabzert ( leɣṛama ) , iqeṛṛeb ɣuṛ-es yenna-yas : Ddu yid-i .
42005028	Lewwi yekker , yeǧǧa kullec yedda yid-es .
42005029	Lewwi yeɛṛeḍ Sidna Ɛisa ɣer wexxam-is , ihegga-yas imensi . Aṭas n yimekkasen d yemdanen nniḍen i geqqimen yid-sen ad ččen .
42005030	Ifariziyen d lɛulama n ukabar-nsen iɣaḍ-iten lḥal , nnan i yinelmaden is : Acuɣeṛ i tețțem , tessem akk-d imekkasen imakaren d imednuben ?
42005031	Sidna Ɛisa yerra-yasen : Mačči d wid iṣeḥḥan i geḥwaǧen ṭṭbib , i t-iḥwaǧen d imuḍan .
42005032	Ur d-usiɣ ara ad ssiwleɣ i iḥeqqiyen , usiɣ-ed ɣer yimednuben iwakken a d-uɣalen ɣer webrid .
42005033	Nnan-as daɣen : Inelmaden n Yeḥya d wid n ifariziyen țțuẓummen acḥal d abrid yerna țẓallan , ma d inelmaden-ik tețțen tessen .
42005034	Sidna Ɛisa yenna yasen : Eɛni tzemrem a sen-tinim i yinebgawen n yesli ad uẓummen ass n tmeɣṛa ? Ur tezmirem ara !
42005035	Ad asen wussan i deg ara sen-ițwakkes yesli , ass-nni ad uẓummen .
42005036	Yerna-yasen-d lemtel-agi : Yiwen ur d-itekkes tafaweț si llebsa tajdiṭ iwakken a ț-ixiḍ ɣef llebsa taqdimt , neɣ m'ulac llebsa-nni tajdiṭ aț-țcerreg ; tafaweț-nni tajdiṭ ur d-țezgay ara ɣef llebsa-nni taqdimt .
42005037	Daɣen yiwen ur ismaray ccṛab ajdid ɣer yiyeddiden iqdimen , neɣ m'ulac ccṛab-nni ajdid ad icerreg iyeddiden nni ; ur d-ițɣimi ccṛab ur d-țɣimin iyeddiden .
42005038	Ihi ccṛab ajdid , ilaq a t-nesmir ɣer iyeddiden ijdiden .
42005039	Akken daɣen win yennumen d ccṛab aqdim ur issutur ara ajdid axaṭer yeqqaṛ « d aqdim i gelhan . »
42006001	Yiwen wass , Sidna Ɛisa akk-d inelmaden-is zegren igran n yirden deg wass n westeɛfu . Tekksen d tigedrin , țḥukkun-tent ger ifassen nsen , tețțen-tent .
42006002	Kra n ifariziyen nnan-asen : Acuɣeṛ i txeddmem ayen ur neḥlil deg wass n westeɛfu ?
42006003	Sidna Ɛisa yerra-yasen : Ur teɣṛim ara ayen yexdem ugellid Dawed asmi yelluẓ nețța d imdukkal-is ,
42006004	d wamek i gekcem ɣer wexxam iqedsen anda keččmen anagar lmuqedmin ! Iddem-ed aɣṛum n lweɛda , yečča yerna yefka i wid yellan yid-es ɣas akken aɣṛum-nni i lmuqedmin kan iwumi yeḥlel !
42006005	Sidna Ɛisa yerna-yasen-d : Mmi-s n bunadem , d nețța i gḥekkmen ɣef wass n westeɛfu !
42006006	Ass n westeɛfu nniḍen , Sidna Ɛisa yekcem ɣer lǧameɛ , yebda yesselmad . Yella dinna yiwen wergaz iwumi yekref ufus ayeffus .
42006007	Lɛulama n ccariɛa d ifariziyen țɛassan Sidna Ɛisa , ad ẓren ma ad isseḥlu deg wass n westeɛfu iwakken a s-d-afen sebba s wacu ara ccetkin fell-as .
42006008	Lameɛna Sidna Ɛisa yessnen ixemmimen-nsen , yekker yenna i wergaz-nni iwumi yekref ufus : Ekker tbeddeḍ dagi di tlemmast n lɣaci . Argaz-nni yekker ibedd .
42006009	Sidna Ɛisa yenna : A kkun-steqsiɣ : d acu yellan d leḥlal deg wass n westeɛfu , a nexdem lxiṛ neɣ a nexdem cceṛ ? A nsellek amdan neɣ a t-neǧǧ ad immet ?
42006010	Yerfed allen-is ɣer wid akk i s-d-yezzin , dɣa yenna i wergaz nni : Eḍleq afus-ik ! Ukrif-nni yeḍleq afus-is , yeḥla .
42006011	Nutni yenɣa-ten lɣecc , bdan țemcawaṛen wway gar-asen amek ara xedmen i Sidna Ɛisa .
42006012	Deg ussan-nni , Sidna Ɛisa yuli ɣer wedrar akken ad iẓẓall . Yeqqim iḍ kamel nețța ideɛɛu ɣer Sidi Ṛebbi .
42006013	Mi yuli wass , yessawel i yinelmaden is , yextaṛ seg-sen tnac iwumi isemma « ṛṛusul » yeɛni « imceggɛen . »
42006014	Yella Semɛun iwumi isemma Buṭrus akk-d gma-s Andriyus , Yeɛqub , Yuḥenna , Filbas , Bartelmay ,
42006015	Matta , ? uma , Yeɛqub mmi-s n ? alfi , Semɛun iwumi qqaṛen awaṭani ,
42006016	Yahuda mmi-s n Yeɛqub d Yudas n taddart n Qeṛyut win yuɣalen d axeddaɛ .
42006017	Sidna Ɛisa iṣubb-ed yid-sen seg wedrar , ḥebsen di luḍa anda nnejmaɛen aṭas n yinelmaden-is d waṭas n lɣaci i d-yusan si tmurt n Yahuda , si temdint n Lquds , si temdinin n ? ur akk-d Sidun yellan rrif n lebḥeṛ .
42006018	Usan-d iwakken ad slen i wawal-is yerna a ten-isseḥlu si lehlakat-nsen ; wid akk zedɣen leǧnun , ḥlan .
42006019	Lɣaci meṛṛa țqelliben a t-nalen ( a t-massen ) axaṭer tețțeffeɣ-ed seg-s tezmert i ten-isseḥlayen akk .
42006020	Sidna Ɛisa yerfed allen-is ɣer inelmaden-is yenna : Amarezg-nwen kunwi yellan d iẓawaliyen , tagelda n Sidi Ṛebbi d ayla-nwen .
42006021	Amarezg-nwen kunwi yelluẓen tura , a d-yas wass i deg ara teṛwum . Amarezg-nwen kunwi yețrun tura , a d-yas wass i deg ara tilim di lfeṛḥ .
42006022	D iseɛdiyen ara tilim m'ara kkun-keṛhen yemdanen , m'ara kkun-qecɛen , m'ara kkun-regmen , ad rren isem-nwen amzun d lɛaṛ ɣef ddemma n Mmi-s n bunadem .
42006023	Ass-nni ilit di lfeṛḥ , friwset s lfeṛḥ axaṭer d ṛṛezq ameqqran i kkun-ițṛaǧun deg igenni ! Imi akka i xedmen lejdud-nsen i lenbiya .
42006024	Ma d kunwi ay imeṛkantiyen , a tawaɣit-nwen axaṭer rrbeḥ-nwen tesɛam-t tura .
42006025	A tawaɣit-nwen kunwi yeṛwan tura , aț-țuɣalem aț-țellaẓem . A tawaɣit-nwen kunwi yețțaḍṣan tura axaṭer aț-țilim di leḥzen d yimeṭṭawen .
42006026	A tawaɣit nwen asm'ara kkun-cekkṛen yemdanen , axaṭer akka i xedmen lejdud-nsen i lenbiya n lekdeb .
42006027	Ma d nekk a wen-iniɣ i kunwi i d-ițḥessisen : ḥemmlet iɛdawen-nwen , xedmet lxiṛ i wid i kkun-ikeṛhen .
42006028	Barket wid i kkun-ineɛlen , dɛut s lxiṛ i wid i kkun-iḍelmen .
42006029	Ma yewwet-ik yiwen ɣer lḥenk , sendi-yas lḥenk nniḍen . Ma yekkes-ak yiwen abeṛnus-ik , anef-as ad yernu ula d aqenduṛ-ik .
42006030	Efk-as ayen yuḥwaj i win i k-id-yessutren ; win i k-ikksen kra , ur țṛaǧu ara a k-t-id-yerr .
42006031	Xedmet i wiyaḍ ayen i tebɣam a wen-t xedmen i kunwi .
42006032	Ma yella tḥemmlem kan wid i kkun-iḥemmlen , d acu n lxiṛ i txedmem ? Ula d imcumen ḥemmlen wid i ten-iḥemmlen .
42006033	Ma yella txeddmem lxiṛ i wid kan i wen ixeddmen lxiṛ , d acu n lxiṛ i txedmem ? Ula d imcumen xeddmen akka .
42006034	Ma yella tṛeṭṭlem i wid kan i teẓram a wen-d-rren , d acu i trebḥem ɣer Sidi Ṛebbi ? Imcumen daɣen ṛeṭṭlen i imddukal-nsen iwakken ad afen aṛeṭṭal ula d nutni .
42006035	Lameɛna kunwi : ḥemmlet iɛdawen-nwen , xedmet lxiṛ , ṛeḍlet mbla ṭṭmeɛ , akka ara tesɛum lfayda tameqqrant , ara tilim d arraw n Sidi Ṛebbi ɛlayen . Axaṭer Ṛebbi d aḥnin ula ɣef yemcumen akk-d wid inekkṛen lxiṛ .
42006036	Iḥninet , sɛut ṛṛeḥma akken i ț-isɛa Baba-twen .
42006037	Ur țḥasabet ara wiyaḍ iwakken Sidi Ṛebbi ur kkun-ițḥasab ara . Ur ḥekkmet ara ɣef wiyaḍ iwakken Sidi Ṛebbi ur iḥekkem ara fell-awen . Semmḥet i wiyaḍ iwakken a wen isameḥ Sidi Ṛebbi .
42006038	Seddqet , a wen d-yuɣal s ɣuṛ Ṛebbi . Ma tseddqem mbla lkil , a wen-d yuɣal s ɣuṛ Ṛebbi mbla lkil ; axaṭer a wen-d-ițwaktal s lkil s wacu tektalem .
42006039	Yewwi-yasen-d lemtel nniḍen , yenna-yasen : Aderɣal ur izmir ara ad iṭṭef afus i uderɣal nniḍen , neɣ m'ulac ad grirben i sin ɣer yeɣzeṛ ;
42006040	anelmad werǧin yugar ccix-is , lameɛna anelmad ara yawḍen am ccix-is di tmusni , ad yili am nețța .
42006041	Acuɣeṛ tețwaliḍ axeclaw yellan di tiṭ n gma-k ur tețwaliḍ ara tigejdit yellan di tiṭ-ik ?
42006042	Amek ara tiniḍ i gma-k : eǧǧ-iyi ad kkseɣ axeclaw yellan di tiṭ-ik kečč ur neẓri tigejdit yellan di tiṭ-ik ? A bu sin wudmawen , ekkes uqbel tigejdit yellan di tiṭ-ik , imiren aț-țwaliḍ amek ara tekkseḍ axeclaw yellan di tiṭ n gma-k .
42006043	Ulac ttejṛa lɛali i d-ițțaken lfakya n diri . Ulac daɣen ttejṛa n diri i d-ițțaken lfakya lɛali .
42006044	Ihi mkul ttejṛa , tețwaɛqal s lfakya-ines . Ur d-ntekkes ara lexṛif seg isennanen , ur d-ntekkes ara daɣen tiẓurin seg inijel .
42006045	Argaz yelhan issufuɣ-ed ayen yelhan seg wugerruj yellan deg wul-is , ma d amcum d ayen n diri yellan deg ul-is i d-issufuɣ . Axaṭer d ayen yellan deg wul n wemdan i d-ițeffɣen seg imi-s .
42006046	Acuɣer i yi-d-tessawalem « A Sidi , a Sidi » , ur txeddmem ara ayen i wen-d-qqaṛeɣ ?
42006047	A wen-d-iniɣ ar wuɣuṛ ițemcabi wemdan i d-ițțasen ɣuṛ-i , isellen i wawal-iw yerna yeṭṭafaṛ-it :
42006048	ițemcabi ɣer yiwen n wemdan yebnan axxam . Yeɣza , yeɣza deg wakal iwakken ad issers lsas-is ɣef wezṛu ; iḥmel-ed wasif , infel-ed ɣef wexxam-nni , meɛna ur t-issenhezz ara imi lsas-is yerṣa , yebna ɣef wezṛu akken ilaq .
42006049	Ma d win isellen i wawal-iw ur netbiɛ ara ayen i d-nniɣ , ițemcabi ɣer wemdan yebnan axxam ɣef ṛṛmel mbla lsas : iḥmel-ed wasif , infel-ed ɣef wexxam-nni , imiren kan yeɣli , lexsaṛa-s ț-țameqqrant !
42007001	Mi gekfa awal zdat widak i s-d-ismeḥsisen , yekcem ɣer temdint n Kafernaḥum .
42007002	Yiwen lqebṭan aṛumani yesɛa aqeddac i gḥemmel aṭas ; aqeddac-agi yuḍen , ițmețțat .
42007003	Mi gesla s Sidna Ɛisa , iceggeɛ ɣuṛ-es kra seg yimeqqranen n wat Isṛail iwakken a d-yas ad isseḥlu aqeddac-is .
42007004	Mi wwḍen ɣer Sidna Ɛisa , ḥellelen-t nnan-as : A Sidi ! Yuklal a s-txedmeḍ lxiṛ agi ,
42007005	axaṭer iḥemmel agdud nneɣ ; d nețța i gebnan lǧameɛ-nneɣ .
42007006	Sidna Ɛisa yedda yid-sen . Mi qṛib ad yaweḍ ɣer wexxam , lqebṭan-nni iceggeɛ imdukkal-is a s-inin : A Sidi , ur țɛețțib ara iman-ik , ur uklaleɣ ara a d-tkecmeḍ axxam-iw .
42007007	Nekk s yiman-iw daɣen walaɣ ur uklaleɣ ara a n-aseɣ ɣuṛ-ek ; ini-d kan yiwen wawal , aqeddac-iw ad iḥlu .
42007008	Axaṭer sɛiɣ wid i gṭebbiṛen fell-i , sɛiɣ daɣen lɛeskeṛ seddaw lḥekma-w . Ad iniɣ i yiwen ṛuḥ ad iṛuḥ ; i wayeḍ as-ed , a d-yas ; ad iniɣ i wqeddac-iw xdem ayagi , a t-ixdem .
42007009	Mi gesla Sidna Ɛisa i yimeslayen-agi , itɛeǧǧeb deg-sen . Yezzi ɣer lɣaci yeddan yid-es , yenna-yasen : A wen-d-iniɣ : di tmurt n wat Isṛail meṛṛa ur ufiɣ ara liman yecban wagi .
42007010	Widak-nni i d-ițwaceggɛen , mi uɣalen ɣer wexxam ufan aqeddac-nni yeḥla .
42007011	Azekka-nni , Sidna Ɛisa iṛuḥ ɣer yiwet n taddart isem-is Naɛim . Ddan yid-es inelmaden-is d waṭas n lɣaci .
42007012	Mi gewweḍ ɣer tewwurt n taddart , atnaya lɣaci wwin-d lmegget a t-meḍlen , d mmi-s n yiwet n taǧǧalt , anagar nețța i tesɛa . Aṭas n imezdaɣ n taddart-nni i d-iddan yid-es .
42007013	Mi ț-iwala Sidna Ɛisa , tɣaḍ-it , yenna-yas : Ur țru ara !
42007014	Iqeṛṛeb ɣer usenduq n lmegget nni , iḍleq afus-is innul-it , dɣa widak i t-irefden ḥebsen . Yenna : Ay aqcic ! Ekker !
42007015	Dɣa lmegget-nni ikker-ed , yebda iheddeṛ . Sidna Ɛisa yerra aqcic-nni i yemma-s .
42007016	Ikcem-iten akk lxuf , bdan țḥemmiden Ṛebbi qqaṛen : « Sidi Ṛebbi yerra-d ddehn-is ɣer wegdud is , nnbi ameqqran ikker-ed gar-aneɣ . »
42007017	Slan s wannect-agi di tmurt n Yahuda meṛṛa akk ț-țmura i s-d izzin .
42007018	Inelmaden n Yeḥya xebbṛen-t ɣef wayen akk yedṛan .
42007019	Yeḥya iceggeɛ sin seg yinelmaden-is ɣer Sidna Ɛisa iwakken a s-inin ma d nețța i d win akken ara d-yasen , neɣ ilaq ad ṛǧun wayeḍ .
42007020	Ewwḍen ɣer Sidna Ɛisa nnan-as : Iceggeɛ-aɣ-ed ɣuṛ-ek Yeḥya aɣeṭṭas iwakken a k-nesteqsi ma d kečč i d win akken ara d-yasen neɣ ilaq a neṛǧu wayeḍ .
42007021	Di teswiɛt-nni ufan Sidna Ɛisa isseḥla aṭas n yemdanen si lehlakat nsen d leɛyubat-nsen , issufeɣ leǧnun seg wid yețwamelken , yerra-d iẓri i waṭas n yiderɣalen .
42007022	Sidna Ɛisa yenna i yinelmaden n Yeḥya : Ṛuḥet erret lexbaṛ i Yeḥya ɣef wayen teẓram d wayen teslam : iderɣalen țwalin , wid ikerfen teddun , wid ihelken lbeṛs ṣeffun , iɛeẓẓugen sellen , lmegtin ḥeggun-d , le xbaṛ n lxiṛ ițwabecceṛ i yigellilen .
42007023	D aseɛdi win iwumi ur țțiliɣ ara d ugur .
42007024	Mi ṛuḥen inelmaden-nni i d-iceggeɛ Yeḥya , Sidna Ɛisa yebda iheddeṛ i lɣaci ɣef Yeḥya yenna : D acu i tṛuḥem a d-teẓrem deg unezṛuf ? D aɣanim yețhuzzu waḍu ?
42007025	D acu i tṛuḥem a d-teẓrem ? D amdan yelsan llebsa ifazen ? Wid yețlusun llebsa ifazen , yețɛicin di rrbeḥ atnan di lebṛuj n yigelliden !
42007026	Anwa i tṛuḥem a t-id-teẓrem ihi ? D nnbi ? A wen-d-iniɣ . . . yugar nnbi !
42007027	Yeḥya d win i ɣef yura di tira iqedsen : Atan ad zzewreɣ amceggeɛ-inu zdat-ek iwakken a k-iheggi abrid .
42007028	Nniɣ-awen , ulac di ddunit amdan yugaren Yeḥya aɣeṭṭas . Lameɛna amecṭuḥ maḍi di tgelda n Sidi Ṛebbi , d ameqqran fell-as .
42007029	Lɣaci meṛṛa mi slan i Yeḥya , setɛeṛfen s lḥeqq n Sidi Ṛebbi , qeblen ad țwaɣeḍsen deg waman , llan gar-asen ula d imekkasen n tebzert ( n leɣṛama ) .
42007030	Ma d ifariziyen d lɛulama n ccariɛa , ur qbilen ara ayen i sen yebɣa Sidi Ṛebbi , ugin a ten yesseɣḍes Yeḥya .
42007031	? er wacu ara metleɣ imdanen n lǧil-agi ? ? er wuɣuṛ i țemcabin ?
42007032	? emcabin ɣer warrac yeqqimen di tejmaɛt , țemsawalen wway gar-asen qqaṛen : Newwet-awen-d ajewwaq ur tecḍiḥem ara , nerna newwi-yawen-d acewwiq n leḥzen ur trum ara .
42007033	Yeḥya aɣeṭṭas yusa-d ur itețț aɣṛum ur itess ccṛab , teqqaṛem ițwamlek .
42007034	Mmi-s n bunadem yusa-d itețț itess , teqqaṛem : ițxemmim kan ad yečč ad isew , d amdakkul n yimekkasen akk-d yemcumen .
42007035	Lameɛna lḥeqq n Sidi Ṛebbi ɛeqlen-t warraw-is , nutni qeblen-t .
42007036	Yiwen ufarizi yusa-d ad iɛṛrḍ Sidna Ɛisa ad yečč ɣuṛ-es . Idda yid-es , ikcem ɣer wexxam-is , yeqqim ad yečč .
42007037	Di taddart-nni tella yiwet n tmeṭṭut yellan d yir tameṭṭut ; mi tesla s Sidna Ɛisa yella deg wexxam n wufarizi-nni , tekcem tewwi yid-es tabuqalt n leɛṭer .
42007038	Tekka-d deffir Sidna Ɛisa , teɣli ɣer idaṛṛen-is tețru . Tessebzeg ( tesselxes ) iḍaṛṛen n Sidna Ɛisa s yimeṭṭawen-is , tesfeḍ-iten s ucebbub-is , tessudun-iten yerna tdehhin-iten s leɛṭeṛ-nni .
42007039	Afarizi-nni mi gwala annect-nni , ixemmem deg iman-is yenna : Lemmer argaz-agi d nnbi i gella , yili yeɛqel belli tameṭṭut-agi i t-ițnalen d yir tameṭṭut i tella .
42007040	Sidna Ɛisa yenna i ufarizi-nni : A Semɛun ! Bɣiɣ a k-d-iniɣ yiwen wawal ! Afarizi yerra-yas-d : Ini-d a Sidi !
42007041	Sidna Ɛisa yenna-yas : Illa yiwen umeṛkanti issekray idrimen . Ițțalas i sin yergazen , yiwen yețțalas-as xemsmeyyat alef , wayeḍ xemsin .
42007042	Imi ur sɛin ara i sin s wacu ara xelṣen , isemmeḥ-asen . Anwa deg-sen ara t-iḥemmlen akteṛ ?
42007043	Semɛun afarizi yerra-yas : Ahat d win iwumi i gsumeḥ ṭṭlaba tameqqrant . Sidna Ɛisa yenna-yas : Tesɛiḍ lḥeqq !
42007044	Dɣa iwehha ɣer tmeṭṭut-nni , yenna i Semɛun : Twalaḍ tameṭṭut-agi ? Kecmeɣ-d ɣer wexxam-ik , ur iyi-d-tefkiḍ ara aman ad ssirdeɣ iḍaṛṛen-iw , nețțat tessared-iten s yimeṭṭawen-is terna tesfeḍ-iten s ucebbub-is .
42007045	Kečč ur d-tselmeḍ ara fell-i , nețțat segmi i d-tekcem tessudun deg iḍaṛṛen-iw .
42007046	Kečč ur tedhineḍ ara aqeṛṛuy-iw ula s zzit , ma d nețțat tesmar-ed leɛṭeṛ ɣef yiḍaṛṛen-iw .
42007047	A k-iniɣ : ddnubat-is meṛṛa țwaɛfan as daymi i d-tbeggen leḥmala tameqqrant . Ma d win iwumi yețwaɛfa ciṭuḥ , leḥmala-ines ț-țamecṭuḥt .
42007048	Sidna Ɛisa yenna i tmeṭṭut-nni : Atan țwaɛeffan-am ddnubat-im !
42007049	Inebgawen nniḍen bdan qqaṛen deg yiman-nsen : « d acu-t wergaz-agi i gessawḍen iman-is ad yeɛfu ula d ddnubat ? »
42007050	Sidna Ɛisa yenna i tmeṭṭut-nni : Imi tumneḍ yis-i tețțusellkeḍ , ṛuḥ di lehna .
42008001	Sidna Ɛisa iteddu yețbecciṛ lexbaṛ n lxiṛ n tgeldit n Ṛebbi si temdint ɣer tayeḍ , si taddart ɣer tayeḍ . Tnac-nni yinelmaden-is ddan yid-es ,
42008002	ddant daɣen kra n tilawin i gesseḥla si lehlakat-nsent , tid iwumi yessufeɣ leǧnun . Tella gar-asent Meryem iwumi qqaṛen tamagdalit ițwasellken si sebɛa leǧnun ,
42008003	akk-d Yunna tameṭṭut n Cuza lewkil n ugellid Hiṛudus , Suzana akk ț-țilawin nniḍen i ten-ițɛawanen s wayen sɛant .
42008004	Lɣaci usan-d seg waṭas n tudrin . Mi d-nnejmaɛen ɣuṛ-es , Sidna Ɛisa yewwi-yasen-d lemtel-agi :
42008005	Yiwen ufellaḥ iffeɣ ad izreɛ irden . Mi gzerreɛ , kra n iɛeqqayen ɣlin ɣer webrid , țwaṛekḍen yerna ččan-ten yefṛax n igenni .
42008006	Amur nniḍen n zzerriɛa yeɣli ger yedɣaɣen , mi d-temɣi teqquṛ imi xuṣṣen waman .
42008007	Amur nniḍen yeɣli daɣen ger isennanen , mi d-temɣi zzerriɛa mɣin-d yid-es isennanen , ɣummen-ț .
42008008	Amur nniḍen daɣen yeɣli deg wakal lɛali ; mi d-mɣin , mkul aɛeqqa yefka-d meyya . Mi d-yenna ayagi , iɛeggeḍ yenna : Win yesɛan imeẓẓuɣen isel-ed !
42008009	Inelmaden-is ssutren-as d acu i d lmeɛna n lemtel-agi .
42008010	Yerra-yasen : Kunwi yețțunefk-awen-d aț țissinem lbaḍna n tgeldit n Ṛebbi , ma d wiyaḍ ițțunefk-asen-d a ț-issinen s lemtul kan iwakken ɣas ad ẓren s wallen-nsen ur țwalin ara , ɣas ma slan ur fehhmen ara .
42008011	Atah lmeɛna n lemtel-agi : zzerriɛa d awal n Ṛebbi .
42008012	Llan kra n yemdanen țemcabin ɣer webrid-nni anda teɣli zzerriɛa , m'ara slen i wawal , Cciṭan a d-yas a t-iqleɛ seg ulawen-nsen iwakken ur țțamnen ur țwasellaken .
42008013	Wiyaḍ țemcabin ɣer wakal yeččuṛen d idɣaɣen . M'ara slen i wawal a t-qeblen s lfeṛḥ lameɛna ur t-țaǧǧan ara ad iger izuṛan ; imiren kan ad amnen , m'ara d-yas lweqt n ujeṛṛeb țțuɣalen ɣer deffir .
42008014	Ayen yeɣlin ger isennanen , d wid isellen i wawal meɛna m'ara d-imɣi ur igemmu ara deg-sen axaṭer țțaǧan anezgum d rrbeḥ akk-d zzhu n ddunit ad iɣumm awal-nni .
42008015	Ma d ayen yețwazerɛen deg wakal lɛali , d wid isellen i wawal s wul yeṣfan d neyya ḥerzen-t yerna țțaǧan-d lxiṛ s ṣṣbeṛ-nsen .
42008016	Yiwen ur iceɛɛel taftilt iwakken a ț-iɣum s lḥila neɣ a ț-issedreg ; lameɛna a ț-issers ɣef lmeṣbeḥ iwakken kra n win ara d-ikecmen ad iwali tafat .
42008017	Kra n wayen yeffren a d-iban , kra n wayen yellan di ṭṭlam a t-id-tesban tafat .
42008018	Ɛasset iman-nwen ihi ɣef wayen i tsellem , axaṭer win i gḥerzen ayen yesɛa a s-nernu , ma d win ur nḥerrez ara a s-ițwakkes ula d ayen i gɣil yesɛa-t .
42008019	Yemma-s d watmaten n Sidna Ɛisa usan-d a t-ẓren , meɛna ur zmiren ara ad qeṛṛben ɣuṛ-es imi aṭas n lɣaci i gellan dinna .
42008020	Ssawḍen-as lexbaṛ nnan-as : A Sidi , yemma-k d watmaten-ik atnan di beṛṛa , bɣan a k-ẓren .
42008021	Sidna Ɛisa yerra-yasen : Yemma d watmaten-iw d widak ismeḥsisen i wawal n Ṛebbi yerna ttabaɛen-t .
42008022	Yiwen wass , Sidna Ɛisa yuli ɣer yiwet n teflukt nețța d yinelmaden-is . Yenna-yasen : Eyyaw a nzegret ɣer tama nniḍen n lebḥeṛ n Jlili . Dɣa ṛuḥen .
42008023	Mi teddun ɣef waman , Sidna Ɛisa yeṭṭes . Yekker-ed waḍu iǧehden di lebḥeṛ , taflukt tebda tețțačaṛ d aman , ikcem-iten lxuf ameqqran .
42008024	Inelmaden qeṛṛben ɣuṛ-es , sekkren-t-id nnan-as : A Sidi , a Sidi , atan a neɣṛeq . Yekker-ed , dɣa yumeṛ i waḍu d lemwaji ad ḥebsen , imiren kan ters-ed talwit .
42008025	Sidna Ɛisa yenna-yasen : Anida-t liman-nwen ? Tɛeǧǧben , țergigin , qqaṛen wway gar-asen : Anwa-t wagi ? Izmer ad ye lameṛ i waḍu d lebḥeṛ yerna țțaɣen as awal !
42008026	Wwḍen ɣer tama nniḍen n lebḥeṛ , ɣer tmurt n ijiṛaziyen iqublen tamurt n Jlili .
42008027	Mi d-yers Sidna Ɛisa , ataya yusa-d ɣuṛ-es yiwen wergaz n taddart nni , melken-t waṭas n leǧnun ; acḥal ur yelsi llebsa , ur yezdiɣ axxam , yețɛici di tmeqbeṛt ger iẓekwan .
42008028	Mi gwala Sidna Ɛisa , yeɣli ɣer iḍaṛṛen-is iɛeggeḍ yenna : D acu i tebɣiḍ ɣuṛ-i a Ɛisa Mmi-s n Ṛebbi ɛlayen ? Di leɛnaya-k ur iyi-țɛețțib ara .
42008029	Yenna-yas-d akka axaṭer Sidna Ɛisa yefka lameṛ i uṛuḥani i t-izedɣen ad iffeɣ seg-s . Acḥal d abrid i s-cudden ifassen d iḍaṛṛen s ssnasel , nețța isseɣṛas-itent yerna aṛuḥani-nni yezzuɣuṛ-it ɣer yimukan yexlan .
42008030	Sidna Ɛisa isteqsa-t yenna-yas : Isem-ik ? yerra-yas : Tarbaɛt . Yenna-yas-d akka axaṭer aṭas n leǧnun i t-izedɣen .
42008031	? ḥellilen Sidna Ɛisa ur ten-ițceggiɛ ara ɣer yimukan n ṭṭlam .
42008032	Tella dinna yiwet n tqeḍɛit tameqqrant n yilfan kessen deg yiwet n tiɣilt . Leǧnun-nni țḥellilen Sidna Ɛisa a ten-yeǧǧ ad kecmen deg yilfan-nni ; Sidna Ɛisa iserreḥ-asen .
42008033	Imiren ffɣen seg wergaz-nni , kecmen deg yilfan , grarben seg ixef n tiɣilt ɣer lebḥeṛ , ɣeṛqen .
42008034	Imeksawen-nsen mi walan ayen yedṛan uzzlen ɣer taddart d lexlawi ad ssiwḍen lexbaṛ .
42008035	Usan-d lɣaci ɣer Sidna Ɛisa , ufan-d argaz-nni i seg d-ffɣen leǧnun yeqqim ɣer iḍaṛṛen-is , yuɣal-ed ɣer leɛqel-is , yelsa llebsa . Wehmen akk , tekcem-iten tugdi .
42008036	Wid iḥedṛen i wayen yedṛan , ḥkan amek yețwasellek umeǧnun-nni .
42008037	Imezdaɣ n tmurt uggaden , dɣa ssutren i Sidna Ɛisa ad ibɛed fell-asen . Sidna Ɛisa yuli ɣer teflukt iwakken ad iṛuḥ .
42008038	Argaz-nni i seg d-ffɣen leǧnun , issuter a t-yeǧǧ ad yeddu yid-es , meɛna Sidna Ɛisa yenna-yas :
42008039	Uɣal ɣer wexxam-ik , teḥkuḍ ayen akk i k-ixdem Ṛebbi . Argaz-nni iṛuḥ , ikcem ɣer taddart , yeḥka meṛṛa wayen i s-ixdem Sidna Ɛisa .
42008040	Mi d-yuɣal Sidna Ɛisa , lɣaci meṛṛa i t-ițṛaǧun mmugren-t-id .
42008041	Yewweḍ-ed yiwen wergaz isem-is Jayrus , d ameqqran n lǧameɛ , yeɣli ɣer iḍaṛṛen n Sidna Ɛisa , yețḥellil deg-s iwakken ad iddu ɣer wexxam is
42008042	axaṭer yesɛa yelli-s tnac yiseggasen di leɛmeṛ-is , tețmețțat yerna anagar nețțat i gesɛa . Akken ițeddu Sidna Ɛisa ɣer dinna , ḥeṛsen-t-id lɣaci si mkul lǧiha .
42008043	Tella dinna yiwet n tmeṭṭut ihelken , tnac iseggasen nețțat tessaq d idammen . Texṣeṛ ayen akk i tesɛa ɣer ṭṭebba , yiwen ur ț-isseḥla .
42008044	Tekka-d deffir Sidna Ɛisa , teḍleq afus-is , tennul iri n ubeṛnus-is , imiren kan teḥla ḥebsen idammen-nni .
42008045	Sidna Ɛisa yenṭeq yenna : Anwa akka i yi-d-innulen ? Imi ssusmen meṛṛa , Buṭrus yenna yas : A Sidi , lɣaci yezzi-yak-d yerna iḥṛes-ik-id si mkul tama , kečč teqqaṛeḍ anwa i k-id-innulen !
42008046	Sidna Ɛisa yerra-yas : Yella yiwen i yi-d-innulen axaṭer ḥusseɣ i kra n tezmert teffeɣ seg-i .
42008047	Tameṭṭut-nni imi twala ulamek ara teffer , tusa-d tețțergigi teɣli ɣer yiḍaṛṛen n Sidna Ɛisa , teḥka-d zdat lɣaci meṛṛa acuɣeṛ i t-tennul d wamek teḥla imiren kan si lehlak-is .
42008048	Sidna Ɛisa yenna-yas : A yell-i , imi tumneḍ yis-i teḥliḍ ! Ṛuḥ di talwit .
42008049	Mazal-it iheddeṛ , ataya yiwen wergaz yusa-d seg wexxam n Jayṛus , yewwi-yas-d lexbaṛ-agi : Yelli-k temmut ! Ur țɛețțib ara Sidna Ɛisa .
42008050	Sidna Ɛisa mi s-yesla i wergaz-nni , yenna i Jayṛus : Ur țțagad ara ! Amen kan , yelli-k aț-țeslek .
42008051	Mi gewweḍ ɣer wexxam , ur yeǧǧi yiwen ad ikcem yid-es anagar Buṭrus , Yuḥenna , Yeɛqub akk-d baba-s d yemma-s n teqcict-nni .
42008052	Wid yellan dinna țrun akk , țɣerriden ( țmeǧǧiden ) fell-as . Sidna Ɛisa yenna-yasen : Beṛka-kkun imeṭṭawen ! taqcict ur temmut ara ! D iḍes i teṭṭes .
42008053	Nutni ugin a s-d-ḥessen imi ẓran taqcict temmut .
42008054	Sidna Ɛisa yeṭṭef-iț-id seg wufus yenna-yas s taɣect ɛlayen : A taqcict , ekker !
42008055	Imiren kan yuɣal-iț-id ṛṛuḥ , tekker-ed . Sidna Ɛisa yumeṛ a s-fken ayen ara tečč .
42008056	Imawlan-is wehmen . Sidna Ɛisa iweṣṣa-ten ur țɛawaden i yiwen ayen yedṛan .
42009001	Sidna Ɛisa isnejmaɛ-ed tnac yinelmaden-is , yefka-yasen tazmert d lḥekma s wacu ara ssufɣen leǧnun , ara sseḥlun imuḍan .
42009002	Iceggeɛ-iten ad beccṛen tageldit n Ṛebbi , yerna ad sseḥlun imuḍan .
42009003	Yenna-yasen : Ur țțawit acemma yid-wen d aɛwin , ur țțawit aɛekkaz neɣ agrab ( aqwrab ) , ur țțawit aɣṛum neɣ idrimen , ur țțawit ara daɣen sin yiqendyaṛ .
42009004	Kra n win ara yestṛeḥben yis wen , qqimet deg wexxam-is alamma tṛuḥem .
42009005	Ma d anda ur stṛeḥben ara yis-wen , m'ara teffɣem si taddart-nni , zwit ula d aɣebbaṛ-is seg yiḍaṛṛen nwen , iwakken aț-țcehdem fell-asen belli d nutni i kkun-yugin .
42009006	Ṛuḥen , țeddun si taddart ɣer tayeḍ , țbecciṛen lexbaṛ n lxiṛ , sseḥlayen imuḍan di mkul amkan .
42009007	Hiṛudus lḥakem n tmurt n Jlili , yeɛweq mi gesla s wayen yedṛan meṛṛa , axaṭer kra n yemdanen qqaṛen : « d Yeḥya i d-iḥyan si ger lmegtin ! »
42009008	Wiyaḍ qqaṛen : « d Sidna Ilyas i d-yuɣalen ! » Neɣ : « ahat d yiwen si lenbiya n zik i d-iḥyan ! »
42009009	Lameɛna Hiṛudus yeqqaṛ : « Yeḥya kkseɣ-as aqeṛṛuy ! Anwa-t ihi wagi i ɣef selleɣ annect-agi ? » Dɣa ițqellib ad iẓer Sidna Ɛisa .
42009010	Mi d-uɣalen ṛṛusul n Sidna Ɛisa , bdan ḥekkun-as ayen akk i xedmen . Yewwi-ten yid-es ɣer yiwen wemkan , ɣer tama n taddart n Bitsayda akken ad qqimen weḥḥed-sen .
42009011	Mi slan anda yella lɣaci tebɛen-t . Nețța yesteṛḥeb yis-sen , yebda iheddeṛ-asen ɣef tgeldit n Ṛebbi , yesseḥla daɣen wid ihelken .
42009012	Akken qṛib ad yeɣli yiṭij , tnac-nni n ṛṛusul usan-d ɣer Sidna Ɛisa nnan-as : Serreḥ i lɣaci ad ṛuḥen ɣer temdinin ț-țudrin iqeṛben iwakken ad afen ayen ara ččen d wanda ara ṭsen , axaṭer aql-aɣ deg wemkan yexlan .
42009013	Sidna Ɛisa yenna-yasen : Fket-asen kunwi s yiman-nwen ayen ara ččen . Erran-as : ? uṛ-nneɣ anagar xemsa teḥbulin n weɣṛum d sin yiselman . Neɣ tebɣiḍ a nṛuḥ nukni a d-naɣ ayen ara ččen lɣaci-agi ?
42009014	Llan dinna azal n xemsa alaf n yergazen . Sidna Ɛisa yenna i yinelmaden-is : Feṛqet lɣaci ț-țirebbaɛ n xemsin xemsin , tesɣimem-ten .
42009015	Ṛuḥen sɣimen-ten akken i sen-d yenna .
42009016	Sidna Ɛisa yerfed allen-is ɣer yigenni , yeḥmed Ṛebbi icekkeṛ-it , yeddem-ed xemsa-nni teḥbulin n weɣṛum d sin-nni iselman yebḍa-ten , yefka-ten i inelmaden-is a ten-feṛqen i lɣaci .
42009017	? čan akk armi ṛwan , yerna ččuṛen tnac yiḍellaɛen s wayen i d-yugran .
42009018	Yiwen wass Sidna Ɛisa yeqqim weḥd-es yețẓalla . Inelmaden-is qeṛṛben ɣuṛ-es dɣa isteqsa-ten yenna-yasen : D acu-yi ɣer lɣaci ?
42009019	Rran-as : Kra qqaṛen d Yeḥya aɣeṭṭas ; wiyaḍ d Sidna Ilyas i d-yuɣalen ; ma d kra nniḍen qqaṛen d yiwen si lenbiya n zik i d-iḥyan si ger lmegtin .
42009020	Yenna-yasen : I kunwi , d acu-yi ɣuṛ-wen ? Yenṭeq Buṭrus yenna-yas : D kečč i d Lmasiḥ n Ṛebbi .
42009021	Sidna Ɛisa iweṣṣa-ten ur qqaṛen i yiwen belli d nețța i d Lmasiḥ .
42009022	Yenna-yasen daɣen : Ilaq Mmi-s n bunadem ad yeɛteb aṭas . A t-nekkṛen lecyux d lmuqedmin imeqqranen akk-d lɛulama n ccariɛa yerna a t-nɣen , lameɛna ass wis tlata a d-iḥyu si ger lmegtin .
42009023	Yenna daɣen i lɣaci : Win yebɣan ad iddu yid-i ur ilaq ara ad ixemmem ɣef tudert-is ; ilaq ad iqbel ad yenɛețțab yal ass ɣef ddemma n yisem-iw yerna ad yetbeɛ abrid-iw .
42009024	Axaṭer win yebɣan ad isellek tudert-is a s-tṛuḥ . Ma d win iwumi ara tṛuḥ ɣef ddemma-w ad yuɣal a ț-yaf .
42009025	D acu i d lfayda n wemdan ara irebḥen ddunit meṛṛa ma yesṛuḥ tudert-is neɣ issenger iman-is ?
42009026	Atan win issetḥan yis-i neɣ s yimeslayen iw , ad issetḥi yis Mmi-s n bunadem m'ara d-yas di tmanegt-is ț-țmanegt n Baba Ṛebbi akk-d lmalayekkat iqedsen .
42009027	A wen-d-iniɣ tideț , llan gar-awen wid ur nețmețțat ara alamma walan Tageldit n Ṛebbi .
42009028	Ɛeddan azal n tmanya wussan segmi i d-yenna imeslayen-agi . Sidna Ɛisa yewwi yid-es Buṭrus , Yuḥenna d Yeɛqub , yuli ɣer wedrar ad iẓẓall .
42009029	Mi gella ideɛɛu yenbeddal wudem-is , llebsa-s tuɣal ț-țamellalt tețfeǧǧiǧ am yiṭij .
42009030	Taswiɛt kan bedden-d ɣuṛ-es sin yergazen heddṛen yid-es : d Sidna Musa akk-d Sidna Ilyas .
42009031	Banen-ed di tafat tameqqrant , țmeslayen yid-es ɣef lmut-is ara yedṛun di temdint n Lquds .
42009032	Buṭrus d yimdukkal-is yewwi ten yiḍes . Mi d-endekwalen , walan tamanegt n Sidna Ɛisa akk-d wid yellan yid-es .
42009033	Mi kkren ad ṛuḥen sin-nni yergazen , yenṭeq Buṭrus ɣer Sidna Ɛisa yenna : A Sidi , acḥal yelha m'akka nella dagi ! Ma tebɣiḍ a nesbedd tlata yiqiḍunen , yiwen i kečč , yiwen i Sidna Musa wayeḍ i Sidna Ilyas . Yenna-d akka , axaṭer ur yeẓri d acu i d-iqqaṛ !
42009034	Mazal-it iheddeṛ mi ten-id-tɣumm yiwet n tagut . Buṭrus d imdukkal-is ikcem-iten lxuf d ameqqran .
42009035	Iffeɣ-ed yiwen n ṣṣut si tagut-nni yenna-d : Wagi d Mmi , d nețța i xtaṛeɣ , smeḥsiset-as .
42009036	Mi geḥbes ṣṣut-nni , walan anagar Sidna Ɛisa . Deg ussan-nni , inelmaden ur ḥkin i yiwen ayen ẓran .
42009037	Azekka-nni mi d-ṣubben seg wedrar , aṭas n lɣaci i d-immugren Sidna Ɛisa .
42009038	Atah yiwen wergaz iɛeggeḍ-ed si ger lɣaci yenna : A Sidi , di leɛnaya-k muqel-ed ɣer mmi , ala nețța i sɛiɣ !
42009039	Ikcem-it uṛuḥani , tiswiɛin m'ara t-ițhuccu , yețɛeggiḍ alamma ffɣent-ed tkufta seg imi-s , ur as-ițserriḥ ara alamma yerẓa-t akk .
42009040	? elleleɣ inelmaden-ik a t-ssufɣen seg-s , lameɛna ur zmiren ara .
42009041	Sidna Ɛisa yenṭeq yenna : A lǧil ijehlen iɛewjen , ar melmi ara yiliɣ yid-wen , ara wen-sebṛeɣ ? Awi-d mmi-k ɣer dagi !
42009042	Akken i d-iqeṛṛeb weqcic-nni , aṛuḥani isseglallez-it di lqaɛa armi i d-țeffɣent tkufta seg yimi-s . Sidna Ɛisa yefka lameṛ i uṛuḥani-nni iwakken a t-iffeɣ . Aqcic-nni yeḥla , Sidna Ɛisa yerra-t i baba-s .
42009043	Lɣaci meṛṛa wehmen di tezmert n Sidi Ṛebbi . Imi tɛeǧǧben akk s wayen i gxeddem , Sidna Ɛisa yenṭeq ɣer yinelmaden-is yenna :
42009044	? esset-ed mliḥ i wayen ara wen-d-iniɣ tura : « Mmi-s n bunadem ad ițțusellem ger ifassen n yemdanen . »
42009045	Inelmaden-is ur fhimen ara imeslayen-agi , lmeɛna-ines tețwaffer fell-asen iwakken ur t-fehmen ara yerna kukran a t-steqsin .
42009046	Inelmaden țmeslayen wway gar-asen , țmesteqsayen anwa i d ameqqran deg-sen .
42009047	Sidna Ɛisa yeẓran ayen țxemmimen deg ulawen-nsen , ikker yeddem-ed yiwen weqcic isbedd-it zdat-es ,
42009048	yenna-yasen : Win iqeblen aqcic am wagi ɣef ddemma n yisem-iw d nekk i geqbel , win i yi-qeblen , yeqbel win i yi-d iceggɛen . Win yessimẓiyen iman-is gar-awen d nețța i d ameqqran .
42009049	Yuḥenna yenna i Sidna Ɛisa : A Sidi , neẓra yiwen wergaz yessuffuɣ leǧnun s yisem-ik , nebɣa a s-neqḍeɛ imi ur k-itbiɛ ara am nukni .
42009050	Sidna Ɛisa yerra-yas : Ur s-țțagit ara ! Win ur wen-d neffiɣ ara d aɛdaw , yid-wen i gella !
42009051	Mi qṛib a d-awḍen wussan i deg ara yețwarfed ɣer igenwan , Sidna Ɛisa yeqsed ad iṛuḥ ɣer temdint n Lquds .
42009052	Yessezwer imceggɛen zdat-es iwakken a s-heggin ayen ilaqen . Kecmen ɣer yiwet n taddart n yisamariyen ,
42009053	lameɛna ugin ad stṛeḥben yis imi slan ɣer temdint n Lquds i gteddu .
42009054	Yeɛqub d Yuḥenna mi ẓran ayagi , nnan : A Sidi , tebɣiḍ a ne lameṛ i tmes n yigenni a d-teɣli fell-asen a ten tessenger ?
42009055	Sidna Ɛisa yezzi ɣuṛ-sen , iɛeggeḍ fell-asen yenna : Acuɣeṛ i tețxemmimem akka ?
42009056	Mmi-s n bunadem ur d-yusi ara ad issenger imdanen lameɛna yusa-d a ten-isellek . Dɣa ṛuḥen ɣer taddart nniḍen .
42009057	Mi teddun deg webrid , yiwen wergaz yenna i Sidna Ɛisa : A Sidi , anda teddiḍ ad dduɣ !
42009058	Sidna Ɛisa yerra-yas : Uccanen ɣuṛ-sen lɣiṛan , ifṛax n yigenni sɛan leɛcuc , ma d Mmi-s n bunadem ur yesɛi ara anda ara yessers aqeṛṛuy-is .
42009059	Dɣa yenna i yiwen nniḍen : Eyya-d aț-țedduḍ yid-i . Yerra-yas : A Sidi , serreḥ-iyi uqbel ad ṛuḥeɣ ad meḍleɣ baba .
42009060	Sidna Ɛisa yenna-yas : Eǧǧ wid yemmuten ad meḍlen lmegtin-nsen , ma d kečč eyya-d aț-țbecṛeḍ tageldit n Ṛebbi .
42009061	Wayeḍ yenṭeq yenna-yas : Ad dduɣ yid-ek a Sidi , lameɛna eǧǧ-iyi ad ṛuḥeɣ ad sellmeɣ ɣef wat wexxam-iw .
42009062	Sidna Ɛisa yerra-yas : Kra n win yeṭṭfen lmaɛun , yețmuqul ɣer deffir , ur yenfiɛ ara i tgelda n Ṛebbi .
42010001	Syenna , Sidna Ɛisa yextaṛ-ed tnin usebɛin yinelmaden nniḍen , iceggeɛ-iten sin sin ad ṛuḥen ɣer mkul taddart d mkul amkan anda ilaq ad iṛuḥ ula d nețța .
42010002	Yenna-yasen : Tamegra meqqṛet meɛna drus yixeddamen i gellan . Dɛut ihi ɣer Bab n tmegra iwakken a d-iceggeɛ ixeddamen ɣer yigran-is .
42010003	Atan a kkun-ceggɛeɣ am izamaren ger wuccanen .
42010004	Ur țțawit yid-wen idrimen , ur țțawit aɛwin neɣ tayuga nniḍen n yerkasen . Deg webrid-nwen ur sṛuḥuyet ara lweqt di sslam .
42010005	Kra n wexxam ara tkecmem init : sslam n Ṛebbi fell-awen ay at wexxam !
42010006	Ma yella dinna walebɛaḍ d imhenni , sslam-nwen ad yers fell-as , neɣ m'ulac lehna-nwen aț-țeqqim ɣuṛ-wen .
42010007	Qqimet deg wexxam-nni , ččet swet ayen ara wen-d-fken , axaṭer axeddam yuklal lexlaṣ-is . Ur țṛuḥut ara seg wexxam ɣer wayeḍ .
42010008	Mkul taddart ara tkecmem , ma stṛeḥben yis-wen ččet ayen ara wen-d-ssersen .
42010009	Sseḥlut imuḍan-nsen , init-asen : tageldit n Ṛebbi tewweḍ-ed ɣuṛ-wen .
42010010	Lameɛna mkul taddart ara tkecmem m'ur stṛeḥben ara yis-wen , effɣet ɣer yizenqan-nsen init :
42010011	« a nezwi ula d aɣebbaṛ n taddart-nwen i d-ineṭḍen deg yiḍaṛṛen nneɣ , meɛna ḥṣut belli tageldit n Ṛebbi tewweḍ-ed ɣuṛ-wen .
42010012	Aql-i nniɣ-awen , ass n lḥisab taddart-agi aț-țețțuɛaqeb akteṛ n temdint n ? udum .
42010013	A nnger-im a tamdint n Kurazim , a nnger-im a Bitsayda ! A lukan lbeṛhanat yețwaxedmen deg kkunt țwaxedmen di temdinin n ? ur akk-d Sidun , tili imezdaɣ-nsent acḥal aya segmi sburren ticekkaṛin n leḥzen , sexnunnsen iman-nsen deg iɣiɣden iwakken a d-beggnen belli ndemmen , uɣalen-d ɣer webrid .
42010014	? ef wannect-agi , ass n lḥisab a ț-țețțuɛaqbemt akteṛ n temdinin n ? ur d Sidun .
42010015	I kemmini a tamdint n Kafernaḥum , tɣileḍ aț-țaliḍ ɣer yigenni ? Xaṭi ! ? er tesra lqayen n laxeṛt ara tețwaḍeggṛeḍ .
42010016	Win i wen-ismeḥsisen ismeḥsis-iyi-d i nekk . Win ur kkun-neqbil d nekk ur geqbil ara , win ur iyi-neqbil ara , ur iqbil ara Win i yi-d-iceggɛen .
42010017	Tnin usebɛin-nni yinelmaden uɣalen-d ččuṛen d lfeṛḥ , nnan-as : A Sidi , ula d leǧnun țțagaden-aɣ s yisem-ik .
42010018	Yenna-yasen : Walaɣ Cciṭan yeɣli-d am lebṛaq seg yigenni .
42010019	Slet-ed i wayen ara wen-iniɣ : ț-țideț fkiɣ-awen tazmert s wayes ara tṛekḍem izerman ț-țɣerdmiwin , aț-țmeḥqem lǧehd n weɛdaw yerna ulac ayen ara wen-izemren ;
42010020	lameɛna ur feṛṛḥet ara imi i tḥekkmem ɣef leǧnun , feṛḥet imi ismawen-nwen țwajerden deg igenwan .
42010021	Imiren kan , Sidna Ɛisa yeččuṛ-it Ṛṛuḥ iqedsen s lfeṛḥ , yenṭeq yenna : Tanemmirt a Baba , kečč yellan d Bab n yigenwan d lqaɛa , imi ayen akk i teffreḍ ɣef lɛuqal d yimusnawen tbeggneḍ-t-id i yimecṭuḥen . Tanemmirt a Baba Ṛebbi aḥnin axaṭer d wagi i d lebɣi-k .
42010022	Baba yerra kullec ger ifassen-iw . Yiwen ur yeẓri d acu-yi anagar Baba Ṛebbi , yiwen ur issin Baba Ṛebbi anagar Mmi-s akk-d win iwumi yebɣa Mmi-s a t-id-isbeggen .
42010023	Dɣa yezzi ɣer yinelmaden-is yenna-yasen : Amarezg n wid iwalan ayen tețwalim !
42010024	Aql-i nniɣ-awen : aṭas n lenbiya d waṭas n yigelliden i gebɣan ad ẓren ayen i tẓerrem ur t-ẓrin , i gebɣan ad slen ayen i tsellem ur t-slin .
42010025	Ikred yiwen umusnaw n ccariɛa yebɣan ad ijeṛṛeb Sidna Ɛisa , yenna yas : A Sidi , d acu ara xedmeɣ iwakken ad sɛuɣ tudert n dayem ?
42010026	Sidna Ɛisa yerra-yas : D acu yuran di ccariɛa n Musa ? D acu i tfehmeḍ deg-s mi ț-teɣriḍ ?
42010027	Yerra-yas-d : Aț-țḥemmleḍ Sidi Ṛebbi s wul-ik d ṛṛuḥ-ik , s wayen yellan di tezmert-ik akk-d lɛeqliya-k . Aț-țḥemmleḍ daɣen wiyaḍ am yiman-ik .
42010028	Sidna Ɛisa yenna-yas : Ayen akka i d-tenniḍ ț-țideț , exdem akka aț-țesɛuḍ tudert n dayem !
42010029	Lɛalem-nni n ccariɛa yebɣan ad ye lḥeqq i yiman-is , yenna i Sidna Ɛisa : Anwa-ten wiyaḍ-agi ?
42010030	Sidna Ɛisa yerra-yas : Yiwen wergaz iṣubb-ed si temdint n Lquds ɣer temdint n Yiriku ; sqaṭɛen-as yimakaren ɛerran-t rnan wten-t , ṛuḥen ǧǧan-t ur yemmut ur iddir .
42010031	Iɛedda-d syenna yiwen lmuqeddem n ccariɛa ; mi t-iwala iwwet iɛedda si tama nniḍen .
42010032	Iɛedda-d daɣen seg webrid-nni yiwen wemṛabeḍ n at Lewwi , iwala-t , ikemmel abrid-is iṛuḥ .
42010033	Ataya yiwen wubeṛṛani n tmurt n Samarya , iwweḍ-ed ɣuṛ-es , mi t-iwala iɣaḍ-it .
42010034	Iqeṛṛeb ɣuṛ-es , idhen leǧruḥ-is s zzit d ccṛab , icudd iten ; isserkeb-it ɣef zzayla-s , yewwi-t ɣer yiwen wexxam n yemsafren , ilha-d yid-es .
42010035	Azekka-nni yefka sin yiṣurdiyen i bab n wexxam-nni , yenna-yas : « Bedd ɣuṛ-es , ayen ara tṣeṛṛfeḍ n zzyada fell-as , a k-t-id-kemmleɣ asm'ara d-uɣaleɣ . »
42010036	Di tlata-agi , anwa i gḥemmlen am yiman-is argaz-agi yețțuɛerran ?
42010037	Amusnaw n ccariɛa yerra-yas : D win akken iḥunnen fell-as , i s ixedmen lxiṛ . Sidna Ɛisa yenna-yas : Ṛuḥ ula d kečč exdem akken .
42010038	Deg webrid-nsen ɣer temdint n Lquds , Sidna Ɛisa yekcem ɣer yiwet n taddart . Yiwet n tmeṭṭut isem is Marṭa teɛṛeḍ-it ɣer wexxam-nsen .
42010039	Tesɛa weltma-s isem-is Meryem , teqqim-ed ɣer iḍaṛṛen n Sidna Ɛisa , tesmeḥsis i wawal-is .
42010040	Marṭa tqeddec yečča-ț ccɣel , tusa-d ɣer Sidna Ɛisa tenna-yas : A Sidi , ur ak-tewqiɛ ara lmeɛna imi iyi-teǧǧa weltma ad qedceɣ weḥd-i ? Ini-yas aț-țekker a yi-tɛiwen .
42010041	Sidna Ɛisa yerra-yas : A Maṛta , tețḥebbiṛeḍ tețqelliqeḍ iman-im ɣef waṭas n tɣawsiwin ;
42010042	lameɛna yiwet kan i gṣeḥḥan ! Meryem textaṛ ayen ilaqen yerna yiwen ur as-t-ițekkes .
42011001	Yiwen wass , Sidna Ɛisa yețẓalla deg yiwen wemkan . Mi gfukk , yiwen seg yinelmaden-is yenna-yas : A Sidi , selmed-aɣ amek ara neẓẓal akken yesselmed Yeḥya i yinelmaden-is .
42011002	Yenna-yasen : M'ara tẓallem , init : A Baba Ṛebbi , isem-ik ad ițwaqeddes , lḥekma n tgeldit-ik a d-tas .
42011003	Yal ass efk-aɣ-d aɣṛum-nneɣ .
42011004	Semmeḥ-aɣ ddnubat-nneɣ akken i nețsamaḥ ula d nukkni i wid i ɣ-ixedmen cceṛ , ur aɣ-țaǧǧa ara a neɣli deg wujeṛṛeb .
42011005	Yenna-yasen daɣen : Ma yella yiwen deg-wen yesɛa aḥbib , iṛuḥ ɣuṛ-es di țnaṣfa n yiḍ a s-yini : « Ay aḥbib ṛḍel-iyi-d tlata teḥbulin n weɣṛum ,
42011006	atan yusa-yi-d yiwen weḥbib i geṭṭef webrid , ur sɛiɣ d acu ara s-d-sserseɣ . »
42011007	Ma yerra-yas-d si zdaxel n wexxam : « Ur iyi-țɛețțib ara , tawwurt tsekkeṛ , nekk d warraw-iw aql-aɣ neṭṭes , ur zmireɣ ara a d-kkreɣ iwakken a k-d-fkeɣ aɣṛum . »
42011008	A wen-d-iniɣ : ma yeɛdez ur yebɣi ara a d-yekker ɣuṛ-es ɣas akken d aḥbib-is , a d-ikker a s-d-ye ayen akk i s-issuter axaṭer yusa-d ɣuṛ es di țnaṣfa n yiḍ yeṛṛez-as aqeṛṛuy-is .
42011009	Ma d nekk nniɣ-awen : ssutret a wen-d-ițune , qellbet aț-țafem , sqerbebbet di tewwurt a wen-d-ldin .
42011010	Axaṭer kra n win yessuturen a s-d ițune , win ițqelliben ad yaf , win yesṭebṭuben a s-d-ldin tawwurt .
42011011	Anwa deg-wen ara yefken i mmi-s adɣaɣ ma yessuter-as aɣṛum ? Neɣ a s-ye azrem ma yessuter-as aslem ?
42011012	Neɣ ma yessuter-as tamellalt a s-ye tiɣirdemt ?
42011013	Ma yella kunwi yellan d imcumen tessnem aț-țefkem ayen yelhan i warraw-nwen , amek Baba-twen yellan deg igenni ur d-ițțak ara Ṛṛuḥ iqedsen i wid i s-t-issuturen ?
42011014	Yiwen wass ikker Sidna Ɛisa yessuffeɣ lǧen yesgugmen yiwen wergaz . Mi t-iffeɣ lǧen , argaz-nni yebda iheddeṛ ; lɣaci meṛṛa wehmen .
42011015	Lameɛna kra deg-sen nnan : « D Balzabul iḥekmen ɣef leǧnun i s-yefkan tazmert akken a ten issuffeɣ . »
42011016	Kra nniḍen bɣan a t-jeṛṛben , ssutren-as yiwen n lbeṛhan ara d-yasen seg yigenni .
42011017	Sidna Ɛisa yessnen ixemmimen-nsen yenna yasen : Yal tagelda i deg ara țnaɣen imezdaɣ-is wway gar-asen tețțeddu ɣer nnger , ixxamen-is ad ɣlin .
42011018	Ma yella Cciṭan yețnaɣ d yiman-is amek ara tdum tgelda-s ? Teqqaṛem s Balzabul i ssufuɣeɣ leǧnun !
42011019	Ma yella nekk s Balzabul i ten-ssufuɣeɣ , anwa ihi i sen-ițțaken tazmert i yinelmaden-nwen iwakken a ten-ssuffuɣen ? Daymi d nutni ara kkun-iḥasben .
42011020	Lameɛna ma yella s ufus n Ṛebbi i ten-ssuffuɣeɣ , ațan ihi tageldit n Ṛebbi tewweḍ-ed ɣuṛ-wen .
42011021	Argaz iǧehden yesɛan leslaḥ , ițɛassan ɣef wexxam-is , ṛṛezq-is ad yili di laman .
42011022	Ma yusa-d ɣuṛ-es yiwen iǧehden akteṛ-is iɣleb-it , a s-ikkes leslaḥ ɣef wacu yețkel , ad yernu ad ifṛeq i wiyaḍ ayen akk yesɛa .
42011023	Win ur nelli ara yid-i , d axṣim-iw ; win ur njemmeɛ ara yid-i , yețḍeggiɛ .
42011024	M'ara yeffeɣ uṛuḥani seg yiwen wergaz , ad iṛuḥ ɣer yimukan yexlan akken ad iqelleb ɣef ṛṛaḥa . M'ur yufi ara , ad yini : « ad uɣaleɣ ɣer tnezduɣt-iw ansi i d-ffɣeɣ . »
42011025	M'ara yaweḍ ɣer tnezduɣt-nni , a ț-yaf zeddiget , tqeɛɛed ;
42011026	imiren ad iṛuḥ a d-yawi sebɛa yiṛuḥaniyen nniḍen iweɛṛen akteṛ-is , ad kecmen ad zedɣen deg-s ; s wakka lḥala n wergaz-nni aț-țenṭeṛ akteṛ n tikkelt tamezwarut .
42011027	Mi d-yenna Sidna Ɛisa ayagi , yiwet n tmeṭṭut tenṭeq-ed s ṣṣut ɛlayen si ger n lɣaci tenna-yas : ? - țaseɛdit tmeṭṭut i k-id-yurwen , i k-issuṭṭḍen !
42011028	Lameɛna nețța yerra-yas : Iseɛdiyen , d wid ismeḥsisen i wawal n Ṛebbi , yerna ḥerzen-t .
42011029	Mi d-innejmaɛ ɣuṛ-es waṭas n lɣaci , Sidna Ɛisa yekker yenna-yasen : Lǧil-agi d lǧil amcum , yessutur lbeṛhan ! Ur as-d-ițunefkay ara lbeṛhan anagar win n nnbi Yunes !
42011030	Axaṭer akken yella nnbi Yunes d lbeṛhan i yimezdaɣ n temdint n Ninebi , ara yili Mmi-s n bunadem d lbeṛhan i lǧil-agi .
42011031	Ass n lḥisab tagellit n tmurt n usammer a d-tekker ɣer yemdanen n lǧil-agi a ten-tesseḍlem imi nețțat tusa-d seg yixef n ddunit iwakken aț-țsel i tmusni n ugellid Sliman . Atah yella gar-awen win yugaren agellid Sliman !
42011032	Ass n lḥisab a d-kkren daɣen imezdaɣ n temdint n Ninebi ɣer lǧil-agi a ten-sḍelmen , axaṭer nutni uɣalen-d ɣer webrid mi sen-ibecceṛ nnbi Yunes . Kunwi tesɛam dagi gar-awen win yugaren nnbi Yunes !
42011033	Yiwen ur iceɛɛel taftilt iwakken a ț-iffer neɣ akken a ț-iɣumm s lḥila , lameɛna a ț-issers ɣef lmeṣbeḥ iwakken kra n win ara d-ikecmen ad iwali tafat .
42011034	Tiṭ ț-țaftilt n wemdan . Ma yella tiṭ-ik tṣeḥḥa aț-țiliḍ di tafat , meɛna ma tedderɣel aț-țiliḍ di ṭṭlam .
42011035	? ader ihi aț-țuɣal tafat yellan deg-k d ṭṭlam .
42011036	Ma telliḍ di tafat s lekmal-ik , ur yețțili ara deg-k ṭṭlam , aț-țiliḍ di tafat am teftilt m'ara d-cceɛceɛ fell-ak .
42011037	Mi gfukk Sidna Ɛisa ameslay , iɛreḍ-it yiwen wufarizi ɣeṛ imensi .
42011038	Afarizi-nni yewhem mi gwala Sidna Ɛisa ur issared ara uqbel ad yečč , akken tella di lɛadda-nsen .
42011039	Sidna Ɛisa yenna-yas : Kunwi s yifariziyen tessiridem taqbuct d uḍebṣi s wufella kan ma zdaxel n wulawen teččuṛem d ṭṭmeɛ akk-d ddɣel .
42011040	A wid iɣeflen ! Eɛni win i d ixelqen ayen yellan s wufella , mačči d nețța i d-ixelqen ayen n daxel ?
42011041	Fket lweɛda s wulawen-nwen , imiren kullec ad awen-yeṣfu .
42011042	A nnger-nwen ay ifariziyen ! Kunwi yețɛecciṛen nneɛneɛ d uwermi d wayen i d-ițemɣayen di tebḥirt , ma d lḥeqq d leḥmala n Sidi Ṛebbi tețțarram-ten ɣer deffir ; d annect-agi i gezwaren mbla ma tețțum ayen nniḍen .
42011043	A nnger-nwen ay ifariziyen ! Tḥemmlem imukan imezwura di leǧwameɛ , tḥemmlem ad țsellimen fell-awen yemdanen deg iberdan .
42011044	A nnger-nwen , kunwi yecban iẓekwan i gɣumm wakal , ur d-nețban ara , ɛeffsen-ten yemdanen ur d-wwin s lexbaṛ .
42011045	Yenṭeq yiwen lɛalem n ccariɛa , yenna-yas : A Sidi , atan tregmeḍ-aɣ ula d nukkni s wayen i d-tenniḍ akka !
42011046	Sidna Ɛisa yerra-yas : A nnger-nwen ula d kunwi a lɛulama n ccariɛa ! Tețɛebbim i wiyaḍ tiɛekkmin ẓẓayen , ma d kunwi ur tent-tețnalem ara ula s yiwen uḍaḍ .
42011047	A tawaɣit-nwen ! Lejdud-nwen nɣan lenbiya , kunwi tbennum-asen iẓekwan .
42011048	S wakka i d-tesbegnem belli tqeblem ayen i xedmen yerna tețkemmilem di tikli-nsen ; axaṭer nutni nɣan-ten , kunwi tbennum-asen iẓekwan .
42011049	? ef wayagi Sidi Ṛebbi yeẓran kullec yenna : a sen-ceggɛeɣ lenbiya d ṛṛusul , kra a ten-nɣen kra a ten qehṛen .
42011050	Daymi lǧil-agi ad ițțuḥaseb ɣef tazzla n yidammen n lenbiya seg wasmi i d-texleq ddunit ;
42011051	seg yidammen n Habil mmi-s n Adem armi d idammen n Zakarya i nɣan ger udekkan n iseflawen d lǧameɛ iqedsen . Lǧil-agi ad ițțuḥaseb ɣef ayagi meṛṛa .
42011052	A tawaɣit-nwen a lɛulama n ccariɛa ! Teṭṭfem tasaruț n tmusni , ur tekcimem kunwi , ur teǧǧim ad kecmen wid yebɣan .
42011053	Mi geffeɣ Sidna Ɛisa , lɛulama n ccariɛa d ifariziyen ḥeṛsen-t iwakken a d-immeslay ɣef waṭas n tɣawsiwin nniḍen ,
42011054	țqelliben amek ara t-id-sseɣlin deg wawal .
42012001	Di teswiɛt-nni kan , lɣaci yennejmaɛ-ed s luluf armi țemyeɛfasen . Sidna Ɛisa yenna i yinelmaden-is : ? adret iman-nwen ɣef temtunt ( iɣes ) n yifariziyen , axaṭer d at sin wudmawen .
42012002	Kra n wayen iɣummen a d-iban , kra n wayen yeffren ad yemẓer .
42012003	Ayen i thedṛem di ṭṭlam a t-slen di tafat , ayen i tennam ɣer umeẓẓuɣ di texxamt ad ițțuberreḥ deg yizenqan .
42012004	A wen-d-iniɣ i kunwi yellan d iḥbiben-iw : ur țțagadet ara wid ineqqen lǧețța , sennig lmut ur zmiren ad xedmen acemma nniḍen .
42012005	A wen-d-iniɣ anwa i glaq aț - țaaggadem : aggadet win izemren a kkun-ikkes si ddunit yerna a kkun-iḍeggeṛ ɣer ǧahennama . Atan nniɣ-awen-t-id , d nețța i glaq aț - țaggadem .
42012006	D acu i swan xemsa iẓiwcen ? Anaɣ sin iṣurdiyen kan ! Lameɛna Sidi Ṛebbi ur itețțu ula d yiwen deg-sen .
42012007	Ula d anẓaden n iqeṛṛay-nwen țwaḥesben yiwen yiwen . Ur țțagadet ara ihi , teswam akteṛ n iẓiwcen .
42012008	A wen-d-iniɣ : kra n win ara d-icehden zdat yemdanen belli yumen yis-i , Mmi-s n bunadem ur t-inekkeṛ ara zdat lmalayekkat ,
42012009	ma d win ara yi-nekṛen zdat yemdanen , ula d nekk a t-nekkṛeɣ zdat lmalayekkat n Ṛebbi .
42012010	Kra n win ara yewten di Mmi-s n bunadem a s-ițusemmeḥ , ma d win ara iregmen Ṛṛuḥ iqedsen ulac fell-as ssmaḥ .
42012011	M'ara kkun-awin ad ḥekmen fell-awen di leǧwameɛ zdat lecyux d lḥekkam , ur țxemmimet ara amek ara tsellkem iman-nwen neɣ ɣef wayen ara d-tinim ,
42012012	axaṭer d Ṛṛuḥ iqedsen ara wen-d-ifken di teswiɛt-nni ayen ilaqen a t-id-tinim .
42012013	Yiwen wergaz inṭeq-ed si ger n lɣaci yenna i Sidna Ɛisa : A Sidi , ini-yas i gma ad ibḍu yid-i lweṛt i d-iǧǧa baba-tneɣ .
42012014	Sidna Ɛisa yerra-yas : Ay argaz , anwa i yi-sbedden iwakken ad bḍuɣ gar-awen ?
42012015	Dɣa yenna i lɣaci : ? adret iman-nwen ɣef ṭṭmeɛ imi tudert n wemdan ur d-tekki ara seg wayen yesɛa ɣas akken di rrbeḥ ameqqran i gella .
42012016	Imiren yewwi-yasen-d lemtel agi : Yiwen umeṛkanti , yesɛa tamurt tefka-d aṭas n lɣella .
42012017	Ixemmem deg iman-is , yenna : « amek ara xedmeɣ imi ur sɛiɣ ara amkan anda ara jemɛeɣ leṛẓaq-iw ?
42012018	Ad huddeɣ ikuffan-iw , ad bnuɣ wiyaḍ d imeqqranen iwakken ad jemɛeɣ irden-iw d leṛẓaq-iw meṛṛa .
42012019	Imiren ad iniɣ i yiman-iw : « atan tesxezneḍ leṛẓaq i waṭas n iseggasen ; steɛfu tura , ečč , sew tezhuḍ . »
42012020	Lameɛna Sidi Ṛebbi yenna yas-d : « a win iɣeflen ! Iḍ-agi ad a k-ddmeɣ ṛṛuḥ-ik ! Ayen meṛṛa i tjemɛeḍ , iwumi ara d-yeqqim ? »
42012021	Akka i tdeṛṛu d win ijemɛen leṛẓaq i yiman-is , wala ad ixdem ɣef laxeṛt-is , ad yili d ameṛkanti ɣer Ṛebbi .
42012022	Sidna Ɛisa yenna daɣen i yinelmaden-is : ? ef wayagi i wen-d-qqaṛeɣ ur țḥebbiṛet ara ɣef tudert-nwen , ɣef wayen ara teččem d wayen ara telsem .
42012023	Axaṭer tudert-nwen tugar lqut , lǧețța-nwen tugar llebsa .
42012024	Walit tigerfiwin , ur zerrɛent ur meggrent , ur sɛint akufi ur sɛint acbayli meɛna Sidi Ṛebbi ițɛeyyic itent . Acḥal teswam akteṛ n yefṛax n igenni !
42012025	Anwa deg-wen i gzemren s uḥebbeṛ ad yessiɣzef leɛmeṛ-is ula s yiwen n wass ?
42012026	Imi ur tezmirem ara i tɣawsiwin timecṭuḥin , acuɣeṛ i tețḥebbiṛem ɣef wayen nniḍen ?
42012027	Walit amek gemmun ijeǧǧigen n lexla ! Ur țellmen ur ẓeṭṭen ! Atan qqaṛeɣ-awen : ula d agellid Sliman s yiman-is di ccan-is , ur yelsi am yiwen seg yijeǧǧigen-agi .
42012028	Ma yella Sidi Ṛebbi yeslusu akka leḥcic yellan ass-agi di lexla , azekka ad iṛeɣ di tmes , amek ur kkun-islusu ara kunwi , ay imdanen ixuṣṣen di liman !
42012029	Ur țḥebbiṛet ara ihi ! Ur țqellibet ara ɣef wayen ara teččem d wayen ara teswem ,
42012030	axaṭer d imdanen ur nețțamen ara s Ṛebbi i gețqelliben ɣef wayagi meṛṛa . Baba-twen yellan deg yigenwan yeẓra ayen teḥwaǧem .
42012031	Qellbet axiṛ ɣef tgeldit n Ṛebbi , ayen nniḍen meṛṛa d nețța ara wen-t-id ifken .
42012032	Ur țțagad ara a taqeḍɛit illan tamecṭuḥt , axaṭer iɛǧeb-as i Baba Ṛebbi a wen-d-ye tageldit-is .
42012033	Zzenzet ayen tesɛam , tsedqem-t . Heggit i yiman-nwen deg yigenwan agerruj ur nkeffu , ur nrekku , dinna ulac imakaren ara t-yakren , ulac ibeɛɛac ara t-iččen .
42012034	Axaṭer anda yella ugerruj-ik , dinna ara yili wul-ik .
42012035	Heggit iman-nwen , ɛiwzet , beggset ɣef yiman-nwen tceɛlem tiftilin-nwen !
42012036	Ilit am wid yețṛaǧun amɛellem nsen ara d-yuɣalen si tmeɣṛa ; akken kan ara d-yesqeṛbeb a s-ldin tawwurt .
42012037	Amarezg n yiqeddacen-agi ara d-yaf wemɛellem-nsen ɛawzen . A wen-d iniɣ tideț , ad ibeddel llebsa , a ten isɣim ɣer ṭṭabla iwakken a sen-ye ad ččen .
42012038	Ma yewweḍ-ed di țnaṣfa n yiḍ neɣ akteṛ , amarezg-nsen ma yufa-ten-id mazal țṛaǧun-t !
42012039	Fehmet ayagi : lemmer yeẓra bab n wexxam lweqt i deg ara d-yas umakar , tili a t-iɛass ur t-ițțaǧa ara ad ikcem axxam-is .
42012040	Heggit iman-nwen ula d kunwi imi di lweqt i ɣef ur tebnim ( tedmim ) ara a d-yas Mmi-s n bunadem .
42012041	Buṭrus inṭeq yenna-yas : A Sidi , i nukkni iwumi d-tenniḍ lemtel-agi neɣ i lɣaci meṛṛa ?
42012042	Sidna Ɛisa yerra-yas : Anwa i d lewkil iḥeṛcen i ɣef yella lețkal , ara iwekkel bab n wexxam ɣef wayla-s , iwakken ad ifṛeq i yiqeddacen amur-nsen n yirden di lweqt ilaqen ?
42012043	Amarezg n wuqeddac agi ara d-yaf bab-is ibedd ɣer cceɣl-is !
42012044	A wen-d-iniɣ tideț , a t iwekkel ɣef wayen akk yesɛa .
42012045	Lameɛna aqeddac-nni ma yeqqaṛ deg wul-is : « amɛellem-iw iɛeṭṭel ur d yuɣal ara » ! Yebda iḥeqqeṛ iqeddacen ț-țqeddacin , yekkat-iten , iteț itess alamma yeskkeṛ .
42012046	A d-yas umɛellem-is deg wass i ɣef ur yebni ara , di lweqt ur yessin ara , a t-iɛaqeb s lmut akken țțuɛaqben wid iɛuṣan Ṛebbi .
42012047	Aqeddac yessnen lebɣi n bab-is yerna ur t-ixdim ara , ad yečč tiɣṛit tameqqrant ,
42012048	ma d win ur nessin ara lebɣi n bab-is , ixdem ayen yuklalen tiɣṛit , ad yečč tiɣṛit tamecṭuḥt . Win iwumi nefka aṭas a s-nessuter aṭas , ma d win i ɣef nețkel aṭas a neṛǧu deg-s akteṛ .
42012049	Usiɣ-ed a d-awiɣ yiwet n tmes ɣer ddunit ! Acḥal ɣeṣbeɣ melmi ara tecɛel !
42012050	Yella yiwen n weɣḍas i yi-țṛaǧun . . . D leɛtab ameqqran yerna ɣeṣbeɣ melmi ara d-yas wass-nni !
42012051	Tɣilem d lehna i d-wwiɣ ɣer ddunit ? Xaṭi , d beṭṭu i d-wwiɣ !
42012052	Sya ɣer zdat ma llan xemsa deg yiwen wexxam , ad bḍun ; tlata a d-kkren ɣer sin , sin a d-kkren ɣer tlata .
42012053	Ababat a d-innaɣ d mmi-s , mmi-s a d-yekker ɣer baba-s ; tayemmaț aț-țennaɣ d yelli-s , yelli-s akk-d yemma-s ; tamɣaṛt aț-țennaɣ ț-țeslit-is , tislit akk-d temɣaṛt-is .
42012054	Sidna Ɛisa yenna daɣen i lɣaci : M'ara twalim asigna yekka-d si lɣeṛb , teqqaṛem atan a d-tewwet lehwa ; d ayen i gdeṛṛun .
42012055	M'ara d-iṣuḍ waḍu seg usammer teqqaṛem ad iḥmu lḥal ; d ayen i d-ideṛṛun daɣen .
42012056	Ay at sin wudmawen ! Imi tessnem aț-țɛeqlem lḥal n yigenni d lqaɛa , amek ur tezmirem ara aț-țɛeqlem zzman-agi ?
42012057	Acuɣeṛ ur tețmeyyizem ara s yiman-nwen ɣef wayen yellan d lḥeqq ?
42012058	M'ara k-yessiweḍ wexṣim-ik ɣer ccṛeɛ , eɛṛeḍ a ț-tefruḍ yid-es uqbel aț-țawḍem ɣer dinna , neɣ m'ulac a k-yawi ɣer lḥakem , lḥakem a k-ye i uɛessas , aɛessas a k-iḍeggeṛ ɣer lḥebs .
42012059	A k-d-iniɣ : ur d-tețțeffɣeḍ ara syenna alamma txellṣeḍ aṣurdi aneggaru n ṭlaba-inek .
42013001	Di lweqt-nni , kra n yemdanen usan-d a s-ḥkun i Sidna Ɛisa ɣef kra n yergazen n tmurt n Jlili i genɣa Bilaṭus , d wamek issexleḍ dammen-nsen d idammen n iseflawen nsen .
42013002	Sidna Ɛisa yenna-yasen : Tɣilem belli imezdaɣ-agi n Jlili ițțuɛetben akka d imednuben akteṛ n wiyaḍ ?
42013003	Xaṭi , meɛna a wen-d-iniɣ : m'ur tbeddlem ara tikli aț-țemtem ula d kunwi .
42013004	Neɣ am tmenṭac-nni yergazen yemmuten mi d-yeɣli fell-asen ṣṣuṛ n Silwi , tɣilem d imednuben akteṛ n imezdaɣ nniḍen n temdint n Lquds ?
42013005	Xaṭi , meɛna nniɣ-awen : m'ur tbeddlem ara tikli aț-țemtem ula d kunwi .
42013006	Yewwi-yasen-d lemtel-agi : Yiwen wergaz yesɛa taneqleț teẓẓa deg yiger n tẓurin . Yusa-d iwakken a d-ikkes tibexsisin lameɛna ur yufi ara .
42013007	Yenna i uxeddam n yiger-nni : tlata n yiseggasen aya nekk țțaseɣ ed iwakken a d-kkseɣ lexṛif si tneqleț agi meɛna ur d-țțafeɣ ara , gzem-iț ihi ! Acuɣeṛ ara teṭṭef akal mbla nnfeɛ ?
42013008	Axeddam-nni yerra-yas : a Sidi , eǧǧ-iț aț-țernu aseggas-a ; aț-țneqceɣ , a s-rreɣ leɣbaṛ ,
42013009	sya d asawen ma tefka-d lfakya eǧǧ-iț , m'ulac qeleɛ - iț .
42013010	Sidna Ɛisa yesselmad deg yiwen n lǧameɛ deg wass n westeɛfu .
42013011	Tella dinna yiwet n tmeṭṭut ihelken tmenṭac yiseggasen aya ; d yiwen uṛuḥani i ț-ikerfen ur tezmir ara aț-țesbedd lqedd-is .
42013012	Mi ț-iwala Sidna Ɛisa , iluɛa-ț yenna-yas : A tameṭṭut , teḥliḍ seg wekraf-im .
42013013	Issers ifassen-is fell-as , imiren kan tesbedd lqedd-is , teḥmed Sidi Ṛebbi .
42013014	Ccix-nni n lǧameɛ iɣaḍ-it lḥal imi i ț-isseḥla Sidna Ɛisa deg wass n westeɛfu , yenna i lɣaci : Llan sețța wussan i deg ilaq a nexdem ; aset-ed ihi deg ussan-nni iwakken a kkun-isseḥlu mačči deg wass n westeɛfu !
42013015	Sidna Ɛisa yerra-yas : Ay at sin wudmawen ! Anwa deg-wen ur d-nețserriḥ i wezger-ines neɣ i weɣyul-is iwakken a t-yawi a d-isew ɣas deg wass n westeɛfu ?
42013016	I tmeṭṭut-agi yellan si dderya n Ibṛahim , i gekref Cciṭan tmenṭac n yiseggasen aya , eɛni ur ilaq ara a s-nekkes akraf ɣas akka d ass n westeɛfu ?
42013017	Mi d-yenna imeslayen-agi , ixṣimen-is meṛṛa nneḥcamen ma d lɣaci feṛḥen s leɛǧayeb i gxeddem .
42013018	Yenna daɣen : ? er wacu i tețțemcabi tgeldit n Ṛebbi ? ? er wacu ara ț-metleɣ ?
42013019	Tețțemcabi ɣer uɛeqqa amecṭuḥ n zerriɛa n uxerḍel i geẓẓa yiwen wergaz di tebḥirt-is . Mi d-imɣi yuɣal d ttejṛa , ifṛax n igenni bnan leɛcuc deg ifurkawen-is .
42013020	Yenna daɣen : ? er wacu i zemreɣ ad metleɣ tageldit n Ṛebbi ?
42013021	Tețțemcabi ɣer ciṭṭuḥ yiɣes n temtunt i d-teddem tmeṭṭut , tger-it di tlata lkilat n uwren dɣa teǧǧa-t armi yuli meṛṛa .
42013022	Deg webrid-is ɣer temdint n Lquds , Sidna Ɛisa ițɛedday ɣef temdinin ț-țudrin , isselmad .
42013023	Isteqsa-t yiwen yenna-yas : A Sidi , drus n yemdanen ara yețțuselken ?
42013024	Yenna-yasen : Qellbet amek ara tkecmem si tewwurt iḍeyqen ; a wen-d-iniɣ : aṭas ara yebɣun ad kecmen lameɛna ur țțizmiren ara .
42013025	M'ara d-yekker bab n wexxam ad isekkeṛ tawwurt , wid i d-yufa lḥal di beṛṛa a d-bdun asqeṛbeb ad qqaṛen : « A Sidi ! A Sidi ! Ldi-yaɣ tawwurt » ! Nețța a wen-d-yerr : ur kkun-ssineɣ ur ẓriɣ ansi i d-tekkam ! ?
42013026	Kunwi ad as-tinim : « anaɣ nečča neswa yid-ek , teslemdeḍ deg yizenqan nneɣ ! »
42013027	Nețța a wen-d-yerr : Nniɣ-awen ur kkun-ssineɣ ara , beɛdet akkin fell-i a kunwi ixeddmen cceṛ !
42013028	Dinna ara yilin yimeṭṭawen d nndama tameqqrant m'ara twalim Ibṛahim , Isḥaq , Yeɛqub akk-d lenbiya di tgelda n yigenwan , ma d kunwi aț-țeqqimem di beṛṛa .
42013029	A d-asen si cceṛq d lɣeṛb , seg umalu d usammer , ad ṭṭfen imukan di tmeɣṛa n tgelda n igenwan .
42013030	Imiren ad ilin ineggura ara yuɣalen d imezwura , am akken daɣen ara yilin imezwura ara yuɣalen d ineggura .
42013031	Di teswiɛt-nni , kra n ifariziyen usan-d ɣer Sidna Ɛisa nnan-as : Ṛuḥ tixxeṛ syagi , atan Hiṛudus ițqellib a k-ineɣ .
42013032	Yenna-yasen : Ṛuḥet init-as i wuccen-agi : ass-a d uzekka ad ssufɣeɣ leǧnun , ad sseḥluɣ imuḍan , ass wis tlata ad fakeɣ cceɣl-iw .
42013033	Lameɛna ilaq ad kemmleɣ tikli-inu ass-a , azekka d sellazekka , axaṭer ur s-ilaq ara i nnbi ad immet beṛṛa n temdint n Lquds .
42013034	A tamdint n Lquds ! A tamdint n Lquds ineqqen lenbiya , iṛeǧǧmen wid i m-d-ițwaceggɛen s ɣuṛ Ṛebbi ! Acḥal d abrid i ɛerḍeɣ a d-jemɛeɣ arraw-im am tyaziṭ i d-ijemɛen ifṛax-is seddaw wafriwen-is , lameɛna ur tebɣim ara .
42013035	Atan ihi , axxam-nwen ad ixlu yerna nniɣ-awen , ur iyi-tẓerrem ara alamma d asmi ara tinim : Ad ițțubarek win i d-yusan s yisem n Sidi Ṛebbi .
42014001	Yiwen wass yellan d ass n westeɛfu , Sidna Ɛisa illa yețwaɛreḍ ɣer wexxam n yiwen seg yimeqqranen n yifariziyen iwakken ad yefteṛ . Wid yellan dinna țɛassan-t d acu ara yexdem .
42014002	Yella dinna yiwen wergaz yesɛan lehlak n ubezzug .
42014003	Sidna Ɛisa yenṭeq ɣer lɛulama n ccariɛa d yifariziyen yenna-yasen : D acu twalam ? D leḥlal win ara isseḥlun deg wass n westeɛfu neɣ ala ?
42014004	Imi yiwen deg-sen ur d-yenṭiq , Sidna Ɛisa iqeṛṛeb ɣer umuḍin-nni , yesseḥla-t , iserreḥ-as ad iṛuḥ .
42014005	Dɣa yenna i wiyaḍ : Anwa deg-wen ma yeɣli-yas mmi-s neɣ wezger-ines ɣer lbir , ur t-id-ițekkes ara ɣas ma d ass n westeɛfu ?
42014006	Yiwen ur izmir a s-d-yerr awal .
42014007	Mi gwala wid yețwaɛerḍen bdan țextiṛin imukan imezwura , Sidna Ɛisa yewwi-yasen-d lemtel-agi yenna yasen :
42014008	M'ara k-id-yeɛreḍ yiwen ɣer tmeɣṛa , ɣurek ur țțaṭṭaf ara amkan amezwaru ! Axaṭer yezmer ad yili yiwen ger inebgawen yesɛan leqdeṛ akteṛ-ik ,
42014009	a d-yas win i kkun-iɛerḍen i sin a k-yini : « eǧǧ-as amkan-nni i wagi ! » Imiren aț-țenneḥcameḍ , aț-țṛuḥeḍ aț-țeṭṭfeḍ amkan aneggaru .
42014010	Lameɛna m'ara tețwaɛeṛḍeḍ , ṭṭef amkan aneggaru iwakken m'ara d-yas win i k-id-iɛerḍen , a k-yini : « ay aḥbib ɛeddi-d ɣer zdat ! » Imiren aț-țesɛuḍ leqdeṛ zdat inebgawen meṛṛa .
42014011	Axaṭer kra n win yessalayen iman-is a t-id-yessers Ṛebbi , ma d win yesrusuyen iman-is a t-yerfed .
42014012	Yenna daɣen i win i t-id iɛeṛḍen : M'ara tebɣuḍ aț-țseččeḍ , ur d-ɛeṛṛeḍ ara imdukkal-ik neɣ atmaten ik , ur d-ɛeṛṛeḍ ara imawlan-ik neɣ lǧiran-ik imeṛkantiyen ; m'ulac a k ɛerḍen ula d nutni iwakken a k-d-rren lxiṛ-ik .
42014013	Lameɛna m'ara txedmeḍ tameɣṛa , ɛṛeḍ-ed igellilen , ineɛyuba , iquḍaren d yiderɣalen .
42014014	Ili-k di lfeṛḥ imi ur zmiren ara a k-d-rren lxiṛ-ik , axaṭer lxiṛ-ik a k-id-yuɣal asm'ara d-ḥyun wid yellan d iḥeqqiyen ɣer Ṛebbi .
42014015	Mi gesla i imeslayen-agi , yiwen seg inebgawen inṭeq-ed yenna i Sidna Ɛisa : Amasseɛd n win ara yeččen tiremt di tgelda n yigenwan !
42014016	Sidna Ɛisa yerra-yas : Yiwen wergaz ixdem imensi , iɛreḍ-ed aṭas lɣaci .
42014017	Lweqt n imensi , iceggeɛ aqeddac-is iwakken ad yini i inebgawen : aset-ed ! Kullec iwjed !
42014018	Akken ma llan ufan-d sebba . Amezwaru yenna-yas : « aql-i uɣeɣ iger , ilaq ad ṛuḥeɣ a t-id-ẓreɣ , di leɛnaya-k semmeḥ-iyi » .
42014019	Wayeḍ yenna-yas : « aql-i uɣeɣ-d xemsa n tyugiwin n yezgaren bɣiɣ ad ṛuḥeɣ a tent-ɛerḍeɣ , di leɛnaya-k semmeḥ iyi » .
42014020	Wayeḍ daɣen yenna-yas : « tura kan i zewǧeɣ , ulamek ara d aseɣ » .
42014021	Mi d-yuɣal uqeddac ɣer umɛellem-is , yeḥka-yas ayen akk i s-d-nnan . Bab n wexxam yerfa , yenna i uqeddac-is : « azzel , ṛuḥ ɣer yiberdan d yizenqan n temdint , tɛeṛḍeḍ-ed iẓawaliyen , ineɛyuba , iderɣalen d iquḍaren » .
42014022	Mi d-yuɣal uqeddac-nni yenna-yas : a Sidi , ayen i yi-d-tenniḍ xedmeɣ-t yerna mazal llan imukan .
42014023	Amɛellem yenna i uqeddac is : « effeɣ ɣer iberdan n tudrin d lexlawi ; wid akk ara tafeḍ , ḥṛeṣ-iten a d asen iwakken ad iččaṛ wexxam-iw . »
42014024	Atan nniɣ-awen : ula d yiwen seg wid-nni yețwaɛerḍen d imezwura ur iɛerreḍ imensi-inu .
42014025	Aṭas n lɣaci i geddan d Sidna Ɛisa . Yezzi ɣuṛ-sen yenna-yasen :
42014026	Kra n win ara d-yasen ɣuṛ-i , ma iḥemmel baba-s d yemma-s neɣ tameṭṭut-is d warraw-is neɣ ayetma-s d yessetma-s neɣ iḥemmel iman-is akteṛ-iw , ur izmir ara ad yili d anelmad-iw .
42014027	Kra n win ur neqbil ara ad yeɛteb ɣef ddemma n yisem-iw yerna ur iyi-d-itbiɛ ara , ur izmir ara ad yili d anelmad-iw .
42014028	Anwa deg-wen ma yebɣa ad ibnu lbeṛǧ , ur yețɣimi ara ad ixdem uqbel leḥsab-is , iwakken ad iẓer ma yezmer a t-ifak ?
42014029	Axaṭer ma yebda lsas yeǧǧa-t akken , kra n wid ara t-iẓren ad stehzin fell-as ad inin :
42014030	argaz-agi yebda lsas ur izmir ad ikemmel lebni .
42014031	Neɣ anwa agellid ara yekkren ad innaɣ d ugellid nniḍen , ur ixeddem ara uqbel leḥsab iwakken ad iẓer ma yezmer ad iqabel s ɛecṛa alaf iɛsekṛiwen win i d-iteddun ɣuṛ-es s ɛecrin alef iɛsekriwen ?
42014032	Ma iwala ur s-izmir ara , ad iceggeɛ ɣuṛ-es uqbel a d-yaweḍ , iwakken ad ifru yid-es tamsalt s lehna .
42014033	S wakka , yiwen ur yezmir ad yili d anelmad-iw m'ur yeqbil ara ad yeǧǧ ayen akk yesɛa .
42014034	Lmelḥ d ayen yelhan , lameɛna ma tṛuḥ-as lbenna-s amek ara s-ț-id-nerr ?
42014035	Ur yelhi i wakal , ur yelhi i leɣbaṛ , ilaq kan a t-nḍeggeṛ ɣer beṛṛa . Win yesɛan imeẓẓuɣen isellen , isel-ed ! . .
42015001	Imekkasen n tebzert akk-d yir imdanen țțasen-d ɣer Sidna Ɛisa iwakken a s-slen .
42015002	Ifariziyen d lɛulama n ccariɛa iɣaḍ-iten lḥal qqaṛen wway garasen : « argaz-agi yesṭerḥib s imednuben yerna yețɣimi yid-sen ɣer lmakla » .
42015003	Dɣa Sidna Ɛisa yewwi-yasen-d lemtel-agi :
42015004	Anwa deg-wen ma yesɛa meyya wulli tṛuḥ-as yiwet deg-sent , ur yețțaǧa ara di lexla țesɛa uțesɛin nniḍen akken ad iṛuḥ a d-inadi ɣef tin i s-iɛeṛqen alamma yufa-ț ?
42015005	M'ara ț-yaf , a ț-id-ibibb ɣef tuyat-is s lfeṛḥ .
42015006	M'ara d-yaweḍ ɣer wexxam , ad issiwel i imdukkal-is d lǧiran-is , a sen-yini : feṛḥet yid-i , atan ufiɣ tixsi-nni i yi-iɛeṛqen .
42015007	S wakka nniɣ-awen : ad yili lfeṛḥ d ameqqran deg igenni ɣef yiwen umednub i d-yuɣalen ɣer webrid wala ɣef țesɛa uțesɛin nniḍen ur neɛṛiq ara .
42015008	Neɣ anta tameṭṭut ma tesɛa ɛecṛa n twiztin tṛuḥ-as yiwet , ur tceɛɛel ara taftilt , ur tberrez ara axxam akken aț-țqelleb fell-as alamma tufa-ț ?
42015009	Mi ț-tufa aț-țessiwel i tmeddukal-is ț-țǧiratin-is a sent-tini : ufiɣ tawizeț-nni i yi-ṛuḥen ! Feṛḥemt yid-i !
42015010	S wakka a wen-d-iniɣ : yețțili lfeṛḥ d ameqqran ɣer lmalayekkat ɣef yiwen umednub i d-yuɣalen ɣer webrid .
42015011	Yenna-yasen daɣen : Yiwen wergaz yesɛa sin warrac .
42015012	Ameẓyan deg-sen yenna i baba-s : a baba , efk-iyi-d amur i yi-d-iṣaḥen deg wayla-k . Dɣa baba-s yefka-yas amur-is .
42015013	Mi Ɛeddan kra n wussan , ikker ameẓyan-nni ijmeɛ-ed akk amur-is , izzenz-it , ibeddel tamurt , iṛuḥ ɣer yiwet n tmurt ibeɛden . Dinna yewwi-t zzhu , yesṛuḥ ayen akk yesɛa .
42015014	Mi i gṣeṛṛef akk idrimen is , yeɣli-d laẓ d ameqqran di tmurt nni , ula d nețța yuɣal yelluẓ .
42015015	Yufa lxedma ɣer yiwen umezdaɣ n tmurt nni , iceggeɛ-it ad yeks taqeḍɛit n yilfan .
42015016	Acḥal imenna ad yečč ulamma d axeṛṛub-nni i tețțen yilfan-nni , meɛna yiwen ur as-d-yefki .
42015017	Ihi yebda yețxemmim deg iman-is yenna : « acḥal n ixeddamen yellan ɣer baba ṛwan aɣṛum , nekk yenɣa-yi laẓ dagi .
42015018	Ad kkreɣ kan ad uɣaleɣ ɣer baba , a s-iniɣ : a baba ɛuṣaɣ Ṛebbi erniɣ-k keččini ;
42015019	ur uklaleɣ ara ad iliɣ d mmi-k , ḥseb-iyi am yiwen seg ixeddamen-ik »
42015020	Ikker iṛuḥ ɣer baba-s . Akken qṛib ad yaweḍ ɣer wexxam , baba-s iɛqel-it-id si lebɛid , iɣaḍ-it , yuzzel-ed ɣuṛ-es . Yeṭṭef-it ger iɣallen-is isellem fell-as .
42015021	Mmi-s yenna-yas : « a baba , ɛuṣaɣ Ṛebbi rniɣ-k keččini , ur uklaleɣ ara a yi-tḥesbeḍ d mmi-k » .
42015022	Lameɛna baba-s ikker yenna i iqeddacen-is : « ɣiwlet awit-ed abeṛnus-nni n leḥrir selset-as-t , qnet-as taxatemt i uḍaḍ-is ternum-as isebbaḍen i iḍaṛṛen-is .
42015023	Awit-ed agenduz-nni yeṭṭuqten tezlum-t a t-nečč , a nexdem tameɣṛa ;
42015024	axaṭer mmi-nni i ḥesbeɣ yemmut yuɣal-ed idder , yella yeɛṛeq tura iban-ed » . Dɣa bdan tameɣṛa .
42015025	Mmi-s amenzu yella di lexla . Mi d-yuɣal , akken qṛib a d-yaweḍ ɣer wexxam , yesla i ccna d ccḍeḥ .
42015026	Yessawel i yiwen seg iqeddacen , isteqsa-t ɣef wayen yedṛan .
42015027	Aqeddac nni yenna-yas : « d gma-k i d-yuɣalen , baba-k ifṛeḥ aṭas imi i d-yuɣal di lehna , yezla-yas agenduz-nni yeṭṭuqten .
42015028	Mi gesla i yimeslayen-nni , yerfa yugi ad ikcem ɣer wexxam . Baba-s yeffeɣ a t-iḥellel iwakken ad ikcem ,
42015029	lameɛna nețța yenna-yas : « acḥal iseggasen nekk qeddceɣ fell-ak , ula d yiwen webrid ur ɛuṣaɣ awal-ik , leɛmeṛ ur iyi-tefkiḍ ula d yiwen yiɣid a t-zluɣ iwakken ad feṛḥeɣ d imdukkal-iw .
42015030	ma d mmi-k-agi i gesṛuḥen ayen akk yesɛa ɣef yir tilawin , i nețța tezliḍ agenduz-nni yeṭṭuqten ! »
42015031	Ikker baba-s yenna-yas : A mmi , kečč kull ass tețțiliḍ yid-i , ayen akk sɛiɣ d ayla-k .
42015032	Lameɛna ilaq-aɣ a nefṛeḥ axaṭer gma-k i ḥesbeɣ yemmut atan yuɣal-ed idder , yella ijaḥ , tura iban-ed .
42016001	Sidna Ɛisa yenna daɣen i inelmaden-is : — Yiwen wergaz d ameṛkanti yesɛa lewkil ; lewkil-agi ccetkan fell-as ɣer umɛellem-is nnan-as : « lewkil-ik ițḍeggiɛ ayla-k » .
42016002	Amɛellem-is issawel-as yenna yas : « d acu-ten imeslayen-agi i sliɣ fell-ak ? Efk-iyi-d leḥsab ɣef wayen akk i d-teskecmeḍ d wayen i tessufɣeḍ , axaṭer sya d asawen ur tețțiliḍ ara d lewkil-iw » .
42016003	Lewkil-agi ixemmem deg iman-is yenna : d acu ara xedmeɣ imi amɛellem-iw ad iyi ikkes amkan-iw ? Ad xedmeɣ akal . . . Ur zmireɣ ara ! Ad țreɣ . . . . ssetḥaɣ !
42016004	? riɣ d acu ara xedmeɣ , iwakken m'ara yi-istixxeṛ umɛellem-iw , ad afeɣ wid ara yi-iɛiwnen !
42016005	Yessawel-asen yiwen yiwen i wid akk yesɛan ṭṭlaba ɣer umɛellem-is . Yenna i umezwaru : « Acḥal i k-ițalas umɛellem-iw ? »
42016006	Argaz-nni yerra-yas-d : « Meyya yecbuyla n zzit uzemmur . » Yenna-yas : « sellek awi-d leḥsab ik , qqim taruḍ xemsin » .
42016007	Yenna daɣen i wayeḍ : « i keččini , acḥal i k-ițalas ? » Yenna-yas-d : « meyya tcekkaṛin n yirden . » Yenna-yas : « awi-d leḥsab-ik , qqim taruḍ tmanyin » .
42016008	Amɛellem n lewkil-nni axeddaɛ icekkeṛ-it ɣef tiḥeṛci-ines axaṭer arraw n ddunit-agi ḥeṛcen di lecɣal wway gar-asen akteṛ n warraw n tafat .
42016009	Ma d nekk atan a wen-d iniɣ : sxedmet adrim n ddunit-agi iwakken aț-țesɛum imdukkal , s wakka asm'ara yefnu cci n ddunit , aț-țețțuqeblem di tmezduɣin n dayem .
42016010	Ma nesɛa laman deg yiwen ɣef tɣawsiwin timecṭuḥin , a nețkel fell-as ula ɣef tmeqqranin ; win yellan d axeddaɛ di tɣawsiwin timecṭuḥin , ad yili d axeddaɛ ula di tmeqqranin .
42016011	Ma yella tețḍeggiɛem leṛẓaq n ddunit-agi , anwa ara kkun-iwekklen ɣef leṛẓaq n tideț ?
42016012	Ma yella ulac daɣen laman deg-wen ɣef wayen i wen-iwekkel walebɛaḍ , amek ara wen-d-ye Sidi Ṛebbi ayen i wen-ihegga i kunwi ?
42016013	Ulac aqeddac ara iqedcen ɣef sin yemɛellmen : ma iḥemmel yiwen ad ikṛeh wayeḍ neɣ ma yeṭṭef deg yiwen ur yețțak ara lqima i wayeḍ . Ur tezmirem ara aț-țqedcem ɣef Ṛebbi ma yella tettabaɛem leṛẓaq n ddunit agi .
42016014	Ifariziyen i gesmeḥsisen i wayen i d-iqqaṛ Sidna Ɛisa , stehzayen fell-as axaṭer nutni ḥemmlen idrimen ;
42016015	ma d nețța yenna-yasen : Tesbegginem-d iman-nwen d iḥeqqiyen zdat medden , meɛna Sidi Ṛebbi yessen ulawen-nwen ; ayen yesɛan ccan ɣer yemdanen di ddunit-agi , d ayen yețwakeṛhen ɣer Sidi Ṛebbi .
42016016	Uqbel lweqt n Yeḥya aɣeṭṭas , kullec iteddu s ccariɛa n Musa d wayen i d-xebbṛen lenbiya . Tura , lexbaṛ n lxiṛ yeɛnan tgelda n Ṛebbi ițțubecceṛ ; mkul yiwen yekkat amek ara ț-ikcem s ddreɛ .
42016017	Yeshel i igenni d lqaɛa ad fnun , ma d ccariɛa n Sidi Ṛebbi ur ițțanqas seg-s ula d yiwen n usekkil .
42016018	Kra n win ara yebrun i tmeṭṭut-is iɛawed zzwaǧ , yezna ; kra n win ara yaɣen tameṭṭut yennebran , yezna daɣen .
42016019	Yiwen wergaz d ameṛkanti , ițlusu anagar llebsa ifazen n leḥrir aṛqaq ; mkul ass ixeddem tameɣṛa , ițɛici di zzhu d lfeṛḥ .
42016020	Yiwen igellil isem-is Laɛẓar , iččuṛ d ideddiyen , ițɣimi ɣer tewwurt n umeṛkanti-nni ,
42016021	iṭṭamaɛ deg-s ad yečč ɣas d ayen i gɣellin ɣer lqaɛa ; ula d iqjan țțasen-d ad mecḥen ideddiyen-is .
42016022	Asmi yemmut uẓawali-nni , ddment-eț lmalayekkat wwint-eț ɣer igenni ɣer wanda yella Ibṛahim . Ameṛkanti-nni yemmut ula d nețța , meḍlen-t .
42016023	Di laxeṛt yenɛețțab aṭas , yerfed allen-is , iwala mebɛid Ibṛahim akk-d Laɛẓar ɣer tama-s .
42016024	Iɛeggeḍ yenna-yas : « A baba Ibṛahim , ḥunn fell-i ceggeɛ-ed Laɛẓar ad iger ulamma d ixef n uḍad-is deg waman ad issismeḍ iles-iw , aql-i nneɛtabeɣ aṭas deg uḥǧaǧu-yagi n tmes . »
42016025	Ibṛahim yerra-yas : A mmi , mmekti-d belli tewwiḍ amur-ik di ddunit ; ma d Laɛẓar yeṛwa lehmum . Tura nețța yețțuṣebbeṛ yufa dagi lfeṛḥ , kečč iṣaḥ-ik-id lqeṛḥ .
42016026	Yerna yella gar-aneɣ yiwen yeɣzeṛ annect ila-t , wid yebɣan ad zegren sya ɣuṛ-wen , ur zmiren ara ; kunwi daɣen ur tezmirem ara a d-zegrem ɣuṛ-nneɣ .
42016027	Ameṛkanti-nni yenna-yas : Ihi a baba Ibṛahim di leɛnaya-k ceggeɛ Laɛẓar ɣer wexxam n baba ;
42016028	ad iɛeggen i xemsa-nni wayetma , iwakken ur d-țțasen ara ula d nutni ɣer wemkan-agi n leɛtab .
42016029	Ibṛahim yerra-yas : Atmaten-ik ɣuṛ-sen ccariɛa n Musa d lenbiya , a ten-tebɛen !
42016030	Ameṛkanti-nni yenna-yas-d : A baba Ibṛahim , ur țḥessisen ara i ccariɛa d lenbiya lameɛna ma yuɣal ɣuṛ-sen yiwen syagi , ad beddlen tikli .
42016031	Ibṛahim yerra-yas : M'ur semḥessen ara i ccariɛa n Musa d lenbiya , atan ɣas ma yuɣal yiwen si lmegtin ur as-smeḥsisen ara .
42017001	Sidna Ɛisa yenna i inelmaden is imeslayen-agi : — D lmuḥal ur d-țilint ara sebbat ara yesseɣlin imdanen di ddnub . A nnger n win ara yilin d sebba n uɣelluy ;
42017002	axiṛ a s-ɛelqen aɣaṛef n tsirt ɣer temgeṛṭ-is , a t-ḍeggṛen ɣer lebḥeṛ wala ad yesseɣli di ddnub yiwen seg imecṭuḥen-agi .
42017003	? adret ɣef yiman-nwen ! Ma yeḍlem gma-k ssefhem-it , ma yendem deg wayen ixdem semmeḥ as .
42017004	? as ma yeḍlem-ik sebɛa iberdan deg wass , ma yusa-d ɣuṛ-ek sebɛa tikkal a k-d-yini : « aql-i ndemmeɣ deg wayen xedmeɣ » , ilaq a s tsemmḥeḍ .
42017005	Ṛṛusul n Sidna Ɛisa nnan-as : A Sidi ssemɣeṛ liman-nneɣ !
42017006	Sidna Ɛisa yerra-yasen : Lemmer tesɛam liman ulamma annect n uɛeqqa n yired , aț-țizmirem aț-ținim i ttejṛa-yagi n țut qleɛ sya tṛuḥeḍ aț-țeẓẓuḍ iman-im di lebḥeṛ , a wen-taɣ awal .
42017007	Anwa deg-wen ara yesɛun axeddam ikerrzen neɣ ikessen lmal , ara s-yinin m'ara d-yuɣal si lexla : « lɛeslama-inek , qqim aț-țesteɛfuḍ , tura a k-d-awiɣ aț-țeččeḍ » .
42017008	Mačči akka ara s-yini , meɛna a s-yini : « ɣiwel beddel lqecc-ik tawiḍ-iyi-d ad ččeɣ ad sweɣ , mi ččiɣ ṛwiɣ , imiren aț-țeččeḍ aț-țesweḍ ula d keččini . »
42017009	Eɛni ad icekkeṛ axeddam-is imi gexdem ayen i s-yumeṛ ?
42017010	Kunwi daɣen m'ara txedmem ayen i wen-d yețwamṛen , init : d iqeddacen kan i nella , nexdem ayen ilaqen a t-nexdem .
42017011	Deg webrid-is ɣer temdint n Lquds , Sidna Ɛisa iɛedda ger tmurt n Samarya akk ț-țmurt n Jlili .
42017012	Mi gekcem ɣer yiwet n taddart , mmugren t-id ɛecṛa imuḍan ihelken lbeṛs , bedden mebɛid
42017013	ɛeggḍen nnan-as : A Sidna Ɛisa ! A Sidi ḥunn fell-aɣ !
42017014	Mi ten-iwala , Sidna Ɛisa yenna yasen : Ṛuḥet a kkun-walin lmuqedmin , a d-cehden belli teḥlam . Deg webrid-nsen mi ṛuḥen , akken walan iman-nsen ḥlan ṣfan ,
42017015	yiwen deg-sen yuɣal-ed seg webrid-nni yețḥemmid Ṛebbi s kra yellan di taɣect-is .
42017016	Yusa-d yeɣli ɣer iḍaṛṛen n Sidna Ɛisa , iseǧǧed zdat-es , icekkeṛ-it , yerna argaz-agi d aṣamari i gella .
42017017	Sidna Ɛisa yenna i lɣaci : Eɛni ur ḥlin ara di ɛecṛa yid-sen ? I țesɛa nniḍen anda llan ?
42017018	Anagar abeṛṛani-agi i d-yuɣalen ad yeḥmed Ṛebbi !
42017019	Dɣa yenna i usamari-nni : Kker fell-ak uɣal ɣer wexxam ik , imi tumneḍ yis-i , tețțusellkeḍ .
42017020	Ifariziyen steqsan Sidna Ɛisa melmi ara d-tas lḥekma n tgeldit n Sidi Ṛebbi . Sidna Ɛisa yerra-yasen : Lḥekma n Sidi Ṛebbi mačči d ayen țwalint wallen .
42017021	Ur nezmir ara a d-nini : ațan dagi neɣ ațan dihin , axaṭer lḥekma n Sidi Ṛebbi ațan gar-wen .
42017022	Sidna Ɛisa yenna i inelmaden-is : A d-yas lweqt i deg ara tmennim aț-țeẓrem Mmi-s n bunadem ulamma d yiwen wass lameɛna ur kkun-id-ițṣaḥ ara .
42017023	Imiren ma nnan-awen-d : atah dagi neɣ atan dihin ur țṛuḥut ara , ur țțazzalet ara ,
42017024	axaṭer am lebṛaq m'ara yewwet seg yixef n igenni ɣer wayeḍ , akken ara yili Mmi-s n bunadem ass n tuɣalin-is .
42017025	Tazwara ilaq ad yeɛteb aṭas , yerna lǧil-agi ur t-iqebbel ara .
42017026	D ayen yedṛan di zzman n Nuḥ ara yedṛun deg ussan n tuɣalin n Mmi-s n bunadem .
42017027	Imdanen llan tețțen , țessen , țemyezwaǧen , zeggjen i dderya-nsen , armi d asmi yekcem Nuḥ ɣer lbabuṛ ; yewwet-ed uḥemmal , neflen-d waman ɣef ddunit , imdanen meṛṛa mmuten .
42017028	D ayen yedṛan di zzman n Luṭ ara yedṛun daɣen : imdanen tețțen tessen , țțaɣen znuzun , țeẓẓun , bennun ;
42017029	asmi d-yeffeɣ Luṭ si temdint n ? udum , teɣli-d seg igenni tmes d ukebri i ten-isnegren akk .
42017030	Akken ara d-tedṛu asm'ara d-iban Mmi-s n bunadem .
42017031	Ass-nni win ara yilin sufella n wexxam ur ilaq ara ad yekcem a d-iddem lqecc-is ; win i d-yufa lḥal di lexla ur ilaq ara ad yuɣal ɣer deffir ;
42017032	mmektit-ed tameṭṭut n Luṭ .
42017033	Win ara yebɣun ad isellek tudert-is ad a s-tṛuḥ , win iwumi ara tṛuḥ ɣef ddemma n yisem-iw a ț-isellek .
42017034	Qqaṛeɣ-awen : deg iḍ-nni , ger sin ara yilin deg yiwen wusu , yiwen ad ițwarfed wayeḍ a d-yeqqim .
42017035	Ger snat n tilawin yeẓẓaden , yiwet aț-țețwarfed tayeḍ a d-teqqim .
42017036	Ger sin yergazen ara yilin di lexla , yiwen ad ițwarfed wayeḍ a d-yeqqim .
42017037	Inelmaden-is steqsan-t nnan-as : Anda ara yedṛu wayagi a Sidi ? Yenna-yasen : Anda yella umurḍus , dinna ara a d-nejmaɛen igudar .
42018001	Sidna Ɛisa yewwi-yasen-d lemtel-agi iwakken ad deɛɛun daymen ɣer Sidi Ṛebbi ur feččlen ara .
42018002	Yenna-yasen : Deg yiwet n temdint yella yiwen lqaḍi , ur ițțagad Ṛebbi ur yețqadaṛ imdanen .
42018003	Di temdint-nni tella daɣen yiwet n taǧǧalt tețṛuḥu ɣuṛ-es , teqqaṛ-as : « eḥkem s lḥeqq gar-i d wexṣim-iw . »
42018004	Aṭas i geqqim yegguma a s-ye lḥeqq , meɛna ixemmem deg yiman-is yenna : « taǧǧalt-agi eɛyiɣ deg-es ! ? as ur țțaggadeɣ Ṛebbi ur ḥsibeɣ yiwen
42018005	a s-fkeɣ lḥeqq akken ur d-tețțuɣal ara a yi-teṛṛeẓ aqeṛṛuy-iw . »
42018006	Dɣa Sidna Ɛisa yenna : Twalam ayen i d-yenna lqaḍi agi amesbaṭli !
42018007	Amek Sidi Ṛebbi ur d-yețțak ara lḥeqq i wid i gextaṛ , i gețɛeggiḍen ɣuṛ-es am yiḍ am ass ? A wen-d-iniɣ : ur yețɛeṭṭil ara iwakken a ten-iɛiwen , a sen-ye lḥeqq .
42018008	Meɛna Mmi-s n bunadem asm'ara d-yas , wissen ma d-yaf liman di ddunit ?
42018009	Yenna-d daɣen lemtel-agi ɣef kra n yemdanen iḥesben iman-nsen d iḥeqqiyen ɣer Ṛebbi , iḥeqqṛen wiyaḍ :
42018010	Sin yergazen ulin ɣer lǧameɛ ad ẓallen ; yiwen ( d ccix n lǧameɛ ) n ukabar n ifariziyen , wayeḍ d amekkas ( ixeddmen ɣer iṛumaniyen istɛemṛen tamurt ) .
42018011	Afarizi ibedd yețẓalla yeqqaṛ deg iman-is : a k-ḥemdeɣ a k-cekkṛeɣ a Sidi Ṛebbi imi ur lliɣ ara am wid yellan d imcumen , d ixeddaɛen , yețɛicin di zzna ; a k-cekkṛeɣ daɣen imi ur lliɣ ara am umekkas-agi .
42018012	? țuẓumeɣ sin wussan di dduṛt , țțakeɣ leɛcuṛ seg wayen sɛiɣ .
42018013	Amekkas-nni ibedd mebɛid , issetḥa ad yerfed ula d allen-is ɣer igenni , yekkat deg idmaren-is yeqqaṛ : « a Sidi Ṛebbi , ḥunn fell-i nekk yellan d amednub ! »
42018014	A wen-d-iniɣ : amekkas-nni yuɣal ɣer wexxam-is di lehna , yețwaqbel ɣer Sidi Ṛebbi , ma d afarizi-nni ur yețwaqbel ara . Kra n win yessimɣuṛen iman-is a t-id-isres Sidi Ṛebbi ; ma d win yessimẓiyen iman-is a t-issaɛli .
42018015	Lɣaci țțawin-as-ed ula d llufanat iwakken ad issers afus-is fell-asen a ten-ibarek . Inelmaden-is mi walan ayagi , țnaɣen-ten .
42018016	Sidna Ɛisa issawel asen-d yenna : Anfet-asen i warrac imeẓyanen a d-asen ɣuṛ-i ur ten-țțarrat ara , axaṭer tagelda n Ṛebbi tețwahegga i wid yellan am nutni .
42018017	A wen-iniɣ tideț : kra n win ur neqbil ara tageldit n Sidi Ṛebbi am weqcic ameẓyan , ur ț-ikeččem ara .
42018018	Yiwen umeṛkanti isteqsa Sidna Ɛisa yenna-yas : Ay argaz n lɛali , d acu i yi ilaqen a t-xedmeɣ iwakken ad sɛuɣ tudert n dayem ?
42018019	Sidna Ɛisa yenna-yas : Acuɣeṛ i yi-d-tenniḍ « ay argaz lɛali » ? Ulac win yellan d lɛali-t anagar Sidi Ṛebbi !
42018020	Tessneḍ ayen i d-tenna ccariɛa n Musa : ur xeddem ara zzna , ur neqq ara , ur țțaker ara , ur țcehhid ara s ẓẓur , qadeṛ baba-k d yemma-k .
42018021	Argaz-nni yenna-yas : Ayagi akk xeddmeɣ-t seg wasmi lliɣ d ameẓyan .
42018022	Mi gesla Sidna Ɛisa i imeslayen agi , yenna-yas : Ihi txuṣṣ-ik yiwet lḥaǧa kan : ṛuḥ zzenz ayen akk tesɛiḍ , seddeq-it i yigellilen iwakken aț-țesɛuḍ agerruj deg igenni , tuɣaleḍ-ed aț-țedduḍ yid-i .
42018023	Argaz-nni mi gesla i yimeslayen-agi yeɣli-d fell-as leḥzen imi d ameṛkanti i gella .
42018024	Mi t-iwala yeḥzen , Sidna Ɛisa yenna : Acḥal i sen-yewɛeṛ i wid yesɛan cci ad kecmen ɣer tgelda n Sidi Ṛebbi !
42018025	Ishel i welɣem ad iɛeddi di tiṭ n tissegnit wala i umeṛkanti ad yekcem ɣer tgelda n Sidi Ṛebbi .
42018026	Wid i s-yeslan , nnan-as : Anwa i gzemren ad ițțusellek ?
42018027	Sidna Ɛisa yerra-yasen : Ayen yellan d lmuḥal i wemdan yeshel ɣer Sidi Ṛebbi .
42018028	Buṭrus yenna-yas : I nukkni yeǧǧan kullec iwakken a neddu yid-ek ?
42018029	Sidna Ɛisa yenna-yasen : A wen-iniɣ tideț : kra n win yeǧǧan axxam-is , tameṭṭut-is , ayetma-s , imawlan-is neɣ arraw-is ɣef ddemma n tgeldit n Ṛebbi ,
42018030	a s-d-ițune di ddunit-agi akteṛ n wayen yeǧǧa yerna ɣer zdat , ad yesɛu tudert n dayem .
42018031	Sidna Ɛisa ijmeɛ-ed ɣuṛ-es tnac-nni inelmaden-is yenna-yasen : Aql-aɣ a nali ɣer temdint n Lquds , ad idṛu wayen akk i d-uran lenbiya ɣef wayen yeɛnan Mmi-s n bunadem .
42018032	Ad ițțusellem ger ifassen n lkeffaṛ , ad ḍsen fell-as , ad kksen fell-as sser , a t-ssusfen .
42018033	A t-wwten s ujelkkaḍ ( s ucelliṭ ) , a t-enɣen ; ass wis tlata a d-iḥyu si ger lmegtin .
42018034	Inelmaden-is ur fhimen acemma deg wayen i sen-d-yenna , lmeɛna n imeslayen-agi tețwaffer fell-asen . Ur ẓrin ara d acu i gebɣa a t-id-yini .
42018035	Akken qṛib ad yaweḍ Sidna Ɛisa ɣer temdint n Yiriku , yiwen uderɣal yeqqim rrif n webrid yessutur tin n Ṛebbi .
42018036	Mi gesla i lɣaci țɛeddayen , yesteqsa d acu i gedṛan ;
42018037	nnan-as belli d Ɛisa Anaṣari i d-iɛeddan .
42018038	Dɣa iɛeggeḍ yenna : A Ɛisa , a mmi-s n Sidna Dawed , ḥunn fell-i !
42018039	Wid yezwaren țdemmiren-t ɣer deffir qqaṛen-as : Ssusem a k-ihdu Ṛebbi ! Meɛna nețța yețɛeggiḍ akteṛ : A mmi-s n Sidna Dawed , ḥunn fell-i !
42018040	Sidna Ɛisa yeḥbes , yefka lameṛ a s-t-id-awin . Mi d-yewweḍ ɣuṛ-es , yenna-yas :
42018041	D acu tebɣiḍ a k-t-xedmeɣ ? Yerra-yas-d : A Sidi , bɣiɣ a yi-d-yuɣal yeẓri !
42018042	Sidna Ɛisa yenna-yas : Wali ! Imi tumneḍ yis-i atan tețțusellkeḍ .
42018043	Imiren kan yuɣal-it-id yeẓri yețwali , yedda d Sidna Ɛisa , iḥemmed Ṛebbi . Mi walan ayagi , lɣaci meṛṛa ḥemden Ṛebbi .
42019001	Sidna Ɛisa iɛedda si temdint n Yiriku .
42019002	Yella dinna yiwen umeṛkanti isem-is Zaci , d ameqqran n imekkasen n ddewla .
42019003	Yebɣa ad iẓer anwa i d Sidna Ɛisa lameɛna ur yezmir ara a t-iwali imi aṭas lɣaci i gellan , yerna nețța d awezlan .
42019004	Yuzzel ɣer zdat , yuli ɣef ttejṛa iwakken a t-iwali m'ara d-iɛeddi syenna .
42019005	Mi gewweḍ Sidna Ɛisa ɣer wemkan-nni , yerfed allen-is yenna i Zaci : A Zaci , ɣiwel ers-ed syenna , ɣuṛ-ek ara nseɣ ass-agi .
42019006	Zaci yers-ed s lemɣawla ad yesteṛḥeb s Sidna Ɛisa .
42019007	Lɣaci mi walan ayagi smermugen wway gar asen qqaṛen : « ɣer yiwen umekkas ( axeddaɛ ) am wagi ara yens ! »
42019008	Zaci iqeṛṛeb-ed ɣer Sidna Ɛisa , yenna-yas : A Sidi , atan ad fkeɣ i igellilen azgen n wayen sɛiɣ , yerna ma ḍelmeɣ yiwen a s-rreɣ ṛebɛa imuren .
42019009	Sidna Ɛisa yenna-yas : Ass-agi leslak ikcem-ed axxam agi , imi argaz-agi ula d nețța d mmi-s n Ibṛahim .
42019010	Axaṭer Mmi-s n bunadem yusa-d ad inadi ɣef wid iḍaɛen , a ten-isellek .
42019011	Sidna Ɛisa yerna-d yiwen n lemtel i wid i s ismeḥsisen , axaṭer qṛib ad awḍen ɣer temdint n Lquds , lɣaci ɣilen imiren kan ara d-tas tgeldit n Sidi Ṛebbi .
42019012	Yenna yasen : Yiwen wergaz imawlan-is muceɛen , ițeddu ad iṛuḥ ɣer yiwet n tmurt ibeɛden iwakken a t-sbedden d agellid ɣef tmurt-is , imiren a d-yuɣal .
42019013	Qbel ad iṛuḥ , yessawel i ɛecṛa seg iqeddacen-is ; yefka tawizeț i mkul yiwen deg-sen , yenna-yasen : « xedmet yis-sent tjaṛa alamma uɣaleɣ-ed » .
42019014	Arraw n tmurt-is i t-ikeṛhen , ceggɛen deffir-es kra n yemdanen ara yinin : « ur nebɣi ara ad yili wergaz agi d agellid fell-aneɣ . »
42019015	Mi t-sbedden d agellid , yuɣal ed ɣer tmurt-is ; yessawel i iqeddacen nni iwumi yefka tiwiztin iwakken ad isteqsi mkul yiwen deg-sen d acu i d-yerbeḥ yis-sent .
42019016	Amezwaru yusa-d , yenna : A Sidi , s twizeț-nni i yi-d-tefkiḍ rebḥeɣ-ed ɛecṛa nniḍen .
42019017	Agellid yenna-yas : D ayen yelhan ay aqeddac lɛali , imi deg-ek laman ɣef lḥaǧa tamecṭuḥt , a k-fkeɣ aț-țḥekmeḍ ɣef ɛecṛa n tudrin .
42019018	Aqeddac wis sin yusa-d yenna : A Sidi , rebḥeɣ-ed xemsa n twiztin s twizeț i yi-d-tefkiḍ .
42019019	Agellid yenna-yas : Ula d kečč a k-sbeddeɣ d lḥakem ɣef xemsa tudrin .
42019020	Yusa-d uqeddac wis tlata yenna : A Sidi , ațah twizeț-inek ! Freɣ-ț deg yiwen uceṭṭiḍ ;
42019021	uggadeɣ-k axaṭer tweɛṛeḍ , tețțeddmeḍ ayen ur tesriseḍ , tmeggreḍ ayen ur tezriɛeḍ .
42019022	Agellid yerra-yas : ? ef yimeslayen-ik ara k-ḥasbeɣ ay aqeddac amcum ! Teẓriḍ weɛṛeɣ , țeddmeɣ ayen ur sriseɣ , meggreɣ ayen ur zriɛeɣ ;
42019023	acuɣeṛ ihi ur tefkiḍ ara idrimen-iw i wid ara ten-isxedmen , iwakken m'ara d-uɣaleɣ a ten-id jebdeɣ s lfayda ?
42019024	Dɣa yenna i widak yellan dinna : Kkset-as tawizeț-nni , rnut-as-ț i win yesɛan ɛecṛa .
42019025	Nnan-as : A Sidi , yesɛa yakan ɛecṛa !
42019026	Yerra-yasen : Nniɣ-awen : win yesɛan a s nernu , ma d win ur nesɛi ara a s nekkes ula d ayen i gɣil yesɛa-t .
42019027	Ma d iɛdawen-nni-inu ur neqbil ara ad iliɣ d agellid fell-asen , awit-țen-id ɣer dagi tezlum-ten zdat-i .
42019028	Mi gekfa ameslay , Sidna Ɛisa yezwar ɣer zdat lɣaci iwakken ad yali ɣer temdint n Lquds .
42019029	Mi qṛib ad yaweḍ ɣer tuddar n Bitfaji akk-d Bitani , ɣer tama n yiwen yiɣil ițțusemman « Iɣil Uzemmur , » Sidna Ɛisa iceggeɛ sin seg inelmaden-is ,
42019030	yenna-yasen : Ṛuḥet ɣer taddart ihin i ɣ-d iqublen , aț-țafem ajḥiḥ yeqqen , leɛmeṛ ur yerkib fell-as yiwen ; brut-as-ed , tawim-t-id .
42019031	Ma yella win i wen-d yennan : « acuɣeṛ i s-d-tebram ? » Init-as : yeḥwaǧ-it Ssid-nneɣ .
42019032	Imceggɛen-nni ṛuḥen , ufan kullec akken i sen-d-yenna Sidna Ɛisa .
42019033	Mi s-d-bran i wejḥiḥ-nni , bab-is yenna-yasen : I wacu i s-d-tebram ?
42019034	Rran-as : Yeḥwaǧ-it Ssid-nneɣ .
42019035	Wwin-d ajḥiḥ-nni , ssersen fell-as ibeṛnyas-nsen , srekben Sidna Ɛisa .
42019036	Akken i gteddu , lɣaci tessun-as-d ibeṛnyas-nsen deg webrid .
42019037	Mi qṛib ad awḍen ɣer temdint n Lquds , di tkessart-nni n yiɣil n uzemmur , inelmaden-is d lɣaci meṛṛa ččuṛen d lfeṛḥ , țḥemmiden Sidi Ṛebbi s ṣṣut eɛlayen ɣef lbeṛhanat akk i walan .
42019038	Qqaṛen : Yețțubarek ugellid i d-yusan s yisem n Sidi Ṛebbi ! Lehna deg igenwan , tamanegt i Sidi Ṛebbi deg imukan ɛlayen .
42019039	Kra ifariziyen di tlemmast lɣaci nnan i Sidna Ɛisa : A Sidi , ini-yasen i inelmaden-ik ad ssusmen .
42019040	Yenna-yasen : A wen-iniɣ : ma ssusmen nutni , d idɣaɣen ara d-iɛeggḍen .
42019041	Mi qṛib ad yaweḍ ɣer temdint n Lquds , akken i ț-iwala , Sidna Ɛisa yețru fell-as ,
42019042	yenna : A tamdint n Lquds ! Lemmer teẓriḍ ass-agi ayen ara m-d-ifken lehna ! Lameɛna tura ayagi yeffer ɣef wallen-im !
42019043	A d-asen wussan anda ara d-zeḍmen fell-am yeɛdawen-im , a d-kecmen a m-d-zzin si mkul tama , a kem-ḥeṛsen ;
42019044	a kem-snegren kemm d warraw-im , ur țțaǧan deg-m azṛu ɣef wayeḍ ; axaṭer ur teɛqileḍ ara usan i deg i d-yusa leslak n Sidi Ṛebbi ɣuṛ-em .
42019045	Sidna Ɛisa yekcem ɣer wefrag n lǧameɛ iqedsen , yebda ițqecciɛ wid yeznuzun ,
42019046	yeqqaṛ-asen : Yura di tira iqedsen : Axxam-iw ad yili d axxam n tẓallit , kunwi terram-t d axxam n imakaren .
42019047	Sidna Ɛisa yesselmad mkul ass di lǧameɛ iqedsen . Lmuqedmin imeqqranen , lɛulama d imeqqranen n wegdud țnadin a t-nɣen ,
42019048	lameɛna ur s-ufin ara abrid axaṭer lɣaci meṛṛa smeḥsisen-as , yerna tɛeǧǧben deg yimeslayen-is .
42020001	Yiwen wass deg ussan-nni , Sidna Ɛisa yella yesselmad lɣaci deg wefrag n lǧameɛ iqedsen yețbecciṛ lexbaṛ n lxiṛ ; leḥqen-d lmuqedmin d lɛulama n ccariɛa akk d imeqqranen n wegdud ,
42020002	nnan-as : Di leɛnaya-k ! ansi i k-d-tekka lḥekma s wacu i txeddmeḍ annect agi ? Anwa i k-ț-id-yefkan ?
42020003	Yerra-yasen : A kkun-steqsiɣ ula d nekkini , init-iyi-d :
42020004	anwa i d-icegn , d Ṛebbi neɣ d imdanen ?
42020005	Bdan țemcawaṛen wway gar-asen , qqaṛen : Ma nenna-yas d Ṛebbi , a ɣ-d yini iwacu ihi ur tuminem ara yis ?
42020006	Ma nenna-yas d imdanen , lɣaci akk a ɣ-ṛejmen axaṭer umnen meṛṛa belli Yeḥya d nnbi .
42020007	Dɣa nnan i Sidna Ɛisa : Atan ur neẓri ara anwa i t-id iceggɛen .
42020008	Sidna Ɛisa yenna-yasen : Ula d nekk ur awen-d-qqaṛeɣ ara ansi i yi-d-tekka lḥekma s wacu i xeddmeɣ annect-agi .
42020009	Dɣa yewwi-d lemtel-agi i lɣaci : Yiwen wergaz yeẓẓa tafeṛṛant ( iger n tẓurin ) issekra-ț i ixemmasen , iṛuḥ ɣer lɣeṛba , iɛeṭṭel dinna .
42020010	Mi d-yewweḍ lweqt n tẓurin , iceggeɛ ɣuṛ-sen aqeddac iwakken a s-d-fken amur-is ; lameɛna ixemmasen-nni wwten-t , rrant-id ifassen d ilmawen .
42020011	Iceggeɛ daɣen aqeddac nniḍen , lameɛna ula d nețța ewten-t , regmen-t , rrant-id ifassen d ilmawen .
42020012	Iceggeɛ-asen daɣen wis tlata , jerḥen-t rnan qecɛen-t-id syenna .
42020013	Amɛellem-nni n tfeṛṛant yenna : « d acu ara xedmeɣ tura ? A sen ceggɛeɣ mmi ameɛzuz , ahat nețța a t-qadṛen ! »
42020014	Lameɛna ixemmasen nni mi t-walan , mcawaṛen wway gar asen nnan : « ataya win ara iweṛten ! Kkret a t-nenneɣ iwakken aț-țuɣal tfeṛṛant d ayla-nneɣ . »
42020015	? eggṛen-t beṛṛa n tfeṛṛant , nɣan-t . D acu ara sen-yexdem tura bab n tfeṛṛant-agi ?
42020016	A d-yas ad ineɣ ixemmasen-nni , ad ye tafeṛṛant i wiyaḍ . Lɣaci mi slan annect-agi , nnan : A ɣ-imneɛ Ṛebbi !
42020017	Lameɛna Sidna Ɛisa imuqel-iten yenna : D acu i d lmeɛna n wawal-agi yuran : adɣaɣ i ḍeggṛen wid ibennun , yuɣal d win yeṭṭfen lebni .
42020018	Kra n win ara yeɣlin ɣef wedɣaɣ-agi ad yeṛṛez ; ma d win i ɣef ara d-yeɣli , ad ițwanɣed .
42020019	Lɛulama n ccariɛa d imeqqranen n lmuqedmin țqelliben a t-ṭṭfen imiren kan , axaṭer fehmen fell-asen i d-yenna lemtel-agi , lameɛna uggaden lɣaci .
42020020	Bdan țɛassan Sidna Ɛisa iwakken ma yeɣli-d deg wawal a t-ṭṭfen . Fkan tajɛelt i kra n yemdanen yerran iman-nsen d wid iḍuɛen Ṛebbi iwakken a t-zenzen ɣer lḥakem n tmurt .
42020021	Steqsan-t ihi s imeslayen-agi : A Sidi , neẓra ayen i d-teqqaṛeḍ d wayen i tesselmadeḍ d lḥeqq , yerna ur txeddmeḍ ara lxilaf ger yemdanen , tesselmadeḍ abrid n Ṛebbi s tideț .
42020022	Ini-yaɣ-d ma d leḥlal a nxelleṣ tabzert i Qayṣer ( isteɛmṛen tamurt ) ?
42020023	Sidna Ɛisa ifaqen i tḥila-nsen , yerra-yasen : Seknet-iyi-d aṣurdi .
42020024	Udem-agi d wayen yuran ɣef wuṣuṛdi-agi wi ten-ilan ? Rran-as : D udem n Qayṣer !
42020025	Dɣa yenna-yasen : Ihi erret i Qayṣer ayen yellan n Qayṣer , terrem i Ṛebbi ayen yellan n Ṛebbi .
42020026	Wehmen s wayen i sen-d-yerra dɣa ssusmen irkul , axaṭer ur ufin ara amek ara t-id-sseɣlin deg wawal zdat lɣaci .
42020027	Kra n isaduqiyen ur nețțamen ara s ḥeggu n lmegtin , qeṛṛben-d ɣer Sidna Ɛisa , steqsan-t nnan-as :
42020028	A Sidi , atah wayen i d-teqqaṛ ccariɛa n Musa : Ma yemmut yiwen wergaz yeǧǧa-d tameṭṭut-is mbla dderya , ilaq gma-s ad yaɣ tameṭṭut-nni , ad yesɛu yid-es dderya iwakken a d-ixlef isem n gma-s yemmuten .
42020029	Ihi llan sebɛa watmaten : amezwaru yezweǧ , yemmut ur d yeǧǧi dderya .
42020030	Wis sin yuɣ taǧǧalt-nni , yemmut ula d nețța .
42020031	Yuɣ-iț daɣen wis tlata , akken armi d wis sebɛa ; mmuten meṛṛa , yiwen ur d-yeǧǧi yid-es dderya .
42020032	? er taggara temmut tmeṭṭut-nni ula d nețțat .
42020033	Ass n ḥeggu n lmegtin , anwa ara ț-yesɛun ț-țameṭṭut-is imi ț-uɣen yiwen yiwen di sebɛa yid-sen ?
42020034	Sidna Ɛisa yerra-yasen : Irgazen akk-d tilawin n ddunit agi țemyezwaǧen wway gar-asen .
42020035	Lameɛna wid ara yuklalen a d-ḥyun si lmut ɣer tudert n dayem , ur țemyezwaǧen ara ,
42020036	axaṭer ur țțuɣalen ara ad mmten , ad ilin am lmalayekkat ; Sidi Ṛebbi a ten-yerr d arraw-is imi i d-ḥyan si ger lmegtin .
42020037	? ef wayen yeɛnan ḥeggu n lmegtin ula d nnbi Musa ihḍeṛ-ed fell-as mi gessawel i Sidi Ṛebbi zdat udarnu iṛeqqen : a Ṛebbi , Illu n Ibṛahim , Illu n Isḥaq , Illu n Yeɛqub .
42020038	Ṛebbi mačči d Ṛebbi n wid yemmuten meɛna d Ṛebbi n wid yeddren imi ɣuṛ-es ddren irkulli ɣas akken mmuten .
42020039	Kra n imusnawen n ccariɛa neṭqen-d nnan-as : A Sidi , d awal n lɛali i d-tenniḍ .
42020040	Kukran a s-rnun ula d yiwen usteqsi .
42020041	Sidna Ɛisa yenna-yasen : Amek armi qqaṛen Lmasiḥ d mmi-s n Dawed ?
42020042	Dawed s yiman-is yenna-d di tektabt n ? abur : Sidi Ṛebbi yenna i Ssid-iw : qqim aț-țḥekmeḍ ɣer tama-w tayeffust
42020043	alamma rriɣ iɛdawen-ik seddaw iḍaṛṛen-ik .
42020044	Ma yella Dawed isemma i Lmasiḥ « Sidi » , amek i gezmer ad yili d mmi-s ?
42020045	Lɣaci meṛṛa llan smeḥsisen , Sidna Ɛisa yenna i inelmaden-is :
42020046	? adret iman-nwen ɣef lɛulama n ccariɛa i gḥemmlen ad țḥewwisen s ijellaben iɣezfanen , ḥemmlen ad țsellimen fell-asen yemdanen di leswaq , ad ṭṭfen imukan imezwura di leǧwameɛ d imukan lɛali di tmeɣṛa .
42020047	Tețțen ayla n tuǧǧal , ssiɣzifen taẓallit iwakken a ten-id-walin wiyaḍ . ? ef wannect-agi , Sidi Ṛebbi ihegga-yasen-d lɛiqab d ameqqran .
42021001	Sidna Ɛisa yerfed allen-is , iwala imeṛkantiyen srusun lewɛadi deg usenduq n lǧameɛ .
42021002	Ațaya yiwet n taǧǧalt taẓawalit tger sin iṣurdiyen ɣer usenduq-nni ,
42021003	dɣa yenna : A wen-iniɣ tideț : lweɛda n taǧǧalt-agi taẓawalit tugar akk tiyaḍ ;
42021004	axaṭer wiyaḍ fkan seg wayen sɛan d zzyada ma d nețțat tefka ciṭṭuḥ-nni s wacu ara tɛic .
42021005	Kra n yemdanen țmeslayen ɣef lǧameɛ iqedsen qqaṛen wway gar-asen : Acḥal yecbeḥ lebni n lǧameɛ-agi akk-d țɣawsiwin i s-d-yețțunefken d lweɛda ! Sidna Ɛisa yenna-yasen :
42021006	Deg wayen akka i tețwalim , a d-awḍen wussan anda kullec ad ihudd , ur d-yețɣimi wedɣaɣ ɣef wayeḍ .
42021007	Steqsan-t nnan-as : A Sidi , melmi ara d-yedṛu wannect-a ? Anta licaṛa ara d isbegnen belli qṛib a d-yedṛu waya ?
42021008	Yenna-yasen : ? uṛ-wat a kkun-kellxen , axaṭer aṭas ara d-yasen s yisem-iw a d inin : d nekk i d Lmasiḥ ! Neɣ a wen-d-inin : lweqt yewweḍ-ed ! Ur ten-țțamnet ara !
42021009	M'ara teslem heddṛen ɣef tegrawliwin d ṭradat ur țțagadet ara , axaṭer ilaq a d-yedṛu uqbel wayagi , lameɛna mačči imiren i ț-țaggara n ddunit .
42021010	Yenna-yasen daɣen : A d-yekker wegdud ɣer wayeḍ , a d-tekker tagelda ɣer tayeḍ .
42021011	A d-tilint zzelzlat timeqqranin , a d-ɣlin di yal lehlakat i gderrɛen ( i gneṭṭḍen ) akk-d laẓ , a d-tilint leɛǧubat yessexlaɛen akk-d licaṛat timeqqranin deg igenni .
42021012	Lameɛna uqbel a d-yedṛu wannect-a , kunwi s inelmaden-iw a kkun-ṭṭfen , a kkun qehṛen , ad ḥekmen fell-awen di leǧwameɛ , a kkun-ḍeggṛen ɣer leḥbus , a kkun-sbedden zdat igelliden d lḥekkam ɣef ddemma n yisem-iw .
42021013	A d-yedṛu wannect-a yid-wen iwakken aț-țilim d inigan-iw zdat-sen .
42021014	Ur țḥebbiṛet ara amek ara tsellkem iman-nwen ,
42021015	axaṭer a wen-d-fkeɣ imeslayen d leɛqel s wacu ara tqablem iɛdawen nwen , ur țizmiren ara ad bedden zdat-wen neɣ a kkun-xalfen .
42021016	Ula d imawlan-nwen akk-d atmaten-nwen d imdukkal-nwen a kkun-zzenzen yerna ad nɣen aṭas seg-wen .
42021017	A kkun-keṛhen yemdanen meṛṛa ɣef ddemma-w ,
42021018	lameɛna yiwen wenẓad n uqeṛṛuy-nwen ur yețṛuḥu .
42021019	? ebṛet , axaṭer s ṣṣbeṛ-nwen ara tsellkem tiṛwiḥin-nwen .
42021020	M'ara teẓrem tamdint n Lquds zzin-as-d lɛeskeṛ n yeɛdawen-is , ḥṣut belli nnger-is yewweḍ-ed .
42021021	Ass-nni ilaq wid ara yilin di temdint n Lquds ad ffɣen , wid ara yilin di lexla ur keččmen ara ɣer temdint , wid ara yilin di tmurt n Yahuda ad rewlen ɣer idurar .
42021022	Axaṭer ussan-nni d ussan n twaɣit deg wacu ara yedṛu meṛṛa wayen yuran .
42021023	A nnger n tilawin ara yilin s tadist neɣ tid ara yessuṭuḍen deg ussan-nni axaṭer a d-teɣli cedda ț-țameqqrant ɣef tmurt , a d-yeɣli wurrif n Sidi Ṛebbi ɣef wegdud ,
42021024	imezdaɣ-is ad mmten s ujenwi , a ten-awin d imeḥbas ɣer tmura nniḍen . Tamdint n Lquds a ț-ṛekḍen leǧnas ur nețțamen ara s Sidi Ṛebbi , alamma yețwakemmel lweqt i sen-d-yefka Sidi Ṛebbi , imiren ad yezzi ɣef leǧnas-nni , a ten-iɛaqeb .
42021025	A d-tbanent licaṛat deg iṭij , deg waggur d yitran . Di ddunit , imdanen meṛṛa a ten-iffeɣ leɛqel , ur ẓerren ara d acu ara xedmen m'ara slen i ṣṣut n lemwaji d lebḥuṛ .
42021026	Ad ilin wid ara yemten si lxuf m'ara walin lmuṣibat ara d-yeɣlin ɣef ddunit ; igenwan d kra yellan deg-sen ad rgagin .
42021027	Imiren imdanen ad walin Mmi-s n bunadem iteddu-d ɣef wusigna s tezmert d lɛaḍima tameqqrant .
42021028	M'ara yebdu wannect-agi iḍeṛṛu , sbeddet lqedd-nwen trefdem iqeṛṛay-nwen axaṭer leslak-nwen yewweḍ-ed .
42021029	Yewwi-yasen-d lemtel-agi : Walit taneqleț neɣ ttjuṛ nniḍen !
42021030	M'ara bdunt fessunt , teẓram qṛib a d-yaweḍ unebdu .
42021031	Kunwi daɣen m'ara twalim yewweḍ-ed wannect-agi ḥṣut belli tageldit n Ṛebbi teqṛeb-ed .
42021032	A wen-iniɣ tideț : lǧil-agi ur yețmețțat ara alamma yedṛa wannect-agi meṛṛa .
42021033	Igenni d lqaɛa ad fnun ma d awal-iw ur ifennu ara .
42021034	Ɛasset ɣef yiman-nwen , ḥadret a kkun-iɣuṛṛ zzhu n ddunit ; ɛasset iman-nwen ɣef tissit n ccṛab d iɣeblan , neɣ m'ulac a d-yeɣli fell awen wass-nni ur tebnim fell-as .
42021035	Ass-nni a d-yeɣli am ucebbak ɣef yemdanen n ddunit meṛṛa .
42021036	Ɛiwzet ihi , deɛɛut dayem ɣer Sidi Ṛebbi a wen-d-ye tazmert ara kkun-imenɛen seg wayen i d-iteddun , s wayes ara tbeddem zdat Mmi-s n bunadem .
42021037	Deg wass , Sidna Ɛisa yesselmad di lǧameɛ iqedsen ma deg iḍ , yețṛuḥu ad yens deg yiwen yiɣil ițțusemman : « Iɣil n uzemmur » .
42021038	? ṣbeḥ zik , lɣaci meṛṛa țṛuḥun ɣuṛ-es ɣer lǧameɛ iqedsen iwakken ad slen i wawal-is .
42022001	Lɛid i deg xedmen aɣṛum mbla iɣes n temtunt ițțusemman « Tafaska n izimer n leslak » tqeṛb-ed .
42022002	Lmuqedmin imeqqranen d lɛulama n ccariɛa țqelliben amek ara nɣen Sidna Ɛisa lameɛna uggaden lɣaci .
42022003	Yudas n Qeṛyut yiwen si tnac-nni n inelmadenis , ikcem-it Cciṭan .
42022004	Iṛuḥ ad yemcawaṛ d lmuqedmin imeqqranen akk-d lḥekkam iɛessasen n lǧameɛ iqedsen , iwakken a sen izzenz Sidna Ɛisa .
42022005	Nutni feṛḥen yerna ɛuhden-t a s-fken idrimen .
42022006	Yudas yefra awal yid-sen syenna yebda yețqellib amek ara sen-t-yezzenz s tuffra ɣef lɣaci .
42022007	Yewweḍ-ed wass n Tfaska n weɣṛum mbla iɣes n tamtunt i deg ilaq ad zlun izimer n leslak .
42022008	Sidna Ɛisa iceggeɛ Buṭrus d Yuḥenna , yenna-yasen : Ṛuḥet a ɣ-theggim imensi n Tfaska .
42022009	Nnan-as : Anda tebɣiḍ a t-nheggi a Sidi ?
42022010	Yerra-yasen : M'ara tkecmem ɣer temdint , a d-temmagrem yiwen wergaz yerfed tacmuxt n waman ; tebɛet-eț ɣer wexxam anda ara yekcem .
42022011	Init i bab n wexxam-nni : yeqqaṛ-ak-d Ssid nneɣ , anda ara nečč imensi n Tfaska nekk d inelmaden-iw ?
42022012	A wen-d-isken yiwet n tɣuṛfeț tameqqrant iwejden , dinna ara theggim imensi n Tfaska .
42022013	Mi ṛuḥen , ufan kullec akken i sen-t-id-yenna , dɣa heggan imensi n Tfaska .
42022014	Mi d-yewweḍ lweqt n imensi , Sidna Ɛisa yeqqim ad yečč nețța d Ṛṛusul-is ,
42022015	yenna-yasen : Acḥal i mennaɣ ad ččeɣ imensi n Tfaska-agi yid-wen uqbel ad nneɛtabeɣ !
42022016	A wen-d-iniɣ : atan ur țțuɣaleɣ ara maḍi a t-ččeɣ alamma tețwakemmel lmeɛna-ines di tgelda n Sidi Ṛebbi .
42022017	Yeddem-d tabuqalt n waman n tẓurin , yeḥmed Sidi Ṛebbi yenna : Axet tabuqalt-agi , feṛqet-eț wway gar-awen ,
42022018	a wen-d-iniɣ : sya d asawen ur țțuɣaleɣ ara ad sweɣ seg waman-agi n tẓurin alamma tewweḍ ed tgeldit n Sidi Ṛebbi .
42022019	Yeddem-ed daɣen aɣṛum , iḥmed Sidi Ṛebbi , yebḍa-t yefka-yasen-t , yenna : Aɣṛum-agi d lǧețța-w ara fkeɣ fell-awen , feṛqet-eț gar-awen . Sya d asawen xeddmet akkagi akken ad iyi-d-tețmektayem .
42022020	Mi gfukk imensi , yeddem-ed tabuqalt n waman n tẓurin , yefka yasen-ț yenna : Tabuqalt-agi , d leɛqed ajdid s idammen-iw ara yazzlen fell-awen .
42022021	Ma d win ara yi-zzenzen atan yeqqim-ed yid-i ɣer lmakla .
42022022	Mmi-s n bunadem ad immet akken yura fell-as di tira iqedsen , lameɛna a nnger n wemdan agi ara t-izzenzen !
42022023	Ṛṛusul bdan țmesteqsayen wway gar-asen anwa-t wagi ara t-ixedɛen .
42022024	Inelmaden bdan țemjadalen wway gar-asen iwakken ad ẓren anwa deg-sen ara ițwaḥesben d ameqqran .
42022025	Sidna Ɛisa yenna yasen : Imeqqranen n ddunit ḥekmen s ddreɛ ɣef yigduden-nsen yerna țțusemman d at lxiṛ .
42022026	Kunwi xḍut i wannect-agi . Ameqqran deg-wen ad yili am umeẓyan , win iḥekmen ad yili am win iqeddcen .
42022027	Anwa i d ameqqran , d amɛelem yeqqimen ad yečč neɣ d win i s iqeddcen ? Yak d win yeqqimen ad yečč ! Ma d nekk , aql-i gar-awen am win iqeddcen .
42022028	Kunwi aql-ikkun tṣebṛem yid-i di lmeḥnat-iw .
42022029	Akken i yi-d-ihegga Baba tagelda , ula d nekk a wen-ț-id heggiɣ i kunwi
42022030	iwakken aț-țeččem aț-țeswem yid-i di tgelda-inu . Aț-țeqqimem ɣef yikursiyen n lḥekma , aț-țḥekmem ɣef tnac leɛṛac n wat Isṛail .
42022031	Sidna Ɛisa yenna : A Semɛun sel-iyi-d ! Cciṭan yessuter a kkun-isserwet am yirden ,
42022032	lameɛna dɛiɣ ɣer Sidi Ṛebbi fell-ak akken ur tfeččleḍ ara di liman . Ma d kečč m'ara d-tuɣaleḍ ɣuṛ-i , sseǧhed atmaten-ik .
42022033	Buṭrus yenna-yas : Aql-i heggaɣ iman-iw ad kecmeɣ yid-ek ɣer lḥebs , ad dduɣ yid-ek ula ɣer lmut .
42022034	Sidna Ɛisa yenna-yas : A k-d-iniɣ a Buṭrus , ass-a uqbel ad iskkuɛ uyaziḍ ad iyi-tnekṛeḍ tlata iberdan , aț-ținiḍ ur iyi-tessineḍ ara !
42022035	Yenna-yasen daɣen : M'akken i kkun-ceggɛeɣ mbla idrimen , mbla agrab , mbla arkasen , yella kra i kkun-ixuṣṣen ? Rran-as : Ur aɣ-ixuṣṣ wacemma !
42022036	Yenna-yasen : Ihi tura win yesɛan idrimen neɣ agrab yawi-ten , win ur nesɛi ara ajenwi ad izzenz abeṛnus-is iwakken a d-yaɣ yiwen .
42022037	Axaṭer qqaṛeɣ awen : Ilaq ad yedṛu yid-i wayen yuran . « Ițțuneḥsab seg yembaṣiyen , » yerna ayen yuran fell-i , atan yewweḍ ed .
42022038	Inelmaden-is nnan-as : A Sidi , atnan sin ijenwiyen ! Yenna-yasen : D ayen tura , beṛka !
42022039	Akken yuɣ tannumi , Sidna Ɛisa yeffeɣ , iṛuḥ ɣer yiɣil n uzemmur ; inelmaden-is tebɛen-t .
42022040	Mi gewweḍ ɣer wemkan-nni , yenna-yasen : Dɛut ɣer Ṛebbi akken ur tɣellim ara deg ujeṛṛeb .
42022041	Dɣa yessebɛed iman-is fell-asen azal n kra n lmitrat , yeqqim ɣef tgecrar ideɛɛu i Ṛebbi yeqqaṛ :
42022042	A Baba , ma tebɣiḍ ssebɛed fell-i leɛtab-agi i yi-țṛaǧun ; lameɛna d lebɣi-k ara yedṛun mačči d lebɣi inu .
42022043	Yiwen n lmelk n Sidi Ṛebbi iḍheṛ-as-d a t-yesseǧhed .
42022044	Iḍaq wul-is , ikețțeṛ di tẓallit armi tuɣal tidi-ines d idammen yețqiṭṭiren ɣer lqaɛa .
42022045	Mi gekfa , yuɣal-ed ɣer inelmaden-is , yufa-ten-id yewwi-ten yiḍes axaṭer yeɣli-d fell-asen leḥzen ameqqran ;
42022046	dɣa yenna-yasen : Acuɣeṛ i tegnem ? Kkret , dɛut ɣer Ṛebbi akken ur tɣellim ara deg ujeṛṛeb .
42022047	Mazal-it iheddeṛ , atnaya wwḍen d lɣaci . Yudas , yiwen si tnac-nni inelmaden-is yezwar-ed zdat-sen , iqeṛṛeb ɣer Sidna Ɛisa ad isellem fell-as .
42022048	Sidna Ɛisa yenna yas : A Yudas , s sslam ara txedɛeḍ Mmi-s n bunadem !
42022049	Wid yellan d Sidna Ɛisa , mi walan ayen ara yedṛun nnan-as : A Sidi , a newwet s ijenwiyen ?
42022050	Yiwen deg-sen yewwet aqeddac n lmuqeddem ameqqran , igzem-as ameẓẓuɣ ayeffus .
42022051	Sidna Ɛisa yenna yasen : ? ebset ! Dayen tura ! Yessers afus-is ɣef wemkan n umeẓẓuɣ n uqeddac-nni , yerra-yas-t akken yella .
42022052	Dɣa yezzi ɣer wid i d-yusan a t-ḥebsen , ɣer lmuqedmin imeqqranen d lɛuqal akk-d lḥekkam n iɛessasen n lǧameɛ iqedsen yenna yasen : Tusam-d ɣuṛ-i s ijenwiyen d iɛekzan am akken d amakar i lliɣ .
42022053	Mkul ass țțiliɣ yid-wen di lǧameɛ iqedsen yiwen ur d-yerfid afus-is ɣuṛ-i . Lameɛna taswiɛt-agi ț-țaswiɛt nwen , ț-țaswiɛt n tezmert n ṭṭlam .
42022054	Mi ṭṭfen Sidna Ɛisa , wwin-t ɣer wexxam n lmuqeddem ameqqran . Buṭrus itbeɛ-iten s lebɛid .
42022055	Ceɛlen times di tlemmast n wefrag , qqimen . Buṭrus yella yid-sen .
42022056	Yiwet n tqeddact twala-t-id yeqqim yeẓẓiẓin , tmuqel-it tenna : Argaz-agi daɣen yella yid-es .
42022057	Lameɛna Buṭrus yenkeṛ , yenna : Ur t-ssineɣ ara a tameṭṭut !
42022058	Cwiṭ akka , iwala-t-id yiwen nniḍen , yenna : Kečč daɣen d yiwen seg-sen . Buṭrus yerra-yas , yenna : Ur lliɣ ara seg-sen ay argaz !
42022059	Iɛedda wazal n ssaɛa , yenṭeq-ed yiwen nniḍen yenna : Mbla ccekk argaz-agi yella yid-es axaṭer d ajlili .
42022060	Buṭrus yerra-yas : Ur ẓriɣ ara d acu i d-teqqaṛeḍ ay argaz ! Werɛad yekfi ameslay . . . yeskkuɛ uyaziḍ .
42022061	Sidna Ɛisa yezzi ɣuṛ-es , immuqel-it . Dɣa Buṭrus yemmekta-d wayen i s-d-yenna Sidna Ɛisa : « Ass-agi , uqbel ad iskkuɛ uyaziḍ ad iyi-tnekṛeḍ tlata iberdan . »
42022062	Yeffeɣ ɣer beṛṛa iṭṭerḍeq s imeṭṭawen axaṭer yendem .
42022063	Irgazen-nni i gɛussen Sidna Ɛisa , stehzayen fell-as kkaten-t .
42022064	? ɣummun-as udem-is , rnan qqaṛen-as « eɛqel ihi anwa i k-id yewten » .
42022065	Rnan regmen-t s mkul rregmat yellan .
42022066	Mi guli wass , tajmaɛt n lɛuqal n wegdud , lmuqedmin imeqqranen d lɛulama n ccariɛa nnejmaɛen . Wwin-d Sidna Ɛisa ɣer usqamu n ccṛeɛ .
42022067	Steqsan-t nnan-as : Ma d kečč i d Lmasiḥ , ini yaɣ t-id . Yerra-yasen : Atan ma nniɣ-awen-t-id ur iyi tețțamnem ara ,
42022068	ma steqsaɣ-kkun-id ur iyi-d-țarram ara .
42022069	Lameɛna a wen-d-iniɣ , sya ɣer zdat , Mmi-s n bunadem ad yeḥkem ɣer tama tayeffust n Sidi Ṛebbi Bab n tezmert .
42022070	Kkren-d akken ma llan nnan : Ihi kečč d Mmi-s n Ṛebbi ? Nețța yerra-yasen : Tennam-t-id , d nekk !
42022071	Imiren ɛeggḍen nnan : Dayen ur neḥwaǧ ara inigan , yenna-t-id s yimi-s , nesla-yas s imeẓẓuɣen-nneɣ .
42023001	Tajmaɛt meṛṛa tekker , wwin Sidna Ɛisa ɣer lḥakem Bilaṭus .
42023002	Bdan țcetkin fell-as , qqaṛen : — Nufa argaz-agi yeskker ccwal ger lɣaci-nneɣ , yeqqaṛ-asen : « ur țxelliṣet ara leɣṛama i Qayṣer » , yeqqaṛ daɣen : « d nețța i d Lmasiḥ , i d agellid » .
42023003	Bilaṭus isteqsa-t s imeslayen-agi : D kečč i d agellid n wat Isṛail ? Sidna Ɛisa yerra-yas : Tenniḍ-t-id .
42023004	Bilaṭus yenna i lmuqedmin imeqqranen d lɣaci : Ur s-d-ssukkseɣ acemma i wergaz-agi .
42023005	Nutni țkemmilen qqaṛen : Yeskker ccwal ger lɣaci s wayen yesselmad ; yebda-d si tmurt n Jlili , yuɣal ɣer tmurt n Yahuda meṛṛa , tura yewweḍ-ed ɣer dagi .
42023006	Bilaṭus , mi gesla bedren-d tamurt n Jlili , yesteqsa ɣef Sidna Ɛisa ma d ajlili i gella .
42023007	Mi geẓra belli Sidna Ɛisa ajlili , n tmurt i ɣef yeḥkem Hiṛudus , iceggeɛ-as-t i Hiṛudus yellan ula d nețța di temdint n Lquds ussan-nni .
42023008	Hiṛudus ifṛeḥ aṭas mi geẓra Sidna Ɛisa , axaṭer acḥal segmi yebɣa a t-iẓer ɣef ddemma n wayen yesla fell-as . Yețmenni a t-iwali yexdem lbeṛhan ,
42023009	isteqsa-t aṭas , lameɛna Sidna Ɛisa ur as-d-yerri acemma .
42023010	Lmuqedmin imeqqranen akk-d lɛulama n ccariɛa yellan dinna țcetkayen fell-as s lɣecc .
42023011	Hiṛudus d lɛeskeṛ-is ḥeqṛen-t , stehzayen fell as , selsen-as yiwen ubeṛnus ifazen , imiren rran-t i Bilaṭus .
42023012	Seg wass-nni , Bilaṭus d Hiṛudus uɣalen d imdukkal nutni yellan zik d iɛdawen .
42023013	Imiren Bilaṭus yesnejmaɛ-ed lmuqedmin imeqqranen d lɛulama akk-d lɣaci ,
42023014	yenna-yasen : Tewwim-iyi-d argaz-agi , tennam d yeskker ccwal ger lɣaci ; atan steqsaɣ-t zdat-wen ur ufiɣ ara deg-s ayen akka s wayes i d-teccetkam fell as .
42023015	Ula d Hiṛudus ur s-d yessukkes acemma imi i ɣ-t-id-yerra . Ihi argaz-agi ur yexdim ara ayen yuklalen lmut .
42023016	A s-fkeɣ tiɣṛit imiren a s-serrḥeɣ .
42023017	Mkul Tafaska n izimer n leslak Bilaṭus yețserriḥ-ed i yiwen umeḥbus .
42023018	Lɣaci meṛṛa țɛeggiḍen qqaṛen : Enɣ-it , tserḥeḍ-ed i Barabas !
42023019	Barabas-agi yețwaḥbes ɣef ccwal i gexdem di temdint-nni akk ț-țemgeṛṭ i genɣa .
42023020	Bilaṭus yebɣan a d-iserreḥ i Sidna Ɛisa ihḍeṛ-ed tikkelt nniḍen i lɣaci ,
42023021	lameɛna nutni țɛeggiḍen qqaṛen : Semmeṛ-it , semmeṛ-it ɣef wumidag .
42023022	Bilaṭus inṭeq-ed tikkelt tis tlata , yenna-yasen : D acu n cceṛ i gexdem ? Ur ufiɣ ara deg-s ayen yuklalen lmut . Atan ihi a s-fkeɣ tiɣṛit , imiren a s-serrḥeɣ .
42023023	Lameɛna nutni ḥeṛsen-t s leɛyaḍ qqaṛen : Semmeṛ-it ɣef lluḥ ! ? elben-t s leɛyaḍ-nsen
42023024	dɣa Bilaṭus yeqbel ayen i s-ssutren .
42023025	Iserreḥ-as-d i umeḥbus-nni issekren ccwal yerna yenɣa tamgeṛṭ ; ma d Sidna Ɛisa yefka-yasen-t ad xedmen yis ayen bɣan .
42023026	Mi wwin Sidna Ɛisa , mmugren-d yiwen wergaz n temdint n Qiṛwan ițțusemman Semɛun , yuɣal-ed si lexla ; ḥettmen fell-as ad ibbib amidag-nni , ad iddu deffir Sidna Ɛisa .
42023027	Aṭas n lɣaci i d-itebɛen deffir nsen , llant gar-asen tilawin kkatent deg idmaren-nsent , țrunt fell-as .
42023028	Sidna Ɛisa yezzi-d ɣuṛ-sent yenna-yasent : A yessi-s n temdint n Lquds ur țrumt ara fell-i , țrumt ɣef yiman-nkunt d warraw-nkunt ,
42023029	axaṭer atan a d-asen wussan i deg ara yinin : « ț-țiseɛdiyin tid ur nezmir ara a d-sɛunt dderya , ț-țiseɛdiyin tid ur d-nuriw ara , ur nessuṭeḍ ara . »
42023030	Imiren imdanen ad bdun ad qqaṛen : ay idurar ɣlit-ed fell-aɣ , a tiɣaltin ffremt-aɣ .
42023031	Axaṭer ma xedmen annect-a i wesɣaṛ akken d azegzaw amek ara tedṛu d uquṛan ?
42023032	Wwin daɣen sin n yemcumen iwakken a ten-semmṛen akk-d Sidna Ɛisa .
42023033	Mi wwḍen ɣer yiwen wemkan ițțusemman « Iɣil Uqeṛṛuy » , semmṛen Sidna Ɛisa ɣef lluḥ , nețța d sin-nni yembaṣiyen , yiwen ɣer tama-s tayeffust wayeḍ ɣer tama-s tazelmaṭ .
42023034	Dɣa Sidna Ɛisa yenṭeq-ed yenna : A Baba eɛfu-yasen imi ur ẓrin ara d acu i xeddmen . Iɛsekṛiwen-nni gren tasɣaṛt ad feṛqen gar-asen llebsa-ines .
42023035	Lɣaci i gbedden dinna țfeṛṛiǧen ; lmuqedmin țmesxiṛen fell-as qqaṛen : Isellek wiyaḍ , ad isellek iman-is tura ma yella ț-țideț d Lmasiḥ i gextaṛ Ṛebbi .
42023036	Iɛsekṛiwen daɣen țmesxiṛen fell as , qeṛṛben ɣuṛ-es bɣan a s-sswen lxell ,
42023037	qqaṛen-as : Ma d agellid n wat Isṛail i telliḍ , sellek iman-ik .
42023038	Ddmen-d daɣen yiwet n telwiḥt , semmṛen-ț sennig uqeṛṛuy-is , uran deg-s : « wagi d agellid n wat Isṛail » .
42023039	Yiwen seg seg imbaṣiyen-nni ițțusemmṛen ɣef lluḥ , ireggem Sidna Ɛisa , yeqqaṛ-as : Ma d Lmasiḥ i telliḍ sellek iman ik tsellkeḍ-aɣ ula d nukkni .
42023040	Lameɛna wayeḍ ilumm-it yenna yas : Ur tuggadeḍ ara Ṛebbi , kečč ițțusemmṛen am nețța ?
42023041	Nukni ma ḥekmen fell-aɣ d lḥeqq axaṭer nuklal lmut s wayen i nexdem ; lameɛna nețța ur yexdim acemma n wayen n diri .
42023042	Yezzi ɣer Sidna Ɛisa yenna-yas : A Ɛisa , mmekti-yi-d m'ara d-tas lḥekma n tgeldit-ik .
42023043	Sidna Ɛisa yerra-yas : A k-iniɣ tideț , ass-agi aț-țiliḍ yid-i di lǧennet .
42023044	Aț-țili d leǧwahi n tnac , yeɣli-d ṭṭlam ɣef tmurt meṛṛa armi d țlata n tmeddit .
42023045	Leḥjab yellan deg umkan iqedsen di lǧameɛ , icerreg di tlemmast .
42023046	Sidna Ɛisa iɛeggeḍ s ṣṣut ɛlayen : A Baba Ṛebbi , atan ṛṛuḥ-iw ger ifassen-ik . Mi genna imeslayen-agi , yeffeɣ-it ṛṛuḥ .
42023047	Lqebṭan mi geẓra ayen yedṛan yețweḥḥid Ṛebbi yenna : ? - țideț , amdan-agi d aḥeqqi .
42023048	Lɣaci akk i gḥedṛen dinna , mi walan ayen yedṛan ḥeznen , uɣalen syenna kkaten deg idmaren-nsen .
42023049	Wid akk iḥemmlen Sidna Ɛisa qqimen deg lebɛid țmuqulen ayen yedṛan , llant gar-asen tilawin i d yeddan yid-es si tmurt n Jlili .
42023050	Yella yiwen wergaz ger lmuqedmin imeqqranen n usqamu n ccṛeɛ , isem-is Yusef , n taddart n Arimati n at Yahuda . Ur iqbil ṛṛay-nsen , ur iqbil lecɣal-nsen , d argaz n lɛali yerna d aḥeqqi , yețṛaǧu tageldit n Ṛebbi .
42023051	
42023052	Iṛuḥ ɣer Bilaṭus yessuter-as lǧețța n Sidna Ɛisa .
42023053	Iṣubb-it-id seg umidag , yețțel-it di lekfen , yessers-it deg uẓekka yeɣzan deg wezṛu anda ur yemḍil ula d yiwen .
42023054	Ass-nni d ass n lǧemɛa i deg țheggin lɣaci iman-nsen i wass n ssebt yellan d ass n westeɛfu .
42023055	Tilawin-nni i d-yeddan d Sidna Ɛisa si tmurt n Jlili , ddant d Yusef ɣer uẓekka , walant amek i ssersen lǧețța-s .
42023056	Syenna uɣalent ɣer yexxamen nsent iwakken ad heggint leɛṭeṛ d wayen xeddmen i lmegtin , i lǧețța n Sidna Ɛisa . Azekka-nni n ssebt , steɛfant akken i d-tenna ccariɛa .
42024001	Ass n lḥedd ṣṣbeḥ zik , tilawin nni ṛuḥent ɣer uẓekka , wwint yid-sent leɛṭeṛ i d-heggant .
42024002	Ufant azṛu-nni iqeflen aẓekka , yegrareb akkin .
42024003	Mi kecment ɣer daxel , ur ufint ara lǧețța n Sidna Ɛisa ;
42024004	qqiment wehment . Atnaya ḍehṛen-asent-id sin yergazen s llebsa yețfeǧǧiǧen .
42024005	Ikcem itent lxuf , brant i wallen nsent ɣer lqaɛa ; irgazen-nni nnan-asent : Acuɣeṛ tețqellibemt deg uẓekka win yeddren ?
42024006	Ulac-it dagi , yeḥya-d si ger lmegtin . Ur tecfimt ara ɣef wayen i wen-d-yenna di tmurt n Jlili ?
42024007	« Ilaq Mmi-s n bunadem ad ițwasellem ger ifassen n yemcumen , ad ițusemmeṛ ɣef wumidag , ass wis tlata a d-iḥyu si ger lmegtin . »
42024008	Dɣa mmektant-ed imeslayen n Sidna Ɛisa .
42024009	Fɣent seg uẓekka iwakken ad ssiwḍent lexbaṛ ɣef wayen yedṛan , i ḥdac-nni yinelmaden d wid yellan yid-sen .
42024010	Llant gar-asent Meryem-nni tamagdalit , Yunna , Meryem yemma-s n Yeɛqub akk-d tidak nniḍen yeddan yid-sent ; ḥkant kullec i inelmaden .
42024011	Lameɛna ayen i sen-ḥkant iban asen-d am tmacahuț , ur tent-uminen ara .
42024012	Dɣa Buṭrus yekker yuzzel ɣer uẓekka . Mi gewweḍ , imuqel ɣer daxel , iwala anagar lekfen di lqaɛa . Yuɣal syenna , iwhem deg wayen yedṛan .
42024013	Ass-nni , sin inelmaden teddun ɣer yiwet n taddart isem-is Amawes , taddart-agi tebɛed ɣef temdint n Lquds azal n snat sswayeɛ n tikli .
42024014	? eddun țmeslayen wway gar-asen ɣef wayen akk yedṛan .
42024015	Akken llan țmeslayen , Sidna Ɛisa iqeṛṛeb ɣuṛ-sen , yedda yid-sen .
42024016	Lameɛna nutni ur t-eɛqilen ara .
42024017	Yenna-yasen : ? ef wacu i tețmeslayem akka deg webrid ? D acu i d yesseɣlin fell-awen leḥzen ?
42024018	Yiwen deg-sen , isem-is Klufas , yenna-yas : Eɛni anagar kečč ur neẓri ara ayen yedṛan ussan-agi di temdint n Lquds ?
42024019	Nețța yenna-yasen : D acu yedṛan akka ? Rran-as : Ayen yedṛan d Ɛisa anaṣari nnbi-nni , yesɛan tazmert tameqqrant deg wayen ixeddem d wayen i d-iqqaṛ zdat Ṛebbi akk-d yemdanen .
42024020	Lmuqedmin imeqqranen d lḥekkam-nneɣ sellmen-t ɣer ifassen n iṛumaniyen , ḥekmen fell-as s lmut , semmṛen-t ɣef wumidag .
42024021	Nukni neḍmeɛ d nețța ara isellken wat Isṛail ; ass-agi d ass wis tlata segmi yedṛa wannect-a .
42024022	? - țideț , kra si tilawin-nneɣ swehment-aɣ ! Mi ṛuḥent ṣṣbeḥ zik ɣer uẓekka
42024023	ur ufint ara lǧețța-s . Uɣalent-ed nnant-aɣ-ed belli ḍehṛen asent-ed snat n lmalayekkat i sent id-yennan « atan yedder . »
42024024	Kra seg-neɣ ṛuḥen ɣer uẓekka ufan kullec akken i t-id-nnant tilawin nni ; lameɛna nețța ur t-ẓrin ara .
42024025	Dɣa Sidna Ɛisa yenna-yasen : A wid iɣeflen ! Acimi tețɛeṭṭilem aț-țamnem s wayen i d-nnan lenbiya ?
42024026	Eɛni ur ilaq ara ad yenɛețțab Lmasiḥ akka uqbel ad yekcem di tmanegt-is ?
42024027	Dɣa yessefhem-asen ayen meṛṛa yuran fell-as di tira iqedsen ; yebda-d si tektabin n Sidna Musa , armi ț-țid n lenbiya meṛṛa .
42024028	Mi qṛib ad awḍen ɣer taddart i ɣer teddun , Sidna Ɛisa yerra iman-is am akken yebɣa ad ikemmel abrid-is .
42024029	Lameɛna nutni ḥellelen-t nnan-as : Qqim yid-nneɣ , atan ț-țameddit , qṛib a d-yeɣli yiḍ . Sidna Ɛisa ikcem ad yeqqim yid-sen .
42024030	Mi qqimen ɣer imensi , yeddem ed aɣṛum , yeḥmed Ṛebbi , yebḍa-t , ifṛeq-asen-t .
42024031	Dɣa ldint-ed wallen nsen , ɛeqlen-t , imiren kan yețwaṛfeɛ gar-asen .
42024032	Bdan qqaṛen wway gar-asen : Ur nḥuss ara i kra iṛeqqen deg wulawen-nneɣ mi ɣ-d-iheddeṛ deg ubrid yerna yessefham-aɣ-d ayen yellan di tira iqedsen ?
42024033	Imiren kan , kkren-d uɣalen ɣer temdint n Lquds . Ufan ḥdac-nni inelmaden akk-d imdukkal-nsen nnejmaɛen .
42024034	Nnan-asen-d : ? - țideț Sidna Ɛisa iḥya-d , yesban ed iman-is i Semɛun .
42024035	Nutni daɣen bdan ḥekkun-asen ayen yedṛan yid-sen deg webrid d wamek i t-ɛeqlen mi sen-ifṛeq aɣṛum .
42024036	Mazal-iten țmeslayen , Sidna Ɛisa s yiman-is ibedd-ed gar-asen . Yenna yasen : Sslam fell-awen .
42024037	Ikcem-iten akk lxuf , ɣilen d lexyal i d-ibedden ɣuṛ-sen .
42024038	Nețța yenna-yasen : Acuɣeṛ i tuggadem ? D acu-t ccekk-agi deg ulawen-nwen ?
42024039	Walit ifassen-iw akk-d iḍaṛṛen iw , d nekk s yiman-iw ! Nnalet-iyi-d , walit ! Lexyal ur yesɛi aksum ur yesɛi iɣsan , akken tețwalim sɛiɣ-ten !
42024040	Mi sen-yenna ayagi , yesken-asen ifassen-is d iḍaṛṛen-is .
42024041	Wehmen , ččuṛen wulawen-nsen d lfeṛḥ armi ur zmiren ara ad amnen ayen țwalin , dɣa yenna-yasen : Yella dagi wayen ara ččeɣ ?
42024042	Fkan-as-d aftat n lḥut ikenfen .
42024043	Iddem-it-id , yečča-t zdat-sen .
42024044	Yenna yasen : Atah wayen i wen-d-nniɣ mi lliɣ yid-wen : « ilaq ad yedṛu wayen akk yuran fell-i di ccariɛa n Musa , d lenbiya akk-d ? abur » .
42024045	Dɣa yeldi-yasen leɛqel iwakken ad fehmen tira iqedsen ,
42024046	yenna yasen : Atah wayen yuran tira iqedsen : « ilaq Lmasiḥ ad yeɛteb , a d-iḥyu ass wis tlata si ger lmegtin ,
42024047	țțuba d leɛfu n ddnubat ad țwabeccṛen s yisem-is i leǧnas meṛṛa , a d-bdun si temdint n Lquds » .
42024048	Aql-ikkun d inigan-iw .
42024049	Atan a d-ceggɛeɣ fell-awen wayen i wen yewɛed Baba Ṛebbi . Qqimet di temdint-agi alamma ters-ed fell-awen tezmert n Ṛebbi ara d-yasen seg igenni .
42024050	Sidna Ɛisa yewwi inelmaden-is armi d leǧwahi n taddart n Bitani . Yerfed ifassen-is , iburek-iten .
42024051	Di teswiɛt-nni yemfaṛaq yid-sen , yețwarfed ɣer igenni ,
42024052	ma d nutni ɣlin ɣef tgecrar , țḥemmiden-t ; imiren uɣalen ɣer temdint n Lquds s lfeṛḥ .
42024053	Yal ass țțilin deg wufrag n lǧameɛ iqedsen , țḥemmiden Sidi Ṛebbi .
43001001	Di tazwara yella win yellan d Awal n Ṛebbi , yella akk-d Ṛebbi , d nețța i d Ṛebbi .
43001002	Si tazwara , yella akk-d Ṛebbi ,
43001003	kullec yețwaxleq seg-s ; deg wayen meṛṛa yețwaxelqen , ulac ayen ur d-nekki ara s ɣuṛ-es .
43001004	Deg-s i tella tudert ; tudert-agi tella ț-țafat i yemdanen .
43001005	Tafat tețfeǧǧiǧ di ṭṭlam , yerna ṭṭlam ur ț-iqbil ara .
43001006	Yella yiwen wergaz yețwaceggeɛ ed s ɣuṛ Ṛebbi , argaz-agi isem-is Yeḥya ;
43001007	yusa-d ad yili d inigi n tafat iwakken imdanen meṛṛa ad amnen s cchada-ines .
43001008	Mačči d nețța i ț-țafat , nețța yusa-d d inigi n tafat .
43001009	Tafat-agi ț-țafat n tideț , tusa-d ɣer ddunit iwakken aț-țecṛeq ɣef yal amdan .
43001010	Win yellan d Awal n Ṛebbi yella yakan si tazwara di ddunit , imi d nețța i ț-ixelqen lameɛna ddunit ur t-teɛqil ara .
43001011	Yusa-d ɣer lumma-s lameɛna nețțat ur t-teqbil ara .
43001012	Ma d wid i t-iqeblen yumnen yis , widak iɛuzz-iten , uɣalen d arraw n Ṛebbi ,
43001013	mačči seg wemdan i d-lulen , mačči s lebɣi n tnefsit neɣ s lebɣi n wemdan , lameɛna d Ṛebbi i sen-yefkan tudert tajdiṭ .
43001014	Win akken yellan d Awal , yuɣal-ed d amdan , iɛac gar-aneɣ , yeččuṛ ț-țideț akk-d ṛṛeḥma . Nețweḥḥid di lqeḍra i d-yefka Baba Ṛebbi i Mmi-s awḥid .
43001015	Yeḥya iched-ed fell-as zdat lɣaci yeqqaṛ : D nețța ɣef i wen-d-nniɣ : win ara d-yasen deffir-iw yezwar-iyi-d axaṭer yella uqbel ad iliɣ .
43001016	Yesseṛwa-yaɣ s lxiṛat-is , lbaṛaka ɣef tayeḍ .
43001017	ccariɛa tusa-d s ufus n Sidna Musa , ma d ṛṛeḥma ț-țideț usant-ed s Sidna Ɛisa Lmasiḥ
43001018	Yiwen ur yeẓri Sidi Ṛebbi , Mmi-s awḥid yellan ɣuṛ-es , d nețța i ɣ-t-id isbeggnen .
43001019	Atah wamek i geched Yeḥya asmi i d-ceggɛen ɣuṛes lḥekkam n wudayen si temdint n Lquds . Ceggɛen-d ɣuṛes tajmaɛt n lmu-qedmin akk-d yemṛabḍen n at Lewwi akken a t-steqsin , nnan-as : Anwa-k keččini ?
43001020	Yenna-yasen tideț mbla tuffra : Mačči d nekk i d Lmasiḥ !
43001021	Rnan steqsan-t : Anwa-k ihi ? D kečč i d nnbi Ilyas ? Yeḥya yenna-yasen : Xaṭi mačči d nekk . Nutni rnan nnan-as : D nnbi i telliḍ ? Nețța yerra-yasen : Xaṭi !
43001022	Rnan ḥeṛsen-t nnan-as : Anwa-k ihi ? Ilaq a nerr lexbaṛ i wid i ɣ-d-iceggɛen . D acu i teqqaṛeḍ ɣef yiman-ik ?
43001023	Yeḥya yenna-yasen : Nekk d win akken ɣef i d-yenna nnbi Iceɛya : ț-țaɣect tețɛeggiḍ deg unezṛuf : Heggit abrid i Sidi Ṛebbi !
43001024	Wid i d-yusan ɣuṛ-es i gellan di tejmaɛt n ifariziyen ,
43001025	rnan steqsan-t nnan-as : Imi ur telliḍ ara d Lmasiḥ neɣ d nnbi Ilyas neɣ d nnbi nniḍen , iwacu ihi i tesseɣḍaseḍ lɣaci deg waman ?
43001026	Yeḥya yerra-yasen : Nekk sseɣḍaseɣ-kkun deg waman ; yella gar-awen yiwen ur t-tessinem ara ,
43001027	usiɣ-ed uqbel-is , lameɛna ur uklaleɣ ara ad fsiɣ ulamma d lexyuḍ n warkasen-is .
43001028	Annect-agi meṛṛa yedṛa di taddart n Bitanya ɣer tama n cceṛq n wasif n Urdun anda i gesseɣḍas Yeḥya lɣaci .
43001029	Azekka-nni , Yeḥya iwala Sidna Ɛisa iteddu-d ɣuṛ-es , yenṭeq s ṣṣut ɛlayen : Atan Izimer n Ṛebbi , d win ițekksen ddnub n ddunit .
43001030	Fell-as i wen-d-nniɣ : « a d-yas yiwen , zwareɣ-t-id meɛna yella uqbel a d iliɣ . »
43001031	Nekk s yiman-iw ur ẓriɣ ara anwa-t meɛna usiɣ-ed ad sɣeḍseɣ deg waman akken a t-issinen wat Isṛail .
43001032	Atan wayen i d-yenna Yeḥya Aɣeṭṭas fell-as : Walaɣ Ṛṛuḥ iqedsen iṣubb-ed seg igenni s ṣṣifa n tetbirt yers-ed fell-as .
43001033	Nekk ur ẓriɣ ara belli d nețța , meɛna Sidi Ṛebbi i yi-d iceggɛen iwakken ad sɣeḍseɣ deg waman , yenna-yi-d : « Aț-țwaliḍ Ṛṛuḥ iṣubb-ed seg igenni , a d-yers ɣef yiwen wergaz , d nețța ara yesɣeḍsen imdanen s Ṛṛuḥ iqedsen . »
43001034	Ayagi d ayen i ẓrant wallen-iw , daymi i d-cehdeɣ fell-as qqaṛeɣ : « Argaz-agi d Mmi-s n Ṛebbi . »
43001035	Azekka-nni , Yeḥya mazal-it dinna nețța d sin seg inelmaden-is .
43001036	Akken i gwala Sidna Ɛisa iɛedda-d , yenna-yasen : Atan izimer n Ṛebbi !
43001037	Mi slan i imeslayen-agi , inelmaden-nni tebɛen Sidna Ɛisa .
43001038	Sidna Ɛisa mi geẓra tebɛen-t-id , yezzi-d ɣuṛ-sen , yenna-yasen : D acu tebɣam ? Nutni nnan-as : Ṛabi ( yeɛni : a Sidi ) , anda tzedɣeḍ ?
43001039	Yenna-yasen : Ddut yid-i aț-țeẓrem . Inelmaden-nni ddan yid-es , ẓran anda yezdeɣ . Aț-țili d ṛebɛa n tmeddit , qqimen yid-es armi yekfa wass .
43001040	Andriyus , gma-s n Semɛun Buṭrus d yiwen seg inelmaden-nni i gtebɛen Sidna Ɛisa m'akken i sen-d-yehdeṛ fell-as Yeḥya ;
43001041	iṛuḥ uqbel ɣer gma-s Semɛun , yenna-yas : Nufa Lmasiḥ ! Win i gextaṛ Ṛebbi .
43001042	Andriyus yewwi Semɛun ɣer Sidna Ɛisa . Akken i t-iwala Sidna Ɛisa , imuqel-it yenna-yas : Kečč i d Semɛun mmi-s n Yunes . Sya d asawen aț-tețțusemmiḍ Sifas yeɛni : Buṭrus .
43001043	Azekka-nni , Sidna Ɛisa yeqsed ad iṛuḥ ɣer tmurt n Jlili . Deg ubrid yemmuger-ed Filibus , yenna-yas : Ddu-d yid-i !
43001044	Filibus , d yiwen si taddart n Bitsayda , anda akken zedɣen Buṭrus d Andriyus .
43001045	Syenna Filibus yeẓra-d Natanahil , yenna-yas : Nufa win ɣef i d-yehdeṛ Sidna Musa di ccariɛa , win akken i ɣef d-xebbṛen lenbiya . D Ɛisa , mmi-s n Yusef n taddart n Naṣaret .
43001046	Natanahil yerra-yas : Amek , yezmer a d-iffeɣ wayen yelhan si taddart n Naṣaret ? Filibus yerra-yas : Eyya-d aț-țwaliḍ s wallen-ik !
43001047	Sidna Ɛisa mi gwala Natanahil iteddu-d ɣuṛ-es , yenna : Atah yiwen n wat Isṛail n tideț , ulac deg-s leɣdeṛ .
43001048	Natanahil yenna i Sidna Ɛisa : Anda i yi-tesneḍ ? Sidna Ɛisa yerra-yas : Uqbel a k-d-yessiwel Filibus , mi telliḍ ddaw n tneqleț , walaɣ-k-in !
43001049	Dɣa Natanahil yenna-yas : A Sidi , kečč d Mmi-s n Ṛebbi ! D agellid n wat Isṛail !
43001050	Sidna Ɛisa yerra-yas : Tumneḍ imi i k-d-nniɣ walaɣ k-in seddaw n tneqleț ; sya ɣer zdat aț-țeẓred ayen yugaren annect-a !
43001051	S tideț qqaṛeɣ-awen : aț-țwalim igenni yeldi , lmalayekkat n Sidi Ṛebbi țțalint țṣubbunt sennig Mmi-s n bunadem .
43002001	Mi ɛeddan sin wussan , tella-d tmeɣṛa di tmurt n Jlili di taddart Kana , tella dinna yemma-s n Sidna Ɛisa .
43002002	Ula d Sidna Ɛisa yețwaɛṛed nețța d inelmaden-is ɣer tmeɣṛa-nni .
43002003	Imi i ten-ixuṣṣ ccṛab , yemma-s n Sidna Ɛisa tusa-d ɣuṛ-es tenna-yas : Ifuk-asen ccṛab !
43002004	Sidna Ɛisa yerra-yas : D nekk neɣ d kemm i teɛna temsalt-agi a tameṭṭut ? Taswiɛt-iw urɛad i d-tusi .
43002005	Dɣa yemma-s tenna i iqeddacen : Xedmet ayen akk ara wen-d yini !
43002006	Llant dinna sețța n tsebbalin ( icmuxen ) yețwaxedmen s wedɣaɣ , țțawint si tmanyin ar meyya uɛecrin n litrat , seg-sent i d-țɛemmiṛen wat Isṛail aman i luḍu .
43002007	Sidna Ɛisa yenna i iqeddacen nni : ? čaṛet ticbayliyin-agi d aman . ? čuṛen-tent armi d imi .
43002008	Dɣa yenna-asen : Ɛemmṛet-ed tura kra n waman seg-sent tawim-ten i bab n tmeɣṛa . Kkren xedmen akken i sen-d-yenna .
43002009	Win iḍebbṛen di leqdic n tmeɣṛa yeɛṛeḍ aman-nni i guɣalen d ccṛab . Nețța ur yeẓri ansi i d-yekka ccṛab-agi , ma d iqeddacen-is ẓran axaṭer d nutni i ten-id-yewwin . Iṛuḥ yessawel i yesli ,
43002010	yenna-yas : Di tmeɣṛiwin , medden srusun-d uqbel ccṛab yelhan , mi ḥman inebgawen rennun-asen-d win ṛqiqen , kečč teǧǧiḍ ccṛab yelhan armi ț-țura !
43002011	D wagi i d lbeṛhan amezwaru i gexdem Sidna Ɛisa di taddart n Kana di tmurt n Jlili . S wakka i d-ibeggen tamanegt-is i inelmaden-is , dɣa umnen yis .
43002012	Deffir wayagi Sidna Ɛisa iṣubb ɣer temdint n Kafernaḥum . Tedda yid-es yemma-s , atmaten-is akk-d inelmaden-is ; qqimen dinna anagar kra n wussan .
43002013	Akken i d-yeqṛeb wass n Tfaska n izimer n leslak yellan d lɛid n wat Isṛail , Sidna Ɛisa yuli ɣer temdint n Lquds .
43002014	Yufa deg wefrag n lǧameɛ iqedsen wid yeznuzun izgaren , ulli d yetbiren , yufa daɣen dinna wid yețbeddilen idrimen ; rran lǧameɛ iqedsen d ssuq .
43002015	Ixdem-ed ajelkwaḍ ( acelliṭ ) s wemrar , yebda itellif-iten s nutni s wulli-nsen akk-d yezgaren-nsen , iqleb-asen ( ițți-yasen ) daɣen ṭṭwabel i wid yețbeddilen idrimen , iḍeggeṛ asen kullec ɣer lqaɛa , issufeɣ-iten meṛṛa seg ufrag n lǧameɛ iqedsen ,
43002016	yerna yenna i wid yeznuzun itbiren : Kkset syagi ssuq-nwen ! Wagi d axxam n Baba , ur t-țarrat ara d ssuq !
43002017	inelmaden-is mmektan-d ayen yuran di tektabt n ? abur : Leḥmala i sɛiɣ ɣef wexxam-ik am tmes itețțen ul-iw !
43002018	Kkren wudayen nnan-as : D acu n lbeṛhan ara ɣ-d-tbeggneḍ akken a neɛqel lḥekma s wayes i txeddmeḍ annect-agi ?
43002019	Sidna Ɛisa yerra-yasen : Huddet lǧameɛ-agi iqedsen , a t-id-sbeddeɣ di tlata wussan .
43002020	At Isṛail nnan-as : Wid yebnan lǧameɛ-agi qqimen deg-s sețța uṛebɛin iseggasen , kečč tzemreḍ a s-tɛiwdeḍ lebni di tlata wussan !
43002021	Lameɛna « Lǧameɛ » i ɣef d-yehdeṛ Sidna Ɛisa d lǧețța-s .
43002022	Asmi i d-yeḥya Sidna Ɛisa si lmut ɣer tudert , inelmaden-is mmektan-d awal-agi i d-yenna , dɣa umnen s wayen yuran di tira iqedsen d wayen i d-yenna Sidna Ɛisa .
43002023	Mi gella Sidna Ɛisa di temdint n Lquds di lweqt n lɛid n Tfaska , aṭas i gumnen yis mi ẓran lbeṛhanat i gxeddem .
43002024	Lameɛna Sidna Ɛisa ur yesɛi ara deg-sen laman axaṭer yessen-iten akken ma llan .
43002025	Ur yeḥwaǧ ara a s-d-ḥkun ɣef yemdanen imi yessen ayen yellan deg wulawen-nsen .
43003001	Yella yiwen wergaz isem-is Nikudem i gellan si tejmaɛt n ifariziyen , d yiwen seg imeqqranen n wat Isṛail .
43003002	Iṛuḥ-ed deg iḍ ɣer Sidna Ɛisa yenna-yas : A Sidi neẓra belli d Sidi Ṛebbi i k-id-iceggɛen iwakken a ɣ-teslemdeḍ , axaṭer yiwen ur izmir ad yexdem lbeṛhanat i txeddmeḍ m'ur yelli ara Ṛebbi yid-es .
43003003	Sidna Ɛisa yerra-yas : S tideț a k-d-iniɣ : yiwen ur izmir ad iẓer tagelda n Ṛebbi m'ur d-iɛawed ara talalit .
43003004	Nikudem yenna-yas : Amek i gezmer yiwen a d iɛiwed talalit ma yella d amɣaṛ ? Izmer ad yuɣal ɣer tɛebbuṭ n yemma-s a d iɛiwed talalit ?
43003005	Sidna Ɛisa yerra-yas : Nniɣ-ak s tideț : m'ur d-ilul ara yiwen seg waman akk-d Ṛṛuḥ , ur ițțizmir ara ad ikcem tagelda n Ṛebbi .
43003006	Win i d-ilulen seg wemdan ț-țaṛwiḥt n wemdan , win i d-ilulen s Ṛṛuḥ iqedsen d Ṛṛuḥ .
43003007	Ur țțawham ara imi i k-d-nniɣ « ilaq a d-tɛiwdem talalit . »
43003008	Aḍu yețsuḍu ɣer wanda i s-yehwa , tselleḍ i ṣṣut-is lameɛna ur tẓerreḍ ara ansi d-yekka neɣ anda iteddu . Akka daɣen i gella ɣef kra n win i d-ilulen s Ṛṛuḥ iqedsen .
43003009	Nikudem yenna-yas : Amek ara yedṛu wayagi ?
43003010	Sidna Ɛisa yerra-yas : Tesselmadeḍ ccariɛa i wat Isṛail ur tessineḍ ara annect-agi ?
43003011	A k-iniɣ tideț : neqqaṛ-ed ayen kan i nessen , nețcehhid-ed s wayen i nwala , lameɛna kunwi ur teqbilem ara cchada-nneɣ .
43003012	M'ur tuminem ara mi wen-d-hedṛeɣ ɣef temsalin n ddunit-agi amek ara tamnem s tid n igenwan ?
43003013	Yiwen ur yuli ɣer igenwan anagar Mmi-s n bunadem i d-iṣubben seg igenwan .
43003014	Akken i gɛelleq Musa azrem n nnḥas ɣef tgejdit deg unezṛuf , i glaq ad ițțuɛelleq daɣen Mmi-s n bunadem
43003015	iwakken kra n win yumnen yis , ad yesɛu tudert n dayem .
43003016	Sidi Ṛebbi iḥemmel imdanen n ddunit meṛṛa armi i d-yefka Mmi-s awḥid iwakken kra n win yumnen yis ur yețmețțat ara meɛna ad yesɛu tudert n dayem .
43003017	Sidi Ṛebbi ur d-iceggeɛ ara Mmi-s ɣer ddunit iwakken ad iḥaseb imdanen meɛna iwakken a ten-isellek .
43003018	Win yumnen yis ur yețțuḥaseb ara , ma d win ur numin ara atan yețțuḥaseb yakan , imi ur yumin ara s Mmi-s awḥid n Sidi Ṛebbi .
43003019	Atah lḥisab yellan fell-as : « tafat tusa-d ɣer ddunit meɛna imdanen ḥemmlen ṭṭlam axiṛ n tafat , axaṭer lecɣal-nsen diri-ten . »
43003020	Kra n win ixeddmen cceṛ , yekṛeh tafat yerna ur ițqeṛṛib ara ɣuṛ-es , ițțaggad a d-tessedheṛ yir lecɣal-is .
43003021	Ma d win iteddun di tideț yețțas-ed ɣer tafat akken a d-iban belli kra n wayen ixeddem , ixeddem it di lebɣi n Sidi Ṛebbi .
43003022	Syenna Sidna Ɛisa d inelmaden is ṛuḥen ɣer tmurt n Yahuda , qqimen dinna kra n wussan , sseɣḍasen lɣaci deg waman .
43003023	Yeḥya daɣen yella yesseɣḍas lɣaci di Ɛinun ț-țama n Salim imi qwan waman dinna . Aṭas lɣaci i d-ițasen ɣuṛ-es iwakken a ten-isseɣḍes .
43003024	Di lweqt-nni urɛad i skecmen Yeḥya ɣer lḥebs .
43003025	Yiwen wass kra seg inelmaden n Yeḥya hedṛen d yiwen wergaz n wat Isṛail ɣef luḍu .
43003026	Ṛuḥen ɣer Yeḥya , nnan-as : A Sidi , win yellan yid-ek mi telliḍ agemmaḍ i wasif n Urdun , win akken i ɣef d-tcehdeḍ , atan yesseɣḍas ula d nețța , lɣaci meṛṛa țṛuḥun ɣuṛ-es .
43003027	Yeḥya yerra-yasen : Yiwen ur izmir ad ixdem ccɣel nniḍen sennig wayen i s-d-yefka Sidi Ṛebbi .
43003028	Aql-ikkun s yiman-nwen d inigan , acḥal d abrid i wen-d nniɣ : mačči d nekk i d Lmasiḥ , țwaceggɛeɣ d kan uqbel-is .
43003029	Iwumi tewjed teslit ? Anaɣ i yesli ! Ma d aḥbib n yesli d win yețɣimin ɣer tama-s , ifeṛṛeḥ m'ara isel i ṣṣut n yesli . Ula d nekk tura lfeṛḥ-iw yennekmal .
43003030	Ilaq nețța ad yețțimɣuṛ nekk ad țțim ? iyeɣ .
43003031	Win i d-yusan seg igenni yella nnig n wayen yellan meṛṛa , ma d win yellan n ddunit-agi iheddeṛ anagar ɣef wayen yellan di ddunit . Win i d-yusan seg igenni yella sennig-nsen meṛṛa .
43003032	Icehhed-ed ɣef wayen yeẓra d wayen yesla , lameɛna yiwen ur iqbil cchada-ines .
43003033	Win ara iqeblen cchada-ines , yetḥeqqeq belli Sidi Ṛebbi yeqqaṛ tideț .
43003034	S tideț amceggeɛ n Ṛebbi iheddeṛ imeslayen i s-d-yefka Ṛebbi , imi i t-yeččuṛ s Ṛṛuḥ iqedsen .
43003035	Baba Ṛebbi iḥemmel Mmi-s , yerra kullec ger ifassen-is .
43003036	Win yumnen s Mmi-s yesɛa tudert ur nfennu ; ma d win ur numin ara s Mmi-s ur yețwali ara tudert , urrif n Ṛebbi yezga fell-as .
43004001	Ifariziyen slan s Sidna Ɛisa yesɛa aṭas n inelmaden yerna yesseɣḍas imdanen akteṛ n Yeḥya .
43004002	Lameɛna Sidna Ɛisa mačči d nețța s yiman-is i gesseɣḍasen lɣaci , ccɣel-agi yeǧǧa-t i inelmaden-is . Mi geẓra Sidna Ɛisa belli slan yis ,
43004003	yeffeɣ si tmurt n at Yahuda . Iwakken ad yuɣal ɣer tmurt n Jlili ,
43004004	ilaq-as ad iɛeddi ɣef tmurt n Samarya .
43004005	Yelḥeq ɣer taddart n Sicar iqeṛben akal i d-yeǧǧa Sidna Yeɛqub i mmi-s Yusef ;
43004006	dinna i gella lbir n Sidna Yeɛqub . Sidna Ɛisa yeqqim ɣef yiri n lbir akken ad yesteɛfu . Aț-țili d tnac n wass .
43004007	Yiwet n tmeṭṭut n Samarya tusa-d aț-țagem ; Sidna Ɛisa iluɛa-ț , yenna yas : A tameṭṭut , ma ulac aɣilif efk-yi-d ad sweɣ !
43004008	Yuɣ lḥal inelmaden-is ṛuḥen ɣer temdint a d-aɣen ayen ara ččen .
43004009	Tameṭṭut-nni tasamarit tenna-yas : Amek , kečč yellan n wat Isṛail tessutreḍ-iyi-d aț-țesweḍ i nekk yellan ț-țasamarit ? ( axaṭer at Isṛail ur țemsaɛaden ara yerna ur țemxalaḍen ara d isamariyen ) .
43004010	Sidna Ɛisa yerra-yas : Lemmer teẓriḍ ayen i gebɣa Ṛebbi a m-t-id ye akk-d win i m-d-yessutren aman , tili d kemm ara s-yessutren a m-d-ye aț țesweḍ ; nețța , d aman yessidiren ara m-d-ye .
43004011	Tameṭṭut-nni tenna-yas : A Sidi , ur tesɛiḍ ara s wacu ara d-tessaliḍ aman yerna lbir-agi lqay . Ansi ara k-d-kken waman-agi yessidiren ?
43004012	Tebɣiḍ eɛni a d-tiniḍ tɛeddaḍ jeddi-tneɣ Yeɛqub i ɣ-d yeǧǧan lbir-agi , i geswan seg-s nețța d warraw-is akk țqeḍɛiyin-is ?
43004013	Sidna Ɛisa yerra-yas : Kra n win ara yeswen seg waman-agi ad yuɣal ad iffad ,
43004014	lameɛna win ara yeswen seg waman ara s-d-fkeɣ ur yețțuɣal ara ad iffad . Yerna aman ara s-d-fkeɣ ad uɣalen deg-s ț-țaɛwint ur nețɣaṛ ara , a d-tețfeggiḍ seg-s tudert n dayem .
43004015	Tameṭṭut-nni tenna-yas : A Sidi , efk-iyi-d seg waman-agi iwakken ur țțuɣaleɣ ara ad ffadeɣ neɣ a d-aseɣ ɣer lbir-agi ad agmeɣ .
43004016	Sidna Ɛisa yenna-yas : Ṛuḥ ssiwel-as i wergaz-im tuɣaleḍ-ed ɣer dagi !
43004017	Tameṭṭut-nni terra-yas : Ur sɛiɣ ara argaz ! Sidna Ɛisa yenna-yas : Tesɛiḍ lḥeqq imi d-tenniḍ ur sɛiɣ ara argaz .
43004018	Axaṭer xemsa iberdan i tzewǧeḍ , win yellan yid-em tura mačči d argaz-im ; deg wannect-agi ț-țideț i d-tenniḍ !
43004019	Nețțat tenna-yas : A Sidi , ɛeqleɣ-k d nnbi i telliḍ .
43004020	Ini-yi-d anwa i gesɛan lḥeqq : lejdud nneɣ isamariyen ɛebbden Ṛebbi ɣef wudrar-agi , ma d kunwi s wat Isṛail teqqaṛem amkan anda i glaq a neɛbed Ṛebbi , d Lquds .
43004021	Sidna Ɛisa yenna-yas : A tameṭṭut , amen s wayen ara m-d-iniɣ ! Iteddu-d lweqt anda mačči ɣef wedrar-agi neɣ di Lquds ara yețwaɛbed Baba Ṛebbi .
43004022	Kunwi s isamariyen tɛebbdem ayen ur tessinem ara , ma d nukkni nɛebbed ayen nessen axaṭer leslak ițekk-ed seg wegdud n Isṛail .
43004023	Lameɛna iteddu-d lweqt yerna yewweḍ-ed , anda lmumnin n ṣṣeḥ ad ɛebbden Baba Ṛebbi s Ṛṛuḥ , s tideț , axaṭer d lmumnin-agi n ṣṣeḥ i gebɣa Baba Ṛebbi .
43004024	Imi Ṛebbi d Ṛṛuḥ i gella , ilaq wid ara t-iɛebden a t-ɛebden s Ṛṛuḥ ț-țideț .
43004025	Tameṭṭut-nni tenna-yas : ? riɣ a d-yas win i gextaṛ Sidi Ṛebbi , win ițțusemman « Lmasiḥ » . Asm'ara d-yas a ɣ-d-yessefhem kra yellan .
43004026	Sidna Ɛisa yerra-yas : Lmasiḥ , d nekk s yiman-iw !
43004027	Imiren kan wwḍen-d inelmaden is . Wehmen imi i t-id-ufan yețmeslay ț-țmeṭṭut ; lameɛna yiwen deg-sen ur s-yenni : d acu i tebɣiḍ ɣuṛ-es , neɣ iwacu i tețmeslayeḍ yid-es ?
43004028	Dɣa tameṭṭut-nni teǧǧa tacmuxt-is dinna , tuzzel ɣer taddart tenna i lɣaci :
43004029	Eyyaw aț-țe ? rem yiwen yenna-yi-d akk ayen xedmeɣ ! Ad yili d nețța i d Lmasiḥ !
43004030	Lɣaci ffɣen-d si taddart ṛuḥen ad ẓren Sidna Ɛisa .
43004031	Uqbel a d-yaweḍ lɣaci , inelmaden-is ḥeṛsen-t ad yečč , nnan-as : A Sidi ɛeddi-d aț-țeččeḍ !
43004032	Yenna-yasen : Sɛiɣ lqut ara ččeɣ meɛna kunwi ur teẓrim ara d acu-t .
43004033	Inelmaden qqaṛen wway gar asen : Ahat yella win i s-d-yewwin ad yečč .
43004034	Sidna Ɛisa yenna : Lqut-iw , d m'ara xedmeɣ lebɣi n win i yi-d-iceggɛen akken ad kemmleɣ ccɣel i ɣef i yi-iwekkel .
43004035	Kunwi teqqaṛem mazal ṛebɛa wagguren i tmegra ma d nekk a wen-d-iniɣ : ldit allen-nwen aț-țwalim igran weṛṛaɣ-it , wejden i tmegra !
43004036	Win imeggren yewwi lexlaṣ-is , ijemmeɛ lɣella i tudert n dayem . Akka lfeṛḥ yesdukkel win izerrɛen d win imeggren .
43004037	Axaṭer ț-țideț lemtel-agi i d-yeqqaṛen : « Yiwen izerreɛ wayeḍ imegger » !
43004038	Nekk ceggɛeɣ-kkun aț-țmegrem anda ur tezriɛem ara , anda i nɛețțaben wiyaḍ ; nutni nɛețțaben , kunwi tɣelltem lɣella n leɛtab-nsen .
43004039	Aṭas n isamariyen n taddart-nni i gumnen s Sidna Ɛisa mi d-tcehhed fell-as tmeṭṭut-nni s imeslayen-agi : « yenna-yi-d akk ayen i xedmeɣ ! »
43004040	Mi wwḍen ɣuṛ-es isamariyen-nni , ḥellelen Sidna Ɛisa ad iqqim yid-sen . Dɣa yeqqim yid-sen sin wussan .
43004041	Aṭas nniḍen i gumnen yis mi slan i imeslayen-is .
43004042	Nnan-as i tmeṭṭut-nni : Tura numen yis mačči kan ɣef wayen i ɣ-d-tenniḍ fell-as , nesla yas s yiman-nneɣ , neẓra belli d nețța i d amcafeɛ n ddunit .
43004043	Mi ɛeddan sin wussan , Sidna Ɛisa iṛuḥ syenna ɣer tmurt n Jlili .
43004044	Yenna-yasen : « Ulac nnbi yesɛan leqdeṛ di tmurt-is . »
43004045	Mi gewweḍ ɣer tmurt n Jlili , lɣaci sṭreḥben yis s lfeṛḥ d ameqqran imi ula d nutni ḥedṛen i lɛid n Tfaska di temdint n Lquds , ẓran akk lbeṛhanat i gexdem dinna .
43004046	Yuɣal iɛedda ɣef taddart n Kana di tmurt n Jlili anda akken i gerra aman d ccṛab . Yella yiwen lḥakem n ddewla n temdint n Kafernaḥum yesɛa mmi-s yuḍen yenṭer .
43004047	Mi gesla s Sidna Ɛisa yuɣal-ed si tmurt n Yahuda ɣer tmurt n Jlili , iṛuḥ-ed ɣuṛ-es , iḥellel-it iwakken a d yas ad yesseḥlu mmi-s yețmețțaten .
43004048	Sidna Ɛisa yenna-yas : M'ur twalam ara licaṛat d lbeṛhanat ur tețțamnem ara ?
43004049	Lḥakem n ddewla yenna-yas : A Sidi , di leɛnaya-k ɣiwel uqbel ad yemmet mmi !
43004050	Sidna Ɛisa yerra-yas : Ṛuḥ , atan mmi-k yeḥla ! Argaz-nni yumen s wayen i s-d yenna Sidna Ɛisa , dɣa yuɣal
43004051	ɣer wexxam-is . Mi gteddu ɣer wexxam , mmugren-t-id iqeddacen-is nnan-as : Mmi-k yeḥla !
43004052	Yesteqsa-ten anta ssaɛa i deg yeḥla , rran-as-ed : Iḍelli ɣef lweḥda n tmeddit i t-teffeɣ tawla .
43004053	Baba-s n weqcic-nni yewwi-d s lexbaṛ belli di ssaɛa-nni i s-d-yenna Sidna Ɛisa « Mmi-k yeḥla » i geḥla mmi-s , seg imiren yumen nețța d wat wexxam-is meṛṛa .
43004054	D wagi i d lbeṛhan wis sin i gexdem Sidna Ɛisa di tmurt n Jlili mi d-yuɣal si tmurt n Yahuda .
43005001	Ɛeddan kra n wussan , Sidna Ɛisa yuli ɣer temdint n Lquds akken ad yeḥdeṛ i lɛid n wat Isṛail .
43005002	Di temdint-agi , zdat n tewwurt yețțusemman « tawwurt n wulli , » tella yiwet n temda n waman qqaṛen-as s tɛibṛanit : « Bitesda » . Zzin-as-d xemsa ifragen yesɛan ssqef .
43005003	Deg ifragen-agi aṭas n imuḍan i gḍelqen , iderɣalen , iɛibanen d wukrifen țṛaǧun akk ad ḥerrken waman .
43005004	Axaṭer tiswiɛin yețṣubbu-d yiwen n lmelk ɣer temda , yețḥerrik aman-nni ; win ara ikecmen d amezwaru ɣer temda m'ara ḥerrken waman ad yeḥlu si lehlak-is akken yebɣu yili .
43005005	Yella dinna yiwen wergaz tmanya utlatin iseggasen nețța di lehlak .
43005006	Sidna Ɛisa mi t-iwala yeḍleq , yeẓra belli aṭas aya segmi yuḍen , yenna-yas : Tebɣiḍ aț-țeḥluḍ ?
43005007	Amuḍin-nni yerra-yas-ed : A Sidi , ur sɛiɣ ara win ara yi gren ɣer temda m'ara ḥerken waman ; m'ara ɛeṛdeɣ ad kecmeɣ wayeḍ a yi-izwir .
43005008	Sidna Ɛisa yenna-yas : Ekker fell-ak , ddem tagertilt-ik telḥuḍ !
43005009	Imiren kan argaz-nni yeḥla , yeddem tagertilt-is yebda tikli . Ayagi yedṛa deg wass n ssebt yellan d ass n westeɛfu .
43005010	Lecyux n wat Isṛail nnan-as i wergaz-nni yeḥlan : Ass-agi d ass n westeɛfu , d leḥṛam fell-ak aț-țebbibeḍ tagertilt-ik !
43005011	Nețța yerra-yasen : Win i yi-sseḥlan d nețța i yi-d yennan : « Ddem tagertilt-ik telḥuḍ . »
43005012	Steqsan-t nnan-as : Anwa i k-d-yennan akka ?
43005013	Lameɛna argaz-nni yeḥlan ur yeẓri ara anwa-t , axaṭer Sidna Ɛisa yekcem ger lɣaci ițemdeḥḥasen dinna .
43005014	Taswiɛt kan , Sidna Ɛisa yemlal-it-id deg wefrag n lǧameɛ iqedsen yenna yas : Aql-ik teḥliḍ , sya d asawen xḍu i ddnub iwakken ur ideṛṛu ara yid-ek akteṛ n wannect-nni !
43005015	Argaz-nni iṛuḥ ad ixebbeṛ lecyux n wat Isṛail belli d Sidna Ɛisa i t-yesseḥlan .
43005016	Lecyux n wat Isṛail bdan accetki ɣef Sidna Ɛisa imi i gexdem ayagi deg wass n westeɛfu .
43005017	Sidna Ɛisa yenna yasen : Baba Ṛebbi ixeddem ar tura , nekk daɣen aql-i xeddmeɣ !
43005018	? ef wawal-agi lecyux-nni ufan-as-ed sebba nniḍen , țqelliben amek ara t-nɣen , mačči kan imi ur iqudeṛ ara ass n westeɛfu meɛna imi gerra Ṛebbi d Baba-s yerna yesseɛdel iman-is d Ṛebbi .
43005019	Sidna Ɛisa yerra-yasen : S tideț qqaṛeɣ-awen : Mmi-s n Ṛebbi ur ixeddem acemma s yiman is , ixeddem ala ayen yeẓra ixeddem-it Baba-s . Kra n wayen ixeddem Baba-s ixeddem-it Mmi-s daɣen .
43005020	Axaṭer Baba-s iḥemmel Mmi-s , yesbeggin-as-d lecɣal-is meṛṛa . Ad as-yernu tazmert s wacu ara yexdem ayen yugaren kra n wayen teẓram ar ass-a , aț-țwehmem di lecɣal-is .
43005021	Akken Baba Ṛebbi yeskkaray-ed lmegtin ițțarra-yasen tudert , akken daɣen Mmi-s yețțak tudert i win yebɣa .
43005022	Baba Ṛebbi ur iḥekkem ɣef yiwen , lameɛna yerra lḥekma ger ifassen n Mmi-s
43005023	iwakken imdanen meṛṛa ad qadṛen Mmi-s akken țqadaṛen Baba-s . Win ur nqudeṛ ara Mmi-s ur iqudeṛ ara Baba-s i t-id iceggɛen .
43005024	S tideț nniɣ-awen : « kra n win yesmeḥsisen i wawal-iw , yumnen s win i yi-d-iceggɛen yesɛa tudert n dayem yerna ulac fell-as lḥisab , lameɛna iɛedda yakan si lmut ɣer tudert .
43005025	S tideț nniɣ-awen : « iteddu-d lweqt yerna yewweḍ-ed anda lmegtin ad slen i ṣṣut n Mmi-s n Ṛebbi , yerna wid akk ara s-yeslen ad idiren .
43005026	Akken yesɛa Baba Ṛebbi tudert deg yiman-is i gefka daɣen i Mmi-s ad yesɛu tudert deg yiman-is .
43005027	Yerra ger ifassen-is lḥekma imi d Mmi-s n bunadem i gella .
43005028	Ur țțawhamet ara , axaṭer lweqt iteddu-d , wid akk yellan deg i ? ekwan ad slen i ṣṣut n Mmi-s n bunadem ,
43005029	imiren a d-kkren ; wid ixedmen lxiṛ a d-ḥyun ɣer tudert n dayem ma d wid ixedmen cceṛ a d-ḥyun iwakken ad țțuḥasben .
43005030	Ur xeddmeɣ acemma s lebɣi-w lameɛna ḥekkmeɣ s lebɣi n Baba Ṛebbi . Lḥekma-inu d lḥeqq axaṭer ur țqellibeɣ ara ad xedmeɣ lebɣi-w , lameɛna lebɣi n win i yi-d-iceggɛen . »
43005031	Ma yella d nekk kan i d icehden ɣef yiman-iw cchada-inu ur tețwaqbal ara .
43005032	Lameɛna sɛiɣ inigi nniḍen , yerna cchada-ines tṣeḥḥa .
43005033	Tceggɛem ɣer Yeḥya testeqsam-t , nețța icehhed-ed ɣef tideț .
43005034	Nekk ur țkileɣ ara ɣef cchada n wemdan , nniɣ-awen-d annect-agi akken aț-țețwasellkem .
43005035	Yeḥya yusa-d ț-țaftilt yețfeǧǧiǧen ger yemdanen , ma d kunwi tebɣam aț-țferḥem taswiɛt kan di tafat-is .
43005036	Tella fell-i cchada nniḍen yugaren tin n Yeḥya : d lecɣal i yi d-yefka Baba Ṛebbi a ten-xedmeɣ . Lecɣal-agi țcehhiden-d fell-i belli d Baba Ṛebbi i yi-d-iceggɛen .
43005037	Ula d Baba Ṛebbi i yi d-iceggɛen icehhed-ed fell-i , meɛna kunwi leɛmeṛ ur teslim i ṣṣut-is , ur teẓrim udem-is .
43005038	Awal-is ur yezdiɣ ara deg wulawen nwen imi ur tuminem ara s win i d-iceggeɛ .
43005039	Tețnadim di tektabin iqedsen tɣilem aț-țafem deg-sent tudert n dayem . Tiktabin-agi d nutenti i-d-icehden fell-i .
43005040	Lameɛna kunwi tugim a d-tasem ɣuṛ-i aț-țesɛum tudert .
43005041	Ur țqellibeɣ ara ad sɛuɣ cciɛa ɣer yemdanen ,
43005042	? riɣ belli deg wulawen-nwen ur tḥemmlem ara Ṛebbi .
43005043	Nekk usiɣ-ed s yisem n Baba Ṛebbi , kunwi ur iyi-teqbilem ara . Lemmer a d-yas wayeḍ a d-icehhed ɣef yiman-is a t-tqeblem !
43005044	Amek ara tesɛum liman ma yella tețnadim aț-țemyeɛǧabem wway gar awen wala aț-țɛeǧbem kan i Ṛebbi ?
43005045	? adret aț-țɣilem d nekk ara iccetkin fell-awen zdat Baba Ṛebbi ! D Musa ara iccetkin fell-awen , d Musa-nni ɣef i tețțeklem .
43005046	Lemmer ț-țideț tumnem s Musa tili tumnem yis-i , axaṭer yura-d fell-i di tira iqedsen .
43005047	Ma yella ur tuminem ara s wayen i d-yura , amek ara tamnem s wawal-iw ?
43006001	Syenna , Sidna Ɛisa yezger lebḥeṛ n Jlili ( iwumi qqaṛen daɣen lebḥeṛ n Tiberyas ) .
43006002	Aṭas n yemdanen i geddan yid-es mi walan yesseḥlay imuḍan .
43006003	Daymi Sidna Ɛisa yuli ɣer wedrar ad innejmaɛ d inelmaden-is .
43006004	Lɛid n wat Isṛail iwumi qqaṛen Tafaska n izimer n leslak tqeṛb-ed .
43006005	Akken i gwala lɣaci iteddu-d ɣuṛ-es , Sidna Ɛisa yenṭeq ɣer Filibus yenna-yas : Ansi ara d-naɣ aɣṛum i wannect agi n lɣaci ?
43006006	Yesteqsa-t kan iwakken ad i ? er d acu ara s-d-yini , axaṭer nețța yeẓra yakan d acu ara yexdem .
43006007	Filibus yerra-yas : A Sidi ur d-keffunt ara mitin alef iwakken mkul yiwen deg-sen a t-id-iṣaḥ ciṭṭuḥ n weɣṛum .
43006008	Andriyus gma-s n Semɛun Buṭrus , yellan seg inelmaden , yenṭeq ɣer Sidna Ɛisa yenna-yas :
43006009	Yella dagi yiwen weqcic yesɛa xemsa n teḥbulin n weɣṛum n tem ? in akk-d sin iselman ( iḥutiwen ) , lameɛna d acu ara d-xedmen i wannect-agi n lɣaci ?
43006010	Sidna Ɛisa issendeh-iten ad sɣimen lɣaci . Deg wemkan-nni yeqwa leḥcic , lɣaci yeqqim ɣer lqaɛa , ad ilin azal n xemsa alaf n yergazen .
43006011	Sidna Ɛisa yeddem-ed tiḥbulin-nni n weɣṛum , yeḥmed Ṛebbi icekkeṛ-it , ifṛeq-itent i lɣaci yeqqimen ɣef leḥcic , yefreq-asen daɣen iselman nni , ččan akk armi ṛwan .
43006012	Mi ččan ṛwan , Sidna Ɛisa iluɛa inelmaden-is yenna-yasen : Jemɛet-ed ayen i d-yeqqimen akken ur ixețțeṛ ula d acemma .
43006013	Ayen i d-yegran si xemsa n teḥbulin-nni n weɣṛum n temẓin , jemɛen-t-id ččuṛen yis tnac n iḍellaɛen ( tiquftin ) .
43006014	Lɣaci-nni mi walan lbeṛhan-agi n Sidna Ɛisa , țɛeggiḍen qqaṛen : Mbla ccekk argaz-agi d nețța i d nnbi-nni ara d-yasen ɣer ddunit .
43006015	Sidna Ɛisa mi geẓra lɣaci bɣan a t-rren d agellid fell-asen , iḍeṛṛef iman-is , yuli ɣer wedrar .
43006016	Mi geɣli yiṭij , inelmaden-is uɣalen ṣubben ɣer rrif n lebḥeṛ .
43006017	Rekben taflukt ad zegren ɣer ugemmaḍ , ɣer Kafernaḥum . Yeɣli-d yakan ṭṭlam , Sidna Ɛisa urɛad yelḥiq ɣuṛ-sen .
43006018	Yekker-ed yiwen waḍu iǧehden , lebḥeṛ yerwi .
43006019	Inelmaden-is yuɣ-iten lḥal wwḍen ɣer tlemmast n lebḥeṛ . Walan Sidna Ɛisa iteddu-d ɣuṛ-sen , ileḥḥu-d ɣef wuḍar s ufella n waman . Mi d-iqeṛṛeb ɣer teflukt nsen , xelɛen .
43006020	Sidna Ɛisa yenna yasen : Ur țțaggadet ara , d nekk !
43006021	Bɣan a t-srekben yid-sen di tefluk meɛna ufan-d iman-nsen wwḍen ɣer wemkan anda țeddun .
43006022	Azekka-nni , lɣaci yeqqimen agummaḍ i lebḥeṛ wwin-d s lexbaṛ belli anagar yiwet n teflukt i gellan dinna , yerna Sidna Ɛisa ur yeddi ara d inelmaden-is mi ṛuḥen di teflukt .
43006023	Dɣa tiflukin nniḍen i d-yusan si temdint n Tiberyas , wwḍent-ed ɣer wemkan-nni anda akken i sen-yebḍa Sidna Ɛisa aɣṛum mi geḥmed Ṛebbi .
43006024	Mi walan lɣaci ulac dinna Sidna Ɛisa akk-d inelmaden-is , rekben tiflukin , zegren ɣer Kafernaḥum ad qellben fell-as .
43006025	Mi t-ufan dinna , nnan-as : A Sidi , melmi d-tusiḍ ɣer dagi ?
43006026	Sidna Ɛisa yerra-yasen : S tideț a wen-d-iniɣ : imi teččam aɣṛum armi teṛwam i tețqellibem fell-i mačči imi tfehmem lbeṛhanat-iw .
43006027	Ur țḥebbiṛet ara ɣef yiɛebbaḍ-nwen , ḥebbṛet ɣef tudert yețdumun i dayem . Tudert-agi , d Mmi-s n bunadem ara wen-ț-id-yefken , Baba Ṛebbi yefka-yas tazmert imi i t-iɛellem s ṭṭabeɛ-ines .
43006028	Nnan-as : D acu ara nexdem ihi , d acu i gețṛaǧu Ṛebbi deg-nneɣ ?
43006029	Sidna Ɛisa yenna-yasen : Sidi Ṛebbi yețṛaǧu deg-wen aț-țamnem s win i d-iceggeɛ !
43006030	Nutni nnan-as : Ihi acu n lbeṛhan ara ɣ-d-tessekneḍ akken a namen yis-ek ? D acu ara txedmeḍ ?
43006031	Lejdud-nneɣ ččan tamanna deg unezṛuf , akken yura di ccariɛa n Musa : Yefka-yasen ččan aɣṛum i d-yekkan seg igenni .
43006032	Dɣa Sidna Ɛisa yenna-yasen : S tideț nniɣ-awen , mačči d Musa i wen-d-yefkan aɣṛum i d-yekkan seg igenni , lameɛna d Baba Ṛebbi ! D nețța i wen-d-yețțaken aɣṛum n ṣṣeḥ i d-itekken seg igenni .
43006033	Axaṭer aɣṛum i d-yekkan s ɣuṛ Ṛebbi , d win i d-iṣubben seg igenni , d nețța i d-yețțaken tudert n ṣṣeḥ i yemdanen .
43006034	Nutni nnan-as : A Sidi țțak-aɣ-d mkul ass seg weɣṛum-agi .
43006035	Sidna Ɛisa yenna-yasen : D Nekk i d aɣṛum yețțaken tudert . Win i d-yusan ɣuṛ-i ur yețțuɣal ara ad illaẓ , win yumnen yis-i ur yețțuɣal ara ad iffad .
43006036	Nniɣ-awen-t-id yakan : twalam yerna tugim aț-țamnem !
43006037	Wid akk ara yi-d-ye Baba Ṛebbi a d-asen ɣuṛ-i ; win ara d-yasen ɣuṛ-i ur t-țarraɣ ara ɣef tewwurt .
43006038	Ur d-ṣubbeɣ ara seg igenni akken ad xedmeɣ lebɣi-w , ṣubbeɣ-d ad xedmeɣ lebɣi nwin i yi-d-iceggɛen .
43006039	Win i yi-d iceggɛen ur yebɣi ara ad yeɛṛeq ula d yiwen seg wid i yi-d-yefka , lameɛna a ten-id-sseḥyuɣ si lmut deg wass aneggaru .
43006040	D wagi i d lebɣi n Baba Ṛebbi : « kra n win yețmuqulen ɣer Mmi-s , yumen yis , ad yesɛu tudert n dayem yerna a t-id-sseḥyuɣ si lmut ass aneggaru . »
43006041	Lɣaci bdan smermugen gar-asen ɣef Sidna Ɛisa imi d yenna : « d nekk i d aɣṛum i d yekkan seg igenni . »
43006042	Qqaṛen : « Mačči d Ɛisa mmi-s n Yusef wagi ? Nessen baba-s nessen yemma-s , amek i gezmer a d-yini tura : ṣubbeɣ-d seg igenni ? »
43006043	Sidna Ɛisa yenna-yasen : Beṛkat asmermeg gar-awen !
43006044	Ulac win i gzemren a d-yas ɣuṛ-i ma yella mačči d Baba Ṛebbi i s-d yessawlen , yerna nekk a t-id-sseḥyuɣ si lmut ass aneggaru .
43006045	Akken yura deg idlisen n lenbiya : « Ad lemden akk s ɣuṛ Ṛebbi . » Kra n win isellen i wawal n Baba Ṛebbi , ilemden s ɣuṛ-es , a d-yas ɣuṛ-i .
43006046	Ulac win yeẓran Baba Ṛebbi ala win i d-yusan s ɣuṛ-es , nețța yeẓra Baba Ṛebbi .
43006047	S tideț nniɣ-awen : kra n win yumnen , yesɛa tudert n dayem ,
43006048	axaṭer d nekk i d aɣṛum i d yețțaken tudert .
43006049	? as akken lejdud nwen ččan tamanna deg unezṛuf , mmuten .
43006050	Atan weɣṛum i d-yekkan seg igenni : win ara yeččen seg-s ur yețmețțat ara .
43006051	D nekk i d aɣṛum n tudert i d yekkan seg igenni . Kra n win ara yeččen seg weɣṛum-agi ad yidir i dayem . Aɣṛum ara d-fkeɣ d lǧețța w , yis ara tɛic ddunit .
43006052	Mi slan wat Isṛail i wannect-agi bdan țemjadalen qqaṛen wway gar asen : Amek akka i gezmer a ɣ-d-ye aksum-is a t-nečč ?
43006053	Sidna Ɛisa yenna-yasen daɣen : S tideț a wen-d-iniɣ : m'ur teččim ara si lǧețța n Mmi-s n bunadem , m'ur teswim ara seg idammen-is ur tețțili ara deg-wen tudert .
43006054	Win ara yeččen si lǧețța-w , ara yeswen seg idammen-iw ad yesɛu tudert n dayem , yerna a t-id-sseḥyuɣ si lmut ass aneggaru .
43006055	Axaṭer lǧețța-w d lqut n ṣṣeḥ , idammen-iw ț-țissit n ṣṣeḥ .
43006056	Win ara yeččen si lǧețța-w , ara yeswen seg idammen-iw ad yili deg-i nekk ad iliɣ deg-s .
43006057	Baba Ṛebbi i yi-d-iceggɛen deg-s i tella tudert , d nețța i yi ssidiren . Akken daɣen win ara yeččen seg-i ad yidir yis-i .
43006058	D wagi i d aɣṛum i d-yekkan seg igenni . Mačči am weɣṛum-nni i ččan lejdud-nwen ; nutni mmuten , ma d win ara yeččen aɣṛum-agi ad yidir i dayem .
43006059	D imeslayen-agi i d-yenna Sidna Ɛisa asmi i gesselmed di lǧameɛ n wat Isṛail di temdint n Kafernaḥum .
43006060	Mi s-slan inelmaden-is , aṭas deg-sen nnan : Imeslayen-agi weɛṛen , anwa i gzemren a ten-yeqbel ?
43006061	Sidna Ɛisa , mi geẓra inelmaden is sgermuden wway gar-asen ɣef wayen i d-yenna , yenna-yasen : Iqṛeḥ-ikkun lḥal ?
43006062	D acu ara tinim ihi m'ara teẓrem Mmi-s n bunadem yuɣal ɣer wanda yella di tazwara ?
43006063	D Ṛṛuḥ i d-yețțaken tudert amdan ur yețțaweḍ ɣer wacemma ma yețkel ɣef yiman-is . Imeslayen-agi i wen-d-nniɣ , d wigi i d Ṛṛuḥ , d wigi i ț-țudert .
43006064	Lexsaṛa : llan kra gar awen ur numin ara ! Si tazwara Sidna Ɛisa yeẓra anwi deg-sen ur numin ara , yeẓra daɣen anwa ara t-ixedɛen .
43006065	Yenna-yasen daɣen : Daymi i wen-d-nniɣ : ulac win i gzemren a d-yas ɣuṛ-i ma yella mačči d Baba Ṛebbi i s-d-issawlen . »
43006066	Seg imiren , aṭas i t-yeǧǧan seg inelmaden-is , rewlen fell-as .
43006067	Sidna Ɛisa yezzi ɣer tnac inelmaden-is , yenna-yasen : Ur tebɣim ara aț-țṛuḥem ula d kunwi ?
43006068	Semɛun Buṭrus yerra-yas : A Sidi , anwa i ɣer ara nṛuḥ ? ? uṛ-ek i gella wawal n tudert .
43006069	Nukni nesɛa laman deg-k , yerna neẓra belli d kečč i d Imqeddes i d-iceggeɛ Sidi Ṛebbi .
43006070	Sidna Ɛisa yenna-yasen : Mačči d nekk i kkun-ixtaṛen di tnac yid-wen ? ? as akken yiwen gar awen d Cciṭan .
43006071	Yenna-d annect-agi ɣef Yudas , mmi-s n Semɛun n taddart n Qeṛyut , yiwen ger tnac inelmaden-is ara t-ixedɛen .
43007001	Deffir wayagi , Sidna Ɛisa ikemmel abrid-is iteddu di tmurt n Jlili . Ur yebɣi ara ad iṛuḥ ɣer tmurt n Yahuda , axaṭer imeqqranen n wat Isṛail țqelliben fell-as iwakken a t nɣen .
43007002	Lɛid i deg xeddmen wat Isṛail tiɛecciwin iqeṛṛeb-ed .
43007003	Dɣa atmaten is nnan-as : Kker aț-țṛuḥeḍ ɣer tmurt n Yahuda akken inelmaden-ik yellan dinna ad ẓren ayen i txeddmeḍ .
43007004	Win yebɣan ad yețwassen , ur ilaq ara ad iffer wayen i gxeddem . Imi tzemreḍ i lecɣal imeqqranen , sbeggen-ed iman-ik a k-walin akk yemdanen .
43007005	Atmaten-is s yiman-nsen ur uminen ara yis .
43007006	Sidna Ɛisa yenna-yasen : Ma yella ɣuṛ-wen iwweḍ-ed lweqt , nekk ɣuṛ-i mazal .
43007007	Medden ur sɛin ara sebba s wayes ara kkun keṛhen , keṛhen-iyi nekk imi d-sbeggneɣ yir lecɣal-nsen .
43007008	Kunwi ṛuḥet aț-țɛeggdem , ma d nekk ur tedduɣ ara , imi lweqt-iw urɛad i d-yusi .
43007009	Mi sen-d-yenna ayagi , yeǧǧa-ten ṛuḥen , nețța yeqqim di tmurt n Jlili .
43007010	Mi ṛuḥen watmaten-is ad ɛeggden , iṛuḥ ula d nețța mbla ma yesseɛlem yiwen .
43007011	Deg ussan n lɛid , imeqqranen n wat Isṛail țnadin fell-as , steqsayen anda yella .
43007012	Lɣaci i d-yusan ad ɛeggden , bdan țmeslayen fell-as . Kra deg-sen qqaṛen : D argaz n lxiṛ ! Wiyaḍ qqaṛen : Awah ! Yețkellix kan ɣef lɣaci !
43007013	Yiwen ur d-yehdiṛ fell-as ɛinani axaṭer uggaden imeqqranen n wat Isṛail .
43007014	Mi gneṣṣef lɛid n iɛecciwen , Sidna Ɛisa yuli ɣer lǧameɛ iqedsen , yebda yesselmad .
43007015	At Isṛail wehmen , qqaṛen : Ur yeɣṛi ara d lɛulama yerna yessen tira iqedsen , ansi i s-d-tekka tmusni-yagi ?
43007016	Sidna Ɛisa yenna yasen : Ayen i sselmadeɣ mačči s ɣuṛ-i i d-yekka , yekka-d s ɣuṛ win i yi-d iceggɛen .
43007017	Win iqesden ad yexdem lebɣi n Ṛebbi ad yeɛqel ma yella wayen i sselmadeɣ yekka-d s ɣuṛ Ṛebbi neɣ d imeslayen-iw kan .
43007018	Win iheddṛen s yisem-is yețqellib ad yawi cciɛa i yiman-is . Ma d win yețqelliben a d-yawi cciɛa i win i t-id iceggɛen yeqqaṛ tideț , ulac deg-s lexdeɛ .
43007019	Nnbi Musa yeǧǧa-yawen-d ccariɛa , lameɛna ulac gar-awen win i ț-itebɛen ! Acuɣeṛ i tețqellibem a yi tenɣem ?
43007020	Lɣaci nnan-as : Anwa akka i gebɣan a k-ineɣ ? Waqila ikcem-ik lǧen !
43007021	Sidna Ɛisa yenna-yasen : ? ef wayen akka xedmeɣ i twehmem ?
43007022	Meyzet ɣef wayagi : nnbi Musa yeǧǧa-yawen-d lextana ( ṭṭhaṛa ) , lɛadda-agi mačči s ɣuṛ-es i d-tekka meɛna s ɣuṛ lejdud-is . Atan tqeblem tessextanem deg wass n westeɛfu .
43007023	Ma yella tqeblem aț-țesxetnem i weqcic deg ass n westeɛfu , iwakken ur tețxalafem ara ccariɛa n Musa , acuɣeṛ terfam fell-i imi sseḥlaɣ amdan s lekmal-is deg wass n westeɛfu ?
43007024	Beṛkat ! Ur ḥekkmet ara s wayen kan i țwalint wallen-nwen , lemdet aț-țḥekmem s lḥeqq .
43007025	Kra n imezdaɣ n temdint n Lquds wehmen , qqaṛen : Mačči d win akken i țqelliben a t-nɣen ?
43007026	Atan iheddeṛ ɛinani zdat lɣaci , yiwen ur s-yenni acemma ! Ɛeqlen-t lɛulama-nneɣ d nețța i d Lmasiḥ ?
43007027	Argaz-agi neẓra ansi-t , lameɛna Lmasiḥ asm'ara d-yas yiwen ur iẓerr ansi ara d-yekk .
43007028	Sidna Ɛisa yenṭeq s ṣṣut ɛlayen , slan-as-d akk deg wefrag n Lǧameɛ iqedsen , yenna : Tessnem-iyi yerna teẓram ansi i d-kkiɣ ! Ur d-usiɣ ara s lebɣi-w , lameɛna d Bab n lḥeqq i yi-d iceggɛen ; kunwi ur t-tessinem ara .
43007029	Nekkini ssneɣ-t axaṭer s ɣuṛ-es i d-usiɣ yerna d nețța i yi-d-iceggɛen .
43007030	Bɣan a t-ṭṭfen imiren , meɛna yiwen ur yesris afus-is fell-as imi ass-is urɛad d-yewwiḍ .
43007031	Aṭas n lɣaci si terbaɛt-nni i gumnen yis , qqaṛen : M'ara d-yas Lmasiḥ , eɛni ad ixdem lbeṛhanat yugaren wigi ?
43007032	Ifariziyen wwin-d s lexbaṛ s wayen heddṛen lɣaci ɣef Sidna Ɛisa , dɣa lmuqedmin imeqqranen akk-d ifariziyen ceggɛen iɛessasen a t-id ṭṭfen .
43007033	Sidna Ɛisa yenna i lɣaci : Mazal-iyi kra n lweqt yid-wen , syin akkin ad uɣaleɣ ɣer win i yi-d iceggɛen .
43007034	Aț-țqellbem fell-i ur iyi-tețțafem ara imi ur tezmirem ara a d-tasem ɣer wanda ara yiliɣ .
43007035	At Isṛail qqaṛen wway gar-asen : Anda akka ara iṛuḥ armi ur nețțizmir ara a t-naf ? Eɛni ad iṛuḥ ɣer wat Isṛail ițwazerɛen ger leǧnas ? Neɣ ibɣa ad isselmed leǧnas nniḍen ?
43007036	D acu i gebɣa a d-yini mi d-iqqaṛ : « aț-țqellbem fell-i , ur iyi-tețțafem ara axaṭer ur tezmirem ara a d-tasem ɣer wanda ara yiliɣ . »
43007037	Ass aneggaru n lɛid , yellan d ass yesɛan aṭas n lqima ; Sidna Ɛisa ibedden ger lɣaci iɛeggeḍ , yenna : Win iffuden a d-yas ɣuṛ-i ad isew ; win yumnen yis-i a d-yas ad isew .
43007038	Akken yura di lkutub : D isaffen n waman ara d-ițfeggiḍen seg-s .
43007039	Sidna Ɛisa yenna-d ayagi ɣef Ṛṛuḥ iqedsen ara yeččaṛen ulawen n wid yumnen yis . Di lweqt-nni , Ṛṛuḥ iqedsen mazal ur d-ițțune ara axaṭer Sidna Ɛisa werɛad yekcim tamanegt-is .
43007040	Ger lɣaci i s-d-yeslan , llan wid yeqqaṛen : Argaz-agi mbla ccekk d nețța i d nnbi-nni ara d-yasen !
43007041	Wiyaḍ qqaṛen : D nețța i d Lmasiḥ ! Ma d kra nniḍen qqaṛen : Yezmer Lmasiḥ a d-iffeɣ si tmurt n Jlili ?
43007042	Ur yuri ara di tira iqedsen : Lmasiḥ a d-yeffeɣ si dderya n Sidna Dawed , si taddart n Bitlḥem ?
43007043	S wakka i gebda yețțimɣuṛ lxilaf ger lɣaci ɣef Sidna Ɛisa .
43007044	Kra deg-sen bɣan a t-ḥebsen lameɛna yiwen ur yesris afus-is fell-as .
43007045	Mi yuɣalen iɛessasen i d-yețwaceggɛen a t-ṭṭfen , lmuqedmin imeqqranen d ifariziyen nnan-asen : Iwacu ur t-id-tewwim ara ?
43007046	Nutni rran-asen : Di leɛmeṛ ur nesli i yiwen iheddeṛ am nețța .
43007047	Ifariziyen nnan-asen : Iseḥḥer-ikkun ula d kunwi ?
43007048	Teẓram yiwen si lecyux-nneɣ , neɣ seg ifariziyen i gumnen yis ?
43007049	Anagar lɣaci-agi ur nessin ara ccariɛa . . . a ten-inɛel Ṛebbi !
43007050	Nikudem yellan d yiwen seg-sen , win akken i gṛuḥen deg iḍ ɣer Sidna Ɛisa , yenna-yasen :
43007051	Tserreḥ-aɣ ccariɛa-nneɣ a neḥkem ɣef yiwen uqbel a s-nsel neɣ uqbel a nẓer d acu n cceṛ i gexdem ?
43007052	Nutni rran-as : Ula d kečč d ajlili ? Qelleb mliḥ di tira iqedsen aț-țafeḍ : « Ulac nnbi ara d-yekken si tmurt n Jlili . »
43007053	Imiren , mkul yiwen yuɣal ɣer wexxam-is .
43008001	Sidna Ɛisa yuli s yiɣil uzemmur ;
43008002	azekka-nni , ssbeḥ zik yuɣal ɣer lǧameɛ iqedsen . Lɣaci meṛṛa uzzlen-d ɣuṛ-es . Sidna Ɛisa yeqqim gar-asen , yebda yesselmad iten deg ufrag n lǧameɛ .
43008003	Atnaya lɛulama n ccariɛa akk-d ifariziyen wwin-as-d yiwet n tmeṭṭut ṭṭfen-ț txeddem zzna . Sbedden-ț ger lɣaci akken a ț iwali Sidna Ɛisa .
43008004	Nnan-as : A Sidi , neṭṭef tameṭṭut-agi mi txeddem zzna .
43008005	Di ccariɛa , Sidna Musa yumeṛ-aɣ-d a neṛjem s yedɣaɣen tameṭṭut am tagi alamma temmut . I keččini d acu ara d-tiniḍ ?
43008006	Steqsan-t iwakken a t-jeṛṛben , țnadin sebba s wacu ara ccetkin fell-as . Sidna Ɛisa yekna , yețțaru s uḍad-is di lqaɛa .
43008007	Imi t-ḥeṛṣen s usteqsi , yekker yenna-yasen : Win deg-wen werǧin yednib a ț-yeṛjem d amezwaru !
43008008	Yekna daɣen yețțaru di lqaɛa .
43008009	Lɣaci-nni , mi slan annect-agi , bdan tixxiṛen yiwen yiwen , seg umɣaṛ armi d ameẓyan . ? ǧan dinna Sidna Ɛisa weḥd-es di tlemmast n wefrag n lǧameɛ iqedsen , nețța ț-țmeṭṭut-nni .
43008010	Dɣa yerfed allen-is , yenna-yas : A tameṭṭut , anda-ten widak-nni i d-icetkan fell-am ? Ulac win iḥekmen fell-am ?
43008011	Tenna-yas : Ulac a Sidi ! Sidna Ɛisa yenna-yas : Ula d nekk ur ḥekkmeɣ ara fell-am . Ṛuḥ , meɛna sya d asawen xḍu i ddnub .
43008012	Sidna Ɛisa iheddeṛ i lɣaci yenna yasen : D nekk i ț-țafat n ddunit , win ara yi-tebɛen ur iteddu ara di ṭṭlam , lameɛna ad yesɛu tafat n tudert .
43008013	Ifariziyen nnan-as : Tețcehhiḍeḍ ɣef yiman-ik , cchada-inek ur tṣeḥḥa ara .
43008014	Sidna Ɛisa yenna-yasen : ? - țideț , țcehhideɣ ɣef yiman-iw , lameɛna cchada-inu tṣeḥḥa , axaṭer ? riɣ ansi d-kkiɣ , ẓriɣ daɣen ɣer wanda tedduɣ . Ma d kunwi ur te ? rim ansi d-kkiɣ ur teẓrim anda tedduɣ .
43008015	Kunwi tḥekkmem ɣef wiyaḍ s lɛeqliya n wemdan , ma d nekk ur ḥekkmeɣ ɣef yiwen .
43008016	Ma yella yewwi-d lḥal ad ḥekmeɣ , ad ḥekkmeɣ s lḥeqq axaṭer ur lliɣ ara weḥd-i , Baba Ṛebbi i yi-d-iceggɛen yella yid-i .
43008017	Yura di ccariɛa-nwen belli ma ddukklen sin inigan ɣef yiwet n cchada , cchada-nsen tețwaqbel .
43008018	Atan nekk cehdeɣ-ed ɣef yiman-iw , Baba i yi-d-iceggɛen d inigi fell-i .
43008019	Nutni nnan-as : Anda yella Baba-k ? Yerra-yasen : Ur iyi-tessinem , ur tessinem Baba . Lemmer i yi-tessinem , tili tesnem Baba .
43008020	Sidna Ɛisa yenna-d annect-agi mi gesselmad deg wefrag n lǧameɛ iqedsen , zdat wemkan anda srusun lweɛdat . Ula d yiwen ur yesris afus-is fell-as axaṭer urɛad d-yewwiḍ wass-is .
43008021	Sidna Ɛisa yerna yenna-yasen : Atan ad ṛuḥeɣ , aț-țqellbem fell-i lameɛna aț-țemtem di ddnub-nwen , ur tezmirem ara a d-tasem ɣer wanda ara ṛuḥeɣ .
43008022	At Isṛail qqaṛen wway gar-asen : Ahat yebɣa ad ineɣ iman-is imi ɣ-d-yenna ur tezmirem ara a d-tasem ɣer wanda ara ṛuḥeɣ ?
43008023	Sidna Ɛisa yerra-yasen : Kunwi n lqaɛa nekk n igenwan ; kunwi n ddunit-agi nekk mačči-yines .
43008024	Daymi i wen-d-nniɣ aț-țemtem di ddnub-nwen . Atan m'ur tuminem ara belli nekk « d Win yellan , » aț-țemtem di ddnub-nwen .
43008025	Nnan-as : Anwa-k keččini ? Sidna Ɛisa yerra-yasen : D win akken i wen-d-qqaṛeɣ si tazwara .
43008026	? ef wayen i kkun-yeɛnan sɛiɣ aṭas ara d-iniɣ , aṭas ara ḥasbeɣ ; win i yi-d-iceggɛen d Bab n tideț , d ayen i sliɣ ɣuṛ-es i d-țɛawadeɣ di ddunit .
43008027	Imi ur fhimen ara belli ɣef Baba Ṛebbi i sen-d-iheddeṛ ,
43008028	yenna-yasen daɣen : Asm'ara tessaɛlim Mmi-s n bunadem , imiren aț-țfiqem belli nekk « d Win yellan ! » Aț-țɛeqlem belli ur xeddmeɣ acemma s yiman-iw , lameɛna qqaṛeɣ-ed ayen i yi-iselmed Baba Ṛebbi .
43008029	Win i yi-d-iceggɛen yella yid-i , ur yi-țțaǧa ara weḥd-i imi dayem xeddmeɣ lebɣi-s .
43008030	Mi d-yenna imeslayen-agi , aṭas i gumnen yis .
43008031	Sidna Ɛisa yenna i wat Isṛail i gumnen yis : Ma teṭṭfem s tideț deg awal-iw aț-țilim d inelmaden-iw n ṣṣeḥ .
43008032	Aț-țissinem tideț , tideț ara kkun isuffɣen ɣer tlelli .
43008033	Nnan-as : Nukni ț-țarwa n Sidna Ibṛahim . Di leɛmeṛ ur nelli d aklan n walebɛaḍ ; amek i tzemreḍ a d-tiniḍ : « Aț-țesɛum tilelli » ?
43008034	Sidna Ɛisa yerra-yasen : S tideț qqaṛeɣ-awen : kra n win ixeddmen ddnub d akli n ddnub .
43008035	Aklan ur țwaḥsaben ara n at wexxam ma d mmi-s n wexxam yețwaḥseb dayem n at wexxam .
43008036	Ma yella d Mmi-s i wen-d-yefkan tilelli , aț-țilim s tideț di tlelli .
43008037	? riɣ belli kunwi ț-țarwa n Ibṛahim , lameɛna tețnadim a yi tenɣem axaṭer awal-iw ur ikeččem ara ulawen-nwen .
43008038	Nekk qqaṛeɣ-ed ayen ẓriɣ ɣer Baba , ma d kunwi txeddmem ayen i tlemdem s ɣuṛ Baba-twen !
43008039	At Isṛail rran-as : Baba-tneɣ nukkni , d Sidna Ibṛahim . Sidna Ɛisa yenna-yasen : Lemmer ț-țideț d arraw n Ibṛahim i tellam , tili txeddmem lecɣal i gxeddem Ibṛahim ;
43008040	kunwi tețqellibem a yi-tenɣem , acuɣeṛ ? Axaṭer qqaṛeɣ-awen-d tideț akken i ț-sliɣ ɣer Baba Ṛebbi . Ibṛahim di leɛmeṛ ur yexdim am kunwi !
43008041	Kunwi txeddmem akken i gxeddem Baba twen ! Nutni rran-as : Ur nelli ara d arraw n leḥṛam ; nesɛa yiwen n Baba-tneɣ kan : d Ṛebbi !
43008042	Sidna Ɛisa yenna-yasen : Lemmer ț-țideț d Ṛebbi i d Baba twen tili tḥemmlem-iyi axaṭer s ɣuṛ-es i d-kkiɣ , s ɣuṛ-es i d-usiɣ ɣuṛ-wen . Ur d-usiɣ ara s yiman-iw lameɛna d nețța i yi-d-iceggɛen .
43008043	Acuɣeṛ ur tfehhmem ara ayen i wen-d-qqaṛeɣ ? Axaṭer ur tezmirem ara aț-țqeblem imeslayen-iw .
43008044	Baba-twen d Cciṭan yerna tebɣam aț-țxedmem lebɣi-s . Nețța d bu-tmegṛaḍ si tazwara , ur yeṭṭif ara di tideț axaṭer ulac deg-s tideț . M'ara yeskiddib , yețmeslay-ed seg ul-is imi d ameskaddab i gella ; d nețța i d bab n lekdeb .
43008045	Lameɛna nekk qqaṛeɣ-d tideț , daymi ur iyi-tețțamnem ara .
43008046	Anwa deg-wen ara yi-d-issuksen ula yiwet n lɣelṭa ? Ma nniɣ-ed tideț , iwacu ur iyi-tețțamnem ara ?
43008047	Win yellan n Ṛebbi yesmeḥsis i wawal n Ṛebbi . Kunwi ur tellim ara n Ṛebbi , daymi ur tesmeḥsisem ara i wawal-is .
43008048	At Isṛail nnan-as : Nesɛa lḥeqq mi d-nenna kečč d asamari , yerna izdeɣ-ik uṛuḥani !
43008049	Sidna Ɛisa yerra-yasen : Ur iyi-izdiɣ ara uṛuḥani . Nekk țɛuzzuɣ Baba Ṛebbi , kunwi tḥeqṛem-iyi .
43008050	Ur țqellibeɣ ara ccan i yiman-iw , yella win yețḥebbiṛen fell-i , d nețța ara yi-d-yefken lḥeqq .
43008051	A wen-iniɣ tideț : win iḥerzen awal-iw ur yețmețțat ara maḍi .
43008052	At Isṛail nnan-as : Atan tura iban izdeɣ-ik uṛuḥani ! Sidna Ibṛahim yemmut , lenbiya mmuten , kečč teqqaṛeḍ : win iḥerzen awal-iw ur yețmețțat ara maḍi !
43008053	Tugareḍ baba-tneɣ Ibṛahim neɣ lenbiya meṛṛa i gemmuten ? D acu i tḥesbeḍ iman-ik ?
43008054	Sidna Ɛisa yerra-yasen : Ma fkiɣ ccan i yiman-iw , ccan-iw ur yesɛi ara azal . Win i yi-d-yețțaken ccan d Baba , win akken i teqqaṛem « d Ṛebbi-nneɣ . »
43008055	Kunwi ur t-tessinem ara , nekkini ssneɣ-t . Ma nniɣ-ed ur t-ssineɣ ara ad uɣaleɣ d akeddab am kunwi . Lameɛna ssneɣ-t yerna xeddmeɣ lebɣi-s .
43008056	Baba-twen Ibṛahim yefṛeḥ mi geẓra iteddu-d wass-iw , tura mi t-yeẓra yefṛeḥ aṭas .
43008057	At Isṛail nnan-as : Amek , urɛad tesɛiḍ xemsin iseggasen teqqaṛeḍ walaɣ Ibṛahim ?
43008058	Sidna Ɛisa yenna-yasen : Uqbel a d-ilal Ibṛahim , lliɣ !
43008059	? ef wannect-agi i d-ddmen wat Isṛail iblaḍen iwakken a t-ṛeǧmen . Sidna Ɛisa yekcem ger lɣaci , yeffeɣ seg wefrag n lǧameɛ iqedsen .
43009001	Deg ubrid-is , Sidna Ɛisa iwala yiwen wergaz , d aderɣal seg wasmi i d-ilul .
43009002	Inelmaden-is steqsan-t nnan-as : A Sidi , iwacu i d-ilul wergaz-agi d aderɣal ? Anwa i gdenben d nețța neɣ d imawlan-is ?
43009003	Sidna Ɛisa yerra-yasen : Tidderɣelt-agi ur d-tekki ara si ddnub-is neɣ si ddnub n imawlan-is , lameɛna iwakken medden meṛṛa ad ẓren ayen i gezmer Ṛebbi a t-ixdem .
43009004	Skud mazal tafat n wass , ilaq-aɣ a nexdem lecɣal n win i yi-d iceggɛen ; iteddu-d yiḍ anda yiwen ur yezmir ad ixdem .
43009005	Skud mazal lliɣ di ddunit d nekk i ț-țafat n ddunit .
43009006	Mi d-yenna imeslayen-agi , Sidna Ɛisa yessusef ɣer lqaɛa , yexleḍ akal s tsusaf-is , yeḍla-t ɣef wallen n uderɣal-nni ,
43009007	yenna-yas : Ṛuḥ aț-țessirdeḍ di tala n Silwi ( Silwi lmeɛna-ines « amceggeɛ » ) . Aderɣal-nni iṛuḥ a d-issired , mi d-yuɣal , yețwali .
43009008	Lǧiran-is akk-d wid i t-yessnen itețțer , qqaṛen : Argaz-agi mačči d win akken yețɣimin ɣer lqaɛa yezga yessutur tin n Ṛebbi ?
43009009	Kra qqaṛen : D nețța . Wiyaḍ qqaṛen : Mačči d nețța , d wayeḍ i gțemcabin ɣuṛ-es . Ma d nețța yeqqaṛ : D nekk s yiman-iw .
43009010	Nnan-as : Ihi amek i d-ldint wallen ik ?
43009011	Nețța yerra-yasen : Argaz-nni iwumi qqaṛen Ɛisa yexleḍ akal s tsusaf-is , yeḍla-t i wallen-iw , yenna-yi-d : « Ṛuḥ aț-țessirdeḍ di tala n Silwi . » Mi ṛuḥeɣ ssardeɣ , imiren kan yuɣal iyi-d yeẓri .
43009012	Nutni nnan-as : Anda-t wergaz-agi ? Yenna-yasen : Ur ẓriɣ ara anda yerra
43009013	Wwin argaz-nni yellan zik d aderɣal ɣer ifariziyen .
43009014	Yuɣ lḥal deg wass n westeɛfu i gexleḍ Sidna Ɛisa akal s tsusaf-is , i s-d-yerra iẓri i uderɣal-nni .
43009015	Ifariziyen steqsan-t amek armi i t-id-yuɣal yeẓri . Nețța yenna-yasen : Yexleḍ akal s tsusaf-is , yeḍla-t ɣef wallen-iw , ṛuḥeɣ ssardeɣ udem-iw , imiren kan uɣaleɣ țwaliɣ .
43009016	? ef wakka i nnan kra seg ifariziyen : Argaz-agi ur yezmir ara a d-yekk s ɣuṛ Ṛebbi , imi ur yețqadaṛ ara lqanun n wass n westeɛfu . Ma d wiyaḍ qqaṛen : Lemmer d amednub i gella amek i gezmer ad ixdem lbeṛhanat am wigi ? Yekker lxilaf ger lɣaci-nni ,
43009017	ifariziyen rnan steqsan daɣen aderɣal-nni : I kečč d acu ara d-tiniḍ deg wergaz-agi i k-d-yeldin allen ? Nețța yenna-yasen : Nekk a d-iniɣ , argaz-agi ț-țideț d nnbi .
43009018	Lameɛna imeqqranen n wat Isṛail ugin ad amnen belli argaz-nni yella si zik d aderɣal , yuɣal yețwali . Uɣalen ceggɛen ɣer imawlan-is , usan-d .
43009019	Steqsan-ten nnan-asen : Argaz-agi , ț-țideț d mmi-twen ? D ṣṣeḥ ilul-ed d aderɣal ? Amek armi i guɣal yețwali tura ?
43009020	Imawlan n uderɣal-nni nnan asen : ? - țideț , d mmi-tneɣ yerna ilul-ed d aderɣal .
43009021	Meɛna amek i guɣal yețwali tura neɣ anwa i s-d-yerran i ? ri . . . ur neẓri ara ! Steqsit-eț nețța , d argaz i gella , izmer a d-yerr s yiman-is .
43009022	Imawlan-is nnan-asen akka , axaṭer uggaden lecyux n wat Isṛail i gqesden ad sṭixṛen si lǧameɛ-nsen kra n win ara icehden belli Ɛisa d Lmasiḥ .
43009023	Daymi i sen-nnan imawlan is : « D argaz i gella , yezmer ad yerr s yiman-is . »
43009024	Ifariziyen ssawlen tikkelt tis snat i wergaz-nni iwumi d-yuɣal yeẓri nnan-as : Ɛuzz Sidi Ṛebbi , ini-d tideț . Nukni neẓra belli argaz-agi d amednub .
43009025	Nețța yerra-yasen : Ur ẓriɣ ara ma d amednub i gella ; nekk ẓriɣ yiwet lḥaǧa : « Lliɣ d aderɣal , tura țwaliɣ » .
43009026	Nnan-as daɣen : D acu i k-ixdem ? Amek i k-d-yeldi allen-ik ?
43009027	Yerra-yasen : Nniɣ-awen-t-id yakan meɛna ur iyi-d-semḥessem ara . Iwacu tebɣam a wen-t-id-ɛiwdeɣ ? Ula d kunwi tebɣam aț-țuɣalem d inelmaden-is ?
43009028	Regmen-t , nnan-as : D kečč i d anelmad-is , nukkni d inelmaden n Sidna Musa .
43009029	Neẓra belli Ṛebbi ihḍeṛ-ed i Sidna Musa , ma d wagi ur neẓri ara ansi i d-yekka .
43009030	Argaz-nni yerra-yasen : D ayen yessewhamen ! Argaz yeldi-yi-d allen , kunwi ur te ? rim ara ansi i d-yekka !
43009031	Medden akk ẓran belli Ṛebbi ur d-iqebbel ara ddeɛwat n yemcumen , lameɛna iqebbel-ed win i t-iḍuɛen , ixeddmen lbɣi-is .
43009032	Seg wasmi i d-texleq ddunit werǧin nesli s yiwen yeldi-d allen i win i d-ilulen d aderɣal .
43009033	Lemmer argaz-agi mačči s ɣuṛ Ṛebbi i d-yekka tili ur yezmir ad yexdem acemma .
43009034	Rran-as : Amek ! Seg wasmi i d-luleḍ kečč di ddnub seg iḍaṛṛen armi d aqeṛṛuy , tura tusiḍ-ed a ɣ tesfehmeḍ ? Dɣa qecɛen-t ( ḍerqen-t ) ɣer beṛṛa .
43009035	Sidna Ɛisa yesla belli qecɛen argaz-nni ɣer beṛṛa . Iṛuḥ ɣuṛ-es , yenna-yas : Ini-yi-d , tumneḍ s Mmi-s n bunadem ?
43009036	Yerra-yas : Anwa-t a Sidi ? Ini-yi-t-id iwakken ad amneɣ yis .
43009037	Sidna Ɛisa yenna-yas : Aql-ik tețwaliḍ-t s wallen-ik , d nețța s yiman-is i d-yețmeslayen yid-ek tura .
43009038	Argaz-nni yenna-yas : Umneɣ a Sidi ! Dɣa yeɣli ɣef tgecrar zdat-es .
43009039	Sidna Ɛisa yenna : D wagi i d lḥisab ɣef wacu i d-usiɣ ɣer ddunit : wid ur nețwali ara ad walin , wid yețwalin ad uɣalen d iderɣalen .
43009040	Kra n ifariziyen i geslan i imeslayen-is steqsan-t , nnan-as : Ihi ula d nukkni d iderɣalen ?
43009041	Sidna Ɛisa yerra-yasen : Lemmer ț-țideț d iderɣalen i tellam tili ulac ddnub fell-awen , lameɛna tura imi teqqaṛem nețwali , ddnub i yirawen-nwen .
43010001	— S tideț a wen-d-iniɣ , win ur nkeččem ara si tewwurt ɣer wemṛaḥ ( leɛzib ) n wulli , iɛedda si ẓẓeṛb , winna d amakar yerna d aqeṭṭaɛ .
43010002	Ma d win ikeččmen si tewwurt d nețța i d ameksa n wulli .
43010003	Aɛessas n wemṛaḥ ileddi tawwurt i umeksa , ulli sellent i ṣṣut-is , issawal-asent s yismawen-nsent , yessufuɣ-itent ɣer beṛṛa .
43010004	Mi gessufeɣ tid akk yellan-ines , izeggir zdat-sent , ulli ttabaɛent-eț axaṭer ssnent ṣṣut-is .
43010005	D lmuḥal ad tebɛen-t abeṛṛani , ad rewlent fell-as imi ur ssinent ara ṣṣut n ibeṛṛaniyen .
43010006	Sidna Ɛisa yenna-yasen lemtel agi , lameɛna ur fhimen ara ayen yebɣa a sen-yini .
43010007	Yenna yasen daɣen : S tideț qqaṛeɣ-awen , d nekk i ț-țawwurt ansi țɛeddayent wulli .
43010008	Wid meṛṛa i d-yusan uqbel-iw d imakaren d iqeṭṭaɛen . Lameɛna ulli ur sen-ḥessent ara .
43010009	D nekk i ț-țawwurt . Win ara ikecmen yis-i ad yețțusellek : ad ikcem ad yeffeɣ akken i s-ihwa , ad yaf ayen ara yečč .
43010010	Amakar yețțas-ed kan iwakken ad yaker , ad yezlu , ad yessenger . Nekk usiɣ-ed iwakken ad fkeɣ tudert i wulli-inu , tudert s tugeț ( ṭaqa ) .
43010011	D nekk i d ameksa n ṣṣeḥ . Ameksa n ṣṣeḥ yețțsebbil tudert-is ɣef wulli-ines .
43010012	Ma d win ur nelli ara d ameksa n wulli ur nelli ara d bab-nsent , d ameksa kan yețwaxelṣen , ireggel , ițaǧǧa ulli m'ara iwali uccen . Imiren uccen a d-yezḍem ɣef wulli , ad yawi kra seg-sent yerna ad yesserwel akk taqeḍɛit .
43010013	Argaz-agi ixeddem akka imi d ameksa kan yețwaxelṣen , ur as tewqiɛ ara deg wulli .
43010014	Nekk d ameksa n ṣṣeḥ , ssneɣ ulli-inu nutenti ssnent-iyi ,
43010015	akken i yi-issen Baba Ṛebbi i t-ssneɣ ula d nekk . ? sebbileɣ tudert-iw ɣef wulli-inu .
43010016	Sɛiɣ daɣen ulli nniḍen ur nelli ara seg wemṛaḥ agi . Tigi daɣen ilaq a tent-id-awiɣ , a d-ḥessent i ṣṣut-iw , s wakka aț-țili anagar yiwet n tqeḍɛit s yiwen umeksa .
43010017	Baba iḥemmel-iyi imi țsebbileɣ tudert-iw meɛna syin akkin a ț-id-rreɣ .
43010018	Yiwen ur izmir a yi-ikkes tudert , țsebbileɣ-ț s lebɣi-inu . Sɛiɣ tazmert a ț-sebbleɣ , sɛiɣ daɣen tazmert a ț-id-rreɣ . D wagi i d lameṛ i yi-d yefka Baba Ṛebbi .
43010019	Mi d-yenna imeslayen-agi , yekker daɣen lxilaf ger lɣaci .
43010020	Aṭas deg-sen qqaṛen : Argaz-agi yezdeɣ-it lǧen , yedderwec , acuɣeṛ i s-tesmeḥsisem ?
43010021	Wiyaḍ qqaṛen : Win ițwamelken ur yețmeslay ara akka . Qqaṛen daɣen : Izmer lǧen a d-yerr iẓri i iderɣalen ?
43010022	Yewweḍ-ed lweqt anda i țɛeggiden di temdint n Lquds lɛid n weɛzal n Lǧameɛ iqedsen ; imiren d ccetwa .
43010023	Sidna Ɛisa yella yețṛuḥu ițțuɣal deg wefrag n Lǧameɛ iqedsen seddaw n wesqif n Sidna Sliman .
43010024	Yezzi-yas-d lɣaci , nnan-as : Ar melmi ara ɣ-teǧǧeḍ di ccekk ? Ma d Lmasiḥ i telliḍ ini-aɣ t-id ɛinani !
43010025	Sidna Ɛisa yerra-yasen : Nniɣ-awen-t-id ur tuminem ara , yerna twalam lecɣal i xeddmeɣ s yisem n Baba : d lecɣal-agi i d yețcehhiden fell-i .
43010026	Kunwi ur tețțamnem ara axaṭer ur tellim ara seg ulli-inu .
43010027	Ulli-inu smeḥsisent i ṣṣut-iw , ssneɣ-tent yerna ttabaɛent iyi-d .
43010028	? țakeɣ-asent tudert n dayem , ur țmețțatent ara maḍi , yiwen ur izmir a tent-yekkes seg ufus-iw .
43010029	Baba i yi-tent-id-yefkan yugar kullec , win yellan ger ifassen is , yiwen ur izmir a s-t-id-yekkes
43010030	axaṭer nekk d Baba , d yiwen .
43010031	Jemɛen-d daɣen idɣaɣen akken a t-nɣen .
43010032	Yekker Sidna Ɛisa yenna-yasen : Xedmeɣ zdat-wen aṭas n lecɣal yelhan yessewhamen , s tezmert n Baba ; ɣef wanwa deg-sen i tebɣam a yi-tenɣem s iblaḍen ?
43010033	At Isṛail nnan-as : Mačči ɣef ccɣel yelhan i nebɣa a k-neṛjem , lameɛna imi i tkeffreḍ ! Axaṭer kečč yellan d amdan terriḍ iman-ik d Ṛebbi .
43010034	Sidna Ɛisa yerra-yasen : Eɛni ur yuri ara di ccariɛa nwen : Nekk , Sidi Ṛebbi nniɣ-awen : Kunwi d iṛebbiten !
43010035	Yiwen ur yezmir ad inkeṛ ayen i d-nnant tira iqedsen . Ma yella ccariɛa-nwen tsemma « iṛebbiten » wid iwumi i d-ițțuceggeɛ wawal n Ṛebbi ,
43010036	amek armi teqqaṛem fell-i keffṛeɣ mi d-nniɣ « nekk d Mmi-s n Ṛebbi , » eɛni mačči d Baba i yi-ixtaṛen , i yi-d-iceggɛen ɣer ddunit ?
43010037	Lemmer ur xeddmeɣ ara lecɣal n Baba tili ur teḥwaǧem ara aț țamnem yis-i .
43010038	Lameɛna ma xeddmeɣ-ten , ɣas akken ur tebɣim ara aț-țamnem yis-i , amnet s lecɣal-iw akken aț țeẓrem , aț-țfehmem belli Baba yella deg-i nekk lliɣ di Baba .
43010039	? ef yimeslayen-agi , lecyux n at Isṛail ɛeṛden a t-ṭṭfen lameɛna yemneɛ si ger ifassen-nsen .
43010040	Syenna Sidna Ɛisa iṛuḥ ɣer tama nniḍen n wasif n Urdun , ɣer wemkan nni anda i gesseɣḍes Yeḥya lɣaci , yeqqim dinna kra n wussan .
43010041	Aṭas i d-yusan ɣuṛ-es , qqaṛen wway gar-asen : Yeḥya ur yexdim ula d yiwen lbeṛhan , lameɛna ayen akk i d-yenna ɣef wergaz-agi ț-țideț .
43010042	Dinna , aṭas n lɣaci i gumnen yis .
43011001	Di taddart n Bitanya , llant snat n tyestmatin , Marṭa d Meryem akk-d gma-tsent Laɛẓar ;
43011002	Meryem , ț-țin akken i gdehnen iḍaṛṛen n Sidna Ɛisa s zzit n leɛṭeṛ terna teṣfeḍ-iten s ucebbub-is ; tesɛa gma-s Laɛẓar , yehlek yenṭer .
43011003	Yessetma-s ceggɛent ɣer Sidna Ɛisa a s-inin : A Sidi , atan weḥbib-ik yuḍen .
43011004	Mi gesla Sidna Ɛisa s lexbaṛ-agi yenna : Lehlak-agi ur yeṣṣawaḍ ara ɣer lmut , lameɛna a d-yesbeggen tamanegt n Ṛebbi ; yis daɣen ara d-tban tmanegt n Mmi-s n Ṛebbi .
43011005	Sidna Ɛisa iḥemmel aṭas Marṭa , Meryem akk-d Laɛẓar .
43011006	? as akken yesla s Laɛẓar yuḍen , yerna sin wussan deg wemkan-nni anda yella .
43011007	Dɣa yenna i inelmaden-is : Eyyaw a nuɣalet ɣer tmurt n Yahuda .
43011008	Nnan-as : A Sidi , mačči aṭas aya segmi țnadin wat Isṛail a k-nɣen s iblaḍen , tura tebɣiḍ aț-țuɣaleḍ ɣer dinna ?
43011009	Sidna Ɛisa yerra-yasen : Eɛni ur llint ara tnac n swayeɛ deg wass ? Ma ileḥḥu yiwen deg wass ur t-kkaten ara wuguren axaṭer tella tafat , yețwali abrid .
43011010	Lameɛna ma ileḥḥu deg iḍ ad imḍerkal axaṭer ulac tafat .
43011011	Mi d-yenna ayagi , yerna yenna yasen : Aḥbib-nneɣ Laɛẓar tewwi-t tnafa , ad ṛuḥeɣ a t-id-ssakiɣ .
43011012	? ef wayagi inelmaden-is nnan as : A Sidi , ma ț-țaguni i geṭṭes ihi a d-yekker .
43011013	Sidna Ɛisa yenna-d ayagi ɣef lmut n Laɛẓar , nutni nwan ɣef tguni i d-yemmeslay .
43011014	Dɣa yenna-yasen ɛinani : Laɛẓar yemmut ,
43011015	yerna feṛḥeɣ ɣef ddemma-nwen imi ur lliɣ ara dinna di teswiɛt-nni , axaṭer ayagi d ayen ara yernun di liman-nwen . Eyyaw tura a nṛuḥet ɣuṛ-es .
43011016	? uma iwumi qqaṛen Akniw , yenna i inelmaden nniḍen : Eyyaw a neddut ula d nukkni iwakken a nemmet yid-es .
43011017	Mi qṛib ad yaweḍ ɣer dinna , Sidna Ɛisa yesla belli ṛebɛa wussan aya segmi i meḍlen Laɛẓar .
43011018	Ad ilin wazal n tlata alaf kilumitrat ger taddart n Bitanya ț-țemdint n Lquds .
43011019	Daymi aṭas n lɣaci i d-yusan ɣer Marṭa d Meryem a tent-ṣebbṛen ɣef lmut n gma-tsent .
43011020	Akken kan i tesla Marṭa belli Sidna Ɛisa iteddu-d ɣer taddart , tuzzel ɣuṛ-es a t-temmager . Ma d Meryem teqqim deg wexxam .
43011021	Marṭa tenna i Sidna Ɛisa : A Sidi , lemmer dagi i telliḍ , tili gma ur yemmut ara .
43011022	Lameɛna ẓriɣ ula ț-țura , ayen akk ara tessutreḍ i Ṛebbi a k-t-id-yeqbel .
43011023	Sidna Ɛisa yenna-yas : Gma-m a d-yuɣal ɣer tudert .
43011024	Marṭa terra-yas : ? riɣ a d-yuɣal ɣer tudert ass aneggaru , ass n ḥeggu n lmegtin .
43011025	Sidna Ɛisa yenna-yas : D nekk i d ḥeggu , d nekk i ț-țudert . Win ara yesɛun laman deg-i , ad yidir ɣas ma yemmut .
43011026	Yal amdan yeddren , yumnen yis-i , ur yețmețțat ara maḍi . Tumneḍ s wannect-agi ?
43011027	Marṭa tenna-yas : Umneɣ a Sidi , d kečč i d Lmasiḥ , d kečč i d Mmi-s n Ṛebbi , win akken ara d-yasen ɣer ddunit .
43011028	Syenna , Marṭa tṛuḥ tessawel i weltma-s Meryem tenna-yas s tuffra : Sidna Ɛisa yewweḍ-ed , yebɣa a kem-iẓer .
43011029	Mi tesla s lexbaṛ-agi , tekker Meryem tuzzel ɣer Sidna Ɛisa .
43011030	Yuɣ lḥal urɛad i d-yekcim ɣer taddart , mazal-it deg umkan-nni anda akken i t-temmuger Marṭa .
43011031	Wid yellan țṣebbiṛen deg-s deg wexxam , mi ț-walan tekker teffeɣ s tazzla , ḍefṛen-ț , nwan ɣer u ? ekka i tṛuḥ iwakken aț-țețru ɣef gma-s .
43011032	Mi tewweḍ Meryem ɣer wemkan anda yella Sidna Ɛisa , akken kan i t-twala , teɣli ɣer iḍaṛṛen-is tenna : A Sidi , lemmer dagi i telliḍ tili gma ur yemmut ara .
43011033	Mi ț-iwala tețru nețțat d wid yellan yid-es , Sidna Ɛisa ijreḥ wul-is , tergagi tasa-s .
43011034	Yenna-yasen : Anda i t-tmeḍlem ? Nutni rran-as : Eyya-d aț-țwaliḍ a Sidi .
43011035	Dɣa Sidna Ɛisa yețru .
43011036	Mi t-walan yețru , nnan : Walit acḥal i t-iḥemmel !
43011037	Ma d kra deg-sen qqaṛen : Nețța i d-yerran iẓri i uderɣal , ur yezmir ara ad issemneɛ Laɛẓar si lmut !
43011038	Sidna Ɛisa tejreḥ tasa-s tikkelt tis snat . Mi wwḍen ɣer u ? ekka yellan d lɣaṛ imedlen s yiwen wezṛu d ameqqran ,
43011039	Sidna Ɛisa yenna : Kkset azṛu-yagi ! Marṭa weltma-s n lmegget-nni tenna : A Sidi , ṛebɛa wussan aya segmi yețwamḍel , ad yili yebda yețriḥ !
43011040	Sidna Ɛisa yerra-yas : Ur am-d-nniɣ ara ma tumneḍ aț-țwaliḍ tamanegt n Ṛebbi ?
43011041	Kksen azṛu-nni , dɣa Sidna Ɛisa yerfed allen-is ɣer igenni yenna : Tanemmirt-ik a Baba Ṛebbi axaṭer tqebleḍ taẓallit-iw .
43011042	Nekkini ẓriɣ tqebbleḍ-iyi daymen , lameɛna nniɣ-ed akka ɣef ddemma n wid i yi-d-yezzin dagi iwakken ad amnen belli d kečč i yi-d-iceggɛen .
43011043	Imiren kan iɛeggeḍ s lǧehd yenna : A Laɛẓar , effeɣ-ed syenna !
43011044	Ataya lmegget-nni yeffeɣ-ed seg uẓekka , idaṛṛen-is d ifassen-is țțlen , udem-is iɣumm s lekfen . Sidna Ɛisa yenna i wid yellan dinna : Kkset-as lekfen , teǧǧem-t ad iṛuḥ !
43011045	Aṭas seg widak-nni i d-yeddan d Meryem umnen s Sidna Ɛisa mi walan ayen yexdem .
43011046	Kra deg-sen ṛuḥen ɣer ifariziyen ṣṣawḍen-asen lexbaṛ .
43011047	Lmuqedmin imeqqranen d ifariziyen nnejmaɛen deg wexxam n ccṛeɛ , nnan : D acu ara nexdem ? Argaz-agi yexdem aṭas n lbeṛhanat ,
43011048	ma neǧǧa-t ad ikemmel akka , lɣaci akk ad amnen yis ; a d-asen iṛumaniyen a ɣ-hudden lǧameɛ-nneɣ ț-țmurt-nneɣ .
43011049	Kayef yellan aseggas-nni d lmuqeddem ameqqran fell-asen ,
43011050	yenṭeq yenna-yasen : Ur teẓrim ara belli ad yemmet axiṛ yiwen ɣef lumma wala ad yenger wegdud-nneɣ ?
43011051	Ayagi mačči s ɣuṛ-es i d-yekka meɛna imi i gella d lmuqeddem ameqqran aseggas-nni . Daymi i s-d-iweḥḥa Sidi Ṛebbi belli ilaq ad immet Sidna Ɛisa ɣef wegdud .
43011052	Mačči kan ɣef wegdud-is ara yemmet meɛna akken ad isdukkel arraw n Ṛebbi i gemzerwaɛen di ddunit meṛṛa , a ten-yejmeɛ d yiwen wegdud .
43011053	Ass-nni dɣa i ɛewwlen ( qesden ) lmuqedmin imeqqranen ad nɣen Sidna Ɛisa .
43011054	Seg wass-nni , Sidna Ɛisa yejbed iman-is ɣef lɣaci . Iṛuḥ Syenna ɣer taddart n Ifṛahim i d-yezgan ț-țama unezṛuf , yesɛedda dinna kra n wussan nețța d inelmaden is .
43011055	Akken i d-iqeṛṛeb lɛid n Tfaska , aṭas n lɣaci i d-ițasen si mkul tamurt ɣer temdint n Lquds akken ad ssizedegen iman-nsen .
43011056	Lɣaci-nni țqelliben ɣef Sidna Ɛisa , țmesteqsayen deg ufrag n lǧameɛ , qqaṛen : D acu i twalam ? A d-yas ad iɛeggeḍ ?
43011057	Yuɣ lḥal lmuqedmin imeqqranen d ifariziyen nebhen-d nnan : Win yeẓran anda yella Ɛisa-nni , ilaq a d-yessiweḍ lexbaṛ i yiɛessasen akken a t-ṭṭfen .
43012001	Sețța wussan uqbel lɛid n Tfaska , Sidna Ɛisa iṛuḥ ɣer Bitani , taddart n Laɛẓar win akken i d-yesseḥya si lmut .
43012002	At wexxam n Laɛẓar heggan-as imensi . Marṭa tqeddec , Laɛẓar yeqqim ɣer imensi akk-d Sidna Ɛisa .
43012003	Meryem teddem-ed azgen n litra n leɛṭeṛ yeṣfan ɣlayen nezzeh , tesmar-it ɣef yiḍaṛṛen n Sidna Ɛisa , tesfeḍ-iten s ucebbub-is ; axxam meṛṛa yeččuṛ d rriḥa n leɛṭeṛ-nni .
43012004	Yudas n Qeṛyut , yiwen seg inelmaden-is , win akken ara t-ixedɛen inṭeq-ed yenna :
43012005	Acuɣeṛ ur nezzenz ara leɛṭeṛ agi ? Lemmer nezzenz-it tili yewwi-d azal n telt meyya twiztin n lfeṭṭa ara nefṛeq i igellilen .
43012006	Mi d-yenna annect-agi mačči d igellilen i t-iɣaḍen meɛna yebɣa ad yawi idrimen-nni , axaṭer d amakar i gella . D nețța i d amdebbeṛ ɣef yidrimen-nsen , yețțaker-iten .
43012007	Dɣa Sidna Ɛisa yenna-yas : Anfet-as ! Leɛṭeṛ-agi thegga-t i wass n temḍelt-iw .
43012008	Igellilen a ten-tesɛum daymen gar-awen ! Ma d nekk , ur iyi-tseɛɛum ara daymen yid-wen .
43012009	Yuɣ lḥal lɣaci slan belli Sidna Ɛisa di taddart n Bitanya i gella . Dɣa ț-țirebbaɛ i d-iṛuḥen ɣuṛ-es , mačči kan iwakken a t-ẓren nețța , meɛna bɣan ad ẓren Laɛẓar i d yesseḥya si lmut .
43012010	? ef wannect-a , lmuqedmin imeqqranen qesden ad nɣen ula d Laɛẓar .
43012011	Axaṭer ɣef ddemma-ines aṭas n lɣaci i sen iwexxṛen uɣalen umnen s Sidna Ɛisa .
43012012	Azekka-nni , aṭas n lɣaci i d yusan ad ɛeggden di temdint n Lquds . Slan belli Sidna Ɛisa iteddu-d ɣer temdint .
43012013	Kksen-d tiseḍwa ( ticiṭwin ) n tezdayt , ṛuḥen a t-mmagren , țeddun țɛeggiḍen : ? usana ! Yețțubarek win i d-yusan s yisem n Sidi Ṛebbi ! Yețțubarek ugellid n wat Isṛail !
43012014	Sidna Ɛisa yufa yiwen weɣyul d amecṭuḥ , yerkeb fell-as akken yura di tira iqedsen :
43012015	Ur țțaggad a tamdint n Siyun , atan ugellid-im yusa-d , irkeb-ed ɣef weɣyul amecṭuḥ .
43012016	Imiren inelmaden is ur fhimen ara ayen ideṛṛun , lameɛna asmi i gekcem Sidna Ɛisa di tamanegt-is , mmektan-d belli ayen akk yuran fell-as yedṛa yerna yețwakemmel .
43012017	Wid akk i gḥedṛen akk-d Sidna Ɛisa asmi i gessawel i Laɛẓar a d-iffeɣ seg u ? ekka mi i t-id-yesseḥya si lmut , cehden-d ɣef wayen ẓran ;
43012018	ɣef wannect-agi aṭas n lɣaci i d-yusan ɣuṛ-es imi slan s lbeṛhan i gexdem .
43012019	Imi walan akkenni , ifariziyen nnan wway gar-asen : Twalam tura : ur nezmir i wacemma , lɣaci akk ttabaɛen-t !
43012020	Ger widak-nni i d-yusan ad ɛeggden di temdint n Lquds , llan kra n iyunaniyen .
43012021	Iyunaniyen-agi ṛuḥen ɣer Filibus ajlili n taddart n Bitsayda , nnan-as : Nebɣa a nẓer Sidna Ɛisa !
43012022	Filibus ixebbeṛ Andriyus , dɣa ddukklen i sin a s-inin i Sidna Ɛisa .
43012023	Nețța yerra-yasen-d : Yewweḍ-ed lweqt i Mmi-s n bunadem ad ikcem di tmanegt-is .
43012024	S tideț , nniɣ-awen : aɛeqqa n yired yeɣlin deg wakal m'ur yemmut ara ad iqqim weḥd-es , lameɛna ma yemmut ad yefti , a d-ye aṭas n iɛeqqayen .
43012025	Win yețḥadaren ɣef tudert-is ad as-tṛuḥ , ma d win ur nețḥebbiṛ ara fell-as di ddunit-agi a ț-yaf i tudert n dayem .
43012026	Win yebɣan ad iqdec fell-i , a yi-d-yetbeɛ . Anda bɣuɣ iliɣ , aqeddac-iw ad yili yid-i . Win iqeddcen fell-i , Ṛebbi a t-iɛuzz .
43012027	Atan tura ul-iw yetḥeyyeṛ ; d acu ara d-iniɣ ? A Baba sellek-iyi si teswiɛt-agi ? Nekk ẓriɣ ɣef teswiɛt agi i d-usiɣ iwakken a ț-qableɣ !
43012028	A Baba , sbeggen-ed tamanegt-ik ! Dɣa tenṭeq-ed yiwet n taɣect seg igenni , tenna-d : Sbeggneɣ-d yakan tamanegt-iw yerna mazal a ț-id-sbeggneɣ .
43012029	Wid yuɣ lḥal dinna slan i ṣṣut nni , ɣilen d ṛɛud . Wiyaḍ qqaṛen d lmalayekkat i s-d yemmeslayen .
43012030	Sidna Ɛisa yenna-yasen : Mačči ɣuṛ-i i d-tenṭeq taɣect agi , tenṭeq-ed ɣuṛ-wen .
43012031	Tura ara yedṛu lḥisab n ddunit . Tura ara yețwaqceɛ umesbaṭli n ddunit-a .
43012032	Ma d nekk m'ara țwarefdeɣ sennig lqaɛa , a d-awiɣ imdanen meṛṛa ɣuṛ-i .
43012033	S imeslayen-agi , Sidna Ɛisa yebɣa a d-isbeggen amek ara yemmet .
43012034	Lɣaci nnan-as : Ccariɛa tenna-d belli Lmasiḥ ad yidir i dayem . Amek i d-tenniḍ « Mmi-s n bunadem ilaq ad yețwarfed sennig lqaɛa » ? Ini-yaɣ-d ihi anwa i d Mmi-s n bunadem ?
43012035	Sidna Ɛisa yenna-yasen : Tafat mazal-iț gar-awen i kra n lweqt kan , lḥut skud tella uqbel a kkun-iṭṭef ṭṭlam , axaṭer win ileḥḥun di ṭṭlam ur yeẓri ara anda iteddu .
43012036	Skud tesɛam tafat , amnet yis akken aț-țuɣalem d arraw n tafat . Mi d-yenna imeslayen-agi , Sidna Ɛisa iḍeṛṛef iman-is anda ulac lɣaci .
43012037	? as akken aṭas n lbeṛhanat i gexdem Sidna Ɛisa zdat-sen , nutni ugin ad amnen .
43012038	S wakka i gețwakemmel wayen i d-yenna nnbi Iceɛya : A Ṛebbi , anwa i gumnen s wayen i d-nbecceṛ , iwumi i d-tețwabeggen tezmert-ik ?
43012039	Acuɣeṛ ugin ad amnen ? D nnbi Iceɛya i d-yennan daɣen :
43012040	Ṛebbi yesderɣel-iten , yesɣeṛ ulawen-nsen , daymi allen-nsen ur țwalint ara , lefhama-nsen teqfel , ugin a d-uɣalen ɣer webrid , a kken a ten-sseḥluɣ .
43012041	Nnbi Iceɛya yenna-d ayagi ɣef Sidna Ɛisa mi gwala tamanegt-is .
43012042	Ula seg imeqqranen n wat Isṛail aṭas i gumnen yis ; lameɛna ɣef ddemma n ifariziyen , ur bɣin ara a d-sbeggnen liman-nsen , axaṭer uggaden a ten-sṭixxṛen si lǧameɛ .
43012043	ḥemmlen ad sɛun ccan ɣer yemdanen wala ɣer Ṛebbi .
43012044	Sidna Ɛisa yessaɛli taɣect-is yenna : Win yesɛan laman deg-i mačči yis-i kan i gumen , meɛna yumen ula s win i yi-d-iceggɛen .
43012045	Win i yi iwalan , iwala win i yi-d-iceggɛen .
43012046	Nekk usiɣ-ed ț-țafat ɣer ddunit , kra n win yumnen yis-i , ur yețɣimi ara di ṭṭlam .
43012047	Win yeslan i wawal-iw ur nexdim ara ayen i d-nniɣ mačči d nekk ara t-iḥasben , axaṭer ur d-usiɣ ara akken ad ḥasbeɣ ddunit , meɛna usiɣ-ed a ț-sellkeɣ .
43012048	Kra n win i yi-ḥeqṛen ur neḥsib ara imeslayen-iw , ițțuḥaseb yakan : d awal-agi i d-nniɣ ara t-iḥasben ass aneggaru .
43012049	Imeslayen-agi mačči s ɣuṛ-i i d-kkan : Baba i yi-d-iceggɛen , d nețța i yi-d-yefkan ayen i glaqen a t-id-iniɣ d wayen ara slemdeɣ .
43012050	Daymi nniɣ-awen : aselmed ɣef i yi-d-iweṣṣa Baba ț-țudert n dayem . Nekk sselmadeɣ kan ayen i yi-d-yenna Baba .
43013001	Uqbel lɛid n Tfaska n Izimer n leslak , Sidna Ɛisa yeẓra belli tewweḍ-ed teswiɛt i deg ara yeffeɣ si ddunit , akken ad iṛuḥ ɣer Baba-s . ? ef wannect-agi , isbeggen-ed leḥmala-ines i inelmaden-is yellan di ddunit , yerna yeǧǧa-yasen-d lmeɛna ț-țameqqrant .
43013002	Llan tețțen imensi n Tfaska , Cciṭan yekcem yakan deg wul n Yudas , mmi-s n Semɛun n Qeṛyut , iwelleh-it ad ixdeɛ Sidna Ɛisa , a t-yezzenz .
43013003	Sidna Ɛisa yeẓra belli Baba Ṛebbi yerra kullec ger ifassen-is , yeẓra s ɣuṛ Ṛebbi i d-yusa , ɣuṛ-es ara yuɣal .
43013004	Yekker ɣef yimensi , yekkes abeṛnus-is , yeddem-ed yiwen ubeḥnuq ( ucettiḍ ) yebges yis .
43013005	Syenna , yesmar-ed aman ɣer yiwet n tbaqit , yebda yessirid iḍaṛṛen n inelmaden-is , yesfeḍ-iten s ubeḥnuq-nni i gcudd ɣef wammas-is .
43013006	Mi gewweḍ ɣer Semɛun Buṭrus yenna-yas-d : A Sidi d kečč ara yi-ssirden iḍaṛṛen ?
43013007	Sidna Ɛisa yerra-yas : Ayen xedmeɣ akka ur t-tfehhmeḍ ara tura , ɣer zdat ara t-tfehmeḍ .
43013008	Buṭrus yenna-yas : Ala ! D lmuḥal a yi-tessirdeḍ iḍaṛṛen-iw ! Sidna Ɛisa yenna-yas : M'ur k-ssardeɣ ara iḍaṛṛen-ik ur d-yeqqim wacemma i ɣ-icerken .
43013009	Semɛun Buṭrus yenna-yas : Ihi ur iyi-issirid ara iḍaṛṛen kan , ssired-iyi ula d ifassen d uqeṛṛuy-iw .
43013010	Sidna Ɛisa yenna-yas : Win yessarden yakan d azedgan , anagar idaṛṛen-is i geḥwaǧ a ten yessired axaṭer zeddig meṛṛa . Kunwi aql-ikkun zeddigit lameɛna mačči akken ma tellam dagi .
43013011	Sidna Ɛisa yeẓra yakan win akken ara t-ixedɛen , daymi i genna i inelmaden-is : « kunwi ur zeddigit ara irkul . »
43013012	Mi sen-issared iḍaṛṛen-nsen , yerra abeṛnus-is , yuɣal ɣer wemkan is yenna-yasen : Tfehmem wayen akka i wen xedmeɣ neɣ ala ?
43013013	Tessawalem-iyi « a Sidi » ; tesɛam lḥeqq axaṭer ț-țideț !
43013014	Ma yella nekk yellan d Ssid-nwen ssardeɣ-awen iḍaṛṛen-nwen , ilaq awen aț-țețțemsiridem iḍaṛṛen wway gar-awen .
43013015	Fkiɣ-awen-d lemtel iwakken ula d kunwi aț-țxedmem akken i wen-xedmeɣ .
43013016	S tideț nniɣ awen : aqeddac ur yugar ara Ssid-is , amceggeɛ ur yugar ara win i t-id iceggɛen .
43013017	Amarezg-nwen ma tessnem ayagi , awi-d kan a t-txedmem .
43013018	Mačči fell-awen meṛṛa i d-nniɣ ayagi : ssneɣ widak i xtaṛeɣ . Lameɛna ayen yuran ad yețwakemmel : « Win yeččan aɣṛum yid-i , yuɣal-iyi-d d aɛdaw . »
43013019	Nniɣ-awen-t-id si tura uqbel a d-yaweḍ , iwakken asm'ara d-yedṛu aț-țamnem belli nekk « d Win yellan . »
43013020	A wen-iniɣ tideț : win iqeblen win ara d-ceggɛeɣ d nekk i geqbel , win ara yi-qeblen yeqbel win i yi-d-iceggɛen .
43013021	Segmi i d-yenna annect-agi , Sidna Ɛisa yetḥeyyeṛ , dɣa yenna ɛinani : A wen-d-iniɣ s tideț , yiwen deg-wen ad iyi-ixdeɛ .
43013022	Inelmaden-is tḥeyyṛen , qqimen țemyex ? aṛen wway gar-asen . Kull yiwen yeqqaṛ deg wul-is : ? ef anwa i d-yenna imeslayen-agi ?
43013023	Yiwen deg-sen , anelmad-nni i gḥemmel Sidna Ɛisa , yeqqim ɣer lmakla ɣer tama-s .
43013024	Semɛun Buṭrus iwehha-yas akken a t-yesteqsi ɣef wanwa i d-ițmeslay .
43013025	Anelmad-nni yekna ɣer Sidna Ɛisa , yenna-yas : A Sidi , ɣef wanwa deg-nneɣ i d-tmeslayeḍ ?
43013026	Sidna Ɛisa yerra-yas : Ad ssisneɣ ( seyyiɣ ) talqimt n weɣṛum di teṛbut-agi , win iwumi ara ț-fkeɣ , d winna ara yi-ixedɛen . Sidna Ɛisa yessasen talqimt n weɣṛum , dɣa yefka-ț i Yudas mmi-s n Semɛun n Qeṛyut .
43013027	Akken kan i geṭṭef Yudas talqimt-nni , Cciṭan yekcem ul-is . Sidna Ɛisa yenna-yas : Ayen ara txedmeḍ ɣiwel xdem-it !
43013028	Ger wid yellan yid-es , yiwen ur yefhim acuɣeṛ i s-yenna ayagi .
43013029	Imi d Yudas i gțsewwiqen fell-asen , kra seg inelmaden nwan iwekkel-it akken a d-iqḍu i lɛid neɣ ad iseddeq i igellilen .
43013030	Akken kan i geṭṭef talqimt-nni , Yudas yeffeɣ seg wexxam ; yuɣ lḥal yeɣli-d yiḍ .
43013031	Mi geffeɣ Yudas , Sidna Ɛisa yenna : Tura ara d-tban tmanegt n Mmi-s n bunadem , yis ara yețwaɛuzz Ṛebbi .
43013032	Imi yis ara yețwaɛuzz , Ṛebbi daɣen ad iɛuzz Mmi-s n bunadem yerna qṛib a d-yedṛu .
43013033	Ay arrac ɛzizen , aql-i mazal-iyi gar-awen meɛna ur țɛeṭṭileɣ ara . Aț-țnadim fell-i , atan ayen i nniɣ i lɣaci tura a wen-t-id-iniɣ daɣen i kunwi : « Ur tezmirem ara aț țeddum ɣer wanda ara ṛuḥeɣ » !
43013034	A wen-d-fkeɣ yiwen n lameṛ d ajdid : « myeḥmalet wway gar awen . Akken i kkun-ḥemmleɣ , myeḥmalet wway gar-awen . »
43013035	Ma temyeḥmalem wway gar awen , lɣaci meṛṛa a kkun-ɛeqlen belli d inelmaden-iw i tellam .
43013036	Semɛun Buṭrus yesteqsa-t yenna-yas : A Sidi , ɣer wanda ara tṛuḥeḍ ? Sidna Ɛisa yenna-yas : Anda ara ṛuḥeɣ ur tezmireḍ ara aț-țedduḍ tura , lameɛna ɣer zdat a yi-d-tebɛeḍ .
43013037	Buṭrus yenna-yas : A Sidi , acuɣeṛ ur zmireɣ ara ad dduɣ tura ? Aql-iyi wejdeɣ ad sebbleɣ iman-iw fell-ak .
43013038	Sidna Ɛisa yerra-yas : Tqebleḍ aț-țsebbleḍ iman-ik fell-i ? Tideț a k-iniɣ : uqbel ad iskkuɛ uyaziḍ a yi-tnekkṛeḍ tlata iberdan .
43014001	— Kkset anezgum seg ulawen nwen . Amnet s Ṛebbi , amnet daɣen yis-i .
43014002	Deg wexxam n Baba aṭas n tmezduɣin i gellan , ad ṛuḥeɣ a wen-heggiɣ amkan ; lemmer ulac , tili nniɣ-awen-t-id .
43014003	M'ara wen-heggiɣ amkan , a d uɣaleɣ a kkun-awiɣ yid-i akken anda lliɣ aț-țilim ula d kunwi .
43014004	Tessnem abrid yețțawin ɣer wanda i țedduɣ .
43014005	? uma yenna-yas : A Sidi , ur neẓri ara ɣer wanda ara tṛuḥeḍ , amek i tebɣiḍ a nissin abrid ?
43014006	Sidna Ɛisa yenna-yas : D nekk i d abrid axaṭer d nekk i ț-țideț , d nekk i ț-țudert . Yiwen ur yezmir ad iṛuḥ ɣer Baba m'ur yekki ara seg-i .
43014007	Ma tessnem-iyi , aț-țissinem ula d Baba . Atan tura tessnem-t yakan yerna teẓram-t .
43014008	Filibus inṭeq-ed , yenna-yas : A Sidi , sken-aɣ-ed kan Baba Ṛebbi beṛka-yaɣ .
43014009	Sidna Ɛisa yenna-yas : Amek , ayen akk i sɛeddaɣ yid-wen mazal ur iyi-tessineḍ ara a Filibus ! Win i yi-iwalan iwala Baba . Amek armi teqqaṛeḍ : « Sken-aɣ-ed kan Baba Ṛebbi »
43014010	Mazal ur tumineḍ ara belli nekk lliɣ di Baba , Baba yella deg-i ? Ayen i wen-d qqaṛeɣ ur d-yekki ara s ɣuṛ-i : Baba yella deg-i , d nețța i gxeddmen lecɣal-agi-ines .
43014011	Amnet-iyi , nekk lliɣ di Baba , Baba yella deg-i ; neɣ m'ulac , amnet xeṛsum ɣef ddemma n lecɣal i twalam xedmeɣ-ten .
43014012	A wen-iniɣ tideț : win yumnen yis-i , ad ixdem ula d nețța lecɣal i xedmeɣ , yerna ad ixdem akteṛ axaṭer ad ṛuḥeɣ ɣer Baba .
43014013	Ayen akk ara tessutrem s yisem-iw a t-xedmeɣ iwakken tamanegt n Baba Ṛebbi a d-tban s Mmi-s .
43014014	A wen-t-id ɛiwdeɣ : ma tessutrem kra s yisem-iw a t-xedmeɣ .
43014015	Ma tḥemmlem-iyi , ḥerzet lewṣayat-iw .
43014016	Nekk ad ssutreɣ i Baba a wen-d-ye Amɛiwen nniḍen ara yilin yid-wen i dayem :
43014017	d Ṛṛuḥ n tideț , win akken ur tezmir ddunit a t-teqbel axaṭer ur t-twala ur t-tessin . Kunwi tessnem-t axaṭer yella yid-wen yerna ad yili deg-wen .
43014018	Ur kkun-țțaǧǧaɣ ara d igujilen , a d-uɣaleɣ ɣuṛ-wen .
43014019	Drus i yi-d iqqimen di ddunit ; ddunit ur tețɛawad ara a yi-tẓer , ma d kunwi a yi-twalim axaṭer ddreɣ yerna ula d kunwi aț-țidirem .
43014020	Ass-nni aț-țfehmem belli nekk lliɣ di Baba , aț-țeẓrem daɣen belli kunwi tellam deg-i nekk lliɣ deg-wen .
43014021	Win i yi-ḥemmlen s tideț , d win i geṭṭfen lewṣayat-iw yerna iḥrez-itent . Win i yi-ḥemmlen a t-iḥemmel Baba , nekk daɣen a t-ḥemmleɣ yerna a d-sbeggneɣ iman-iw ɣuṛ-es .
43014022	Yuda ( mačči Yudas n Qeṛyut ) , yenna-yas : A Sidi , acuɣeṛ i nukkni kan i tebɣiḍ a d-sbeggneḍ iman-ik , mačči i ddunit meṛṛa ?
43014023	Sidna Ɛisa yerra-yas : Win i yi-ḥemmlen ad ixdem ayen i d-nniɣ , ula d Baba a t iḥemmel ! A d-nas i sin ɣuṛ-es , a nezdeɣ ɣuṛ-es .
43014024	Ma d win ur iyi-nḥemmel ara ur ixeddem ara ayen i d-nniɣ . Awal-agi i teslam mačči s ɣuṛ-i i d-yekka meɛna d awal n Baba i yi-d-iceggɛen .
43014025	Qqaṛeɣ-awen-d akk annect-agi skud mazal-iyi yid-wen .
43014026	Lameɛna Amɛiwen , Ṛṛuḥ iqedsen ara d-iceggeɛ Baba s yisem-iw , a wen-isselmed kullec yerna a wen-d-ismekti ayen akk i wen-d-nniɣ .
43014027	Ad ṛuḥeɣ meɛna a wen-d ǧǧeɣ lehna , d lehna-w ara wen-d fkeɣ . Lehna ara wen-d-fkeɣ mačči am lehna i d-tețțak ddunit . Daymi i wen-d-qqaṛeɣ ur țțaggadet ara , kkset anezgum seg wulawen-nwen .
43014028	Teslam-d mi wen-d-nniɣ ad ṛuḥeɣ meɛna a d-uɣaleɣ ɣuṛ-wen . Lemmer tḥemmlem-iyi , tili tfeṛḥem imi teẓram ɣer Baba ara ṛuḥeɣ , axaṭer Baba yugar-iyi .
43014029	Xebbṛeɣ-kkun-id ɣef wannect-agi tura uqbel ad yedṛu iwakken m'ara d-yedṛu aț-țamnem .
43014030	Sya d asawen , ur seɛɛuɣ ara lweqt ad meslayeɣ yid-wen imi Amesbaṭli n ddunit-agi atan iteddu-d . Ur yeḥkim ara deg-i ,
43014031	meɛna ilaq imdanen n ddunit-a ad ɛeqlen belli ḥemmleɣ Baba yerna xeddmeɣ akken i yi-d-yumeṛ . Ayaw kkret a nṛuḥet syagi .
43015001	— D nekk i ț-țara n tideț , yerna d Baba i ț-ixeddmen .
43015002	Yal isegmi yeṭṭfen deg-i ur d-nețțak ara lfakya , ige ? ? em-it , ma d isegman i d-ițakken lfakya , iferres iten akken a d-efken lfakya s waṭas .
43015003	Akka ula d kunwi i teṣfam s uselmed i wen-d-fkiɣ .
43015004	Ilit deg-i , nekk ad iliɣ deg-wen . Isegmi ur yezmir ara a d-ye lfakya weḥd-es m'ur yeṭṭif ara ɣer tara . Akken daɣen kunwi , m'ur teṭṭifem ara deg-i ur tețțizmirem ara a d-tefkem lfakya .
43015005	Nekk ț-țara , kunwi d isegman-is . Win yellan deg-i nekk lliɣ deg-s , a d-ye lfakya s waṭas , axaṭer mbla nekk ur tețțizmirem aț-țxedmem acemma .
43015006	Win ur neṭṭif ara deg-i ad yețwaḍeggeṛ ɣer beṛṛa n tfeṛṛant am isegmi yețwagezmen . M'ara qqaṛen isegman , ad țwajemɛen iwakken a sen-ceɛlen times ad ṛɣen .
43015007	Ma teṭṭfem deg-i yerna awal-iw yezdeɣ deg-wen , ssutret ayen i tebɣam a kkun-id-yaweḍ .
43015008	Ma tețțakem-d lfakya s tugeț tesbegginem-d belli ț-țideț d inelmaden-iw i tellam ; akka ara d-tban tmanegt n Baba i yemdanen .
43015009	Akken i yi-iḥemmel Baba i kkun ḥemmleɣ ula d nekk ; dumet di tayri-inu .
43015010	Ma tḥerzem lumuṛat-iw aț țdumem di tayri-w , akken ḥerzeɣ lumuṛ n Baba yerna dumeɣ di tayri-s .
43015011	Nniɣ-awen-d akk ayagi iwakken lfeṛḥ-iw a kkun-yeččaṛ ula d kunwi , dɣa lfeṛḥ-nwen ad yennekmal .
43015012	Atan ihi lameṛ ara wen-d-fkeɣ : « Myeḥmalet wway gar-awen akken i kkun-ḥemmleɣ nekkini . »
43015013	Ulac tayri yugaren tin n win ara isebblen tudert-is ɣef yeḥbiben-is .
43015014	Aql-ikkun d iḥbiben-iw ma txeddmem ayen i wen d-umṛeɣ .
43015015	Sya ɣer zdat ur kkun-ḥețțbeɣ ara d iqeddacen , axaṭer aqeddac ur yeẓri ara d acu i gxeddem Bab-is . Tura aql-ikkun d iḥbiben-iw axaṭer slemdeɣ-awen ayen akk i d-lemdeɣ ɣer Baba .
43015016	Mačči d kunwi i yi-ixtaṛen meɛna d nekk i kkun ixtaṛen ; ceggɛeɣ-kkun iwakken a d-tefkem lfakya , lfakya ara idumen . S wakka , Baba Ṛebbi a wen-yeqbel kra n wayen ara s-tessutrem s yisem-iw .
43015017	Atan ihi lameṛ ara wen-d-fkeɣ : « Myeḥmalet wway gar-awen » .
43015018	Ma yella tekṛeh-ikkun ddunit ilaq aț-țeẓrem belli tekṛeh-iyi uqbel-nwen .
43015019	Lemmer n ddunit i tellam tili tḥemmel-ikkun imi d ayla-s . Lameɛna kunwi mačči n ddunit , axaṭer d nekk i kkun-id yextaṛen si tlemmast n ddunit , daymi i kkun-tekṛeh .
43015020	Mmektit-ed ayen i wen-d nniɣ : aqeddac werǧin yugar Bab-is . Ma qehṛen-iyi a kkun-qehṛen ula d kunwi ; ma ḥerzen imeslayen-iw ad ḥerzen imeslayen-nwen .
43015021	? ef ddemma-w ara xedmen akka , axaṭer ur ssinen ara win i yi-d-iceggɛen .
43015022	Lemmer ur d-usiɣ ara , lemmer ur sen-d-mmeslayeɣ ara tili ulac ddnub fell-asen lameɛna tura ddnub i yirawen-nsen .
43015023	Win i yi-keṛhen yekṛeh daɣen Baba .
43015024	Lemmer ur xdimeɣ ara gar-asen ayen weṛǧin yexdem yiwen , tili ulac ddnub fell-asen . Meɛna tura , ɣas akken ẓran kullec , țkemmilen keṛhen-iyi am nekk am Baba .
43015025	Axaṭer ilaq ad yețwakemmel wayen yuran di ccariɛa : Keṛhen-iyi mbla sebba .
43015026	M'ara d-yas umɛiwen , win akken ara wen-d-ceggɛeɣ s ɣuṛ Baba Ṛebbi , Ṛṛuḥ n tideț ara d-yasen s ɣuṛ-es , nețța s yiman-is ara d-icehden fell-i .
43015027	Kunwi daɣen aț-țuɣalem d inigan-iw imi tellam yid-i si tazwara .
43016001	Nniɣ-awen-d akk annect-agi iwakken ur tɣellim ara .
43016002	Axaṭer , a kkun-stixṛen si lǧwameɛ , yerna a d-yas lweqt anda wid ara kkun-inɣen ad ɣilen d asfel i fkan i Ṛebbi .
43016003	Ad ssiwḍen ɣer wannect-agi imi ur iyi-ssinen nekk , ur ssinen Baba .
43016004	Nniɣ-awen-d akk ayagi tura iwakken asm'ara ssiwḍen ɣer wannect-agi , a d-mektim belli nniɣ-awen-t-id uqbel a d-yedṛu . Ur a wen-t-id-nniɣ ara si tazwara axaṭer mazal-iyi lliɣ yid-wen .
43016005	Tura ad ṛuḥeɣ ɣer win i yi-d iceggɛen ; atan yiwen deg-wen ur iyi-d-isteqsa ɣer wanda ara ṛuḥeɣ .
43016006	Imi i wen-d-nniɣ akka , leḥzen yeččuṛ ulawen-nwen .
43016007	A wen-iniɣ tideț , yelha-yawen ma ṛuḥeɣ axaṭer m'ur ṛuḥeɣ ara , amɛiwen ur d-yețțas ara ɣuṛ-wen , meɛna ma ṛuḥeɣ a wen t-id-ceggɛeɣ .
43016008	M'ara d-yas , a d-isbeggen i yemdanen belli ɣelṭen ɣef wayen yeɛnan ddnub , lḥeqq , d lḥisab n Ṛebbi .
43016009	? elṭen ɣef wayen yeɛnan ddnub , imi ugin ad amnen yis-i ;
43016010	ɣef wayen yellan d lḥeqq imi tedduɣ ɣer Baba yerna ur tețțuɣalem ara a yi-twalim ;
43016011	ɣelṭen ɣef wayen yeɛnan lḥisab n Ṛebbi , imi amesbaṭli n ddunit-agi yețțuḥaseb yakan .
43016012	Aṭas n lewṣayat i mazal a wen tent-id-iniɣ , lameɛna di teswiɛt-agi ur sent-tezmirem ara .
43016013	Asm'ara d-yas Ṛṛuḥ n tideț , a kkun-iseddu di tideț akken tella , ayen ara wen-d-yini mačči s ɣuṛ-es i d-yekka meɛna a d-immeslay ɣef wayen akk i gesla yerna a kkun id-ixebbeṛ ɣef wayen akk ara yedṛun ɣer zdat .
43016014	A d-isbeggen tamanegt-iw axaṭer s ɣuṛ-i ara d-yawi wayen akk ara wen-d-yini .
43016015	Ayla n Baba d ayla-w ula d nekk . Daymi i wen-d-nniɣ s ɣuṛ-i ara d-yawi wayen akk ara wen-d-yini .
43016016	Di kra n lweqt ur iyi-tețwalim ara , kra n lweqt daɣen aț-țuɣalem a yi-twalim .
43016017	Dɣa kra seg inelmaden-is țmesteqsayen , qqaṛen : D acu i gebɣa a ɣ-d-yini mi i d-yeqqaṛ : « Kra n lweqt ur iyi tețwalim ara , kra n lweqt daɣen aț-țuɣalem a yi-twalim » , neɣ mi ɣ-d yenna : « Ad ṛuḥeɣ ɣer Baba » ?
43016018	Nnan daɣen : D acu i d lmeɛna n « Kra n tallit kan » i ɣef i ɣ-d-yemmeslay ? Ur nefhim ara d acu i gebɣa a d-yini !
43016019	Sidna Ɛisa yefhem belli bɣan a t-steqsin , dɣa yenna-yasen : Tețmesteqsayem ɣef wayen i bɣiɣ a d-iniɣ s imeslayen-agi : « Tallit kan i mazal ur yi-tețwalim ara , tallit daɣen a yi-twalim » ;
43016020	nniɣ-awen s tideț : kunwi aț-țețrum , aț-țmeǧdem , ma d imdanen n ddunit-a ad feṛḥen aṭas . Kunwi aț-țeṛwum lqeṛḥ meɛna lqeṛḥ-nwen ad yuɣal d lfeṛḥ .
43016021	M'ara d-tarew tmeṭṭut tețțenɛețțab aṭas di teswiɛt-nni , lameɛna akken kan ara twali llufan-is ilul-ed tețțu lqeṛḥ-is imi lfeṛḥ-is d ameqqran .
43016022	Kunwi daɣen aql-ikkun tețwaqeṛḥem tura meɛna a d-uɣaleɣ a kkun-zṛeɣ , imiren ulawen-nwen ad ččaṛen d lfeṛḥ ; lfeṛḥ-agi yiwen ur izmir a wen t-yekkes .
43016023	M'ara d-yas wass-nni ur tețțuɣalem ara a yi-testeqsim . A wen iniɣ s tideț : ayen akk ara tessutrem i Baba s yisem-iw a wen-t-id-yeqbel .
43016024	Ar tura ur tessutrem acemma s yisem-iw . Ssutret a wen-d-yețțune akken lfeṛḥ-nwen ad yețwakemmel .
43016025	Ayen akk i wen-d-nniɣ , nniɣ awen-t-id s lemtul . A d-yas lweqt ur a wen-d-țmeslayeɣ ara akka , a wend hedṛeɣ ɛinani ɣef wayen yeɛnan Baba .
43016026	Ass-nni aț-țdeɛɛum ɣer Baba s yisem-iw , yerna ur wen-d-qqaṛeɣ ara belli ad dɛuɣ ɣer Baba fell-awen .
43016027	Axaṭer Baba iḥemmel-ikkun imi iyi-tḥemmlem , yerna tumnem belli s ɣuṛ-es i d-kkiɣ .
43016028	? - țideț usiɣ-ed s ɣuṛ Baba , usiɣ-ed ɣer ddunit , ma ț-țura ad ǧǧeɣ ddunit ad uɣaleɣ ɣer Baba .
43016029	Inelmaden-is nnan-as : Atan tura tețmeslayeḍ-aɣ-d ɛinani mačči s lemtul .
43016030	Tura neẓra belli tessneḍ kullec imi uqbel a d-nehdeṛ teẓriḍ ɣef wacu i nebɣa a k-nesteqsi . ? ef wayagi i numen belli s ɣuṛ Ṛebbi i d-tusiḍ .
43016031	Sidna Ɛisa yerra-yasen : Tura tumnem !
43016032	Atan iteddu-d lweqt yerna yewweḍ-ed , aț țemfaṛaqem ɣer mkul tama a yi teǧǧem iman-iw . Lameɛna ur lliɣ ara weḥd-i axaṭer Baba yella yid-i .
43016033	Ilaq-iyi a wen-d-iniɣ daɣen annect-agi akken aț-țafem deg-i talwit . Aț-țɛeddim si teswiɛin n ddiq di ddunit , aț-țneɛtabem meɛna ṣebṛet ! Nekk ɣelbeɣ ddunit .
43017001	Mi d-yenna imeslayen-agi , Sidna Ɛisa yerfed allen-is ɣer igenni , yenna : — A Baba , yewweḍ-ed lweqt ! Sbeggen-ed tamanegt n Mmi-k iwakken ula d nețța a d-isbeggen tamanegt-ik !
43017002	Tefkiḍ-as tazmert ɣef yemdanen n ddunit meṛṛa akken ad ye tudert n dayem i wid akk i s-d-tefkiḍ .
43017003	Tudert n dayem : d asm'ara issinen yemdanen belli d kečč i d Ṛebbi awḥid , Illu n tideț , ad issinen daɣen Ɛisa Lmasiḥ , win akken i d-tceggɛeḍ .
43017004	Sbeggneɣ-ed tamanegt-ik di ddunit mi kfiɣ ccɣel-nni i ɣef iyi-twekkleḍ .
43017005	Tura a Baba , ɛuzz-iyi s tmanegt-ik , tin akken i sɛiɣ asmi lliɣ ɣuṛ-ek uqbel a d-texleq ddunit !
43017006	Sbeggneɣ-d isem-ik i yemdanen akk i yi-d-tefkiḍ si ddunit . Llan d ayla-k , tuɣaleḍ tefkiḍ-iyi-ten-id ; nutni ḥerzen awal-ik .
43017007	Tura ẓran belli ayen akk i yi-d-tefkiḍ s ɣuṛ-ek i d-yekka ;
43017008	axaṭeṛ ṣṣawḍeɣ-asen-d awal-ik akken yella , yerna qeblen-t . ? ran ț-țideț s ɣuṛ-ek i d-kkiɣ yerna umnen d kečč i yi-d-iceggɛen .
43017009	Deɛɛuɣ ɣuṛ-ek fell-asen . Ur deɛɛuɣ ara ɣef yemdanen nniḍen lameɛna ɣef wid i yi-d-tefkiḍ , axaṭer nutni d ayla-k .
43017010	Ayen yellan d ayla-w inek , ayen yellan d ayla-k inu . Tamanegt-iw tețfeǧǧiǧ deg-sen .
43017011	Qṛib tura ad ffɣeɣ si ddunit , a n-ṛuḥeɣ ɣuṛ-ek meɛna nutni ad qqimen di ddunit . A Baba , ay Imqeddes ! ? erz-iten s tezmert n yisem-ik , isem-nni i yi-d-tefkiḍ iwakken ad uɣalen d yiwen , akken nella nekk yid-ek d yiwen .
43017012	Seg wasmi lliɣ gar-asen , ḥerzeɣ-ten s tezmert n yisem-ik , isem-agi i yi-d-tefkiḍ . ? erzeɣ-ten , yiwen deg-sen ur yeɛṛiq anagar win i glaqen ad yeɛṛeq , iwakken tira iqedsen ad nnekmalent .
43017013	Tura a n-uɣaleɣ ɣuṛ-ek , qqaṛeɣ-ed akk annect-agi skud mazal-iyi di ddunit , akken ad ččaṛen wulawen-nsen d lfeṛḥ am lfeṛḥ-iw ikemlen .
43017014	Fkiɣ-asen awal-ik meɛna at ddunit keṛhen-ten axaṭer am nekk am inelmaden-iw ur nelli ara n at ddunit .
43017015	Ur k-d-ssutreɣ ara akken a ten tekkseḍ si ddunit , meɛna a ten tmenɛeḍ si Cciṭan .
43017016	Nutni mačči n ddunit , akken ula d nekk ur lliɣ ara n ddunit .
43017017	? erz-iten di tideț ; d awal-ik i ț-țideț .
43017018	Akken i yi-d-tceggɛeḍ ɣer ddunit , nekk daɣen a ten-ceggɛeɣ .
43017019	? ef yisem-ik ad sebbleɣ iman-iw fell-asen , iwakken ula d nutni ad sebblen iman-nsen ɣef tideț .
43017020	Mačči fell-asen kan i deɛɛuɣ , deɛɛuɣ daɣen ɣef wid akk ara yamnen yis-i s cchada n inelmaden-iw .
43017021	A k-ssutreɣ a Baba ad uɣalen akk d yiwen . Akken telliḍ deg-i a Baba nekk daɣen lliɣ deg-k , ad uɣalen d yiwen iwakken at ddunit ad amnen belli d kečč i yi-d-iceggɛen .
43017022	Fkiɣ-asen tamanegt i yi-d-tefkiḍ iwakken ad uɣalen d yiwen , akken nella nekk yid-ek d yiwen :
43017023	nekk deg-sen , kečč deg-i . Ad uɣalen akk d yiwen , iwakken at ddunit meṛṛa ad setɛeṛfen belli d kečč i yi-d-iceggɛen , yerna tḥemmleḍ-ten akken i yi tḥemmleḍ !
43017024	A Baba bɣiɣ wid meṛṛa i yi-d tefkiḍ ad ilin yid-i anda ara yiliɣ , ad walin tamanegt i yi-d-tefkiḍ axaṭer tḥemmleḍ-iyi uqbel a d-texleq ddunit .
43017025	A Baba , Kečč yellan d aḥeqqi at ddunit ur k-ssinen ara ma d nekk ssneɣ-k , wigi ẓran belli d kečč i yi-d-iceggɛen .
43017026	Sbeggneɣ-k-id ɣuṛ-sen yerna mazal a k-id-sbeggneɣ , iwakken tayri akk i yi-d-tefkiḍ aț-țili deg-sen , nekk daɣen ad iliɣ deg-sen .
43018001	Mi gfukk ta ? allit , Sidna Ɛisa yekker iṛuḥ nețța d inelmaden is , zegren iɣzer n Sidṛun . Dinna tella yiwet n tmazirt kecmen ɣuṛ-es .
43018002	Yudas ara t-ixedɛen yessen mliḥ amkan-nni , axaṭer Sidna Ɛisa yennum ițṛuḥu ɣer dinna nețța d inelmaden-is .
43018003	Yudas yewwi-d yid-es tarbaɛt n lɛeskeṛ akk-d iɛessasen n lǧameɛ ; ceggɛen-ten-id lmuqedmin imeqqranen d ifariziyen , wwḍen-d ɣer tmazirt-nni . Wwin-d yid-sen tiftilin , isufa akk-d leslaḥ .
43018004	Sidna Ɛisa yeẓran akk ayen ara yedṛun yid-es , iqeṛṛeb ɣuṛ-sen yenna yasen : ? ef wanwa i tețnadim ?
43018005	Nutni rran-as : Nețnadi ɣef Ɛisa anaṣari ! Sidna Ɛisa yenna-yasen : D nekkini . Yudas , win akken ara t-ixedɛen yuɣ-it lḥal gar-asen .
43018006	Imi i sen-yenna Sidna Ɛisa « d nekkini » , uɣalen akk ɣer deffir , ɣlin ɣer lqaɛa .
43018007	Sidna Ɛisa yesteqsa-ten daɣen yenna : ? ef wanwa i tețnadim ? Nutni rran-as : ? ef Ɛisa anaṣari !
43018008	Sidna Ɛisa yerna yenna-yasen : Nniɣ-awen-d d nekk ! Ma d nekk i ɣef tețnadim , ǧǧet widak-agi ad ṛuḥen .
43018009	Akka i gedṛa wawal-nni i d yenna yakan : « Ur sruḥeɣ ula d yiwen seg widak i yi-d-tefkiḍ . »
43018010	Semɛun Buṭrus yejbed-ed ajenwi , yewwet yis aqeddac n lmuqeddem ameqqran , igzem-as ame ? ? uɣ ayeffus . Aqeddac-agi isem-is Maṛxus .
43018011	Sidna Ɛisa yenna i Buṭrus : Err ajenwi-inek ɣer titar-is ( teɣlaft-is ) . Eɛni ur ilaq ara ad sweɣ taqbuct n leɛtab i yi-d-yefka Baba ?
43018012	Lɛeskeṛ akk-d iɛessasen n lǧameɛ ṭṭfen Sidna Ɛisa ,
43018013	wwin-t yețwarez ɣer wexxam n ? anna aḍeggal n Kayef yellan d lmuqeddem ameqqran aseggas-nni .
43018014	Kayef d win akken i sen-yennan i wat Isṛail : « Axiṛ ad immet yiwen kan ɣef lumma . »
43018015	Semɛun Buṭrus , nețța d yiwen unelmad nniḍen tebɛen Sidna Ɛisa . Anelmad-agi yessen lmuqeddem ameqqran s yiman-is ; itbeɛ Sidna Ɛisa mi t-wwin ɣer wefrag n wexxam n lmuqeddem ameqqran ,
43018016	ma d Buṭrus yeqqim di beṛṛa ɣer tama n tewwurt . Anelmad-nni yessnen lmuqeddem ameqqran yuɣal yeffeɣ ed , yehdeṛ-as i tɛessast n tewwurt , dɣa tessekcem Buṭrus .
43018017	Taqeddact-nni yețɛassan tawwurt , tenna i Buṭrus : Ur telliḍ ara ula d kečč seg inelmaden n wergaz-agi ? Buṭrus yerra-yas : Xaṭi , ur lliɣ ara seg-sen !
43018018	Iqeddacen akk-d iɛessasen ceɛlen times di lkanun , zzin-as iwakken ad sseḥmun axaṭer d asemmiḍ . Buṭrus iqeṛṛeb ɣuṛ-sen ad yeẓẓiẓen ( ad isseḥmu ) ula d nețța .
43018019	Lmuqeddem ameqqran yebda yesteqsay Sidna Ɛisa ɣef wayen yeɛnan inelmaden-is d uselmed-ines .
43018020	Sidna Ɛisa yenna-yas : Hedṛeɣ ɛinani zdat lɣaci , slemdeɣ di leǧwameɛ n wat Isṛail , slemdeɣ daɣen deg wefrag n lǧameɛ iqedsen anda i gețnejmaɛ lɣaci , ur hdiṛeɣ ara s tuffra .
43018021	Iwacu i yi testeqsayeḍ ? Steqsi widak i yi-slan amek i sen-hedṛeɣ , nutni ẓran akk ayen i d-nniɣ .
43018022	Mi d-yenna ayagi , yiwen uɛessas yellan zdat-es , yewwet it s useṛfiq , yenna-yas : Akka ara d-thedṛeḍ i lmuqeddem ameqqran ?
43018023	Sidna Ɛisa yenna-yas : Ma nniɣ-ed ayen ixesṛen , ini yi-d d acu-t ; ma yella ț-țideț i d nniɣ , acuɣeṛ i yi-tewteḍ ?
43018024	Imiren ? anna iceggeɛ Sidna Ɛisa yețwarez ɣer Kayef , lmuqeddem ameqqran .
43018025	Semɛun Buṭrus mazal-it yeqqim yeẓẓiẓin deg wemkan-nni , iluɛa-t-id yiwen yenna-yas : I kečč , ur telliḍ ara d yiwen seg inelmaden n wergaz-agi ? Buṭrus inkeṛ yenna-yas : Xaṭi , ur lliɣ ara seg-sen !
43018026	Yiwen seg iqeddacen n lmuqeddem ameqqran , yețțilin i win akken iwumi yegzem Semɛun Buṭrus ame ? ? uɣ , iwehha-d ɣuṛ-es yenna-yas : Ur k-ẓriɣ ara yid-es di tmazirt ?
43018027	Lameɛna Buṭrus yenkeṛ daɣen . Imiren kan iskkuɛ uyaziḍ .
43018028	Mi d-ffɣen s ɣuṛ Kayef , lecyux n wat Isṛail wwin Sidna Ɛisa ɣer lḥakem Bilaṭus ; yuɣ lḥal d lefjer . Wid i t-yewwin ur kcimen ara ɣer daxel n lbeṛj ( sṛaya ) n Bilaṭus , iwakken ad qqimen d izedganen m'ara ččen imensi n lɛid n Tfaska .
43018029	Daymi i d-iffeɣ ɣuṛ-sen Bilaṭus , yesteqsa-ten yenna : D acu i gexdem wergaz-agi ?
43018030	Rran-as : Lemmer ur yexdim ara ayen n diri , tili ur k-t-id-nețțawi ara .
43018031	Bilaṭus yenna-yasen : Atan ɣuṛ-wen , ḥekmet fell-as s ccariɛa-nwen ! Nutni nnan-as : Nukni ur nezmir ara a neḥkem ɣef yiwen s lmut !
43018032	Ayagi , iwakken ad yedṛu wayen i d-yenna Sidna Ɛisa ɣef lmut i t-yețṛaǧun .
43018033	Bilaṭus yekcem ɣer wexxam n ccṛeɛ akken ad icaṛeɛ Sidna Ɛisa ; yesteqsa-t , yenna-yas : D kečč i d agellid n wat Isṛail ?
43018034	Sidna Ɛisa yerra-yas : Yella win i k-t-id-yennan neɣ d kečč i t-id-yennan s yiman-ik ?
43018035	Bilaṭus yerra-yas : Tḥesbeḍ-iyi n wat Isṛail nekkini ? D lmuqedmin imeqqranen d wat n tmurt-ik i k-id-yewwin ɣuṛ-i ! D acu i txedmeḍ ?
43018036	Sidna Ɛisa yerra-yas : Tagelda-w mačči n ddunit-agi . Lemmer tagelda-w n ddunit-agi tili iqeddacen-iw nnuɣen akken ur d-ɣelliɣ ara ger ifassen n imeqqranen n wat Isṛail . S tideț tagelda-w mačči n dagi .
43018037	Bilaṭus yenna-yas : Ihi d agellid i telliḍ ? Sidna Ɛisa yerra-yas : Tenniḍ-t-id s yiman-ik , d agellid i lliɣ ! Luleɣ-d yerna usiɣ-ed ɣer ddunit-agi akken a d-cehdeɣ ɣef tideț . Win iḥemmlen tideț , yesmeḥsis i wayen i d-qqaṛeɣ .
43018038	Bilaṭus yenna-yas : D acu i ț-țideț ? Mi s-d-yenna ayagi , Bilaṭus yuɣal ɣer wat Isṛail yenna-yasen : Nekk , ur ufiɣ ara sebba s wayes ara ḥekmeɣ ɣef wergaz-agi .
43018039	Meɛna akken i tella lɛadda , di mkul lɛid n Tfaska țserriḥeɣ-awen-d i yiwen umeḥbus ; tebɣam ihi a d-serrḥeɣ i ugellid n wat Isṛail ?
43018040	Dɣa nutni bdan țɛeggiḍen , qqaṛen : Ala ! Ur as-d-țserriḥ ara i nețța ! Serreḥ-ed i Baṛabas ! Baṛabas-agi , d argaz bu tmegṛaḍ .
43019001	Bilaṭus yefka lameṛ ad awin Sidna Ɛisa a t-wten s ujelkkaḍ .
43019002	Lɛeskeṛ zḍan taɛeṣṣabt s isennanen , ssersen-as-ț ɣef wuqeṛṛuy , selsen-as daɣen abeṛnus azeggaɣ ,
43019003	imiren țqeṛṛiben ɣer zdat-es qqaṛen : Azul fell-ak ay agellid n wat Isṛail ! Rnan kkaten-t s iṣeṛfiqen ( ibeqqayen ) .
43019004	Bilaṭus yeffeɣ-ed daɣen ɣer imeqqranen n wat Isṛail yenna-yasen : Atan a wen-t-id-awiɣ ɣer dagi akken aț-țeẓrem belli ur ufiɣ ara deg-s sebba s wayes ara ḥekmeɣ fell-as .
43019005	Ssufɣen-d Sidna Ɛisa ɣer beṛṛa s tɛeṣṣabt-nni n isennanen akk-d ibidi ( abeṛnus ) azeggaɣ . Bilaṭus yenna-yasen : Atan ɣuṛ-wen !
43019006	Mi t-walan imeqqranen n wat Isṛail d iɛessasen , bdan țɛeggiḍen : Semmeṛ-it ɣef wumidag ! Semmeṛ-it ɣef lluḥ ! Bilaṭus yenna yasen : Ma tebɣam a t-tsemmṛem ɣef wumidag , atan ɣuṛ-wen ! Ma d nekk , ur ufiɣ ara sebba s wayes ara ḥekmeɣ fell-as .
43019007	Lecyux n wat Isṛail rran-as : Nukni nesɛa ccariɛa ; ccariɛa nneɣ teqqaṛ-ed : Argaz am agi ilaq ad yemmet axaṭer yenna-d : « Nekk d Mmi-s n Ṛebbi . »
43019008	Imeslayen-agi sxelɛen Bilaṭus .
43019009	Yuɣal yekcem ɣer wexxam n ccṛeɛ yesteqsa daɣen Sidna Ɛisa , yenna-yas : Ansi i d-tekkiḍ ? Sidna Ɛisa ur s-d-yerri ara awal .
43019010	Bilaṭus yenna-yas : Amek ! Ur iyi-d-țarraḍ ara awal ? Ur teẓriḍ ara belli zemreɣ a k-serḥeɣ , zemreɣ daɣen ad fkeɣ lameṛ a k-semmṛeɣ ɣef wumidag ?
43019011	Sidna Ɛisa yenna-yas : Ur tezmireḍ i wacemma fell-i anagar ayen i k-d-yețțunefken seg igenni . Daymi win i yi-d-yewwin ger ifassen-ik yewwi ddnub akteṛ-ik .
43019012	Seg imiren Bilaṭus yețqellib amek ara d-iserreḥ i Sidna Ɛisa lameɛna lecyux n wat Isṛail sekkren leɛyaḍ , qqaṛen-as : Ma tserrḥeḍ-as i wergaz-agi ur telliḍ ara d aḥbib n Qayṣer , axaṭer win yerran iman-is d agellid , d aɛdaw n Qayṣer .
43019013	Mi gesla i imeslayen-agi , Bilaṭus yessufeɣ-ed Sidna Ɛisa ɣer beṛṛa , yeqqim ɣef wukursi n ccṛeɛ deg umkan iwumi qqaṛen s tɛibṛanit « Gabbaṭa » yeɛni « afrag yessan s yeblaḍen » .
43019014	Ass-nni , d ass uqbel lɛid n Tfaska ; aț-țili d leǧwahi n tnac , Bilaṭus yenna i lecyux n at Isṛail : Atan ugellid-nwen !
43019015	Meɛna nutni rnan ɛeggḍen : Enɣ-it ! Enɣ-it ! Semmeṛ-it ɣef wumidag ! Bilaṭus yenna-yasen : Amek ! Ad semmṛeɣ agellid nwen ? Lecyux n wat Isṛail rran-as : D Qayṣer i d agellid-nneɣ , ur nesɛi ara agellid nniḍen .
43019016	Dɣa Bilaṭus yefka-yasen-t akken a t-semmṛen ɣef wumidag . ? ṭfen-d Sidna Ɛisa
43019017	sbubben-as amidag , ffɣen si temdint , ulin ɣer wemkan yețțusemman « tiɣilt n uqeṛṛuy » ( iwumi qqaṛen s tɛibṛanit « Gulguṭa » ) .
43019018	Dinna i t-semmṛen ɣef lluḥ nețța akk-d sin nniḍen . Sbedden imidagen yiwen sya wayeḍ sya , Sidna Ɛisa di tlemmast .
43019019	Bilaṭus yumeṛ ad semmṛen yiwet n telwiḥt sennig uqeṛṛuy n Sidna Ɛisa , yura deg-s : « Ɛisa anaṣari , agellid n wat Isṛail . »
43019020	Imi amkan-nni anda i t-semmṛen ur yebɛid ara ɣef temdint , aṭas n wat Isṛail i geɣṛan talwiḥt-nni yuran s tɛibṛanit , s tlatinit ț-țyunanit .
43019021	Lecyux n wat Isṛail ccetkan ɣer Bilaṭus , nnan-as : Ur ilaq ara aț-țaruḍ ɣef telwiḥt nni « Agellid n wat Isṛail , » lameɛna ilaq aț-țaruḍ « Argaz-agi yenna d : nekk d agellid n wat Isṛail . »
43019022	Bilaṭus yerra-yasen : Ayen uriɣ ad yeqqim akken i t-uriɣ .
43019023	Mi semmṛen Sidna Ɛisa ɣef wumidag , lɛeskeṛ ddmen-d lqecc-is bḍan-ten ɣef ṛebɛa , yal yiwen yewwi amur-is ; yeqqim-ed ujellab-is ur nefṣil ur nxaḍ , mazal-it akken yezḍa seg yixef ɣer wayeḍ .
43019024	Heddṛen wway gar-asen , nnan : Acuɣeṛ ara t-ncerreg , eyyaw axiṛ a nger tasɣaṛt fell-as a nẓer anwa ara t-yawin . S wakka i gennekmal wayen yuran di tira iqedsen : Feṛqen lqecc-iw , gren tasɣaṛt ɣef wubeṛnus-iw . » Akka i xedmen iɛsekṛiyen-nni .
43019025	Zdat umidag , tbedd yemma-s n Sidna Ɛisa , weltma-s n yemma-s , Meryem tameṭṭut n Klufas akk-d Meryem tamagdalit .
43019026	Mi gwala Sidna Ɛisa yemma-s tbedd ɣer tama n unelmad-nni i gḥemmel , yenna-yas : A tameṭṭut , atan mmi-m .
43019027	Yenna daɣen i unelmad-nni : Ațan yemma-k . Seg imiren anelmad-nni yewwi-ț ɣer wexxam-is .
43019028	Mi geẓra Sidna Ɛisa dayen kullec ifuk , yenna iwakken ad nnekmalent tira iqedsen : Ffudeɣ !
43019029	Yella dinna ubuqal yeččuṛen d lxell . Dmen-d ameččim n taḍuṭ cudden-t ɣer yixef n uɣanim , sbezgen t-id s lxell-nni , ssawḍen-as-t ɣer yimi-s .
43019030	Akken kan i geɛṛeḍ lxell-nni , Sidna Ɛisa yenna : Kullec yețwakemmel ! Yessekna aqeṛṛuy-is , yessufeɣ ṛṛuḥ .
43019031	Tafaska n izimer n leslak yeɣli-d deg wass n westeɛfu . Tameddit n wass uqbel ass n westeɛfu , lecyux n wat Isṛail ur bɣin ara ad ǧǧen lǧețțat-nni ɣef yimidagen di leɛwaceṛ . Ṛuḥen ad ssutren i Bilaṭus a sen-ṛẓen iḍaṛṛen i widak-nni yețwasemmṛen ; iwakken ad kksen lǧețțat-nsen .
43019032	Lɛeskeṛ ṛuḥen , ṛẓan iḍaṛṛen i yiwen seg widak-nni yețwasemmṛen ț-țama n Sidna Ɛisa , syenna uɣalen ɣer wayeḍ .
43019033	Mi wwḍen ɣer Sidna Ɛisa , ufan-t yemmut yakan , daymi ur s-ṛzin ara iḍaṛṛen-is .
43019034	Yiwen uɛeskṛi yessenta yas isekkin deg idis , imiren ffɣen-d waman akk-d idammen seg-s .
43019035	Win i d-yeḥkan ɣef wannect-agi d inigi n ṣṣeḥ , axaṭer d ayen i geẓra s wallen-is . Yezṛa ț-țideț i d-yenna , yenna-t-id akken aț-țamnem ula d kunwi .
43019036	Ayagi meṛṛa yedṛa iwakken ad yețțukemmel wayen yuran di tira iqedsen : Ula d yiwen seg yeɣsan-is ur yețṛuz .
43019037	Yura daɣen : Ad ssersen tamuɣli ɣef win i fetken .
43019038	Deffir wannect-agi meṛṛa , Yusef n taddart n Arimati iṛuḥ yessuter i Bilaṭus a t-yeǧǧ ad yawi lǧețța n Sidna Ɛisa . Nețța daɣen yella d anelmad-is , lameɛna yeffer iman-is axaṭer ițțaggad lecyux n wat Isṛail . Bilaṭus yeqbel wayen i s-d yessuter ; dɣa Yusef iṛuḥ a d-yawi lǧețța n Sidna Ɛisa nețța d Nikudem ,
43019039	win akken i gṛuḥen deg yiḍ ɣer Sidna Ɛisa . Nikudem yewwi-d yid-es azal n tlatin litrat n leɛṭeṛ ixeddmen i lmegtin .
43019040	Di sin yid-sen , wwin-d lǧețța n Sidna Ɛisa xedmen-as leɛṭeṛ akken i tella lɛadda n wat Isṛail , imiren țțlen-t s lekfen .
43019041	Zdat wemkan anda semmṛen Sidna Ɛisa , tella deg yiwet n tmazirt yiwen n yefri yețwaheggan d aẓekka , ulac win i gmeḍlen deg-s .
43019042	Imi i geqṛeb yefri-nni , rran lǧețța n Sidna Ɛisa ɣer daxel , axaṭer ass i d-iteddun d ass n westeɛfu n wat Isṛail .
43020001	Ass n lḥedd , ṣṣbeḥ zik qbel ad yali wass , Meryem tamagdalit tṛuḥ ɣer u ? ekka . Twala azṛu-nni iqeflen imi n u ? ekka yețwakkes .
43020002	Imiren kan tuzzel aț-țessiweḍ lexbaṛ i Semɛun Buṭrus akk-d unelmad-nni i gḥemmel Sidna Ɛisa . Tenna-yasen : Kksen-d Ssid-nneɣ seg u ? ekka , ur neẓri ara anda i t-rran .
43020003	Buṭrus d unelmad-nni ddukklen , ṛuḥen ɣer u ? ekka .
43020004	Uzzlen i sin , lameɛna anelmad-nni yeǧǧa Buṭrus ɣer deffir , yewweḍ d amezwaru .
43020005	Imuqel ɣer daxel n u ? ekka , iwala lekfen di lqaɛa , lameɛna ur yekcim ara .
43020006	Semɛun Buṭrus i t-id-itebɛen ilḥeq-ed . Yekcem ɣer daxel u ? ekka , iwala lekfen di lqaɛa ,
43020007	ma d aceṭṭiḍ s wayes yețțel uqeṛṛuy n Sidna Ɛisa ur yelli ara akk-d lekfen-nni , meɛna yers ɣer rrif , mazal-it deg wemkan-is akken yețțel .
43020008	Anelmad-nni i gewwḍen d amezwaru , yekcem ula d nețța ɣer uẓekka . Mi gwala , yumen .
43020009	Axaṭer armi d imiren , urɛad fhimen belli Sidna Ɛisa ilaq a d yeḥyu si ger lmegtin akken yura di tira iqedsen .
43020010	Sin inelmaden-nni uɣalen ɣer yexxamen-nsen .
43020011	Yuɣ lḥal Meryem tella di beṛṛa , tețru tama n u ? ekka . Mi tella tețru , tmuqel ɣer daxel ,
43020012	twala snat lmalayekkat s llebsa tamellalt , qqimen deg wemkan-nni anda akken i ssersen lǧețța n Sidna Ɛisa , yiwen ɣer uqeṛṛuy wayeḍ ɣer iḍaṛṛen ,
43020013	nnan-as : Acuɣeṛ i tețruḍ ? Meryem tenna-yasen : Wwin Ssid-iw , yerna ur ẓriɣ ara anda i t-rran !
43020014	Urɛad d-tfuk ameslay tmuqel ɣer deffir , twala Sidna Ɛisa ibedd-ed , lameɛna ur teɛqil ara belli d nețța .
43020015	Sidna Ɛisa yenna-yas : Acuɣeṛ i tețruḍ ? ? ef wanwa i tețqellibeḍ ? Meryem tɣil d aɛessas n tmazirt , tenna-yas : Ma yella d kečč i t-iddmen , ini-yi-d ɣer wanda i t-tewwiḍ akken ad ṛuḥeɣ a t-id-awiɣ .
43020016	Sidna Ɛisa iluɛa-ț-id yenna-yas : Meryem ! Tezzi ɣuṛ-es , dɣa tenna-yas s tɛibṛanit : Rabuni ! ( yeɛni : a Sidi ! )
43020017	Sidna Ɛisa yenna-yas : Ur yi-d-țmassa ara , axaṭer urɛad uliɣ ɣer Baba . Lameɛna ṛuḥ ini-yasen i watmaten-iw : aql-iyi ad aliɣ ɣer Baba yellan d Baba-twen , ɣer Yillu-yiw yellan d Illu-nwen .
43020018	Meryem tamagdalit tṛuḥ aț țessiweḍ lexbaṛ i inelmaden . Tenna yasen : ? riɣ Ssid-nneɣ , atah wayen i yi-d-yenna . . .
43020019	Ass n lḥedd tameddit , inelmaden llan deg yiwen wexxam ɣelqen tiwwura axaṭer uggaden at Isṛail . Ataya Sidna Ɛisa ibedd-ed gar-asen , yenna-yasen : Sslam fell-awen !
43020020	Akken i gsellem fell-asen isken asen-d ifassen-is akk-d yidis-is . Inelmaden feṛḥen aṭas imi walan Ssid-nsen .
43020021	Sidna Ɛisa yenna-yasen daɣen : Sslam fell-awen . Akken i yi-d iceggeɛ Baba , nekk daɣen a kkun ceggɛeɣ .
43020022	Mi d-yenna annect-agi , isuḍ ɣef yinelmaden-is , yerna yenna-yasen : Stṛeḥbet s Ṛṛuḥ iqedsen .
43020023	Wid iwumi ara tsemḥem ddnubat a sen țwasemḥen , ma d wid iwumi ur tețsemmiḥem ara ddnubat-nsen ad qqimen i yirawen-nsen .
43020024	? uma , iwumi qqaṛen Akniw , yellan d yiwen si tnac-nni , ur yelli ara yid-sen mi d-yusa Sidna Ɛisa .
43020025	Inelmaden nniḍen nnan-as : Neẓra Sidna Ɛisa ! Meɛna nețța yerra-yasen : Ma yella ur walaɣ ara ccwami n imesmaṛen deg ifassen-is , ma yella ur sriseɣ ara aḍad-iw anda ntan imesmaṛen , ma yella ur sriseɣ ara afus-iw ɣef yidis-is , ur țamneɣ ara .
43020026	Mi ɛeddan tmanya n wussan , inelmaden nnejmaɛen daɣen deg wexxam . Tikkelt-agi ? uma yella yid-sen . Ataya Sidna Ɛisa yekcem-ed ɣuṛ-sen ɣas akken ɣelqent tewwura . Ibedd gar-asen , yenna-yasen : Sslam fell-awen !
43020027	Sidna Ɛisa yenna i ? uma : Awi-d aḍad-ik atnan ifassen-iw , qeṛṛeb-ed afus-ik tserseḍ-t ɣef yidis-iw . Ur jehhel ara , amen !
43020028	? uma yerra-yas : A Ssid-iw ! Ay Illu-yiw !
43020029	Sidna Ɛisa yenna-yas : Armi i yi-twalaḍ i tumneḍ ! Amarezg n win ara yamnen mbla ma iwala .
43020030	Aṭas n lbeṛhanat i gexdem daɣen Sidna Ɛisa zdat inelmaden-is , ur d-temmeslay ara fell-asen tektabt-agi .
43020031	Lameɛna ayen akk i d-yețwajemɛen deg-s yura-d iwakken aț-țamnem belli d Ɛisa i d Lmasiḥ , d Mmi-s n Ṛebbi yerna ma tumnem yis aț-țesɛum tudert s yisem-is .
43021001	Syin akkin , Sidna Ɛisa isbeggen-ed iman-is daɣen i inelmaden-is ɣef rrif n lebḥeṛ n Tiberyas . Atah wamek i tedṛa :
43021002	Semɛun Buṭrus , ? uma iwumi qqaṛen Akniw , Natanahil n taddart n Kana yellan di tmurt n Jlili , arraw n Zabadi akk-d sin inelmaden nniḍen ddukklen akken .
43021003	Semɛun Buṭrus yenna-yasen : Ad ṛuḥeɣ a d-ṣeggḍeɣ iselman . Nutni nnan-as : Ula d nukkni a neddu yid-ek . Dɣa ṛuḥen rekben taflukt , ṣeggden iḍ kamel ur d-ṭṭifen ula d yiwen uḥewtiw .
43021004	Akken yebda yețțali wass , ataya Sidna Ɛisa ibedd-ed ɣef rrif n lebḥeṛ ; inelmaden ur t-eɛqilen ara d nețța .
43021005	Sidna Ɛisa yessawel-asen : Ay arrac , teṭṭfem-d kra n lḥut neɣ ala ? Nutni rran-as : Ur d-neṭṭif ula d yiwen !
43021006	Sidna Ɛisa yenna-yasen : ? eggṛet acebbak ɣer tama tayeffust n teflukt a d-teṭṭfem . Deggṛen acebbak ɣer wanda i sen-d-yenna , mi t-id-ssulin yeččuṛ ed d lḥut armi ur zmiren ara a t-id refden .
43021007	Anelmad-nni i gḥemmel Sidna Ɛisa , yenna i Buṭrus : D Sidna Ɛisa ! ɣ Mi gesla belli d Sidna Ɛisa , Semɛun Buṭrus yekksen aqenduṛ-is mi gella yețṣeggid , yelsa-t , dɣa iḍeggeṛ iman-is ɣer waman .
43021008	Inelmaden nniḍen uɣalen-d s teflukt ɣer rrif , zzuɣṛen-d yid-sen acebbak nni yeččuṛen d iselman . Llan beɛden ɣef rrif azal n meyya n lmitrat .
43021009	Mi d-rsen ɣer lqaɛa , ufan-d aɣṛum akk-d lḥut s ufella n yirrij n tmes .
43021010	Sidna Ɛisa yenna-yasen : Awit-ed kra n iselman seg wid i d-teṭṭfem .
43021011	Semɛun Buṭrus yuli ɣer teflukt , ijebd-ed acebbak-nni , yeẓẓuɣer-it-id ɣer lqaɛa . Ufan deg-s meyya utlata uxemsin iselman imeqqranen ; ɣas akken yeččuṛ ucebbak-nni ur iqqeṛs ara .
43021012	Sidna Ɛisa yenna-yasen : Qeṛṛbet-ed aț-țeččem . Ula d yiwen seg inelmaden-nni ur yezmir a s-yini « anwa-k ? » ? ran akk belli d Sidna Ɛisa .
43021013	Sidna Ɛisa iqeṛṛeb ɣuṛ-sen , ifṛeq-asen aɣṛum-nni d iselman-nni .
43021014	? - țikkelt tis tlata i d-yesken iman-is Sidna Ɛisa i inelmaden-is seg wasmi i d-yeḥya si lmut . Sidna Ɛisa akk-d Buṭrus
43021015	Mi kfan učči , Sidna Ɛisa yenna i Semɛun Buṭrus : A Semɛun mmi-s n Yunes , tḥemmleḍ-iyi akteṛ n wigi ? Semɛun Buṭrus yenna-yas : Ih a Sidi , teẓriḍ ḥemmleɣ-k . Sidna Ɛisa yenna-yas : ? ḥadar izamaren-iw .
43021016	Sidna Ɛisa yenna-yas tikkelt tis snat : A Semɛun mmi-s n Yunes , tḥemmleḍ-iyi ? Yerra-yas : Ih teẓriḍ ḥemmleɣ-k a Sidi ! Sidna Ɛisa yenna-yas : Kess ulli-inu .
43021017	Sidna Ɛisa yesteqsa-t tikkelt tis tlata , yenna-yas : A Semɛun mmi-s n Yunes , tḥemmleḍ-iyi ? Semɛun Buṭrus iɣaḍ-it lḥal , axaṭer ț-țikkelt tis tlata i t-id-yesteqsa : « Ma tḥemmleḍ-iyi ? » . Dɣa yenna-yas : A Sidi , teẓriḍ kullec , teẓriḍ belli ḥemmleɣ-k ! Sidna Ɛisa yenna-yas : ? ḥadar ulli-inu .
43021018	Qqaṛeɣ-ak s tideț : asmi me ? ? iyeḍ , tețbeggiseḍ i yiman-ik weḥd-ek , tețṛuḥuḍ anda tebɣiḍ . Lameɛna asm'ara tuɣaleḍ d amɣaṛ , aț-țḍelqeḍ iɣallen-ik i wayeḍ akken a k-yebges yerna a k yawi ɣer wanda ur tebɣiḍ ara aț-țṛuḥeḍ .
43021019	S imeslayen-agi , issemɛen-ed amek ara yemmet Semɛun Buṭrus ɣef ddemma n tmanegt n Sidi Ṛebbi . Mi d-yenna ayagi , yenna-yas daɣen : Ddu-d yid-i !
43021020	Buṭrus yezzi ɣer deffir , iwala anelmad-nni i gḥemmel Sidna Ɛisa iteddu-d deffir-nsen . Anelmad-agi d win akken i geknan ɣer Sidna Ɛisa asmi llan tețțen imensi , i s yennan : « A Sidi , anwa ara k ixedɛen ? »
43021021	Mi t-iwala , Buṭrus yesteqsa Sidna Ɛisa yenna-yas : I nețța a Sidi , d acu ara yedṛun yid-es ?
43021022	Sidna Ɛisa yenna-yas : Ma bɣiɣ ad yidir alamma d asm'ara d-uɣaleɣ , d acu i k yecqan ? Kečč tbeɛ-iyi-d !
43021023	? ef wannect-agi i geffeɣ lexbaṛ ger watmaten , qqaṛen : « Anelmad-agi ur yețmețțat ara » . S tideț , Sidna Ɛisa ur d-yenni ara belli anelmad-agi ur yețmețțat ara lameɛna yenna-d kan : « Ma bɣiɣ ad yidir alamma asm'ara d uɣaleɣ , d acu i k yecqan ? »
43021024	D anelmad-agi i d-ixebbṛen ɣef wannect-agi yerna yura-t-id . Neẓra belli cchada-ines tṣeḥḥa .
43021025	Sidna Ɛisa yexdem daɣen aṭas n lecɣal nniḍen . Lemmer a ten-id neḥku yiwen yiwen , ur cukkeɣ ara ddunit meṛṛa aț-țawi tiktabin ara naru .
44001001	A Tawfilus , di tektabt-inu tamezwarut , ḥkiɣ-ed ayen ixdem Sidna Ɛisa d wayen yesselmed seg wass amezwaru armi d ass i deg yețwarfed ɣer igenni .
44001002	Uqbel ad ițwarfed , yefka lumuṛat-is s Ṛṛuḥ iqedsen i wid i gextaṛ ad ilin d ṛṛusul .
44001003	Mi d-iḥya si ger lmegtin , i nutni daɣen iwumi i d-isban iman-is belli yedder ; ṛebɛin wussan nețța ițban asen-d yerna ițmeslay-asen-d ɣef wayen yeɛnan tagelda n Sidi Ṛebbi .
44001004	Yiwen wass , mi gella itețț yid-sen , yefka-yasen lameṛ-agi : Ur țeffɣet ara si temdint n Lquds , lameɛna eṛǧut lemɛahda n Baba Ṛebbi , tin akken i wen-d nniɣ ;
44001005	« Yeḥya isseɣḍas imdanen deg aman , ma d kunwi , di kra n wussan aț-țețwaɣeḍsem s Ṛṛuḥ iqedsen . »
44001006	Mi llan ṛṛusul nnejmaɛen yid-es , steqsan-t : A Sidi , deg ussan-agi ara d terreḍ tageldit i wegdud n wat Isṛail ?
44001007	Yerra-yasen : Ur țnadit ara aț-țeẓrem ayen yeɛnan lewqat d wussan i ghegga Baba Ṛebbi s lḥekma-ines si zik , ayagi mačči d ccɣel-nwen .
44001008	Kunwi a wen-d-tețțune tezmert n Ṛṛuḥ iqedsen ara d-yersen fell-awen , imiren aț-țilim d inigan-iw di temdint n Lquds , di tmurt n Yahuda ț-țmurt n Samarya , aț-țawḍem alamma d ixfawen n ddunit .
44001009	Akken i d-yenna imeslayen-agi , Sidna Ɛisa yețwarfed ɣer igenni nutni țmuqulen deg-s armi i t-tɣumm tagut .
44001010	Mazal ṛeṣṣan allen-nsen deg-s ɣer tegnaw , mi sen-d-dehṛen sin yergazen s llebsa tamellalt , nnan-asen :
44001011	Ay imezdaɣ n tmurt n Jlili , acuɣeṛ mazal-ikkun tețmuqqulem ɣer tegnaw ? Akken i twalam Sidna Ɛisa yuli ɣer igenni , akken daɣen ara t-twalim asmi ara d-yuɣal .
44001012	Seg iɣil uzemmur , uɣalen ɣer temdint n Lquds ibeɛden azal n tikli n wass n westeɛfu .
44001013	Mi wwḍen ɣer temdint n Lquds , ulin ɣer texxamt anda nnumen țnejmaɛen . Yella gar-asen Buṭrus , Yuḥenna , Yeɛqub , Andriyus , Filibas , Suma , Bartelmay , Matta , Yeɛqub mmi-s n Ḥalfi , Semɛun awaṭani akk-d Yahuda mmi-s n Yeɛqub .
44001014	Țnejmaɛen s yiwen n ṛṛay iwakken ad deɛɛun ɣer Sidi Ṛebbi nutni d kra n tlawin , llan yid-sen daɣen watmaten n Sidna Ɛisa akk-d yemma-s , Meryem .
44001015	Deg ussan-nni , llan nnejmaɛen azal n meyya uɛecrin n wayetmaten , yekker-ed Buṭrus gar-asen , yenna-d :
44001016	Ay atmaten , ilaq a d-yedṛu wayen i d-yenna Ṛṛuḥ iqedsen si zik seg yimi n Sidna Dawed , ɣef wayen yeɛnan Yudas i d-yezwaren zdat n wid i geṭṭfen Sidna Ɛisa .
44001017	Yudas-agi yella d yiwen seg neɣ , yerna ițekki di leqdic-nneɣ ɣef Sidi Ṛebbi .
44001018	Argaz-agi yuɣ akal s yedrimen-nni n lexdeɛ , yuɣal yeɣli ɣef wudem , ifelleq uɛebbuḍ-is , mmaren-d akk ijuɣdan-is .
44001019	Imezdaɣ n temdint n Lquds slan akk s wannect-agi , daymi i semman i wemkan-nni s tmeslayt-nsen : Ḥaqel damma , yeɛni iger n idammen .
44001020	Am akken yura di tektabt n Sabur : Axxam-is ad yexlu , ur t-izeddeɣ yiwen . Yura daɣen : Wayeḍ ad yeṭṭef amkan-is .
44001021	Ilaq-aɣ ihi a d-nextiṛ yiwen seg wid yellan yid-nneɣ mi nțeddu d Sidna Ɛisa di mkul amkan ,
44001022	seg wasmi i t-isseɣḍes Yeḥya aɣeṭṭas armi d ass i deg yețwarfed ɣer igenni ; iwakken ad yili am nukkni d inigi n ḥeggu-ines .
44001023	Sbedden-d sin yergazen : Yusef yețțusemman Barsaba iwumi qqaṛen daɣen « Aḥeqqi » akk-d Matyas .
44001024	Dɛan ɣer Sidi Ṛebbi s imeslayen agi : A Sidi Ṛebbi , kečč yesnen ulawen n yemdanen meṛṛa , sbeggen aɣ-ed anwa deg-sen i gwulmen
44001025	iwakken ad iṭṭef amkan di lecɣal n ṛṛusul i ɣef yeṭṭaxeṛ Yudas , imi nețța iṛuḥ ɣer wemkan i s-ilaqen .
44001026	Gren tasɣaṛt , tṣaḥ-ed i Matyas ; dɣa rnan-t-id ɣer ḥdac-nni n ṛṛusul .
44002001	Ass n Lɛid n wass wis xemsin , inelmaden llan nnejmaɛen akk deg yiwen n wemkan .
44002002	Taswiɛt kan , yekka-d yiwen n lḥess ameqqran seg igenni am waḍu iǧehden , yeččuṛ akk axxam-nni anda qqimen .
44002003	Sehṛen-asen-d am akken d ilsawen n tmes ițemfaṛaqen wway gar-asen , rsen-d ɣef yal yiwen deg sen .
44002004	Sčuṛen akk s Ṛṛuḥ iqedsen , bdan țmeslayen s tutlayin nniḍen , yal yiwen seg-sen iheddeṛ s tutlayt i s-d-yefka Ṛṛuḥ iqedsen .
44002005	Deg ussan-nni , di temdint n Lquds , llan yemdanen n wat Isṛail yețḍuɛun Sidi Ṛebbi , i d-yusan si mkul tamurt n ddunit .
44002006	Mi slan i lḥess-nni , lɣaci uzzlen d meṛṛa ; dehcen , axaṭer sellen-asen țmeslayen-d s tutlayt n tmurt i deg țɛicin .
44002007	Wehmen , țɛeǧben , qqaṛen wway gar-asen : Imdanen-agi yețmeslayen mačči n tmurt n Jlili ?
44002008	Amek armi yal yiwen deg-nneɣ isell-asen țmeslayen s tmeslayt-is ?
44002009	Llan gar-aneɣ yemdanen i d yusan si tmurt n Bartas , si tmurt n Midyas , si tmurt n Ilam , kra nniḍen si tmurt n Mizubuṭamya , si tmurt n Yahuda akk-d tmurt n Kafadusya , wiyaḍ si tmurt n Tqenṭert , si tmurt n Asya ,
44002010	si tmurt n Frijya akk-d Bamfilya . Usan-d daɣen si tmurt n Maṣer , si leǧwahi n Qiṛwan di tmurt n Libya , widak i d-yusan si temdint n Ṛuma ;
44002011	llan daɣen wat Isṛail akk-d wid itabaɛen di ddin nsen , llan wid n tegzirt n Kritus akk-d waɛṛaben . Amek armi i sen-nesla țmeslayen s tutlayin-nneɣ meṛṛa ɣef leɛǧayeb n Sidi Ṛebbi ?
44002012	Dehcen akk , ur ẓrin d acu ara xemmemen , qqaṛen wway gar-asen : D acu-t wayagi ?
44002013	Ma d wiyaḍ stehzayen fell-asen qqaṛen : D askaṛ i sekkṛen !
44002014	Buṭrus yellan akk-d ḥdac n ṛṛusul-nni , issaɛli taɣect-is yenna i lɣaci : Ay imezdaɣ n temdint n Lquds akk-d kunwi meṛṛa isɛeddayen ussan di temdint-agi , slet-ed mliḥ i wayen ara wen-d-iniɣ , ilaq aț-țeẓrem ayagi :
44002015	irgazen-agi ur skiṛen ara am akken i ɣilen kra seg-wen , axaṭer ațan d țesɛa n ṣṣbeḥ kan !
44002016	Lameɛna ayagi yedṛan d ayen i d-icar nnbi Yuwil :
44002017	Sidi Ṛebbi yenna-d : Deg ussan ineggura a d-sserseɣ Ṛṛuḥ-iw ɣef yemdanen meṛṛa ; arrac-nwen d yessi-twen a d-țcirin ayen ara sen-d-țxebbiṛeɣ , ilmeẓyen-nwen a sen-d-țweḥḥiɣ , imɣaṛen-nwen a sen-d-mmeslayeɣ di tirga .
44002018	Anɛam , deg ussan-nni a d-smireɣ Ṛṛuḥ-iw ɣef yiqeddacen-iw ț-țqeddacin-iw , a d-ciren s wayen ara sen-d-țxebbiṛeɣ .
44002019	Deg igenni ad xedmeɣ leɛǧayeb , di lqaɛa a d-sekneɣ licaṛat yessewhamen : idammen , times d usigna n ddexxan .
44002020	Iṭij ad yuɣal d ṭṭlam , aggur ad yuɣal am idammen uqbel a d-yas wass n Sidi Ṛebbi ; ass-nni d ass ameqqran , yeččuṛen d lɛaḍima .
44002021	Imiren kra n win ineddhen s yisem n Sidi Ṛebbi ad ițțusellek .
44002022	Ay imdanen n wat Isṛail , ḥesset-ed mliḥ i wayen ara wen-d iniɣ : ɣef wayen yeɛnan Ɛisa anaṣari , teẓram akk belli Sidi Ṛebbi isbeggen ed tazmert-is mi gexdem zdat-wen lbeṛhanat , licaṛat d leɛǧubat , am akken i teẓram s yiman-nwen .
44002023	Akken yella si zik di leqsed n Sidi Ṛebbi ; argaz-agi tezzenzem-t , d kunwi i t-yenɣan mi t-tsellmem ger ifassen n ikafriwen i t-isemmṛen ɣef lluḥ .
44002024	Lameɛna Sidi Ṛebbi yesseḥya t-id , isellek-it-id si tesra n lmut axaṭer d lmuḥal a t-teṭṭef ɣuṛ-es .
44002025	Sidna Dawed yenna-d fell-as : Țwaliɣ kull ass Sidi Ṛebbi zdat-i axaṭer yețțili ɣer uyeffus-iw iwakken ur ɣelliɣ ara ;
44002026	daymi i gefṛeḥ wul-iw , i tcennu taɣect-iw ; ula d iɣsan-iw ad ṛtiḥen di laman ;
44002027	axaṭer ur iyi-tețțaǧǧaḍ ara di laxeṛt , ur tețțaǧaḍ ara win i k-iḍuɛen ad yerku deg uẓekka .
44002028	Teldiḍ-iyi iberdan n tudert ; ul-iw yeččuṛ d lfeṛḥ imi tețțiliḍ yid-i .
44002029	Ay atmaten ilaq-iyi a wen d-mmeslayeɣ ɛinani ɣef tideț yeɛnan jeddi-tneɣ Sidna Dawed . Teẓram belli yemmut , yețwamḍel , yerna aẓekka ines mazal-it ar ass-a gar-aneɣ .
44002030	Lameɛna imi d nnbi i gella , yeẓra belli Sidi Ṛebbi ad iṭṭef di lemɛahda i s-d-yefka mi s-d-yenna : D yiwen si tarwa-k ara sbeddeɣ d agellid deg wemkan-ik .
44002031	Ɣef ḥeggu n Lmasiḥ i d-icar mi d-yenna lehduṛ-agi ; axaṭer ț-țideț , ur t-yeǧǧi di laxeṛt , ur t-yeǧǧi ad yerku .
44002032	Win ɣef i wen-d-țmeslayeɣ , d Ɛisa-agi i d-isseḥya Sidi Ṛebbi si ger lmegtin , aql-aɣ akk d inagan .
44002033	Mi gețwarfed ɣer uyeffus n Sidi Ṛebbi , yețțunefk-as Ṛṛuḥ iqedsen i s-yewɛed Baba Ṛebbi , nețța ismar-it-id fell-aɣ ; d ayen i teslam , i twalam .
44002034	Mačči d Sidna Dawed i gulin ɣer igenni , axaṭer d nețța i d-yennan : Sidi Ṛebbi yenna-d i Ssid-iw :
44002035	Sṭef amkan n lḥekma ɣer uyeffus-iw alamma rriɣ iɛdawen-ik seddaw idaṛṛen-ik .
44002036	Ilaq ihi at Isṛail meṛṛa ad ẓren s tideț belli Ɛisa-nni i tsemmṛem ɣef lluḥ , d nețța i gerra Sidi Ṛebbi d Agellid ameqqran , d Lmasiḥ .
44002037	Mi slan i wayen i d-yenna Buṭrus , lɣaci meṛṛa saxen wulawen-nsen , nnan i Buṭrus d ṛṛusul nniḍen : Ay atmaten , d acu ara nexdem ?
44002038	Buṭrus yerra-yasen : Tubet , beddlet tikli ! Mkul yiwen deg-wen ad yețwaɣḍes s yisem n Sidna Ɛisa Lmasiḥ iwakken a wen-țwasemmḥen ddnubat-nwen , yerna a wen-d yețțune Ṛṛuḥ iqedsen .
44002039	Axaṭer lweɛd-agi n Sidi Ṛebbi , yețțunefk-ed i kunwi d warraw-nwen akk-d wid meṛṛa n leǧnas nniḍen iwumi ara d-issiwel Sidi Ṛebbi Illu-nneɣ .
44002040	Buṭrus inehhu-ten s waṭas n yimeslayen nniḍen , iwakken ad amnen , yeqqaṛ-asen : Xḍut i lǧil-agi iɛewjen iwakken aț-țețțusellkem !
44002041	Wid iqeblen ayen i d-yenna Buṭrus , qeblen ad țwaɣedṣen . Ass-nni rnan-d wazal n tlata alaf n yemdanen i gumnen .
44002042	Seg imiren , zgan țnejmaɛen am atmaten iwakken ad slen i wselmed n ṛṛusul ; beṭṭun aɣṛum n usmekti n Lmasiḥ , yerna deɛɛun ɣer Sidi Ṛebbi s yiwen n wul .
44002043	Tɛeǧǧben , tekcem-iten akk tugdi mi țwalin ṛṛusul xeddmen aṭas n lbeṛhanat d leɛǧayeb .
44002044	Wid akk yumnen , țɛicin s tdukli yerna beṭṭun wway gar-asen ayen akk sɛan .
44002045	Znuzun ayla-nsen meṛṛa , ayen akken i d-jemɛen , feṛqen-t wway gar-asen mkul yiwen ɣef leḥsab n wakken yeḥwaǧ .
44002046	Kull ass , s yiwen ṛṛay , țnejmaɛen di lǧameɛ iqedsen , țnejmaɛen daɣen deg ixxamen-nsen , beṭṭun aɣṛum iwakken ad mektin Lmasiḥ , tețțen lqut-nsen s nneya d lfeṛḥ ;
44002047	țḥemmiden Sidi Ṛebbi , imdanen meṛṛa țqadaṛen-ten ; Sidi Ṛebbi irennu-d kull ass ɣer tejmaɛt-nsen wid ițțusellken .
44003001	Aț-țili d leǧwahi n tlata n tmeddit , Buṭrus d Yuḥenna ddukklen , ulin ɣer lǧameɛ iqedsen iwakken ad dɛun ɣer Sidi Ṛebbi .
44003002	Țțawin-d mkul ass yiwen n wergaz i d-ilulen d aquḍar ɣer zdat n tewwurt n lǧameɛ , tin iwumi qqaṛen « tawwurt tucbiḥt » ; yețɣimi dinna iwakken ad issuter tin n Ṛebbi i wid i gkeččmen ɣer lǧameɛ-nni .
44003003	Mi gwala Buṭrus d Yuḥenna țeddun ad kecmen , issuter-asen tin n Ṛebbi .
44003004	Buṭrus d Yuḥenna , ṛeṣṣan allen-nsen fell-as , nnan-as : Muqel-ed ɣuṛ-nneɣ !
44003005	Argaz-nni imuqel-iten , iḍmeɛ deg-sen a s-d-fken kra .
44003006	Dɣa Buṭrus yenna-yas : Ur sɛiɣ idrimen n lfeṭṭa , ur sɛiɣ wid n ddheb , lameɛna ayen sɛiɣ a k-t-fkeɣ : s yisem n Sidna Ɛisa Lmasiḥ anaṣari , ekker telḥuḍ !
44003007	Iṭṭef-it-id seg ufus ayeffus , issekker-it-id . Imiren kan iḍaṛṛen-is ț-țkeɛburin n idaṛṛen-is ḥlan .
44003008	Ibedd ɣef yidaṛṛen-is , ineggez , yebda ileḥḥu . Ikcem yid-sen ɣer lǧameɛ , ileḥḥu ițjellib , ițḥemmid Sidi Ṛebbi .
44003009	Lɣaci akk walan-t mi gleḥḥu ițḥemmid Sidi Ṛebbi .
44003010	Mi t-ɛeqlen qqaṛen : Mačči d win akken yețɣimin ɣer tewwurt tucbiḥt n lǧameɛ iqedsen win akken issuturen tin n Ṛebbi ? Dehcen meṛṛa , wehmen deg wayen yedṛan yid-es .
44003011	Argaz-nni iteddu d Buṭrus akk-d Yuḥenna , ur yeṭṭixiṛ ara fell-asen , lɣaci-nni meṛṛa wehmen , uzzlen-d ɣuṛ-sen ɣer usqif iwumi qqaṛen « Asqif n Sidna Sliman » .
44003012	Buṭrus mi gwala ayagi , yenṭeq ɣer lɣaci yenna : Ay at Isṛail , acuɣeṛ akka twehmem deg wayen yedṛan ? Acuɣeṛ i d-țmuqulem ɣuṛ-nneɣ , am akken d nukkni i gesselḥan argaz-agi s tezmert-nneɣ neɣ s ṭṭaɛa-nneɣ ?
44003013	D Sidi Ṛebbi Illu n Sidna Ibṛahim , n Isḥaq d Yeɛqub , Ṛebbi n lejdud-nneɣ , d nețța i d-isbeggnen lɛaḍima n Sidna Ɛisa aqeddac-is , win akken i tnekṛem , i tsellmem i lḥakem Bilaṭus i gebɣan a s-d-iserreḥ .
44003014	Kunwi tnekṛem win akken yellan d azedgan , d aḥeqqi ; tessutrem a d-serrḥen i bu tmegṛaḍ deg umkan-is .
44003015	Tenɣam Mmi-s n ugellid n tudert , meɛna Sidi Ṛebbi yesseḥya-t-id si ger lmegtin , aql-aɣ d inigan .
44003016	Ț-țazmert yellan deg isem n Sidna Ɛisa i d-yerran lǧehd i wergaz agi i tețwalim , yerna tessnem-t . D Sidna Ɛisa s wayes numen i t-isseḥlan zdat-wen meṛṛa .
44003017	Ay atmaten , ẓriɣ s lqella n lefhama i txedmem annect-nni , am kunwi am imeqranen-nwen .
44003018	Meɛna s wakka i gesnekmal Sidi Ṛebbi ayen i d-yenna si zik seg imawen n lenbiya meṛṛa : yenna-d belli Lmasiḥ-ines ad inɛețțab .
44003019	Ndemmet ihi , beddlet tikli iwakken ad mḥun ddnubat-nwen ,
44003020	iwakken a kkun-id-asen wussan n ṛṛaḥa s ɣuṛ Sidi Ṛebbi , a wen-d iceggeɛ Ɛisa Lmasiḥ , win akken i wen-ihegga .
44003021	Tura atan deg igenni alamma yusa-d lweqt i deg ara tuɣal txelqit meṛṛa ț-țajḍiṭ , akken i t-id-yenna Sidi Ṛebbi si zik seg imawen n lenbiya .
44003022	Sidna Musa yenna i wat Isṛail : Sidi Ṛebbi Illu-nwen a wen-d iceggeɛ si ger watmaten-nwen , + yiwen n nnbi am nekk , a s-tḥessem deg wayen akk ara wen-d-yini .
44003023	Kra n win ur nețḥessis ara i nnbi-yagi , ad yețwakkes si ddunit ger watmaten-is .
44003024	Lenbiya meṛṛa , si zzman n nnbi Samwil d wid meṛṛa i d-yernan deffir-es , caren-d daɣen ɣef wussan agi i deg nețɛici .
44003025	D kunwi i d arraw n lenbiya , i d arraw n leɛqed-nni i gexdem Sidi Ṛebbi d lejdud-nneɣ , mi s-yenna i Sidna Ibṛahim : S dderya n dderya-k ara barkeɣ tiwaculin meṛṛa n ddunit + .
44003026	I kunwi d imezwura iwumi i d iceggeɛ Sidi Ṛebbi aqeddac-is , isseḥya t-id iwakken a kkun-ibarek yerna a d-issebɛed mkul yiwen deg-wen seg yir n lecɣal-is .
44004001	Buṭrus d Yuḥenna mazal-iten heddṛen i lɣaci mi d-wwḍen kra n lmuqedmin , yedda-d yid-sen umeqqran n iɛessasen n lǧameɛ iqedsen akk-d kra n yergazen si tejmaɛt n isaduqiyen
44004002	Zeɛfen mi walan ṛṛusul sselmaden lɣaci yerna ssefhamen-ten ɣef ḥeggu n lmegtin qqaṛen-asen : — Akken i d-yeḥya Sidna Ɛisa si ger lmegtin , akken daɣen ara d-ḥyun lmegtin .
44004003	Sṭfen-ten , rran-ten ɣer lḥebs armi d azekka-nni axaṭer imiren yeɣli-d yiḍ .
44004004	Lameɛna aṭas seg wid yeslan i wawal , umnen . Ad ilin azal n xemsa alaf n yemdanen i gumnen .
44004005	Azekka-nni , lḥukkam , lecyux akk-d lɛulama n ccariɛa yellan di temdint n Lquds , nnejmaɛen .
44004006	Yella lmuqeddem ameqqran ițusemman Hannan akk-d wid i s-yețțilin , ḥedṛen daɣen : Kayef , Yuḥenna d Alixandru .
44004007	Wwin-d Buṭrus d Yuḥenna , sbedden-ten di tlemmast-nsen akken a ten-beḥten , qqaṛen-asen : Ansi i wen-d-tekka tezmert-agi , anwa isem s wayes i tneddhem armi txedmem ayagi ?
44004008	Dɣa Buṭrus yeččuṛen d Ṛṛuḥ iqedsen , yenna-yasen :
44004009	A lḥukkam d lecyux n wat Isṛail ! Imi ɣef lxiṛ i nexdem i wergaz-agi aɛiban d wamek i geḥla i ɣ-d-testeqsayem ass-agi ,
44004010	ilaq aț-țeẓrem kunwi d wat Isṛail meṛṛa , belli s yisem n Sidna Ɛisa anaṣari , win akken i tsemmṛem ɣef wumidag , win akken i d-yesseḥya Sidi Ṛebbi si ger lmegtin , s tezmert-is i gbedd wergaz agi tura zdat-wen yeḥla .
44004011	D nețța i ɣef d-nnant tira iqedsen : D azṛu-nni i tḍeggṛem kunwi ay ibennayen , i guɣalen d azṛu i geṭṭfen lebni .
44004012	Deg-s i gella leslak ; ulac di ddunit meṛṛa isem nniḍen s wayes i nezmer a nețțusellek .
44004013	Mi walan belli Buṭrus d Yuḥenna heddṛen s laman mbla akukru , wehmen axaṭer ẓran d imdanen ur neɣṛi ara ; ɛeqlen-ten seg wid yeddan d Sidna Ɛisa .
44004014	Lameɛna imi walan argaz-nni yeḥlan ibedd zdat-sen , ur ufin d acu ara d-inin .
44004015	Umṛen-ten ad ffɣen seg unejmaɛ n ccṛeɛ iwakken ad mcawaṛen wway gar-asen ,
44004016	nnan : D acu ara nexdem s yemdanen agi ? Imezdaɣ n temdint n Lquds akk wwin-d s lexbaṛ belli xedmen lbeṛhan yerna ț-țideț ur nezmir ara a nenkeṛ ayagi .
44004017	Lameɛna iwakken lexbaṛ-agi ur iteffeɣ ara ger lɣaci , a neggal deg-sen ur țțuɣalen ara ad mmeslayen ula i yiwen s yisem-agi .
44004018	Uɣalen ssawlen-asen , gullen deg-sen iwakken ur țțuɣalen ara ad mmeslayen neɣ ad slemden s yisem-agi n Ɛisa .
44004019	Lameɛna Buṭrus d Yuḥenna nnan-asen : D acu i d lḥeqq zdat Ṛebbi , a wen-naɣ awal i kunwi neɣ a naɣ awal i Sidi Ṛebbi ?
44004020	Walit s yiman nwen ! Nukni ur nezmir ara a nessusem ɣef wayen neẓra d wayen nesla .
44004021	Rnan gullen deg-sen , lameɛna serrḥen-asen imi ur d-ufin ara sebba s wayes ara ten-ɛaqben , yerna lɣaci akk țḥemmiden Sidi Ṛebbi ɣef wayen yedṛan ,
44004022	axaṭer argaz-agi i geḥlan s lbeṛhan di leɛmeṛ-is akteṛ n ṛebɛin iseggasen .
44004023	Mi sen-serrḥen , ṛuḥen ɣer watmaten , ḥkan-asen akk ayen i sen-d-nnan lmuqedmin imeqqranen d lecyux .
44004024	Mi slan watmaten-nni i wayen i d-yenna Buṭrus , akken ma llan serrḥen i taɣect-nsen , nedhen ɣer Sidi Ṛebbi nnan : A Sidi Ṛebbi , kečč i gxelqen igenni , lqaɛa , lebḥeṛ d wayen akk yellan .
44004025	D kečč i d-ineṭqen s Ṛṛuḥ-ik iqedsen seg yimi n jeddi-tneɣ Dawed aqeddac-ik , mi d-yenna : Acuɣeṛ ccwal-agi ger leǧnas , acuɣeṛ igduden ggaren-d anagar yir ixemmimen ?
44004026	Igelliden n ddunit heggan iman nsen , imeqqranen ddukklen akk , ffɣen-d d iɛdawen n Sidi Ṛebbi akk-d Lmasiḥ-ines .
44004027	Axaṭer ț-țideț , di temdint-agi , Hiṛudus d Bilaṭus mcawaṛen , ddukklen nutni d ibeṛṛaniyen akk-d wat Isṛail , uɣalen d iɛdawen n Sidna Ɛisa imqeddes i textaṛeḍ d Lmasiḥ .
44004028	Ayen akka xedmen , d ayen akken i tqesdeḍ keččini di lebɣi-inek , s tezmert-ik , si zik .
44004029	I tura , a Sidi Ṛebbi , wali-d amek akka i ɣ ssaggaden ; efk-aɣ-d a Sidi Ṛebbi tazmert s wayes ara nbecceṛ awal-ik s ṭṭmana mbla akukru .
44004030	Ssers-ed afus-ik iwakken ad ḥlun imuḍan , iwakken a d-ilint licaṛat d lbeṛhanat s yisem n Sidna Ɛisa aqeddac-ik imqeddes .
44004031	Mi fukken taẓallit , amkan-nni anda nnejmaɛen yergagi ; ččuṛen akk s Ṛṛuḥ iqedsen , bdan țbecciṛen awal n Sidi Ṛebbi s ṭṭmana mbla tugdi .
44004032	Wid akk yumnen s Lmasiḥ , ddukklen akk s yiwen n wul , s yiwen n ṛṛuḥ , ula d yiwen deg-sen ur yeḥsib ayen yesɛa d ayla-s i yiman-is kan , meɛna cerken kullec wway gar-asen .
44004033	Ṛṛusul țcehhiden-d ɣef ḥeggu n Sidna Ɛisa s tezmert tameqqrant yerna ṛṛeḥma n Sidi Ṛebbi txeddem deg-sen s lǧehd .
44004034	Ulac gar-asen win ixuṣṣen ; wid akk yesɛan igran neɣ ixxamen zzenzen-ten ,
44004035	idrimen-nni i d-țțawin deg-sen , țțawin-ten ɣer ifassen n ṛṛusul i ten-ifeṛṛqen i mkul yiwen ɣef leḥsab n wakken yeḥwaǧ .
44004036	Yusef illan n at Lewwi iwumi semman ṛṛusul Barnabas , ( yeɛni argaz inehhun ) i glulen di tegzirt n Qubṛus ,
44004037	yesɛa yiwen n yiger , izzenz-it , yewwi-d idrimen-nni , yefka-ten i ṛṛusul .
44005001	Yiwen wergaz isem-is Ananyas , nețța ț-țmeṭṭut-is Safira zzenzen yiwen n weḥric seg wakal-nsen ; msefhamen ad kksen yiwen n umur si ssuma n lbiɛ-nni ;
44005002	amur nniḍen yewwi-t-id ɣer ifassen n ṛṛusul .
44005003	Buṭrus inṭeq ɣuṛ-es yenna : Ay Ananyas , acuɣeṛ i teǧǧiḍ Cciṭan yeččuṛ ul-ik ? Acuɣeṛ i teskadbeḍ i Ṛṛuḥ iqedsen mi tekkseḍ yiwen umur n yedrimen n wakal i tezzenzeḍ ? Uqbel a t-tezzenzeḍ , akal-nni yella d ayla-k !
44005004	Mi t-tezzenzeḍ , idrimen-nni daɣen d ayla-k ! Amek armi i teṣṣawḍed aț-țxeḍmeḍ yiwet lḥaǧa am tagi ? Ihi mačči i yemdanen iwumi teskadbeḍ , lameɛna i Sidi Ṛebbi !
44005005	Mi gesla i yimeslayen-nni , Ananyas yeɣli , yeffeɣ-it ṛṛuḥ , yemmut . Wid akk yellan dinna , ikcem-iten akk lxuf , țergigin .
44005006	Kkren ilmeẓyen kefnen-t , wwin-t a t-meḍlen .
44005007	Ɛeddant wazal n tlata sswayeɛ , mi d-tekcem tmeṭṭut n Ananyas , nețțat ur tesli ara s wayen yedṛan .
44005008	Buṭrus yenṭeq ɣuṛ-es yenna-yas : Ini-yi-d , ma s ssuma-yagi i tezzenzem akal-nwen ? Terra-yas-d : Ih , s ssuma-yagi i t-nezzenz .
44005009	Dɣa Buṭrus yenna-yas : Amek armi i temsefhamem iwakken aț-țjeṛṛbem Ṛṛuḥ n Sidi Ṛebbi ? Wid imeḍlen argaz-im atnan ɣer tewwurt , a kkem-awin ula d kemm !
44005010	Imiren kan teɣli ɣer idaṛṛen-is yeffeɣ-iț ṛṛuḥ , temmut . Ilmeẓyen-nni mi d-kecmen ufan-ț-id temmut , wwin-ț meḍlen-ț ɣer tama n wergaz-is .
44005011	Yeɣli-d ṛṛɛac ( lxuf ) d ameqqran ɣef tejmaɛt n watmaten d wid akk yeslan s wayen yedṛan .
44005012	Aṭas n lbeṛhanat d lmuɛǧizat i xeddmen ṛṛusul ger lɣaci . Wid yumnen țnejmaɛen akk s yiwen ṛṛay deg wesqif n Sidna Sliman .
44005013	Lɣaci meṛṛa țcekkiṛen-ten meɛna kukran akk a d-rnun ɣuṛ-sen .
44005014	Leḥsab n yergazen ț-țilawin yumnen s Sidna Ɛisa yețzad irennu .
44005015	Țțawin-d imuḍan ɣer iberdan , srusun-ten ɣef tgertyal iwakken m'ara d-iɛeddi Buṭrus , ad innal yiwen seg-sen ulamma s tili-ines .
44005016	Lɣaci țțazzalen-d daɣen ula si temdinin nniḍen iqeṛben tamdint n Lquds ; țțawin-d imuḍan akk-d wid yețwazedɣen , ḥellun akken ma llan .
44005017	Ɣef ddemma n wayen ideṛṛun kkrent-asen-d tismin i lmuqeddem ameqqran akk-d isaduqiyen-nni yellan yid-es ,
44005018	ṭṭfen ṛṛusul , rran-ten ɣer lḥebs n baylek .
44005019	Lameɛna deg yiḍ-nni , yiwen lmelk n Sidi Ṛebbi yeldi tiwwura n lḥebs , issufeɣ-iten-id , yenna-yasen :
44005020	Ṛuḥet beccṛet di lǧameɛ iqedsen , slemdet i lɣaci awal n tudert .
44005021	Mi slan i wayen i sen-d-yenna lmelk-nni , ṛuḥen ṣṣbeḥ zik ɣer lǧameɛ iqedsen , bdan sselmaden . Ma d lmuqeddem ameqqran d wid akk yellan yid-es , snejmaɛen-d lecyux akk-d imeqqranen n wat Isṛail ɣer unejmaɛ n ccṛeɛ ; imiren ceggɛen a d-awin ṛṛusul-nni si lḥebs .
44005022	Mi wwḍen iɛessasen ɣer lḥebs , ur ten-ufin ara dinna ; uɣalen-d ɣer unejmaɛ , nnan-asen :
44005023	Nufa lḥebs isekkeṛ , iɛessasen bedden zdat n tewwurt , lameɛna mi nekcem , ur nufi ula d yiwen zdaxel .
44005024	Mi ten-yewweḍ lexbaṛ-agi , lqebṭan n lǧameɛ akk-d lmuqedmin imeqqranen ɛewqen ! Ur ẓrin ara ɣer wanda ara taweḍ temsalt-agi .
44005025	Iṛuḥ-ed ɣuṛ-sen yiwen yenna yasen : Irgazen-nni i terram ɣer lḥebs , atnan deg ufrag n lǧameɛ iqedsen yerna sselmaden lɣaci .
44005026	Lqebṭan n lǧameɛ d iɛessasen ṛuḥen wwin-ten-id lameɛna ḥudren ten axaṭer uggaden a ten-ṛejmen lɣaci .
44005027	Mi ten-id-wwin ɣer zdat usqamu n ccṛeɛ , lmuqeddem ameqqran isteqsa ten yenna-yasen :
44005028	Neggul deg-wen ur tețțuɣalem aț-țeslemdem s yisem-agi ; lameɛna kunwi tessufɣem aselmed nwen di temdint n Lquds meṛṛa ! Tura tebɣam a d-terrem ɣer yirawen nneɣ tamgeṛṭ n wergaz-agi !
44005029	Buṭrus d ṛṛusul nniḍen erran asen : Ilaq a naɣ awal i Sidi Ṛebbi , mačči i yemdanen !
44005030	Ṛebbi , Illu n lejdud-nneɣ yesseḥya-d Sidna Ɛisa , win akken i tenɣam , i tsemmṛem ɣef lluḥ .
44005031	D nețța i gessuli Sidi Ṛebbi ɣer uyeffus-is d Agellid , d Amsellek , iwakken a d-ye i wat Isṛail leɛfu n ddnubat m'ara beddlen tikli .
44005032	Aql-aɣ d inagan ɣef wayagi , nukkni akk-d Ṛṛuḥ iqedsen i d-yefka Sidi Ṛebbi i wid i t-iḍuɛen .
44005033	Mi sen-slan , ikcem-iten wurrif d ameqqran armi bɣan a ten-nɣen .
44005034	Meɛna Gamalyel , yiwen n lɛalem n ccariɛa yellan d afarizi , ḥemmlen-t akk lɣaci ; ikker-ed deg unejmaɛ-nni , yefka lameṛ ad ssufɣen ṛṛusul-nni kra n lweqt .
44005035	Dɣa yenṭeq yenna : Ay at Isṛail , ḥadret iman-nwen ɣef wayen akka tebɣam a t-txedmem i yemdanen-agi !
44005036	Mmektit-ed , mačči aṭas aya ikker-ed yiwen yețțuseman Tudas yerran iman-is d ameqqran . Azal n ṛebɛa meyya n yergazen i ddan yid-es ; asmi i t-nɣan , wid akk i geddan yid-es mfaṛaqen , ur d-yeqqim lateṛ-nsen .
44005037	Deffir Tudas , ikker-ed daɣen Yahuda ajlili di lweqt-nni n ujerred n wegdud ; aṭas daɣen n wid i geddan yid-es , meɛna ula d nețța mi gemmut , wid akk yeddan yid-es mfaṛaqen .
44005038	Ihi tura a wen-d-iniɣ : ur ceɣlet ara d yemdanen-agi , anfet-asen ad ṛuḥen . Ma yella aselmed-agi-nsen yekka-d s ɣuṛ-sen , ur yețdumu ara ;
44005039	ma yella s ɣuṛ Sidi Ṛebbi i d-ikka , ur tețțizmirem ara a t-tekksem ! Ḥadret iman-nwen ihi , neɣ m'ulac aț-țuɣalem d iɛdawen n Sidi Ṛebbi !
44005040	Mi mcawaṛen , uɣen ṛṛay-is . Uɣalen skecmen ṛṛusul-nni , fkan lameṛ a ten-wwten s iɛekkzan , rnan gullen deg-sen ur țțuɣalen ara ad mmeslayen s yisem-agi n Ɛisa , dɣa serrḥen-asen .
44005041	Mi d-ffɣen ṛṛusul seg unejmaɛ n ccṛeɛ , feṛḥen imi țwaḥesben d wid yuklalen ad țewten , ad țwaregmen ɣef ddemma n yisem n Sidna Ɛisa .
44005042	Dɣa kull ass sselmaden țbecciṛen di lǧameɛ iqedsen akk-d ixxamen , lexbaṛ n lxiṛ yeɛnan Ɛisa Lmasiḥ .
44006001	Deg ussan-nni , leḥsab n widak yumnen s Sidna Ɛisa yețzid irennu . At Isṛail i d-yusan si tmura nniḍen , yețmeslayen s tyunanit , ccetkan ɣef wat Isṛail yellan di tmurt , axaṭer m'ara feṛqen lmakla , ur d-țelhayen ara ț-țuǧǧal-nsen .
44006002	Tnac ṛṛusul-nni snejmaɛen-d inelmaden meṛṛa , nnan-asen : Mačči d lḥeqq a neǧǧ Awal n Sidi Ṛebbi di rrif iwakken a nelhi d wefṛaq n lqut i mkul yiwen .
44006003	Ihi ay atmaten , xtiṛet-ed si gar-awen sebɛa yergazen i deg sɛan laman yemdanen n tmurt meṛṛa , yeččuṛen d Ṛṛuḥ iqedsen akk-d leɛqel , d nutni ara nwekkel ɣef ccɣel-agi .
44006004	Ma d nukkni , lweqt-nneɣ a t-nesɛeddi di tẓallit akk-d uselmed n wawal n Sidi Ṛebbi .
44006005	Tajmaɛt akk iɛeǧǧeb-as ṛṛay-agi . Kkren xtaṛen-d Stifan yellan d argaz yeččuṛen d liman akk-d Ṛṛuḥ iqedsen . Xtaṛen daɣen Filbas , Brukurus , Nikanur , Timun , Barmenas , akk-d Nikulus n temdint n Antyuc , i gkecmen si zik di ddin n wat Isṛail .
44006006	Wwin-ten-id , sbedden-ten zdat n ṛṛusul . Ṛṛusul ssersen ifassen-nsen fell-asen , dɛan-asen s lxiṛ ɣer Sidi Ṛebbi .
44006007	Yuɣal , awal n Sidi Ṛebbi iffeɣ yețwassen , leḥsab n wid yumnen s Lmasiḥ yețzid irennu di temdint n Lquds yerna aṭas n lmuqedmin i gumnen , qeblen abrid n Lmasiḥ .
44006008	Stifan yeččuṛen d ṛṛeḥma ț-țezmert n Sidi Ṛebbi , ixeddem lbeṛhanat d leɛǧayeb timeqqranin ger lɣaci .
44006009	Kra n yemdanen n tejmaɛt n iḥeṛṛiyen i d-yusan si tmurt n Qiṛwan , si tmurt n Skandriya , si tmurt n Silisya akk-d wid i d-yusan si tmurt n Asya , usan-d ad mjadalen nutni d Stifan ;
44006010	lameɛna ur zmiren ara a t-ɣelben deg awal axaṭer ițmeslay s ṣṣwab d leɛqel i s-d-yefka Ṛṛuḥ iqedsen .
44006011	Imiren fkan tajɛelt i kra n yergazen iwakken a d-inin : « Nesla yas yekfeṛ ɣef Sidna Musa akk-d Sidi Ṛebbi ! »
44006012	Sekkren ccwal ger lɣaci d lecyux akk-d lɛulama n ccariɛa , dɣa ṭṭfen Stifan ewwtent , wwin-t ɣer unejmaɛ n usqamu n ccṛeɛ .
44006013	Sbedden-d inigan i d-icehden fell-as s ẓẓur , nnan-d : Argaz-agi , yezga yekkat deg wemkan-agi iqedsen akk-d ccariɛa n Sidna Musa !
44006014	Nesla-yas mi geqqaṛ : « Ɛisa-nni Anaṣari , ad ihudd amkan agi yerna ad ibeddel lɛaddat i ɣ-d yeǧǧa Sidna Musa . »
44006015	Wid akk yellan deg unejmaɛ n ccṛeɛ , ṛeṣṣan allen-nsen ɣef Stifan ; țwalin udem-is am akken d udem n lmalayekkat .
44007001	Lmuqeddem ameqqran isteqsa Stifan yenna-yas : Ț-țideț wayen akka i d-nnan ?
44007002	Stifan yerra-yas : Ay atmaten , ay imɣaṛen n wat Isṛail , ḥesset-iyi-d ! Sidi Ṛebbi di lɛaḍima-s tameqqrant , yesbeggen-ed iman-is i jeddi-tneɣ Sidna Ibṛahim , mi gella di tmurt n Mizubuṭamya uqbel ad yezdeɣ di temdint n Haran .
44007003	Yenna-yas : Ffeɣ si tmurt-ik , si tmurt n imawlan-ik , tṛuḥeḍ ɣer tmurt ara k-d-ssekneɣ .
44007004	Iffeɣ ihi si tmurt n iqaldiyen , iṛuḥ ad izdeɣ di temdint n Haran . Mi gemmut baba-s , Sidi Ṛebbi yewwi-t-id ɣer tmurt-agi i deg tzedɣem tura .
44007005	Sidi Ṛebbi ur s-yefki ara di tmurt-agi ula d azal n terdast i deg ara yesres aḍar-is ; meɛna iwɛed-as a s-ye tamurt-agi i nețța d dderya n dderya-s ɣas akken imiren mazal ur yesɛi ara dderya , Sidi Ṛebbi yenna-yas :
44007006	Dderya n dderya-k aț-țezdeɣ deg yiwet n tmurt tabeṛṛanit , dinna a ten-erren d aklan , ad sɛeddin fell-asen lḥif azal n ṛebɛa meyya iseggasen .
44007007	Lameɛna Sidi Ṛebbi yenna-d : Ad uɣalen a d-ffɣen si tmurt-nni , ad iyi-ɛebden deg wemkan-agi ; ma d lǧens-nni i ten-yerran d aklan , d nekk ara ten-iḥasben .
44007008	Dɣa Sidi Ṛebbi yefka-d i Sidna Ibṛahim leɛqed yeɛnan ṭṭhaṛa . S wakka , mi d-yesɛa mmi-s Isḥaq , Sidna Ibṛahim iṭeḥheṛ-as deg wass wis tmanya n tlalit-is . Isḥaq daɣen yexdem akken i mmi-s yeɛqub ; ula d Yeɛqub iṭeḥheṛ i tnac-nni warraw-is yellan d lejdud-nneɣ .
44007009	Ihi arraw-agi n yeɛqub usmen ɣef gma-tsen Yusef , kkren zenzen-t ɣer tmurt n Maṣer anda yuɣal d akli .
44007010	Lameɛna Sidi Ṛebbi yella yid-es , ițsellik-it si tegnatin n ccedda ; issers-ed fell-as ṛṛeḥma yerna-yas-d leɛqel s wayes ara yeɛziz ɣer Ferɛun agellid n tmurt n Maṣeṛ . Ferɛun isbedd-it d lḥakem ɣef tmurt-is akk-d wexxam-is meṛṛa .
44007011	Yeɣli-d laẓ ɣef tmurt n Maṣeṛ akk ț-țmurt n Kenɛan , d lweqt n cedda tameqqrant ; lejdud-nneɣ ur ufin ara ayen ara ččen .
44007012	Mi gesla Yeɛqub belli llan yirden di tmurt n Maṣer , iceggeɛ ɣer dinna tikkelt tamezwarut , arraw-is yellan d lejdud-nneɣ .
44007013	Mi uɣalen tikkelt tis snat , Yusef isbeggen-ed iman-is ɣer watmaten-is , ɛeqlen-t d nețța . Yuɣal Ferɛun yeẓra laṣel n Yusef ansi-t .
44007014	Yusef iceggeɛ a d-awin baba-s Yeɛqub akk-d wat wexxam-is meṛṛa i gellan di xemsa usebɛin yid-sen .
44007015	Yeɛqub iṣubb ɣer tmurt n Maṣer ikemmel dinna ussan-is armi yemmut , am nețța am lejdud-nneɣ .
44007016	Wwin-d iɣsan-nsen ɣer taddart n Sicem , meḍlen-ten deg uẓekka i guɣ Sidna Ibṛahim s yedrimen ɣef warraw n Hamur n taddart n Sicem .
44007017	Mi d-yewweḍ lweqt i deg ara yedṛu wayen i gewɛed Sidi Ṛebbi i Sidna Ibṛahim s limin , agdud-nneɣ yufa-t-id lḥal innerna s waṭas di tmurt n Maṣer ;
44007018	imiren ikker-ed ugellid nniḍen ur nessin ara Yusef .
44007019	Agellid-nni iḥqeṛ lɣaci-nneɣ , yețqehhiṛ lejdud nneɣ , yeṣṣaweḍ armi i gefka lameṛ ad ǧǧen arraw-nsen i cceṛ akken kan ara d-lalen , iwakken ur țidiren ara .
44007020	Di lweqt-nni i d-ilul Sidna Musa ; icbeḥ yerna eɛziz ɣer Sidi Ṛebbi . Yețțuṛebba deg wexxam n imawlan-is tlata wagguren s tuffra ;
44007021	uɣalen rran-t zdaxel n tqecwalt , serrḥen-as deg wasif ; d yelli-s n Ferɛun i t-id-ijemɛen , tṛebba-t-id am mmi-s .
44007022	Ikker-ed ger imaṣriyen , yelmed akk tamusni-nsen ifazen . Yuɣal d argaz amusnaw , izewṛen ama deg yimeslayen ama di lecɣal .
44007023	Mi geṣṣaweḍ ṛebɛin iseggasen di leɛmeṛ-is , yemmekta-d atmaten-is at Isṛail , iṛuḥ ad iẓer acu n lḥala i deg țɛicin .
44007024	Yiwen wass iwala s wallen-is yiwen umaṣri ikkat yiwen seg wat Isṛail ; ikker a t-iḥudd , yerra-as-d țțar ; yewwet amaṣri-nni , yenɣa-t .
44007025	Yenwa ad fehmen watmaten-is belli s ufus-is ara ten-isellek Sidi Ṛebbi ; lameɛna nutni ur fhimen ara .
44007026	Azekka-nni iwala sin yergazen n wat Isṛail țnaɣen wway gar-asen , iger iman-is , yeɛṛed a ten-ifru , yenna-yasen : Eɛni mačči d atmaten i tellam ? Acimi i tețțnaɣem wway gar-awen ?
44007027	Lameɛna win akken iḍelmen wayeḍ idemmer Musa yenna-yas : Anwa i k-yerran d aqeṛṛuy neɣ d lḥakem fell-aɣ ?
44007028	Eɛni tebɣiḍ a yi-tenɣeḍ akken tenɣiḍ iḍelli amaṣri-nni ?
44007029	Ɣef ddemma n yimeslayen-agi Sidna Musa yerwel , iṛuḥ ad izdeɣ di tmurt n Madyan . Dinna i gesɛa sin n warrac .
44007030	Mi ɛeddan ṛebɛin n iseggasen , idheṛ-as-ed yiwen n lmelk deg yiwen uḥeǧǧaǧu n tmes iceɛlen deg inijel , mi gella deg unezṛuf n wedrar n Sinay .
44007031	Sidna Musa yewhem deg wayen yețwali ; akken kan iqeṛṛeb ɣuṛ-es , Sidi Ṛebbi yessawel-as-d seg uḥeǧǧaǧu-nni n tmes , yenna-yas-d :
44007032	D nekk i d Illu n lejdud-ik , d Illu n Ibṛahim , n Isḥaq akk-d Yeɛqub . Sidna Musa yeqqim ițergigi , yuggad ad yerfed ula d allen-is .
44007033	Sidi Ṛebbi yenna-yas : Kkes arkasen seg iḍaṛṛen-ik axaṭer amkan-agi anda tbeddeḍ d amkan iqedsen .
44007034	Walaɣ lbaṭel ideṛṛun d wegdud-iw di tmurt n Maṣer ; sliɣ-ed i unazeɛ-nsen ; ṣubbeɣ-d iwakken a ten-sellkeɣ . Ṛuḥ tura a k-ceggɛeɣ ɣer tmurt n Maṣeṛ .
44007035	Musa-nni i nekṛen m'akken i s-nnan : Anwa i k-yerran d amdebbar neɣ d lḥakem ? D nețța i d-iceggeɛ Sidi Ṛebbi d aqeṛṛuy , d amcafeɛ n wegdud ; s lemɛawna n lmelk i s-d-idehṛen deg udarnu ireqqen .
44007036	D nețța i ten-id-issufɣen si tmurt n Maṣer . Yexdem aṭas n lbeṛhanat d leɛǧayeb di tmurt-nni , di lebḥeṛ azeggaɣ , deg unezṛuf n Sinay , anda akken qqimen ṛebɛin iseggasen .
44007037	D nețța daɣen i gennan i wat Isṛail : Sidi Ṛebbi a wen-d-ye si ger watmaten-nwen yiwen n nnbi am nekk .
44007038	Asm'akken i gennejmaɛ wegdud deg unezṛuf , d nețța iwumi d yemmeslay lmelk-nni deg wedrar n Sinay , d nețța iwumi d-yefka Sidi Ṛebbi awal n tudert iwakken a ɣ-t-id issiweḍ .
44007039	Lameɛna lejdud-nneɣ ugin a s-aɣen awal ; ur t-qbilen ara axaṭer deg ulawen-nsen bɣan ad uɣalen ɣer tmurt n Maṣer .
44007040	Nnan i Haṛun gma-s n Sidna Musa : Xdem-aɣ-d iṛebbiten am wid n imaṣriyen , ara nezzwer zdat-nneɣ , axaṭer Musa-agi i ɣ-d-yessufɣen si tmurt n Maṣeṛ , ur neẓri ara d acu i gedṛan yid-es .
44007041	Dɣa deg ussan-nni , jemɛen-d ddheb , ssefsin-t xedmen yis yiwen ugenduz . Imiren zlan-as asfel , xedmen-as tameɣṛa , feṛḥen s wayen xedmen yifassen-nsen .
44007042	Sidi Ṛebbi yeṭṭaxeṛ fell-asen , yeǧǧa-ten ad ɛebden itran n yigenni , d ayen i guran di tektabt n lenbiya : Ay agdud n wat Isṛail , eɛni i nekk iwumi d-tefkam lewɛadi d iseflawen , di ṛebɛin iseggasen-nni i tesɛeddam deg unezṛuf ?
44007043	Xaṭi meɛna tbubbem aqiḍun n Mulux akk-d itri n Rufan i tḥesbem d iṛebbiten-nwen ; + lmeṣnuɛat nni i txedmem iwakken a ten-tɛebdem ! Daymi ara kkun-nfuɣ ɣer lebɛid , akkin i temdint n Babilun !
44007044	Deg unezṛuf , lejdud-nneɣ sɛan aqiḍun i deg yella leɛqed n Sidi Ṛebbi ; aqiḍun-nni ițwaxedmen akken i s-t-id-yemla Sidi Ṛebbi i Sidna Musa mi s-d-yenna : Xdem-it am akken i t-twalaḍ di lemtel i k-d-ssekneɣ .
44007045	Mi d-yewweḍ uqiḍun-nni ɣer ifassen n lejdud-nneɣ , wwin-t-id yid-sen mi i ten-issekcem Yacuɛa ɣer tmurt-nni i sen-yewɛed Sidi Ṛebbi , mi ssufɣen imezdaɣ-is s tezmert n Sidi Ṛebbi . Aqiḍun-nni yeqqim dinna armi d zzman n Sidna Dawed .
44007046	Sidna Dawed eɛzizen ɣer Sidi Ṛebbi , yedɛa ɣuṛ-es yenna : A Sidi Ṛebbi ! A Yillu n jeddi-tneɣ Yeɛqub ! Eǧǧ-iyi ad a k-bnuɣ lǧameɛ iqedsen ara yilin ț-țanezduɣt-ik !
44007047	Lameɛna d Sidna Sliman i s yebnan lǧameɛ-nni !
44007048	Ɣas akken Sidi Ṛebbi ɛlayen ur izeddeɣ ara deg ixxamen ițwabnan s ufus n wemdan , akken i d-yenna nnbi Iceɛya :
44007049	Igenni d amkan n lḥekma-w , ma d lqaɛa ț-țaḥsiṛt i ɣef srusuɣ idaṛṛen-iw . Sidi Ṛebbi yenna-d : Acu n wexxam i tzemrem a yi-tebnum , neɣ anda-t wemkan i deg zemreɣ ad steɛfuɣ ?
44007050	Eɛni mačči d afus-iw i d-ixelqen kullec ?
44007051	A wid isbeddayen iɛenqiqen nsen ! Tesɣaṛayem ulawen-nwen , tqeflem imeẓẓuɣen-nwen , tețțeddum di nneqma i Ṛṛuḥ iqedsen am kunwi am lejdud-nwen !
44007052	Anwa nnbi ur qhiṛen ara lejdud-nwen ? Nɣan wid akk ițbecciṛen si zik ɣef Uḥeqqi ara d-yasen ; tura d kunwi i t-ixedɛen yerna tenɣam-t .
44007053	Tewweḍ-ikkun-id ccariɛa n Sidi Ṛebbi s ufus n lmalayekkat , lameɛna kunwi tugim a s-taɣem awal !
44007054	Mi slan i yemslayen-agi , lmuqedmin iffeɣ-iten leɛqel , qeṛcen tuɣmas-nsen fell-as .
44007055	Lameɛna Stifan yeččuṛen d Ṛṛuḥ iqedsen , yerfed allen-is ɣer igenni , iwala tamanegt n Sidi Ṛebbi akk-d Sidna Ɛisa ibedden ɣer uyeffus-is .
44007056	Imiren iɛeggeḍ , yenna : Atan țwaliɣ igenwan ldin , țwaliɣ Mmi-s n bunadem ibedd ɣer tama tayeffust n Ṛebbi !
44007057	Qeflen imeẓẓuɣen-nsen , bdan țɛeggiḍen , ẓedmen fell-as akken ma llan .
44007058	Zzuɣṛen-t beṛṛa n temdint , ṛejmen-t s iblaḍen iwakken a t-nɣen . Inigan ǧǧan leḥwayeǧ-nsen ɣer yiwen ilemẓi isem-is Caɛul , iwakken a ten-iɛas .
44007059	M'akken i t-ṛeǧmen , Stifan ideɛɛu ɣer Sidi Ṛebbi yeqqaṛ : A Sidna Ɛisa , atan ṛṛuḥ-iw ger ifassen-ik !
44007060	Imiren yeɣli ɣef tgecrar , iɛeggeḍ s lǧehd-is : A baba Ṛebbi ur ten-țḥasab ara ɣef ddnub-agi ! Akken kan i d-yenna imeslayen agi , iffeɣ-it ṛṛuḥ .
44008001	Caɛul , d yiwen seg wid iqeblen lmut n Stifan . Ass-nni kkren-d wid ibdan țqehhiṛen tajmaɛt n wid yețțamnen s Lmasiḥ yellan di temdint n Lquds . Wid akk yumnen s Lmasiḥ rewlen ɣer tudrin n tmurt n Yahuda armi ț-țamurt n Samarya ; anagar ṛṛusul i d-yeqqimen di temdint n Lquds .
44008002	Kra yergazen iḍuɛen Sidi Ṛebbi , wwin-d Stifan meḍlen-t , ḥeznen aṭas , țrun fell-as .
44008003	Ma d Caɛul ixeddem akk lmejhud-is iwakken ad ihudd tajmaɛt n wid yumnen s Sidna Ɛisa ; issufuɣ ed seg ixxamen-nsen , irgazen ț-țilawin yumnen s Lmasiḥ , issekcam iten ɣer lḥebs .
44008004	Ihi wid akk i grewlen , mfaṛaqen , țṛuḥun seg wemkan ɣer wayeḍ , țbecciṛen lexbaṛ n lxiṛ n wawal n Sidi Ṛebbi .
44008005	Filbas iṣubb ɣer temdint n Samarya , ibecceṛ dinna lexbaṛ n lxiṛ yeɛnan Lmasiḥ .
44008006	Lɣaci meṛṛa rran ddehn-nsen ɣer Filbas , mi slan i wayen i d-yeqqaṛ yerna walan lbeṛhanat i gxeddem ;
44008007	axaṭer leǧnun țeffɣen s leɛyaḍ seg waṭas n yemdanen ițțumelken , aṭas daɣen n iquḍaṛen akk-d wid ikerfen i geḥlan .
44008008	Dɣa imezdaɣ n temdint-nni meṛṛa feṛḥen mačči d kra .
44008009	Yuɣ lḥal di temdint-nni yella yiwen wergaz isem-is Semɛun , issewham imezdaɣ n tmurt n Samarya s ssḥur i gxeddem ; iḥețțeb iman-is d win yesɛan tazmert .
44008010	Imdanen akk am umeẓyan am umeqqran , țțaran ddehn-nsen ɣuṛ-es qqaṛen : « Argaz-agi ț-țazmert n Ṛebbi s yiman-is ; ț-țazmert-nni iwumi neqqaṛ tazmert yessewhamen ! »
44008011	Țțamnen yis axaṭer si zik i ten-issewham s ssḥur i gxeddem ;
44008012	lameɛna , asmi umnen s wayen i sen-ibecceṛ Filbas ɣef wayen yeɛnan tagelda n Sidi Ṛebbi d yisem n Sidna Ɛisa Lmasiḥ , usan-d akk ad țwaɣeḍsen deg waman am yergazen am tlawin .
44008013	Semɛun s yiman-is yumen ; ula d nețța yețwaɣḍes deg waman , seg wass-nni ur yettixiṛ ara ɣef Filbas ; ițțawham deg-s mi gețwali leɛǧayeb d lbeṛhanat timeqqranin i gxeddem .
44008014	Mi slan belli lɣaci n tmurt n Samarya qeblen awal n Sidi Ṛebbi , ṛṛusul yeqqimen di temdint n Lquds ceggɛen-asen Buṭrus d Yuḥenna .
44008015	Mi wwḍen ɣuṛ-sen , dɛan fell asen ɣer Sidi Ṛebbi iwakken a sen-d-ye Ṛṛuḥ iqedsen ;
44008016	axaṭer mazal ur d-iris ula ɣef yiwen deg-sen , țwaɣeḍsen kan deg aman s yisem n Sidna Ɛisa .
44008017	Buṭrus akk-d Yuḥenna ssersen ifassen-nsen fell-asen , dɣa yețțune asen-d Ṛṛuḥ iqedsen .
44008018	Mi gwala Semɛun yețțunefk-ed Ṛṛuḥ iqedsen i lɣaci imi ssersen ṛṛusul ifassen-nsen fell-asen , yewwi-yasen-d idrimen yenna-yasen :
44008019	Ffket-iyi ula d nekk tazmert agi iwakken kra n win i ɣef ara sserseɣ ifassen-iw , a t-ikcem Ṛṛuḥ iqedsen .
44008020	Lameɛna Buṭrus yenna-yas : Ad negren yedrimen-ik ad glun yis-ek imi tɣileḍ Ṛṛuḥ iqedsen n Sidi Ṛebbi yețnuzu s idrimen !
44008021	Ul-ik ur yeṣfi ara ɣer Sidi Ṛebbi ! Ur k-id-iṣaḥ umur , ur tesɛiḍ lweṛt di ccɣel-agi .
44008022	Endem di yir ṛṛay-ik , tedɛuḍ ɣer Sidi Ṛebbi iwakken ma yella wamek , a k-yeɛfu ɣef yir axemmem-agi i d-yeffɣen seg ul-ik !
44008023	Atan walaɣ teččuṛeḍ d ddɣel , imlek-ik lbaṭel !
44008024	Semɛun yerra-yasen : Dɛut kunwi s yiman-nwen fell-i ɣer Sidi Ṛebbi iwakken ur d-ideṛṛu ara yid-i wayen akka i d-tennam .
44008025	Buṭrus d Yuḥenna kemmlen cehden ɣef Sidna Ɛisa , beccṛen awal n Sidi Ṛebbi , mbeɛd uɣalen ɣer temdint n Lquds . Deg webrid-nsen , țbecciṛen lexbaṛ n lxiṛ deg waṭas n tudrin n tmurt n Samarya .
44008026	Yiwen lmelk n Sidi Ṛebbi inṭeq-ed ɣer Filbas yenna-yas : Kker , ṛuḥ ɣer lǧiha n usammer , ɛeddi seg webrid-nni yexlan i gețṣubbun si temdint n Lquds ɣer tmurt n Ɣaza .
44008027	Ikker , iṛuḥ . Immuger-ed deg webrid yiwen n wergaz , d aneɣlaf n Kendyas tagellit n tmurt n Ityubya ; d nețța i d lewkil ɣef lmelk-is meṛṛa , lameɛna d argaz ur nesɛi ddunit ; yusa-d ɣer temdint n Lquds iwakken ad iɛbed Sidi Ṛebbi .
44008028	Mi gțeddu ɣef tkeṛṛust-is iwakken ad yuɣal ɣer wexxam-is , yufa-t-id lḥal yeqqaṛ di tektabt n nnbi Iceɛya .
44008029	Ṛṛuḥ iqedsen yenna i Filbas : Ṛuḥ qeṛṛeb ɣer tkeṛṛust-ihina .
44008030	Filbas yuzzel ɣuṛ-es , yesla i uneɣlaf-nni n tmurt n Ityubya yeqqaṛ di tektabt n nnbi Iceɛya . Yenna-yas : Tfehmeḍ ayen akka i teqqaṛeḍ ?
44008031	Yerra-yas : Amek ara fehmeɣ ma ulac win ara yi-d-isfehmen ? Dɣa yesserkeb-ed Filbas ɣer tama-s .
44008032	Atah wayen akken yella yeqqaṛ di tektabt-nni : Am izimer m'ara t-awin a t-zlun , am tixsi iggugmen zdat win i ț-ițellsen , ur d-yeldi imi-is .
44008033	Yețwaḥqeṛ , ițwačč lḥeqq-is ! Anwa ara d-yeḥkun ɣef wayen yedṛan di lǧil-ines ? Anwa ara d-yeḥkun ɣef tudert-is yețwakksen si ddunit ?
44008034	Aneɣlaf-nni yenna-yas i Filbas : Di leɛnaya-k ssefhem-iyi-d ɣef wanwa i d-ițmeslay nnbi-yagi , ɣef yiman-is neɣ ɣef wayeḍ ?
44008035	Dɣa Filbas s wawal-agi i gebda a s-ițbecciṛ lexbaṛ n lxiṛ yeɛnan Sidna Ɛisa .
44008036	Mi teddun deg webrid-nsen , wwḍen ɣer yiwen wemkan i deg llan waman . Aneɣlaf-nni yenna-yas : Atnan waman ! D acu ara yi-d iḥebsen iwakken ad țwaɣedṣeɣ ?
44008037	Filbas yenna-yas : Ma tumneḍ seg ul-ik , tzemreḍ aț-tețwaɣeḍseḍ . Aneɣlaf-nni yerra-yas : Umneɣ belli Sidna Ɛisa Lmasiḥ d Mmi-s n Ṛebbi .
44008038	Imiren yumeṛ ad ḥebsen takeṛṛust-is . Filbas d uneɣlaf-nni rsen-d , kecmen i sin ɣer waman , dɣa Filbas isseɣḍes-it .
44008039	Mi d-ffɣen seg waman , Ṛṛuḥ n Sidi Ṛebbi yerfed Filbas , yexfa ger wallen uneɣlaf-nni . Aneɣlaf-nni ikemmel abrid-is s lfeṛḥ ;
44008040	ma d Filbas yufa-d iman-is di temdint n Acdud ; syenna ikemmel abrid-is , ițeddu ițbecciṛ awal n tudert di tudrin meṛṛa i ɣef iɛedda , armi i gewweḍ ɣer temdint n Qiṣarya .
44009001	Caɛul mazal ițqehhiṛ inelmaden n Sidna Ɛisa , ițgalla deg-sen a ten-ineɣ . Iṛuḥ ɣer lmuqeddem ameqqran ,
44009002	issuter-as a s-d-ixdem lkaɣeḍ ara yawi ɣer leǧwameɛ meṛṛa n temdint n Dimecq , iwakken ma yufa deg-sen wid ittabaɛen abrid n Ɛisa Lmasiḥ , ama d argaz ama ț-țameṭṭut , a ten-id-yawi țwarzen ɣer temdint n Lquds .
44009003	Yella iteddu deg webrid , qṛib ad yaweḍ ɣer temdint n Dimecq . Taswiɛt kan , tekka-d yiwet n tafat seg igenni tfeǧǧeǧ-ed fell-as , tezzi yas-d .
44009004	Yeɣli ɣer lqaɛa , yesla i yiwen n ṣṣut i s-d-yeqqaṛen : Caɛul ! A Caɛul ! Acuɣeṛ i yi tețqehhiṛeḍ ?
44009005	Yenna-yas : Anwa-k a Sidi ? Sṣut-nni yerra-yas-d : D nekk i d Ɛisa , win akken i tețqehhiṛeḍ !
44009006	Kker fell-ak ! Ṛuḥ ɣer temdint n Dimecq , dinna ara k-d-inin acu ara txedmeḍ .
44009007	Irgazen i geddan yid-es bedden , dehcen , ggugmen ; slan i taɣect-nni lameɛna ur walan ula d yiwen .
44009008	Caɛul ikker-ed si lqaɛa , ɣas akken ldint wallen-is , ur yețwali ara . Sṭfen-as afus , wwin-t ɣer temdint n Dimecq .
44009009	Yeqqim tlata wussan ur iwala , ur ičči , ur yeswi . Caɛul yumen s Ɛisa Lmasiḥ
44009010	Di temdint n Dimecq , yella yiwen unelmad isem-is Ananyas ; Sidi Ṛebbi yessawel-as-d deg uweḥḥi , Ananyas yerra-yas : Aql-iyi a Sidi .
44009011	Sidi Ṛebbi yenna-yas : Kker tṛuḥeḍ ɣer webrid ițusemman « Abrid ayeffus » , ɣer wexxam n Yuda ; dinna steqsi ɣef yiwen wergaz isem-is Caɛul n temdint n Sars . Atan ideɛɛu ɣer Sidi Ṛebbi ,
44009012	yețwali deg uweḥḥi ikcem ɣuṛ-es yiwen wergaz isem-is Ananyas , yessers ifassen-is fell-as iwakken a t-id-yuɣal yeẓri .
44009013	Ananyas yerra-yas : A Sidi , acḥal n yemdanen i d yeḥkan fell-as ițqehhiṛ inelmaden-ik imqedsen di temdint n Lquds !
44009014	Yusa-d ɣer dagi daɣen s țțesriḥ n lmuqedmin imeqqranen iwakken ad yerr ɣer lḥebs wid akk ineddhen s yisem-ik .
44009015	Lameɛna Sidna Ɛisa yenna-yas : Ṛuḥ , axaṭer argaz-agi d nekk i t-yextaṛen iwakken ad ibecceṛ isem-iw i wat Isṛail , i leǧnas nniḍen akk-d igelliden-nsen .
44009016	Yerna a s ssekneɣ acḥal ara yeɛteb ɣef ddemma n yisem-iw .
44009017	Ananyas iṛuḥ ; mi gewweḍ ɣer wexxam-nni , yessers ifassen-is ɣef Caɛul yenna-yas : A Caɛul a gma , d Sidna Ɛisa-nni i k-d-iḍehṛen deg-webrid ansi i d-tusiḍ , i yi-d-iceggɛen iwakken a k-id-yuɣal yeẓri yerna aț-țeččaṛeḍ d Ṛṛuḥ iqedsen .
44009018	Imiren kan ɣlin-d seg wallen-is am akken d iqecṛan , dɣa yuɣal-it-id yeẓri ; yekker , yețwaɣḍes .
44009019	Mi gečča , yuɣal-it-id lǧehd ; isɛedda kra wussan ɣer inelmaden i gellan di temdint n Dimecq .
44009020	Ur iɛeṭṭel ara , yebda yețbecciṛ di leǧwameɛ n wat Isṛail belli Sidna Ɛisa d Mmi-s n Ṛebbi .
44009021	Wid akk i s isellen , wehmen qqaṛen : Eɛni mačči d win akken i gețqehhiṛen di temdint n Lquds wid ineddhen s yisem-agi n Ɛisa ? Eɛni ur d-yusi ara ɣer dagi iwakken a ten-yawi țwarzen ɣer lmuqedmin imeqqranen ?
44009022	Lameɛna Caɛul simmal yețnerni di liman ; isseɛweq at Isṛail izedɣen di temdint n Dimecq mi sen-d-ițbeggin belli d Ɛisa i d Lmasiḥ .
44009023	Mi Ɛeddan kra wussan , at Isṛail mcawaṛen akken a t-nɣen ;
44009024	lameɛna Caɛul yesla s txazabit i bɣan a s xedmen , am yiḍ am ass țɛassan ula ț-țiwura n temdint iwakken a t-nɣen .
44009025	Yiwen yiḍ , inelmaden gren-t zdaxel n uqecwal , ṣubben-t-id si ṣṣuṛ i d-izzin i temdint .
44009026	Mi i d-yusa ɣer temdint n Lquds , Caɛul inuda ɣef yinelmaden , lameɛna kukran-t akk axaṭer ur uminen ara belli yuɣal d anelmad n Sidna Ɛisa .
44009027	Dɣa Barnabas yewwi-t ɣer ṛṛusul , yeḥka-yasen amek i s-d-iban Sidna Ɛisa deg webrid , amek i s-d-ihḍeṛ d wamek i gbecceṛ s yisem n Sidna Ɛisa ɛinani mbla akukru di temdint n Dimecq .
44009028	Seg imiren yețṛuḥu yețțuɣal yid-sen di temdint n Lquds , yețbecciṛ ɛinani s yisem n Sidna Ɛisa .
44009029	Iheddeṛ daɣen nețța d wat Isṛail i d-yusan si tmura i gețmeslayen tayunanit , yețțemjadal yid-sen , meɛna ula d nutni țqelliben a t-nɣen .
44009030	Mi slan watmaten s wannect-agi , srewlen-t ɣer temdint n Qiṣarya iwakken ad iṛuḥ syenna ɣer temdint n Sars .
44009031	Tajmaɛt n watmaten yellan di tmura n Yahuda d Jlili akk-d Samarya tethenna , tețțimɣuṛ di liman , tețțeddu s tugdi n Sidi Ṛebbi , tețnerni s lemɛawna n Ṛṛuḥ iqedsen .
44009032	Buṭrus i d-inudan tijmaɛin meṛṛa , iṛuḥ daɣen ɣer watmaten izedɣen di temdint n Lud .
44009033	Yufa dinna yiwen wergaz isem-is Inyas ; argaz-agi tmanya iseggasen nețța deg usu axaṭer ikref .
44009034	Yenṭeq ɣuṛ-es Buṭrus yenna-yas : Ay Inyas ! Ɛisa Lmasiḥ yesseḥla-k ! Kker fell-ak tekkseḍ usu-inek ! Imiren kan yekker .
44009035	Mi t-walan yeḥla , imezdaɣ akk n temdint n Lud d wid n uzaɣaṛ n tmurt n Sarun beddlen tikli , qeblen abrid n Sidna Ɛisa .
44009036	Di temdint n Jafa , tella yiwet n tmeṭṭut isem-is Tabita ; tețseddiq , tețɛawan igellilen .
44009037	Di lweqt-nni , yeɣli-d fell-as lehlak dɣa temmut . Ssarden-ț , ssersen-ț di tɣuṛfeț .
44009038	Mi slan inelmaden belli Buṭrus di temdint n Jafa i gella , yerna ț-țamdint ur nebɛid ara ɣef temdint n Lud , ceggɛen ɣuṛ-es sin yergazen iwakken a t-ḥellelen a d-yas ɣuṛ-sen s lemɣawla .
44009039	Buṭrus ikker yedda yid-sen imiren kan . Mi gewweḍ , ssulin-t ɣer tɣuṛfeț-nni . Tuǧǧal akk țrunt , zzint-as-d i Buṭrus , sseknent-as-d tiqendyaṛ d ibeṛnyas i tzeṭṭ Durka uqbel aț-țemmet .
44009040	Buṭrus issufeɣ ɣer beṛṛa wid akk yellan dinna , yeqqim ɣef tgecrar , yedɛa ɣer Sidi Ṛebbi ; izzi ɣer lmegget-nni yenna-yas : Tabita , ekker ! Dɣa teldi-d allen-is , twala-d Buṭrus , imiren teqqim-ed .
44009041	Buṭrus yefka-yas afus-is iskker-iț-id , dɣa issawel i inelmaden nni akk-d tuǧǧal , ufan-ț-id tedder .
44009042	Imezdaɣ meṛṛa n temdint n Jafa slan s wayen yedṛan , daymi aṭas i gumnen s Sidna Ɛisa .
44009043	Buṭrus yeqqim kra n wussan di temdint n Jafa , ɣer yiwen wergaz isem-is Semɛun , d axeddam deg uɣerruz ( aglim ) .
44010001	Di temdint n Qiṣarya , yella yiwen wergaz iwumi qqaṛen Kurnilyus , d lqebṭan n yiwet n terbaɛt isem-is « tarbaɛt n Selyan » .
44010002	Am nețța am wexxam-is ḍuɛen Sidi Ṛebbi ; ițseddiq i igellilen , yerna am iḍ am ass yezga ideɛɛu ɣer Sidi Ṛebbi .
44010003	Yiwen wass , leǧwahi n tlata n tmeddit , iweḥḥa-yas-ed Sidi Ṛebbi , iwala yiwen lmelk ikcem-ed ɣuṛ-es yenna-yas-d : A Kurnilyus !
44010004	Kurnilyus yerfed allen-is ɣuṛ-es , tekcem-it tugdi , ițergigi , yerra-yas : D acu , a Sidi ? Lmelk yenna-yas-d : Sidi Ṛebbi yeqbel taẓallit-ik akk-d lewɛadi i tețțakeḍ i imeɣban ;
44010005	Tura ceggeɛ irgazen ɣer temdint n Jafa , ɣer Semɛun , win iwumi qqaṛen Butṛus , iwakken a d-yas .
44010006	A t-tafeḍ ɣer yiwen wergaz i gxeddmen deg uɣerruz , ula d nețța isem-is Semɛun ; axxam-is yezga-d ɣef rrif n lebḥeṛ .
44010007	Mi gṛuḥ lmelk-nni i s-d-ihedṛen , Kurnilyus yessawel i sin seg iqeddacen-is akk-d yiwen uɛeskṛi n terbɛat-is i gellan d argaz iḍuɛen Sidi Ṛebbi .
44010008	iḥka-yasen-d ayen akk yedṛan ; dɣa iceggeɛ-iten ɣer temdint n Jafa .
44010009	Azekka-nni , mi qṛib ad awḍen wid i gceggeɛ Kurnilyus ɣer temdint n Jafa , Buṭrus yuɣ-it lḥal yuli ɣef ssḍeḥ iwakken ad idɛu ɣer Sidi Ṛebbi , aț-țili d leǧwahi n tnac n wass ,
44010010	yeṭṭef-it laẓ yebɣa ad yečč . Llan țheggin-as-ed lqut , taswiɛt kan iweḥḥa-yas-ed Sidi Ṛebbi ;
44010011	iwala igenni yeldi , yiwet lḥaǧa icuban ɣer tẓeṛbit tameqqrant icudden si ṛebɛa tɣemmaṛ , tețṣubbu-d ɣer lqaɛa .
44010012	Llan deg-s lewḥuc at ṛebɛa idaṛṛen n mkul ṣṣifa , wid iteddun ɣef wuɛebbuḍ , akk-d yefṛax n igenni s mkul ṣṣifa .
44010013	Yesla i yiwen n ṣṣut yenna yas-d : A Buṭrus , ekker ! Ezlu teččeḍ !
44010014	Lameɛna Butṛus yenna-yas : Ala a Sidi , di leɛmeṛ-iw ur ččiɣ ayen iḥeṛmen neɣ ayen ur neṣfi .
44010015	Sṣut-nni inṭeq-ed tikkelt tis snat yenna-yas-d : Ayen iḥseb Sidi Ṛebbi d leḥlal , ur k-id-iṣaḥ ara a t-tḥesbeḍ d leḥṛam !
44010016	Ayagi , iweḥḥa-yas-t-id Sidi Ṛebbi tlata n tikkal ; imiren kan , lḥaǧa-nni tețwarfed ɣer igenni .
44010017	Akken mazal Buṭrus yețxemmim ɣef lmeɛna n uweḥḥi-nni , wwḍen-d yergazen-nni i d-iceggeɛ Kurnilyus steqsayen ɣef wexxam n Semɛun .
44010018	Mi d-wwḍen ɣer tewwurt , ssawlen , steqsan ma deg wexxam-nni i gețțili Semɛun iwumi qqaṛen Butṛus .
44010019	Mazal Buṭrus ițxemmim ɣef wuweḥḥi-nni , mi s-d-yenna Ṛṛuḥ iqedsen : Atnaya tlata yergazen țnadin fell-ak .
44010020	Ur țkukru ara , kker , ddu yid-sen axaṭer d nekk i ten-id iceggɛen .
44010021	Butṛus iṣubb-ed ɣuṛ-sen , yenna yasen : Aql-i ! D nekk i d Buṭrus ! D acu akka i kkun-id-yewwin ɣuṛ-i ?
44010022	Nutni rran-as : D lqebṭan-nneɣ Kurnilyus , i ɣ-d iceggɛen ɣuṛ-ek ! D argaz țcekkiṛen akk wat Isṛail yerna ḥemmlen-t axaṭer d amdan aḥeqqi iḍuɛen Sidi Ṛebbi . Ibedd-ed ɣuṛ-es lmelk n Sidi Ṛebbi yenna-yas-d a d-iceggeɛ ɣuṛ-ek , a d-taseḍ ɣer wexxam-is iwakken ad isel i wayen i tesɛiḍ a s-t-id-tiniḍ .
44010023	Buṭrus issekcem-iten ad nsen ɣuṛ-es . Azekka-nni ikker yedda yid-sen nețța d kra n watmaten n Jafa .
44010024	Sellazekka-nni , wwḍen ɣer temdint n Qiṣarya . Kurnilyus yețṛaǧu ten deg wexxam-is nețța d leḥbab-is akk-d imawlan-is i d-yeɛṛeḍ .
44010025	Akken iteddu Butṛus ad yekcem , immuger-it-id Kurnilyus ɣer tewwurt n wefrag , yeɣli ɣer idaṛṛen-is , yekna zdat-es iwakken ad isṭerḥeb yis s leqdeṛ ameqqran .
44010026	Meɛna Butṛus issekker-it-id yenna-yas : Kker fell-ak ! D amdan am kečč i lliɣ .
44010027	Leḥḥun , țmeslayen armi kecmen ɣer wexxam , yufa dinna aṭas n yemdanen i gennejmaɛen .
44010028	Buṭrus yenna-yasen : Yak teẓram d leḥṛam i wemdan n wat Isṛail ad ixaleḍ abeṛṛani neɣ ad ikcem ɣer wexxam-is . Lameɛna Sidi Ṛebbi yessefhem-iyi-d belli ur ilaq ara a d-nini ɣef walebɛaḍ belli ur zeddig ara neɣ ur iṣfi ara ;
44010029	daymi i qebleɣ a d-aseɣ mi yi-d-tessawlem . Init-iyi-d tura sebba ɣef wacu i d-tceggɛem ɣuṛ-i .
44010030	Kurnilyus yerra-yas : Ṛebɛa wussan aya , leǧwahi n tlata n tmeddit , lliɣ deɛɛuɣ ɣer Sidi Ṛebbi deg wexxam-iw ; ataya ibedd-ed zdat-i yiwen wergaz s llebsa yețfeǧǧiǧen ,
44010031	yenna-yi-d : « A Kurnilyus ! Sidi Ṛebbi yeqbel taẓallit-ik akk-d lewɛadi i tețțakeḍ i igellilen .
44010032	Ceggeɛ ɣer temdint n Jafa ɣerSemɛun ițusemman Butṛus iwakken a d-yas ; a t-tafeḍ ɣer yiwen i gxeddmen igelman , ula d nețța isem-is Semɛun ; axxam-is yezga-d ɣef rrif n lebḥeṛ .
44010033	Imiren ceggɛeɣ-en ɣuṛ-ek ; tanemmirt-ik imi d-tusiḍ . Tura ihi aql-aɣ akk dagi zdat Sidi Ṛebbi iwakken a nsel s ɣuṛ-ek , ayen akk i k-d-yumeṛ Sidi Ṛebbi a ɣ-t-id-tiniḍ .
44010034	Butṛus yebda ameslay yenna : Armi ț-țura i fehmeɣ belli ț-țideț , Sidi Ṛebbi ur ixeddem ara lxilaf ger yemdanen .
44010035	Lameɛna di mkul lǧens , yal amdan i t-yețḍuɛun , ixeddmen ayen yellan d lḥeqq , iɛǧeb-as i Ṛebbi i gellan d Illu n yemdanen meṛṛa ; teslam belli iceggeɛ-ed awal-is i wat Isṛail , ibecceṛ-asen-d lehna s Ɛisa Lmasiḥ .
44010036	
44010037	Ahat teslam s wayen yedṛan di tmurt n Yahuda meṛṛa ; yebda-d si tmurt n Jlili seg wasmi ițbecciṛ Yeḥya aɣeṭṭas , aɣḍas n waman .
44010038	Teslam s Ɛisa Anaṣari amek i t-iččuṛ Sidi Ṛebbi s tezmert akk-d Ṛṛuḥ iqedsen , amek i gteddu seg umkan ɣer wayeḍ , ixeddem lxiṛ , amek isseḥlay wid akk i gemlek Cciṭan , axaṭer Sidi Ṛebbi ițțili yid-es .
44010039	Aql-aɣ d inigan n wayen akk i gexdem di tmurt n wat Isṛail ț-țemdint n Lquds anda i t-nɣan mi t-semmṛen ɣef wumidag ,
44010040	meɛna ass wis tlata Sidi Ṛebbi isseḥya-t-id si ger lmegtin ; yefka-yas tazmert s wayes i d-isbeggen iman-is ,
44010041	mačči i yemdanen meṛṛa meɛna i nukkni kan i gextaṛ Sidi Ṛebbi a nili d inagan-is ; nukkni yeččan , yeswan yid-es mi d-iḥya si ger lmegtin .
44010042	Sidna Ɛisa iweṣṣa-yaɣ a nbecceṛ i yemdanen meṛṛa , belli d nețța i gextaṛ Sidi Ṛebbi iwakken ad iḥaseb wid yeddren akk-d wid yemmuten .
44010043	Lenbiya akk cehden-d fell-as belli kra n win ara yamnen yis , a s-țwaɛeffun ddnubat-is s yisem-is .
44010044	Urɛad ifuk Buṭrus ameslay mi d-yers Ṛṛuḥ iqedsen ɣef wid akk yellan dinna , i gesmeḥsisen i wawal n Sidi Ṛebbi .
44010045	Wid i geddan d Butṛus , yellan d at Isṛail yumnen s Lmasiḥ , dehcen , wehmen imi d-yețțune Ṛṛuḥ iqedsen ula i wid ur nelli ara n wat Isṛail .
44010046	Axaṭer sellen-asen heddṛen yerna țḥemmiden Sidi Ṛebbi s tutlayin ur nețwassen ara . Dɣa Butṛus yenna :
44010047	Eɛni nezmer a nḥeṛṛem seg weɣḍas deg waman wid iwumi i d-yețțune Ṛṛuḥ iqedsen am nukkni ?
44010048	Dɣa Yefka lameṛ ad țwaɣeḍsen s yisem n Sidna Ɛisa Lmasiḥ ; imiren ḥellelen-t ad yeqqim yid-sen kra n wussan .
44011001	Ṛṛusul d watmaten yellan di tmurt n Yahuda slan belli ula d leǧnas ur nelli ara n wat Isṛail qeblen awal n Ṛebbi .
44011002	Mi guɣal Butṛus ɣer temdint n Lquds , at Isṛail yumnen s Ɛisa Lmasiḥ ur ten-iɛǧib ara lḥal ; lummen fell-as , nnan-as :
44011003	Amek armi tkecmeḍ ɣer wexxam n wid ur neḍhiṛ ara yerna teččiḍ yid-sen ?
44011004	Dɣa Butṛus yebda a sen-d-iḥekku ayen akk yedṛan , yenna-yasen :
44011005	Mi lliɣ di temdint n Jafa , lliɣ deɛɛuɣ ɣer Sidi Ṛebbi ; taswiɛt kan , iṛuḥ leɛqel-iw , iweḥḥa-yi-d Sidi Ṛebbi , walaɣ taẓeṛbit tameqqrant tcudd si ṛebɛa n tɣemmaṛ , tețṣubbu-d seg igenni , tewweḍ-ed armi d ɣuṛ-i .
44011006	Reṣṣaɣ allen-iw fell-as , walaɣ deg-s mkul ṣṣifa n lewḥuc at ṛebɛa idaṛṛen d wid iteddun ɣef wuɛebbuḍ akk-d yefṛax n igenni n mkul ṣṣenf .
44011007	Dɣa sliɣ i yiwen n ṣṣut i yi-d iqqaṛen : a Buṭrus ! Ekker , ezlu teččeḍ !
44011008	Lameɛna nniɣ-as : ala a Sidi ! Leɛmeṛ yekcim ɣer yimi-w wayen iḥeṛmen neɣ wayen ur neṣfi .
44011009	Tikkelt tis snat , ṣṣut-nni i d-yusan seg igenni yenna-yi-d : ayen iḥseb Sidi Ṛebbi d leḥlal , ur k-id iṣaḥ ara a t-tḥesbeḍ d leḥṛam !
44011010	Ayagi yedṛa-d tlata n tikkal , dɣa kullec ițwarfed ɣer igenni .
44011011	Imiren kan wwḍen-d tlata yergazen ɣer wexxam i deg lliɣ , țwaceggɛen-d ɣuṛ-i si temdint n Qiṣarya .
44011012	Ṛṛuḥ iqedsen yenna-yi-d : ddu kan yid-sen ur țțaggad ara . Wwiɣ yid-i sețța watmaten-agi i tețwalim , dɣa nṛuḥ .
44011013	Nekcem ɣer wexxam n Kurnilyus , yeḥka-yaɣ-d ayen i s yenna lmelk n Sidi Ṛebbi i d ibedden ɣuṛ-es , mi s-yenna : ceggeɛ ɣer temdint n Jafa a d-awin Semɛun ițusemman Butṛus ,
44011014	a k-d-yini amek ara tețwasellkeḍ kečč d wat wexxam-ik .
44011015	Mi bdiɣ ameslay , Ṛṛuḥ iqedsen yers-ed fell-asen , akken i d-yers fell-aɣ ass amezwaru .
44011016	Imiren mmektaɣ-ed awal-nni i d-yenna Sidna Ɛisa : « Yeḥya isseɣḍas deg aman , lameɛna kunwi aț-țețwaɣeḍsem di Ṛṛuḥ iqedsen . »
44011017	Ihi imi sen-d yefka Sidi Ṛebbi tikci am nukkni yumnen s Sidna Ɛisa Lmasiḥ , d acu-yi nekk iwakken ad xalfeɣ lebɣi n Sidi Ṛebbi ?
44011018	Mi slan i wannect-nni , yethedden wul-nsen , ḥemden Ṛebbi nnan : A neḥmed Sidi Ṛebbi i geldin abrid n țțuba ula i wat leǧnas ur nelli ara n wat Isṛail , iwakken ad sɛun tudert !
44011019	Asmi gemmut Stifan , yekker uqehheṛ i gessemfaṛaqen inelmaden ɣer mkul amkan ; ṛuḥen armi ț-țamurt n Finisya , armi ț-țigzirt n Qubṛus ț-țemdint n Antyuc , țbecciṛen awal n Ṛebbi i wat Isṛail kan ;
44011020	lameɛna llan gar-asen kra n yergazen n tegzirt n Qubṛus akk-d kra nniḍen n temdint n Qiṛwan , usan-d ɣer temdint n Antyuc , țmeslayen i iyunaniyen , țbecciṛen-asen lexbaṛ n lxiṛ yeɛnan Sidna Ɛisa .
44011021	Tazmert n Sidi Ṛebbi tețțili yid-sen ; aṭas n yemdanen i gumnen beddlen tikli , tebɛen abrid n Sidna Ɛisa .
44011022	Mi gewweḍ lexbaṛ-agi ɣer tejmaɛt n watmaten n temdint n Lquds , ceggɛen Barnabas armi d Antyuc .
44011023	Mi gewweḍ , iwala ayen i texdem dinna ṛṛeḥma n Sidi Ṛebbi dɣa yeččuṛ d lfeṛḥ . Yenha-ten akk iwakken ad ṭṭfen seg wul di liman sɛan di Lmasiḥ .
44011024	Axaṭer Barnabas d argaz ixeddmen lxiṛ , iččuṛ d Ṛṛuḥ iqedsen akk-d liman . S wakka , aṭas n yemdanen i d-yernan ɣer Sidna Ɛisa .
44011025	Barnabas iṛuḥ ɣer temdint n Sars iwakken ad inadi ɣef Caɛul .
44011026	Mi t-yufa , yewwi-t-id yid-es ɣer temdint n Antyuc . Di tejmaɛt-nni , sɛeddan aseggas kamel , xeddmen s tdukli , sselmaden aṭas n yemdanen . Di temdint n Antyuc ițțusemman inelmaden n Sidna Ɛisa tikkelt tamezwarut : « imasiḥiyen »
44011027	Deg ussan-nni , ṣubben-d kra n lenbiya si temdint n Lquds ɣer temdint n Antyuc .
44011028	Yiwen seg-sen isem-is Agabus , ikker icar-ed s Ṛṛuḥ iqedsen belli a d-yeɣli laẓ d ameqqran di ddunit meṛṛa ; ț-țideț , laẓ-agi yeɣli-d di zzman n ugellid ameqqran : Kludyus
44011029	Inelmaden n temdint n Antyuc , msefhamen belli mkul yiwen deg-sen a d-ye ayen iwumi yezmer , iwakken ad ɛiwnen atmaten izedɣen di tmurt n Yahuda .
44011030	D ayen i xedmen ; ceggɛen Barnabas d Caɛul ad awin i imeqqranen n tejmaɛin n tmurt n Yahuda , ayen akk i d-jemɛen .
44012001	Di lweqt-nni , agellid Hiṛudus yebda ițqehhiṛ inelmaden n tejmaɛt yellan di temdint n Lquds .
44012002	Yefka lameṛ , ad nɣen s usekkin Yeɛqub gma-s n Yuḥenna .
44012003	Mi gwala d ayen isfeṛḥen at Isṛail , yerna daɣen isseḥbes Butṛus , deg wussan n lɛid n leslak .
44012004	Mi t-id-ṭṭfen , rran-t ɣer lḥebs . Isbedd-as taɛessast n ṛebɛa trebbaɛ n lɛeskeṛ , mkul tarbaɛt deg-s ṛebɛa iɛeskṛiwen ; yebɣa a t-icaṛeɛ zdat lɣaci meṛṛa , m'ara tɛeddi Tfaska n yizimer .
44012005	Butṛus ihi yella di lḥebs ; ma ț-țajmaɛt n watmaten tezga di tẓallit , tdeɛɛu fell-as ɣer Sidi Ṛebbi .
44012006	Iḍ-nni uqbel a t-icaṛeɛ Hiṛudus , Butṛus ițwarzen s snat snasel , yella iṭṭes ger sin iɛeskṛiwen , wiyaḍ ɛussen tawwurt n lḥebs .
44012007	Taswiɛt kan , ataya lmelk n Sidi Ṛebbi iḍheṛ-as-d ; yiwet n tafat tameqqrant tceɛceɛ-ed di lḥebs-nni . Lmelk-nni yennul idis n Buṭrus , issendekwal-it-id yenna-yas : Ɣiwel Kker ! Imiren kan , qqeṛsent snasel-nni ɣlint-ed seg ifassen-is .
44012008	Lmelk-nni yenna-yas : Els-ed arkasen-ik tbeggseḍ ɣef yiman-ik ! Buṭrus ixdem akken i s-d-yenna , lmelk yenna-yas-d daɣen : Sburr-ed abeṛnus-ik tettebɛeḍ-iyi-d !
44012009	Butṛus ikker itbeɛ-it ; ur ifaq ara belli lmelk nni ț-țideț iḍheṛ-as-ed , inwa d aweḥḥi n Sidi Ṛebbi .
44012010	Ɛeddan zdat tɛessast tamezwarut , rnan tis snat , wwḍen ɣer tewwurt n wuzzal yessufuɣen ɣer temdint , teldi weḥd-es ; ffɣen ɛeddan deg yiwet n tezniqt , imiren lmelk yexfa ger wallen n Buṭrus .
44012011	Mi d-yufa iman-is di beṛṛa , ifaq belli ț-țideț , Sidi Ṛebbi iceggeɛ-d lmelk-is , isellek-it-id seg-ufus n Hiṛudus akk-d lbaṭel i bɣan a s-t xedmen wat Isṛail .
44012012	Mi gefhem lḥala i deg yella , ikker iṛuḥ ɣer wexxam n Meryem yemma-s n Yuḥenna iwumi qqaṛen daɣen Maṛqus , nnejmaɛen dinna waṭas n watmaten , deɛɛun ɣer Sidi Ṛebbi .
44012013	Mi gesqeṛbeb di tewwurt n beṛṛa , tusa-d yiwet n tqeddact isem-is Rudya , tqeṛṛeb ɣer tewwurt aț-țesmeḥses ;
44012014	mi teɛqel taɣect n Buṭrus , di lfeṛḥ-nni i deg tella ur teldi ara tawwurt , tuzzel aț-țissiweḍ lexbaṛ belli Butṛus atan ibedd zdat tewwurt .
44012015	Nnan-as : Waqila iffeɣ-ikem leɛqel ! Lameɛna teṭṭef deg wayen i d tenna .
44012016	Nnan-as : Ahat d lexyal-is ihi ! Llan țemsteqsayen , ma d Butṛus mazal-it isqeṛbub-ed ; mi d-ldin tawwurt wehmen mi t-walan .
44012017	Buṭrus iwehha-yasen s ufus-is ad ssusmen , yeḥka-yasen amek i t-id issufeɣ Sidi Ṛebbi si lḥebs , yenna yasen : Sṣiwḍet lexbaṛ-agi i Yeɛqub d watmaten . Dɣa iṛuḥ ibeddel amkan .
44012018	Mi guli wass , lɛeskeṛ iɛussen Butṛus tqelqen , țmesteqsayen amek i geffeɣ si lḥebs , anwa i t-yessufɣen ?
44012019	Hiṛudus iceggeɛ a t-id-qellben , meɛna ur t-ufin ara . Yebḥet iɛessasen-nni , dɣa yefka lameṛ a ten-nɣen ; imiren iṛuḥ si tmurt n Yahuda ɣer tmurt n Qiṣarya , anda yesɛedda kra n wussan .
44012020	Hiṛudus yerfa ɣef yimezdaɣ n temdinin n Sur akk d Sidun , lameɛna nutni mcawaṛen , msefhamen akk-d Blastus yellan d lewkil-is ; dɣa ceggɛen wid ara s-issutren lehna , axaṭer tamurt-nsen tețɛic seg wayen i d-itekken si tmurt n ugellid Hiṛudus .
44012021	Yewweḍ-ed wass i deg ara d-yini Hiṛudus lxeṭba i lɣaci . Mi d-yewweḍ wass n temlilit , Hiṛudus yelsa llebsa n ugellid , yuli ɣer wemkan n lxeṭba ad immeslay i lɣaci .
44012022	Mi gebda ameslay , lɣaci meṛṛa qqaṛen : D Ṛebbi i d-ițmeslayen , mačči d amdan !
44012023	Imiren kan lmelk n Sidi Ṛebbi yesseɣli-d fell-as aṭan , axaṭer yeqbel a t-ḥesben yemdanen am Ṛebbi , iceggeɛ-as-d abeɛɛuc i t-yeččan dɣa yemmut ;
44012024	ma d awal n Sidi Ṛebbi țbecciṛen-t , yewweḍ ɣer mkul amkan .
44012025	Barnabas akk-d Caɛul mi fukken lxedma-nsen di temdint n Lquds uɣalen , wwin yid-sen Yuḥenna ițusemman Maṛqus .
44013001	Di tejmaɛt n temdint n Antyuc llan lenbiya d lɛulama : Barnabas , Semɛun ițusemman Aberkan , Lusyus n temdint n Qiṛwan , Manahen i d-ițțuṛebban d Hiṛudus Antibas , akk-d Caɛul .
44013002	Yiwen wass atmaten nnejmaɛen iwakken ad uẓummen yerna ad dɛun ɣer Sidi Ṛebbi . Ṛṛuḥ iqedsen yenna-yasen-d : Swejdet-iyi-d Barnabas akk-d Caɛul i ccɣel-nni iwumi i ten-heggaɣ .
44013003	Mi ẓummen , ssersen ifassen-nsen fell-asen , rnan dɛan ɣer Sidi Ṛebbi , dɣa ǧǧan-ten ad ṛuḥen .
44013004	Barnabas akk-d Caɛul i gceggeɛ Ṛṛuḥ iqedsen , ṣubben ɣer lmeṛṣa n Slukya ; syenna rekben di lbabuṛ ɣer tegzirt n Qubṛus .
44013005	Mi wwḍen ɣer lmeṛṣa n Salamin , beccṛen awal n Ṛebbi di leǧwameɛ n wat Isṛail ; Yuḥenna yella yid-sen , yețɛawan-iten .
44013006	Mi zegren akk tigzirt-nni , wwḍen ɣer temdint n Bafus , mlalen-d d yiwen useḥḥar n wat Isṛail i gețțarran iman-is d nnbi , isem-is Barɛisa .
44013007	Ițțili ɣer lḥakem Serjyus Bulus , yellan d argaz ifehmen . Serjyus iceggeɛ ɣer Barnabas d Caɛul , axaṭer yebɣa ad isel i wawal n Ṛebbi .
44013008	Meɛna Ilimas aseḥḥar-nni , ( akkagi i gețwaṭerjem yisem-is s tyunanit ) yețxaṣam-iten , yețnadi ad isseɛṛeq abrid n liman i lḥakem-nni .
44013009	Caɛul , ițusemman daɣen Bulus , yeččuṛen d Ṛṛuḥ iqedsen , issers allen-is fell-as ,
44013010	yenna-yas : A mmi-s n Cciṭan yeččuṛen ț-țiḥila d lexdeɛ ! Ay aɛdaw n lḥeqq ! Ar melmi ara tesseɛwajeḍ akka iberdan n lewqam n Sidi Ṛebbi ?
44013011	Tura atan ufus n Sidi Ṛebbi fell-ak : aț-țedderɣleḍ , aț-țeqqimeḍ kra n wussan ur tețwaliḍ ara tafat n yiṭij . Imiren kan , Ilimas idderɣel , yeɣli-d fell-as ṭṭlam ; yeqqim isferfud , ițnadi anwa ara s-yeṭṭfen afus .
44013012	Lḥakem-nni mi gwala ayen yedṛan , itɛeǧǧeb deg wawal n Sidi Ṛebbi dɣa yumen .
44013013	Bulus d yeṛfiqen-is zegren tigzirt n Qubṛus , wwḍen ɣer temdint n Bafus , syenna rekben di lbabuṛ iwakken ad zegren ɣer temdint n Barja yellan di tmurt n Bamfilya .
44013014	Mi wwḍen ɣer dinna , Yuḥenna yeǧǧa-ten yuɣal ɣer temdint n Lquds ; ma d nutni kemmlen abrid-nsen si temdint n Barja , wwḍen ɣer temdint n Antyuc yellan di tmurt n Bisidya . Deg wass n westeɛfu , i deg țnejmaɛen wat Isṛail di leǧwameɛ , kecmen ɣer lǧameɛ , qqimen .
44013015	Mi d-ɣṛan tiktabin n Sidna Musa akk-d Lenbiya , imeqqranen n lǧameɛ nni nnan-asen : Ay atmaten , ma yella tesɛam kra n wawal s wayes ara tenhum lɣaci-agi , ɛeddit-ed aț-țhedṛem !
44013016	Bulus ikker-ed , iwehha-yasen s ufus-is , yenna : Ay at Isṛail ! A kunwi iḍuɛen Ṛebbi , ḥesset-iyi-d !
44013017	Sidi Ṛebbi Illu n wat Isṛail , yextaṛ lejdud-nneɣ , yessefti-ten mi llan di tmurt n Maṣeṛ , yessufeɣ iten id s tezmert-is tameqqrant .
44013018	Iḥuder-iten azal n ṛebɛin iseggasen deg unezṛuf n Sinay .
44013019	Issenger sebɛa leǧnas di tmurt n Kenɛan , iwakken a sen-ye tamurt-nni i lejdud-nneɣ .
44013020	
44013021	Dɣa ssutren i Sidi Ṛebbi a sen-d-ye agellid ; yefka-yasen-d Caɛul , mmi-s n Qic n wedrum n Benyamin , yuɣal d agellid fell-asen azal n ṛebɛin iseggasen .
44013022	Lameɛna Sidi Ṛebbi yekkes leḥkum i Caɛul , yerra Sidna Dawed d agellid deg umkan-is . Atan wayen i d-yenna fell-as : Ufiɣ Dawed , mmi-s n Yassa , d argaz yellan akken i t-yebɣa wul-iw , ara ixedmen lebɣi-w .
44013023	Tura , si dderya n Sidna Dawed i d-ifka Sidi Ṛebbi amsellek i wat Isṛail akken i t-id-yewɛed ; amsellek-agi d Ɛisa .
44013024	Uqbel a d-yas Sidna Ɛisa , Yeḥya ibecceṛ țțuba s weɣḍas n waman i wegdud n wat Isṛail .
44013025	Uqbel a t-ṭṭfen ɣer lḥebs iwakken a t-nɣen , Yeḥya yenna i lɣaci : Nekk ur lliɣ ara d win akken i tɣilem ; lameɛna a d-yas deffir-i yiwen , ur uklaleɣ ara ad fsiɣ ula d lexyuḍ n warkasen-is .
44013026	Ay atmaten ! Ay arraw n Sidna Ibṛahim d wid akk ițțaggaden Sidi Ṛebbi ! I nukkni iwumi i d-ițțuceggeɛ wawal-agi n leslak .
44013027	Axaṭer imezdaɣ n temdint n Lquds d imeqqranen-nsen , ur fhimen ara d acu-t Ɛisa-agi , ur fhimen ara daɣen imeslayen i d qqaṛen di tektabt n lenbiya mkul ass n westeɛfu ; lameɛna xedmen akken i gura di tira iqedsen , mi ḥekmen ɣef Sidna Ɛisa s lmut .
44013028	Ɣas akken ur s-d-ufin ara sebba s wayes ara ḥekmen fell-as s lmut , ssutren i Bilaṭus ad ye lameṛ iwakken a t-semmṛen ɣef lluḥ .
44013029	Mi gedṛa wayen akk ițwaketben fell-as , ṣubben-t-id seg umidag , rran-t ɣer uẓekka .
44013030	Lameɛna Sidi Ṛebbi isseḥya-t-id si ger lmegtin .
44013031	Acḥal wussan nețța ițbeggin-ed iman-is i widak-nni i d-yeddan yid-es si tmurt n Jlili armi ț-țamdint n Lquds ; tura d nutni i d inigan-is zdat n yemdanen meṛṛa .
44013032	Daymi , nukkni tura newwi yawen-d lexbaṛ-agi n lxiṛ . Ayen akken i gewɛed Sidi Ṛebbi i lejdud nneɣ , yedṛa-d tura gar-aneɣ , nukkni yellan d dderya-nsen .
44013033	Mi d-yesseḥya Sidi Ṛebbi Sidna Ɛisa , akken yura di Sabur wis-sin : Kečč d mmi , d nekk i k-id-yefkan ɣer ddunit ass-a !
44013034	Ihi Sidi Ṛebbi isseḥya-t-id si ger lmegtin iwakken ur irekku ara , akken i t-id-yenna di tira iqedsen : Si Dawed ara wen-d-fkeɣ lbaṛakat yeṣfan , lbaṛakat n tideț i wen weɛdeɣ .
44013035	Yura daɣen : Ur tețțaǧǧaḍ ara ameɛzuz-ik ad yerku zdaxel n uẓekka .
44013036	Di lweqt-is , Sidna Dawed yexdem lebɣi n Sidi Ṛebbi ; mi gemmut , yețwamḍel ger lejdud-is , tura lǧețța-s terka deg uẓekka .
44013037	Lameɛna win i d-yesseḥya Sidi Ṛebbi , ur t-yeǧǧi ara ad yerku deg uẓekka .
44013038	Ilaq ihi aț-țeẓrem ay atmaten , belli s yisem-is i wen-d-ițțubecceṛ leɛfu n ddnubat .
44013039	Kra n win yumnen yis , a s-țwasemmḥen ddnubat-is , ddnubat-nni i ɣef ur tezmirem ara aț-țețwasemmḥem s ccariɛa n Musa .
44013040	Ihi ɣuṛ-wat a d-yedṛu yid-wen wayen i d-nnan lenbiya :
44013041	Ay imdanen yeččuṛen d zzux , iḥeqqṛen wiyaḍ , dehcet , tenfum syagi ! Axaṭer atan ad xedmeɣ di zzman-nwen yiwet lḥaǧa s wayes ur tețțamnem ara ma yella ḥkan awen-ț-id .
44013042	Mi kkren ad ffɣen si lǧameɛ , ḥellelen Bulus d Barnabas iwakken a d-uɣalen ass n ssebt i d-iteddun a d-rnun a d-mmeslayen ɣef wannect nni .
44013043	Mi mfaṛaqen , aṭas n wat Isṛail akk-d wid i gkecmen ddin-nsen , tebɛen-d Bulus akk-d Barnabas i sen-ițmeslayen , i ten-inehhun ad ṭṭfen di ṛṛeḥma n Sidi Ṛebbi .
44013044	Ass n westeɛfu nniḍen , qṛib tamdint meṛṛa i d-innejmaɛen iwakken ad slen i wawal n Ṛebbi .
44013045	Mi walan annect-nni n lɣaci , at Isṛail usmen , sseɛwajen s rregmat ayen i d-yeqqaṛ Bulus .
44013046	Lameɛna Bulus d Barnabas nnan-asen ɛinani : I kunwi d imezwura iwumi ilaq ad ițțubecceṛ wawal n Sidi Ṛebbi , meɛna imi ur t-teqbilem ara , tḥusbem iman-nwen ur tuklalem ara tudert n dayem , ihi a nezzi ɣer wid ur nelli ara n wat Isṛail .
44013047	Axaṭer atah wayen i d-yenna Sidi Ṛebbi : Sbeddeɣ-k aț-țiliḍ ț-țafat i leǧnas , aț-țessiwḍeḍ leslak alamma d ixfawen n ddunit .
44013048	Leǧnas ur nelli ara n wat Isṛail feṛḥen mi slan s wannect-agi , țḥemmiden awal n Ṛebbi ; wid akk yețțuheggan i tudert n dayem umnen .
44013049	Awal n Sidi Ṛebbi yețțubecceṛ di mkul amkan n tmurt .
44013050	Lameɛna at Isṛail sḥeṛcen imeqqranen n temdint akk-d d kra n tilawin timeṛkantiyin i gettabaɛen ddin n wat Isṛail ; sekkren-d aqehheṛ ameqqran ɣef Bulus d Barnabas , ssufɣen-ten si tmurt-nsen .
44013051	Bulus d Barnabas zwin aɣebbaṛ n iḍaṛṛen-nsen , ṛuḥen ɣer temdint n Ikunyum .
44013052	Ma d inelmaden ijdiden , ččuṛen d lfeṛḥ akk-d Ṛṛuḥ iqedsen .
44014001	Di temdint n Ikunyum , Bulus d Barnabas kecmen daɣen ɣer lǧameɛ n wat Isṛail , beccṛen-asen lexbaṛ n lxiṛ ; aṭas n Iyunaniyen akk-d wat Isṛail i gumnen .
44014002	Lameɛna kra seg wat Isṛail i gugin ad amnen , ɛemṛen-asen aqeṛṛuy i wat n leǧnas niḍen sḥeṛcen-ten iwakken ad xedmen lbaṭel i watmaten ;
44014003	ɣas akken , Bulus d Barnabas ɛeṭṭlen di temdint n Ikunyum , țeklen ɣef Sidi Ṛebbi , heddṛen s țțbut mbla akukru ɣef ṛṛeḥma-ines . Sidi Ṛebbi ițbeggin-ed s lbeṛhanat d licaṛat belli ayen țbecciṛen ț-țideț .
44014004	Imezdaɣ n temdint mfaṛaqen : kra deg-sen tebɛen at Isṛail , ma d wiyaḍ ddan d ṛṛusul .
44014005	At Isṛail d iyunaniyen akk-d imeqqranen-nsen ɛewlen ad xedmen lbaṭel i ṛṛusul , bɣan a ten nɣen s weṛjam .
44014006	Bulus d Barnabas mi ten-yewweḍ lexbaṛ , beddlen amkan ṛuḥen ɣer tmurt n Likawnya , ɣer temdinin n Listra , d Derba akk-d tudrin i sent-id yezzin ;
44014007	țbecciṛen dinna lexbaṛ n lxiṛ n Sidi Ṛebbi .
44014008	Di temdint n Listra , yella yiwen wergaz ikerfen seg-wasmi i d-ilul , di leɛmeṛ-is ur yelḥi .
44014009	Yesmeḥsis i wayen i d-yeqqaṛ Bulus ; Bulus iṛeṣṣa allen-is fell-as , iwala belli yesɛa liman iwakken ad yeḥlu ,
44014010	dɣa yenṭeq ɣur-es s ṣṣut ɛlayen yenna-yas : Ekker , bedd ɣef yidaṛṛen-ik ! Imiren kan yekker , yebda ițeddu .
44014011	Mi walan ayen yexdem Bulus , lɣaci n tmurt n Likawnya țɛeggiḍen s tutlayt nsen : Iṛebbiten ṣubben-d ɣuṛ-nneɣ s ṣṣifa n yemdanen !
44014012	Semman-as i Barnabas « SSus » , ma d Bulus « Hermas » axaṭer d nețța i d-ițmeslayen .
44014013	Lmuqeddem n lǧameɛ n SSus yellan ɣer tewwurt n temdint , yewwi-d izgaren akk-d ijeǧǧigen zdat tewwura n lǧameɛ ; yebɣa a ten-yezlu d asfel nețța d lɣaci i Bulus akk-d Barnabas .
44014014	Ṛṛusul mi slan s wannect nni cerrgen llebsa-nsen , uzzlen ɣer tlemmast n lɣaci , țɛeggiḍen :
44014015	Ay irgazen , acuɣeṛ i txeddmem akka ? Nukni d imdanen kan i nella am kunwi ! D lexbaṛ n lxiṛ i wen-d newwi iwakken aț-țeṭṭixṛem i leɛbada n wayen ur nesɛi lmeɛna ; aț-tebɛem abrid n Sidi Ṛebbi , Bab n tudert i d-ixelqen igenni d lqaɛa , lebḥeṛ d wayen akk yellan deg-s .
44014016	Ɣas akken di zzmanat iɛeddan yeǧǧa imdanen n leǧnas meṛṛa ad tebɛen abrid i sen-yehwan ;
44014017	nețța yețbeggin-ed iman-is s lxiṛat i gxeddem : d nețța i wen-d-ițțaken ageffur ( lehwa ) , d nețța i wen-d ițțaken lɣellat di lweqt-nsent , d nețța daɣen i wen-d-ițakken tamɛict-nwen , ula d ulawen-nwen d nețța i ten issefṛaḥen .
44014018	Ɣas akken ṛṛusul nnan asen imeslayen-agi , s lḥif ameqqran i ḥebsen lɣaci-nni iwakken ur sen zellun ara asfel .
44014019	Dɣa usan-d kra seg wat Isṛail si temdinin n Antyuc akk-d Ikunyum , sekkren ccwal ger lɣaci , sḥeṛcen-ten ad ṛejmen Bulus iwakken a t-nɣen . Mi t-ṛejmen , zzuɣṛen-t ɣer beṛṛa n temdint , axaṭer ɣilen yemmut .
44014020	Lameɛna nnejmaɛen-d ɣuṛ-es inelmaden , ṭṭfen-as afus , yuɣal yekker yekcem ɣer temdint . Azekka-nni , nețța d Barnabas ṛuḥen ɣer temdint n Derba .
44014021	Mi beccṛen lexbaṛ n lxiṛ di temdint-nni n Derba , aṭas inelmaden i d-yernan ; dɣa uɣalen ɣer temdinin n Listra , Ikunyum d Antyuc
44014022	iwakken ad sǧehden ulawen n inelmaden . Nehhun-ten ad ṭṭfen di liman , qqaṛen-asen : S waṭas n leɛtab ara nekcem ɣer ddewla n Sidi Ṛebbi .
44014023	Sbedden imḍebbṛen di mkul tajmaɛt ; mi uẓamen , rnan dɛan ɣer Sidi Ṛebbi , ǧǧan-ten seddaw leɛnaya n Sidi Ṛebbi s wayes umnen .
44014024	Zegren si tmurt n Bisidya , wwḍen-d ɣer tmurt n Bamfilya ,
44014025	beccṛen awal n Ṛebbi di temdint n Barja , imiren ṣubben-d ɣer temdint n Aṭalya .
44014026	Syenna rekben lbabuṛ , uɣalen ɣer temdint n Antyuc ansi i ten wekklen i Ṛṛeḥma n Sidi Ṛebbi ɣef cceɣl-nni xedmen .
44014027	Mi wwḍen , snejmaɛen-d atmaten , ḥkan-asen ayen akk i gexdem Sidi Ṛebbi yis-sen , d wamek i d-wwin ɣer webrid n Sidi Ṛebbi at leǧnas ur nelli ara n wat Isṛail .
44014028	Sɛeddan aṭas n wussan akk-d inelmaden .
44015001	Kra n yemdanen i d-yusan si tmurt n Yahuda ɣer temdint n Antyuc , bɣan ad slemden atmaten , qqaṛen-asen : Ma yella ur teḍhiṛem ara am akken i d-tenna ccariɛa n Musa , ur tezmirem ara aț-țețwasellkem
44015002	Bulus d Barnabas ur qbilen ara ayen i sselmaden yergazen-agi i d-yusan si tmurt n Yahuda dɣa yekker lxilaf ameqqran gar-asen . Ceggɛen Bulus d Barnabas akk-d kra seg-sen , ad alin ɣer ṛṛusul akk-d imeqqranen yellan di temdint n Lquds iwakken ad msefhamen ɣef temsalt-agi n ṭṭhaṛa .
44015003	Tajmaɛt-nni n watmaten n temdint n Antyuc tɛawen-iten deg wayen ara ḥwiǧen deg webrid-nsen ; dɣa ṛuḥen , ɛeddan si tmura n Finisya akk-d Samarya , ḥekkun di mkul amkan amek umnen s Sidna Ɛisa leǧnas ur nelli ara n wat Isṛail . Mi slan i wannect-agi , feṛḥen aṭas watmaten .
44015004	Mi wwḍen ɣer temdint n Lquds , tesṭerḥeb yis-sen tejmaɛt n watmaten d ṛṛusul akk-d imeqqranen n tejmaɛt ; nutni ḥkan-asen lecɣal imeqqranen i gexdem Sidi Ṛebbi gar-asen .
44015005	Kra si terbaɛt n ifariziyen i gumnen s Sidna Ɛisa kkren-d nnan : Ilaq aț-ḍehhṛem i watmaten ur nelli ara n wat Isṛail yerna a sen tamṛem ad tebɛen ccariɛa n Sidna Musa .
44015006	Dɣa ṛṛusul akk-d imeqqranen n tejmaɛt nnejmaɛen iwakken ad frun taluft-agi .
44015007	Mi ketṛen deg wawal , ikker-ed Butṛus yenna-yasen : Ay atmaten , teẓram belli Sidi Ṛebbi yextaṛ-iyi-d gar-awen seg wass amezwaru iwakken ad beccṛeɣ lexbaṛ n lxiṛ i leǧnas ur nelli ara n wat Isṛail , akken ad amnen .
44015008	Sidi Ṛebbi yessnen ulawen , ibeggen-ed belli iqbel-iten imi i sen-yefka Ṛṛuḥ iqedsen am akken i ɣ-t-id-yefka i nukkni ;
44015009	ur yexdim ara lxilaf gar-aɣ d yid-sen , imi i gṣeffa ulawen-nsen s liman ula d nutni .
44015010	Ihi tura acuɣeṛ i tețjeṛṛibem Sidi Ṛebbi , mi tebɣam aț-țessersem ɣef tuyat n wid yumnen azaglu ur nerfid nukkni , ur rfiden lejdud-nneɣ ;
44015011	lameɛna s ṛṛeḥma n Sidna Ɛisa swayes i numen , i nețțusellek am akken țțusellken ula d nutni .
44015012	Akken ma llan di tejmaɛt ssusmen , dɣa smeḥsisen i Bulus d Barnabas i d-iḥekkun licaṛat d leɛǧayeb i gexdem Sidi Ṛebbi yis-sen ger leǧnas ur nelli ara n wat Isṛail .
44015013	Mi kfan ameslay , inṭeq Yeɛqub yenna-d : Ay atmaten , ḥesset-iyi-d : Tura
44015014	Semɛun yeḥka-d amek i d-ixtaṛ Sidi Ṛebbi si ger leǧnas si tazwara , lumma ara yeddun s yisem-is .
44015015	S wakka , yedṛa-d wayen i d nnan lenbiya am akken yura di tektabt iqedsen :
44015016	Deg ussan-nni , a d-uɣaleɣ a s-ɛiwdeɣ lebni i wexxam n Dawed ; axxam-nni yeɣlin , ad sbeddeɣ leḥyuḍ-is ihudden ,
44015017	iwakken ayen i d-iqqimen seg imdanen akk-d leǧnas meṛṛa i geslan s yisem-iw , ad nadin ɣef Sidi Ṛebbi .
44015018	Akka i d-yenna Sidi Ṛebbi i gxeddmen lecɣal-agi i d-ihegga si zik .
44015019	Ihi a wen-d-iniɣ : lemmer ufiɣ , ur nrennu ara aɣilif i wid ur nelli ara n wat Isṛail , i gumnen s Sidna Ɛisa .
44015020	Lameɛna a sen-naru tabṛaț iwakken ad ṭṭixṛen ɣef wučči n weksum immezlen i lmeṣnuɛat d ssadat . Ad ttixṛen daɣen i yir tikli , i wučči n lmal immurḍsen akk-d tissit n idammen ,
44015021	axaṭer si zzman aqdim llan yemdanen ițbecciṛen ccariɛa n Musa di mkul tamdint , yerna mkul ass n westeɛfu qqaṛen taktabt-is di leǧwameɛ n wat Isṛail .
44015022	Ihi ṛṛusul , imeqqranen n tejmaɛt akk-d watmaten meṛṛa walan belli d ṛṛay yelhan ma yella xtaṛen-d kra n watmaten si gar-asen , iwakken a ten-ceggɛen ɣer temdint n Antyuc nutni d Bulus akk-d Barnabas . Xtaṛen Yuda , ițusemman Barsaba akk-d Silas ; d irgazen i țqadaṛen watmaten .
44015023	Fkan asen tabṛaț i deg uran : Ay atmaten ur nelli ara n wat Isṛail , i gzedɣen di temdinin n Antyuc , n Surya akk-d Silisya , țsellimen-d fell-awen ṛṛusul akk-d imeqqranen n tejmaɛt akk-d watmaten n temdint n Lquds .
44015024	Nesla belli kra n watmaten-nneɣ ṛuḥen-d ɣuṛ-wen mbla ma nefka-yasen lameṛ , rwin-kkun s yimeslayen-nsen , skecmen-awen ccekk .
44015025	Tura mi nemcawaṛ , neqsed s yiwen ṛṛay a d-nextiṛ kra n watmaten , ara wen-nceggeɛ nutni d watmaten nneɣ eɛzizen Bulus d Barnabas ;
44015026	nutni i gsebblen tudert nsen ɣef yisem n Sidna Ɛisa Lmasiḥ .
44015027	Nceggeɛ-awen ihi Yuda akk-d Silas ara wen-d-yeṣṣiwḍen s yiman nsen imeslayen-agi :
44015028	Ṛṛuḥ iqedsen akk-d nukkni , nwala d ayen yelhan m'ur nḥettem ara fell-awen ayen nniḍen sennig wayen ilaqen ,
44015029	yeɛni aț-țettixṛem i wučči n iseflawen yemmezlen i lmeṣnuɛat , i tissit n idammen , i lmal yemmuṛdsen d zzna . D ayen yelhan ma tḥudrem iman-nwen ɣef wannect-agi . Qqimet di lehna .
44015030	Imiren wid-nni yețwaxtaṛen ǧǧan atmaten di lehna , ṛuḥen ɣer temdint n Antyuc . Dinna jemɛen-d atmaten , fkan-asen tabṛaț-nni .
44015031	Mi ț-id-ɣṛan , feṛḥen aṭas s lewṣayat yellan deg-s d yimeslayen i ten-isǧehden .
44015032	Yuda d Silas iwumi yețțune a d-țxebbiṛen s ɣuṛ Sidi Ṛebbi , nhan atmaten-nni , sǧehden-ten s waṭas n yimeslayen .
44015033	Mi sɛeddan dinna kra n wussan , serrḥen-asen watmaten ad uɣalen di lehna ɣer wid i ten-id-iceggɛen ;
44015034	ma d Silas iɛǧeb-as lḥal yebɣa ad yernu kra n wussan dinna .
44015035	Bulus d Barnabas qqimen di temdint-agi n Antyuc , sselmaden , țbecciṛen awal n Sidi Ṛebbi nutni d waṭas n watmaten nniḍen .
44015036	Mi ɛeddan kra n wussan , Bulus yenna-yas i Barnabas : Eyya a nuɣal a nesteqsi ɣef watmaten yellan di temdinin anda nbecceṛ awal n Sidi Ṛebbi , iwakken a nẓer amek i țilin .
44015037	Barnabas yebɣa ad yawi yid-sen Yuḥenna ițusemman Maṛqus ,
44015038	lameɛna Bulus ur yeqbil ara ad awin yid-sen win akken i ten yeǧǧan di tmurt n Bamfilya , yerna ur ten-iɛawen ara di ccɣel-nsen .
44015039	Ikker yiwen lxilaf gar-asen armi mfaṛaqen . Barnabas yewwi yid-es Maṛqus , rekben di lbabuṛ ɣer tegzirt n Qubṛus ,
44015040	ma d Bulus yextaṛ Silas ad iddu yid-es . Atmaten n tejmaɛt wekklen-t i ṛṛeḥma n Sidi Ṛebbi , dɣa iṛuḥ .
44015041	Yekka-d nețța d Silas si tmura n Surya akk-d Silisya , isseǧhad tijmaɛin n watmaten .
44016001	Bulus d Silas wwḍen ɣer temdinin n Derba d Listra ; ufan dinna yiwen unelmad isem-is Timuti , baba-s d ayunani , ma d yemma-s n wat Isṛail , nețțat daɣen tumen s Lmasiḥ .
44016002	Atmaten yellan di temdint n Listra ț-țemdint n Ikunyum ḥemmlen-t yerna țcekkiṛen-t .
44016003	Bulus yebɣa ad yawi yid-es Timuti , daymi i s-iḍehheṛ ɣef ddemma n wat Isṛail yellan dinna , axaṭer ẓran akk belli baba-s d ayunani .
44016004	Di yal tamdint i deg ɛeddan , țxebbiṛen atmaten s lewṣayat yellan di tebṛaț i d-fkan ṛṛusul d imeqqranen n temdint n Lquds , nehhun-ten ad tebɛen lewṣayat-agi .
44016005	Tijmaɛin n watmaten țimɣuṛent di liman , leḥsab n widak yumnen s Lmasiḥ yețnerni kull ass .
44016006	Ṛṛuḥ iqedsen ur sen-iserreḥ ara ad ṛuḥen ad beccṛen awal n Sidi Ṛebbi di tmurt n Asya , dɣa zegren timura n Frijya d Galasya .
44016007	Mi wwḍen ɣer tmurt n Misya , ɛeṛden ad ṛuḥen ɣer tmurt n Bitinya ; lameɛna Ṛṛuḥ n Sidna Ɛisa ur sen-iserreḥ ara daɣen ad ṛuḥen ɣer dinna .
44016008	Ɛeddan si tmurt n Misya , ṣubben ɣer temdint n Truwas .
44016009	Deg iḍ , iweḥḥa-yas-ed Ṛebbi i Bulus , iwala yiwen umezdaɣ n Masidunya ibedd-ed ɣuṛ-es , ițḥellil-it ad iɛeddi ɣuṛ-sen ɣer tmurt n Masidunya a ten-iɛiwen .
44016010	Mbeɛd ayen i s-d-iweḥḥa Sidi Ṛebbi i Bulus , nennuda amek ara nṛuḥ ɣer tmurt n Masidunya , axaṭer nefhem belli d Sidi Ṛebbi i ɣ-d yessawlen iwakken a nbecceṛ Lexbeṛ n lxiṛ di tmurt-nni .
44016011	Mi nerkeb di lbabuṛ si temdint n Truwas , nṛuḥ qbala ɣer tegzirt n Samutras . Azekka-nni nkemmel ɣer temdint n Nabulis .
44016012	Syenna nṛuḥ ɣer temdint n Filibus , illan țamdint tamezwarut n Masidunya i gesteɛmeṛ Ṛuman ; nesɛedda kra n wussan dinna .
44016013	Ass n westeɛfu , neffeɣ si temdint nṛuḥ ɣer rrif n wasif , nɣil a naf amkan anda țnejmaɛen i tẓallit . Nufa dinna kra n tilawin nnejmaɛent , neqqim iwakken a nemmeslay yid sent .
44016014	Tella dinna yiwet n tmeṭṭut isem-is Lidya n temdint n Tyatir , teznuzu lkețțan azeggaɣ ɣlayen ; ț-țameṭṭut iḍuɛen Sidi Ṛebbi . M'akken i d-tesmeḥsis , Sidi Ṛebbi yeldi-yas ul-is iwakken aț-țerr ddehn is ɣer wayen i d-yeqqaṛ Bulus .
44016015	Mi tețwaɣḍes deg waman nețțat d wat wexxam-is , teɛṛeḍ-aɣ , tenna-d : ma twalam umneɣ seg ul-iw s Sidi Ṛebbi , eyyaw aț-țesɛeddim kra n wussan deg wexxam-iw . Dɣa teḥreṣ-aɣ iwakken a nekcem .
44016016	Yiwen wass mi nteddu ɣer wemkan-nni n tẓallit , temmuger-aɣ-d yiwet n tqeddact ițwamelken , ț - țaderwict , tețțawi-d aṭas n lfayda i yemɛellmen i ɣef txeddem .
44016017	Tettabaɛ-aɣ-d nekk d Bulus , tețɛeggiḍ teqqaṛ : Imdanen-agi d iqeddacen n Ṛebbi ɛlayen , țbecciṛen-awen abrid n leslak .
44016018	Acḥal n wussan nețțat tettabaɛ deg-nneɣ , yuɣal Bulus yeɛya deg-s , yezzi ɣuṛ-es , yenna i uṛuḥani i ț-imelken : Umṛeɣ-k s yisem n Ɛisa Lmasiḥ , effeɣ si tmeṭṭut-agi ! Imiren kan , yeffeɣ-it uṛuḥani-nni .
44016019	Imɛellmen-is mi walan dayen ur sen-d-tețțawi ara lfayda , ṭṭfen Bulus d Silas , zzuɣṛen-ten ɣer wezniq n temdint anda țnejmaɛen lɣaci zdat lḥukkam .
44016020	Wwin-ten ɣer lḥakem n tmurt n Ṛuman nnan : Imdanen-agi-nni n wat Isṛail cewwlen tamdint-nneɣ .
44016021	Sselmaden lɛaddat ur nezmir a tent-neqbel neɣ a tent-netbeɛ nukkni yellan d iṛumaniyen .
44016022	Lɣaci kkren-d ɣuṛ-sen s leɛyaḍ , dɣa lḥukkam n Ṛuman umṛen a sen-cerrgen llebsa-nsen , a ten wwten s ujelkkaḍ ( s ucelliṭ ) .
44016023	Mi sen-sseṛwan tiyitiwin , rran-ten ɣer lḥebs , umṛen i wɛessas n lḥebs a ten-iɛas akken ilaq .
44016024	Akken i t-yewweḍ lameṛ-agi , aɛessas-nni yerra-ten ɣer lḥebs yellan seddaw tmurt , yerna yurez-asen idaṛṛen s snasel .
44016025	Di țnaṣfa n yiḍ , Bulus d Silas deɛɛun ɣer Sidi Ṛebbi , cennun , țḥemmiden-t , imeḥbas nniḍen smeḥsisen-asen .
44016026	Taswiɛt kan , tezlez tmurt armi yenhezz ula d lsas n lḥebs ; imiren kan ldint tewwura n lḥebs , snasel icudden imeḥbas meṛṛa qelɛent-ed .
44016027	Aɛessas-nni ikker-ed ; mi gwala tiwwura n lḥebs ldint , ijbed-ed asekkin is iwakken ad ineɣ iman-is ; yenwa rewlen imeḥbas-nni .
44016028	Lameɛna Bulus iɛeggeḍ s lǧehd is , yenna-yas : Eḥbes ! Ḥader aț-țenɣeḍ iman ik ! Aql-aɣ akk dagi .
44016029	Dɣa aɛessas yumeṛ a s-d-ceɛlen tafat , yuzzel ɣer daxel n lḥebs ; yeɣli ɣer idaṛṛen n Bulus d Silas , ițergigi .
44016030	Yessufeɣ-iten-id si lḥebs , yenna yasen : A ssyad-i , d acu i glaqen a t xedmeɣ iwakken ad țțusellkeɣ ?
44016031	Rran-as : Amen s Sidna Ɛisa , aț-țețusellkeḍ s kečč s wat wexxam-ik .
44016032	Dɣa beccṛen-as awal n Sidi Ṛebbi i nețța d wat wexxam-is meṛṛa .
44016033	Deg yiḍ-nni kan , aɛessas-nni yewwi-ten anda ara sen-yessired lejruḥ-nsen ; imiren-nni sɣeḍsen-t deg aman s nețța s twacult-is .
44016034	Yuɣal nețța d Bulus d Silas ɣer wexxam-is , issers-asen-d ad ččen . Yefṛeḥ aṭas nețța d wat wexxam-is imi umnen s Sidi Ṛebbi .
44016035	Akken yuli wass , lḥukkam n Ṛuman ceggɛen wid ara yinin i uɛessas n lḥebs : Serreḥ-asen i imeḥbas-nni !
44016036	Aɛessas ixebbeṛ Bulus yenna yas : Lḥukkam umṛen-iyi-d a wen serrḥeɣ ; tura tzemrem aț-țefɣem , ṛuḥet di lehna !
44016037	Lameɛna Bulus yenna-yas : Amek ! Ewten-aɣ zdat medden s ujelkaḍ ( s ucelliḍ ) mbla ma nɛedda di ccṛeɛ nukni yellan d iṛumaniyen yerna skecmen-aɣ ɣer lḥebs tura bɣan a ɣ-ssufɣen s tuffra ? Awah ! A d-asen nutni s yiman-nsen a ɣ-serrḥen .
44016038	Wid-nni i d-ițțuceggɛen ssawḍen imeslayen-nni i lḥukkam n Ṛuman . Lḥukkam ikcem-iten lxuf mi slan belli Bulus d Silas d iṛumaniyen i llan . Usan-d ḍelben deg-sen ssmaḥ , serrḥen-asen si lḥebs ,
44016039	ḥellelen-ten ad ffɣen si temdint .
44016040	Mi ffɣen si lḥebs , Bulus d Silas ṛuḥen ɣer wexxam n Lidya , anda nnejmaɛen d watmaten , nhan-ten , imiren ṛuḥen .
44017001	Bulus d Silas ɛeddan si temdinin n Anfibulis akk-d Abulunis , wwḍen ɣer temdint n Tiṣalunik anda sɛan wat Isṛail lǧameɛ .
44017002	Akken yennum , Bulus yekcem ɣer lǧameɛ ; tlata smanat , mkul ass n westeɛfu , ițmeslay yid-sen ɣef wawal n Ṛebbi .
44017003	Issefham-asen , ițbeggin-asen-d di Tira belli Lmasiḥ ilaq ad yeɛteb yerna a d-yeḥyu si ger lmegtin , iqqaṛ-asen : Ɛisa-yagi ɣef i wen-d-hedṛeɣ , d nețța i d Lmasiḥ .
44017004	Kra deg-sen umnen ; aṭas n iyunaniyen iḍuɛen Sidi Ṛebbi d waṭas n tilawin n laṣel i geddan daɣen d Bulus akk-d Silas .
44017005	Lameɛna at Isṛail usmen , dɣa wwin yid-sen kra n yergazen n diri ițmenṭaṛen deg iberdan , sekkren ccwal ger lɣaci , cewwlen tamdint meṛṛa , zeḍmen ɣer wexxam n Yazun , qellben ɣef Bulus d Silas iwakken a ten-caṛɛen zdat lɣaci .
44017006	Imi ur ten-ufin ara , zuɣṛen-d Yazun d kra n watmaten ɣer lḥukkam n temdint , bdan țɛeggiḍen : D irgazen-agi i gerwin ddunit , atan usan-d armi d ɣuṛ-nneɣ ,
44017007	Yazun isṭerḥeb yis-sen . Xulfen lumuṛ n Qayṣer , qqaṛen belli yella ugellid nniḍen ițusemman Ɛisa .
44017008	S yimeslayen-agi , sḥeṛcen lɣaci akk-d lḥakem n temdint .
44017009	Ugin a sen-serrḥen i Yazun d watmaten nniḍen armi xellṣen lexṭiya .
44017010	Mi d-yewweḍ yiḍ , atmaten srewlen Bulus d Silas ɣer temdint n Biri . Mi wwḍen , kecmen ɣer lǧameɛ n wat Isṛail .
44017011	Lɣaci n dinna sṭerḥben yis-sen axiṛ n wid n temdint n Tiṣalunik , qeblen awal n Ṛebbi s wul yeṣfan . Kull ass țnadin di Tira iqedsen iwakken ad walin ma yella ț-țideț , yella di tira wayen i d-qqaṛen .
44017012	Aṭas seg-sen i gumnen ; ger iyunaniyen , aṭas n tilawin n laṣel d yergazen nniḍen i gumnen daɣen .
44017013	Lameɛna mi slan wat Isṛail n Tiṣalunik belli Bulus ițbecciṛ awal n Ṛebbi di temdint n Biri , uzzlen-d ad rwin lɣaci , a ten-cewwlen .
44017014	Dɣa atmaten srewlen imiren Bulus ɣer lǧiha n lebḥeṛ , ma d Silas d Timuti qqimen di temdint n Biri .
44017015	Widak yewwin Bulus , ssawḍen-t armi ț-țamdint n Atinya , syenna uɣalen-d ɣer temdint n Biri . Iweṣṣa-ten Bulus ad inin i Silas d Timuti , ur țɛeṭṭilen ara a t-leḥqen .
44017016	M'akken i gețṛaǧu Silas akk-d Timuti di temdint n Atinya , Bulus iɣaḍ-it lḥal mi gwala tamdint-nni teččuṛ d lmeṣnuɛat i țɛebbiden imezdaɣ-is .
44017017	Di lǧameɛ , yebda ițmeslay d wat Isṛail akk-d iyunaniyen iḍuɛen Sidi Ṛebbi . Ițmeslay daɣen akk-d wid i d-ițemlili kull ass di tejmaɛt n temdint .
44017018	Kra n lɛulama yețfelsifen , yeɛni wid ițekkin di tejmaɛt n Ibikur akk-d Stuwis , bdan țmeslayen yid-es . Kra qqaṛen : D acu i gebɣa ad yini bu lehduṛ agi ? Wiyaḍ qqaṛen : Waqila yețbecciṛ iṛebbiten ibeṛṛaniyen ! Axaṭer Bulus yella ițbecciṛ-asen ɣef Sidna Ɛisa akk-d ḥeggu n lmegtin .
44017019	Dɣa wwin-t yid-sen ɣeryiwen wemkan n ccṛeɛ n temdint-nni iwumi qqaṛen Laryufaj , nnan-as : Nezmer a nẓer d acu-t uselmed agi ajdid i ɣ-d-tewwiḍ ?
44017020	Axaṭer nesla-yak tețmeslayeḍ-ed ɣef temsalin yessewhamen . Nebɣa a nissin lmeɛna-nsent .
44017021	Imezdaɣ n temdint n Atinya akk-d ibeṛṛaniyen i gzedɣen dinna , ḥemmlen ad sɛeddin lweqt-nsen anagar deg umeslay d usmeḥses i lexbaṛat ijdiden i d-ițeffɣen .
44017022	Bulus ibedd di tlemmast n Laryufaj yenna : Ay irgazen n temdint n Atinya , ẓriɣ-kkun tẓewṛem yerna tettabaɛem ddin di mkul ḥaǧa ;
44017023	axaṭer ḥewwseɣ akk tamdint-nwen , walaɣ lmeṣnuɛat akk i tɛebdem ; ufiɣ daɣen yiwen n idebder anda yura : « I Ṛebbi-nni ur nețwassen ara . » Win akken i tɛebbdem mbla ma tessnem-t , d nețța i wen-țbecciṛeɣ .
44017024	D nețța i d-ixelqen ddunit d wayen yellan deg-s , d Bab igenwan d lqaɛa , ur yezdiɣ ara di leǧwameɛ i bnan ifassen n yemdanen .
44017025	Ur yeḥwaǧ ara ad xedmen fell-as yemdanen am akken yella wayen i t-ixuṣṣen , nețța i d-ițțaken i yemdanen meṛṛa tudert , ṛṛuḥ d wayen akk yellan .
44017026	Seg yiwen wemdan i d-ixleq akk leǧnas , yeɛmeṛ yis-sen ddunit ; yefka-yasen lewqat i tudert-nsen akk-d tilisa i tmura-nsen .
44017027	Sidi Ṛebbi ixdem annect-agi meṛṛa iwakken ad nadin fell-as ; ahat a t-afen s usferfed , nețța ur nebɛid ara ɣef mkul yiwen deg-nneɣ .
44017028	Yis i nesɛa tudert , i nteddu , i nețțili ; d ayen i d-nnan daɣen kra seg imedyazen-nwen : « ula d nukkni , darraw-is ! »
44017029	Ihi imi nella d arraw n Sidi Ṛebbi , ur ilaq ara a nɣil belli Ṛebbi yețțemcabi ɣer lmeṣnuɛ n ddheb , neɣ n lfeṭṭa , neɣ n wezṛu yețwanejṛen s ufus ț-țmusni n wemdan .
44017030	Sidi Ṛebbi isemmeḥ-asen i yemdanen asmi akken ur t-ssinen ara ; tura issawel-asen-d akk di mkul amkan iwakken ad beddlen tikli , a d-uɣalen ɣuṛ-es .
44017031	Axaṭer yextaṛ ass i deg ara iḥaseb imdanen s lḥeqq , s wemdan i gextaṛ yerna yefka-yaɣ-d akk țțbut mi t-id-isseḥya si ger lmegtin .
44017032	Mi slan iheddeṛ-ed ɣef ḥeggu n lmegtin , kra țmesxiṛen , wiyaḍ qqaṛen-as : A k-nḥess ɣef wannect-agi tikkelt nniḍen . . .
44017033	Imiren , Bulus iṛuḥ yeǧǧa-ten .
44017034	Ɣas akken aṭas i gețmesxiṛen , llan kra deg-sen umnen , ddan yid-es . Yella gar-asen Dunisus i gțekkin di tejmaɛt n Laryufaj , yiwet n tmeṭṭut isem-is Damaris akk-d wiyaḍ .
44018001	Bulus iṛuḥ si temdint n Atinya ɣer temdint n Kurintus .
44018002	Yufa dinna yiwen wergaz n wat Isṛail , isem-is Akilas , laṣel-is n tmurt n Tqenṭert ; yewweḍ-ed deg ussan-nni kan si tmurt n Selyan nețța ț-țmeṭṭut-is Brisila , axaṭer Qayṣer Kludyus yumeṛ i wat Isṛail meṛṛa ad ffɣen si temdint n Ṛuma .
44018003	Imi Brisila d Akilas xeddmen iqiḍunen am Bulus , yeqqim ɣuṛ-sen xeddmen s tdukli .
44018004	Mkul ass n westeɛfu , Bulus ițmeslay di lǧameɛ , ițbecciṛ i wat Isṛail akk-d iyunaniyen ttabaɛen ddin n wat Isṛail , iwakken ad amnen .
44018005	Mi d-usan Silas d Timuti si tmurt n Masidunya , Bulus yuɣal ițțelhay kan d ubecceṛ n wawal n Ṛebbi , ițbeggin ed i wat Isṛail belli d Ɛisa i d Lmasiḥ .
44018006	Imi i t-xulfen yerna regmen-t , Bulus yezwi icuḍaḍ-is , yenna-yasen : Cfut ur teqbilem ara leslak-agi , ddnub i yirawen-nwen ! Nekk ayen i yi-d-yewwi lḥal xedmeɣ-t . Ihi sya d asawen , ad ṛuḥeɣ ɣer wat leǧnas ur nelli ara seg warraw n wat Isṛail .
44018007	Mi d-iffeɣ syenna , ikcem ɣer wexxam n Tit Justus , i gellan d amdan iḍuɛen Sidi Ṛebbi ; axxam-is yezga-d tama n lǧameɛ n wat Isṛail .
44018008	Krisbus , ameqqran n lǧameɛ yumen s Ɛisa Lmasiḥ nețța d wat wexxam-is meṛṛa ; aṭas n wat kurintus daɣen i gumnen mi slan s wayen i d-yenna Bulus , dɣa țwaɣeḍsen deg waman .
44018009	Yiwen n yiḍ , Sidi Ṛebbi iweḥḥa yas-ed di targit i Bulus yenna-yas-d : Ur țțaggad ara , kemmel ehdeṛ ur țsusum ara !
44018010	Axaṭer aqli-n yid-ek ! Yiwen ur izmir ad issers afus-is fell-ak iwakken a k-yexdem cceṛ , axaṭer aṭas i gellan d ayla-w di temdint-agi .
44018011	Bulus yeqqim aseggas d sețța wagguren ger wat kurintus , isselmad asen awal n Sidi Ṛebbi .
44018012	Di lweqt-nni i deg yella Galyun d lḥakem ɣef tmurt n Lakaya , at Isṛail msefhamen , ddukklen ɣef Bulus , wwin-t ɣer wexxam n ccṛeɛ , nnan :
44018013	Argaz-agi issamaṛ lɣaci ad ɛebden Ṛebbi s webrid ixulfen ccariɛa .
44018014	Mi gekker Bulus ad ihdeṛ , inṭeq Galyun yenna i wat Isṛail : Lemmer d lbaṭel neɣ d ayen n diri i gexdem , zemreɣ a wen ḥesseɣ am akken yella di lqanun ay at Isṛail ;
44018015	meɛna imi d amjadel ɣef yimeslayen , ɣef yismawen akk-d ccariɛa n Musa , ayagi d ccɣel-nwen ! Ur bɣiɣ ara ad ḥekmeɣ ɣef wannect-a .
44018016	Imiren issufeɣ-iten-id syenna .
44018017	Dɣa lɣaci mmɣen ɣef Sustin , ameqqran n lǧameɛ n wat Isṛail , ewten-t zdat wexxam n ccṛeɛ , Galyun ur s-tewqiɛ ara lmeɛna .
44018018	Bulus yerna aṭas n wussan di temdint n Kurintus ; syenna yeǧǧa atmaten di lehna , yerkeb lbabuṛ ɣer tmurt n Surya ; Brisila d Akilas ddan yid-es . Uqbel ad iṛuḥ si lmeṛṣa n temdint n Senkriya , iseṭṭel aqeṛṛuy-is axaṭer yefka lemɛahda i Sidi Ṛebbi .
44018019	Mi wwḍen ɣer temdint n Ifasus , mfaṛaqen : Bulus yeǧǧa iṛfiqen-is Akilas d Brisila , ma d nețța ikcem ɣer lǧameɛ n wat Isṛail , ițmeslay yid-sen .
44018020	Ḥellelen-t ad yernu kra wussan yid-sen , lameɛna ur yeqbil ara .
44018021	Yenna-yasen : A d-uɣaleɣ ɣuṛ-wen ma yebɣa Ṛebbi .
44018022	Yerkeb di lbabuṛ si temdint n Ifasus ɣer temdint n Qiṣarya ; syenna iṛuḥ a d-iẓer tajmaɛt n watmaten yellan di temdint n Lquds ; imiren iṣubb ɣer temdint n Antyuc .
44018023	Mi gesɛedda kra n wussan di temdint n Antyuc , yuɣal yeṭṭef abrid ɣer tmura n Galasya d Frijya , di mkul amkan yesseǧhad inelmaden di Liman .
44018024	Di lweqt-nni , yiwen wergaz n wat Isṛail yețțusemman Abulus , ilulen di temdint n Skandriya yellan di tmurt n Maṣeṛ , yusa-d ɣer temdint n Ifasus ; yezweṛ deg wawal yerna yessen mliḥ tira iqedsen .
44018025	Argaz-agi yelmed abrid n Sidi Ṛebbi , iǧhed di liman , ițbecciṛ , yesselmad s teḥqiq ayen i d-qqaṛent tira iqedsen ɣef Ɛisa Lmasiḥ , ɣas akken d aɣḍas n Yeḥya kan i gessen .
44018026	Yebda ițmeslay ɛinani di lǧameɛ n wat Isṛail . Akilas d Brisila mi s-slan wwin-t yid-sen , sfehmen-as tideț n webrid n Sidi Ṛebbi akken tella .
44018027	Imi i gebɣa Abulus ad iɛeddi ɣer tmurt n Akaya , atmaten kksen-as akukru , uran tabṛaț i inelmaden n temdint n Kurintus iwakken ad stṛeḥben yis . Mi gewweḍ ɣer dinna , s ṛṛeḥma n Sidi Ṛebbi iɛawen aṭas widak yumnen ;
44018028	
44019001	axaṭer yețṛuẓu ɛinani awal n lecyux n wat Isṛail zdat lɣaci meṛṛa ; yerna ițbeggin-ed s tira iqedsen belli d Ɛisa i d Lmasiḥ .
44019002	Yers-ed fell-awen Ṛṛuḥ iqedsen asmi i tumnem ? Rran-as : Leɛmeṛ nesli s Ṛṛuḥ-agi iqedsen .
44019003	Yenna-yasen : Anwa aɣḍas i-s-tețwaɣeḍsem ihi ? Rran-as : S weɣḍas n Yeḥya .
44019004	Bulus yenna-yasen : Yeḥya yesseɣḍes wid akk iqeblen ad beddlen tikli , yeqqaṛ i wegdud ad amnen s win ara d-yasen deffir-es , yeɛni s Sidna Ɛisa .
44019005	Mi slan i yimeslayen-agi , țwaɣeḍsen s yisem n Sidna Ɛisa .
44019006	Akken yessers Bulus ifassen-is fell-asen , ikcem-iten Ṛṛuḥ iqedsen , bdan heddṛen s tutlayin ur nețwassen ara , yerna țcaren-d ayen i sen-d-yusan s ɣuṛ Sidi Ṛebbi .
44019007	Imdanen-agi ad ilin di tnac yid-sen .
44019008	Dɣa Bulus ikcem ɣer lǧameɛ n wat Isṛail . Azal n tlata wagguren ițmeslay yid-sen , ițqenniɛ-iten iwakken ad amnen s wayen yeɛnan tagelda n Sidi Ṛebbi .
44019009	Lameɛna kra deg-sen yeqquṛ wul-nsen ugin ad amnen , rnan kkaten deg webrid n Sidna Ɛisa zdat lɣaci . Mi gwala annect-agi , Bulus iṭṭaxeṛ-asen , yewwi yid-es inelmaden , isselmad-iten kull ass deg wexxam n yiwen wergaz isem-is Tiranus .
44019010	Yeqqim dinna sin iseggasen armi imezdaɣ meṛṛa n tmurt n Asya , ama d at Isṛail ama d iyunaniyen , slan i wawal n Sidi Ṛebbi .
44019011	Sidi Ṛebbi ixeddem lbeṛhanat imeqqranen s ifassen n Bulus ;
44019012	lɣaci wwḍen armi srusun ɣef yimuḍan ula ț-țimucwaṛin neɣ iceṭṭiḍen yennulen Bulus , dɣa imuḍan ḥellun , wid akk yețțumelken țeffɣen ten leǧnun .
44019013	Kra iseḥḥaren n wat Isṛail , ileḥḥun seg wemkan ɣer wayeḍ , ɛerden ad ssuffɣen leǧnun seg wid yețwamelken , qqaṛen-asen : S yisem n Sidna Ɛisa , win akken i gețbecciṛ Bulus , effɣet seg-es !
44019014	Widak ixeddmen annect-agi llan di sebɛa yid-sen , d arraw n Ciba yellan d yiwen si lmuqedmin imeqqranen n at Isṛail .
44019015	Lǧen-nni yerra-yasen-d : Ɛisa ssneɣ-t , ssneɣ daɣen anwa i d Bulus , ma d kunwi d acu-kkun ?
44019016	Argaz-nni i gezdeɣ lǧen , izḍem fell-asen yekkat-iten armi rewlen seg wexxam d iɛeryanen , yerna jerḥen .
44019017	At Isṛail akk-d iyunaniyen meṛṛa izedɣen tamdint n Ifasus slan s wayagi , ikcem-iten meṛṛa lxuf , ḥemmden isem n Sidna Ɛisa .
44019018	Aṭas seg wid i gumnen , usan-d ad qiṛṛen zdat wiyaḍ , ḥkan-d ayen xedmen .
44019019	Aṭas seg wid yellan xeddmen ssḥur , wwin-d tiktabin-nsen s wayes xeddmen ssḥur , sseṛɣen-tent zdat medden . Ufan belli azal n xemsin alef n twiztin i d ssuma-nsent .
44019020	S wakka i gewweḍ wawal n Sidi Ṛebbi ɣer mkul amkan , ițnerni s tezmert n Sidi Ṛebbi .
44019021	Mi gɛedda wayagi akk , Bulus yeqsed ad iṛuḥ ɣer temdint n Lquds , ad iɛeddi si tmura n Masidunya akk-d Akaya ; ixemmem deg iman-is yenna : « M'ara awḍeɣ ɣer dinna , ilaq-iyi daɣen ad ṛuḥeɣ ɣer temdint n Ṛuma . »
44019022	Iceggeɛ ɣer tmurt n Masidunya sin seg imɛawnen-is , Timuti d Irastus ; ma d nețța yerna kra n wussan di tmurt n Asya .
44019023	Di lweqt-nni , ɣef ddemma n webrid n Sidi Ṛebbi ikker ccwal d ameqqran di temdint n Ifasus .
44019024	Yella yiwen uḥeddad isem-is Dimitriyus , iṣenneɛ s lfeṭṭa leǧwameɛ imecṭaḥ i d-yețmettilen lǧameɛ n Artimis , yesserbeḥ aṭas ixeddamen-is .
44019025	Isnejmaɛ-iten nutni d wid i gxeddmen lfeṭṭa am nețța , yenna yasen : Ay atmaten ! Teẓram belli rrbeḥ-nneɣ itekk-ed si lxedma-agi ;
44019026	teẓram yerna teslam daɣen ɣef Bulus-agi issamnen aṭas n lɣaci di temdint n Ifasus d waṭas n tmura n Asya . Yessamen lɣaci , yewwi-ten d webrid-is mi sen-iqqaṛ : « Iṛebbiten agi ițwaxedmen s ifassen n wemdan mačči d iṛebbiten n tideț » ;
44019027	ur nuggad ara kan aț-țeɣli ṣṣenɛa-nneɣ , lameɛna nuggad ad sseɣlin lqima i lǧameɛ n Artimis tameqqrant , taṛebbiț-nneɣ , qṛib a s-kksen lɛaḍima s wayes tețwaɛbed di tmurt n Asya d ddunit meṛṛa .
44019028	Mi slan i lehduṛ-agi , ikcem-iten wurrif , bdan țɛeggiḍen : Ț-țameqqrant Artimis , taṛebbiț n at Ifasus !
44019029	Tețțucewwel akk temdint , lɣaci uzzlen ɣer wexxam n umezgun , seddan yid-sen Gayus akk-d Aristark yellan d imasiduniyen , d iṛfiqen n Bulus , ițṣafaṛen yid-es .
44019030	Bulus yebɣa ad ikcem di tlemmast n lɣaci-nni , lameɛna ugin-as inelmaden .
44019031	Ula d kra n lḥukkam imeqqranen n tmurt n Asya yellan d imdukkal-is , ceggɛen ɣuṛ-es iwakken a t-ḥellelen ur ițṛuḥ ara ɣer wexxam n umezgun .
44019032	Anejmaɛ-nni yexṛeb , kra țɛeggiḍen akka , wiyaḍ akken nniḍen yerna aṭas deg-sen ur ẓrin ara acu i d sebba n unejmaɛ-nni .
44019033	At Isṛail sbedden-d Alixandru ad immeslay i lɣaci . Iwehha-yasen ufus-is ad ssusmen , iwakken a d-ihdeṛ ,
44019034	lameɛna mi t-ɛeqlen n wat Isṛail i gella , bdan țɛeggiḍen meṛṛa ɣef tikkelt azal n snat sswayeɛ : Ț-țameqqrant Artimis n at Ifasus !
44019035	Lameɛna lamin n temdint ihedden lɣaci , yenna-yasen : Ay at Ifasus , anwa ur neẓri ara belli tamdint n Ifasus ț-țaɛessast n lǧameɛ Artimis tameqqrant akk-d lmeṣnuɛ-ines i d-iɣlin seg igenni ?
44019036	Imi ayagi yiwen ur yezmir a t-yenkeṛ , ilaq ihi aț-țhennim iman-nwen , ur xeddmet acemma s tuffɣa n leɛqel !
44019037	Axaṭer irgazen-agi i d-tewwim ur ukiren lǧameɛ , ur rgimen Artimis taṛebbiț-nneɣ .
44019038	Ihi ma yella Dimitriyus d imdukkal-is sɛan sebba n uccetki ɣef yiwen , llan wussan n ccṛeɛ am akken llan lḥukkam ara ten-icaṛɛen , ad ṛuḥen ad ccetkin fell-asen .
44019039	Ma yella wayen nniḍen i tessuturem deg-sen , ad ḥekmen fell-asen deg unejmaɛ zdat lḥukkam .
44019040	Atan nuggad ad ccetkin fell-aɣ ɣef wayen yedṛan ass-agi imi ulac sebba ara ne ɣef wunejmaɛ-agi . Mi gfukk ameslay , iserreḥ i lɣaci , yefra unejmaɛ .
44019041	
44020001	Mi tethedden lḥala ifuk ccwal , imiren Bulus isnejmaɛ-ed inelmaden , yenha-ten , dɣa yeǧǧa-ten di lehna , yeṭṭef abrid ɣer tmurt n Masidunya .
44020002	Mi gezger tamurt n Masidunya , inehhu inelmaden , isseǧhad-iten s waṭas yimeslayen ; syenna ikemmel abrid ɣer tmurt n iyunaniyen anda yeqqim tlata wagguren .
44020003	Mi gțeddu ad yerkeb di lbabuṛ ɣer tmurt n Surya , yesla belli at Isṛail mcawaṛen iwakken a t-xedɛen ; dɣa ibeddel ṛṛay , iṭṭef abrid ad yuɣal ɣer tmurt n Masidunya .
44020004	Ddan yid-es : Subatir , mmi-s n Birus si temdint n Biri ; Arisṭark akk-d Skundus n temdint n Tiṣalunik , Gayus n temdint n Derba ; yedda daɣen Timuti , Tucik akk-d Trufim n tmurt n Asya .
44020005	Wigi zwaren ɣer zdat , eṛǧan-aɣ di temdint n Truwas ,
44020006	ma d nukni mi gɛedda Lɛid n weɣṛum mbla iɣes ( tamtunt ) , nerkeb lbabuṛ si temdint n Filibus ; xemsa wussan mbeɛd , nelḥeq-iten ɣer temdint n Truwas , anda nesɛedda sebɛa wussan .
44020007	Ass amezwaru n dduṛt nennejmaɛ a nebḍu aɣṛum iwakken ad nemekti Lmasiḥ , Bulus ițmeslay nețța d inelmaden . Imi ilaq ad iṛuḥ azekka-nni , ikemmel yid-sen awal armi i gneṣṣef yiḍ ;
44020008	taɣuṛfeț anda i nennejmaɛ , ceɛlent deg-s aṭas n teftilin .
44020009	Yiwen ilemẓi , isem-is Utikus , yella yeqqim ɣef yiri n ṭṭaq . Imi i gɛeṭṭel Bulus deg umeslay , Utikus yewwi-t nuddam ; yeɣli-d si leɛli wis tlata armi d lqaɛa , mi t-id-refden , ufan-t yemmut .
44020010	Bulus iṣubb-ed , yekna ɣuṛ-es , iddem-it ger iɣallen-is yenna : Ur țțaggadet ara , mazal deg-s taṛwiḥt , idder .
44020011	Syenna yuɣal yuli ar tɣuṛfeț , yebḍa aɣṛum ; mi ččan , ikemmel yid-sen ameslay armi d lefjer , dɣa iṛuḥ .
44020012	Ilemẓi-nni , wwin-t yedder ; dɣa yers-ed lfeṛḥ deg ulawen-nsen .
44020013	Nukni nerkeb lbabuṛ , nezwar Bulus ɣer temdint n Assus anda ara nemyagar yid-es axaṭer yebɣa ad iṛuḥ ɣef wuḍaṛ .
44020014	Mi i ɣ-d-yelḥeq di temdint n Assus , yerkeb yid-nneɣ di lbabuṛ ɣer temdint n Mitilan ;
44020015	syenna nkemmel abrid di lebḥeṛ , newweḍ azekka-nni zdat temdint n Ciyu , sellazekka-nni newweḍ ɣer temdint n Samus ; ass wis ṛebɛa newweḍ ɣer temdint n Mili .
44020016	Bulus yebɣa ad iɛeddi rrif n temdint n Ifasus mbla ma yeḥbes , iwakken ur isṛuḥuy ara lweqt di tmurt n Asya . Ițɣawal iwakken ma yella wamek , ad yaweḍ ɣer temdint n Lquds ass n lɛid n wass wis xemsin .
44020017	Si temdint n Mili , Bulus iceggeɛ ɣer imeqqranen n tejmaɛt n temdint n Ifasus iwakken a d-asen .
44020018	Mi d-wwḍen ɣuṛ-es , yenna-yasen : Tesnem si zik tikli-inu yid-wen seg wass amezwaru mi d-kecmeɣ tamurt n Asya .
44020019	Qedceɣ ɣef Sidi Ṛebbi s wannuz d imeṭṭawen ger iɣeblan d lemḥayen i yi-sseṛwan wat Isṛail .
44020020	Țbecciṛeɣ-awen rniɣ slemdeɣ kkun ama zdat lɣaci ama deg ixxamen-nwen , mbla ma ffreɣ acemma seg wayen i kkun-inefɛen .
44020021	Țbecciṛeɣ i wat Isṛail d iyunaniyen a d-uɣalen ɣer webrid n Sidi Ṛebbi yerna ad amnen s Sidna Ɛisa .
44020022	Tura , Ṛṛuḥ iqedsen iḥṛes-iyi ad ṭṭfeɣ abrid ɣer temdint n Lquds , ur ẓriɣ ara d acu ara yedṛun yid-i .
44020023	Si temdint ɣer tayeḍ , Ṛṛuḥ iqedsen ițxebbiṛ-iyi-d belli țṛaǧun-iyi leḥbus d wussan n ddiq .
44020024	Lameɛna tudert-iw ur s-fkiɣ ara lqima , ur ț-ḥsibeɣ ara eɛzizet fell-i ; a wi yufan kan ad kemmleɣ tikli-inu akk-d Ṛebbi , ad xedmeɣ s lfeṛḥ ayen i yi-d-ifka Sidna Ɛisa , iwakken ad beccṛeɣ lexbaṛ n lxiṛ n ṛṛeḥma n Sidi Ṛebbi .
44020025	Tura ẓriɣ belli ur tețțuɣalem ara aț-țeẓrem udem-iw , kunwi iwumi beccṛeɣ tageldit n Sidi Ṛebbi .
44020026	Daymi i wen-d-qqaṛeɣ ass-agi , ma yella yiwen yeffeɣ i webrid n Sidi Ṛebbi , ddnub i yiri-s ,
44020027	imi i wen-beccṛeɣ ayen akk yellan di leqsed n Sidi Ṛebbi , ur ffireɣ ula d acemma fell-awen .
44020028	Ɛasset ɣef yiman-nwen , ɛasset ɣef tqeḍɛit ɣef i kkun-iwekkel Ṛṛuḥ iqedsen . Ilit d iɛessasen ɣef tejmaɛt n Ṛebbi i d-iḥerr s idammen n Mmi-s .
44020029	Sriɣ belli m'ara ṛuḥeɣ , a d-kecmen gar-awen wuccanen iweɛṛen , wid ur nețsamaḥ ara i tqeḍɛit ;
44020030	a d-kkren daɣen gar-awen yergazen ara islemden leḥwayeǧ iɛewjen iwakken ad jebden inelmaden ɣuṛ-sen .
44020031	Ɣuṛ-wat ihi , ɛasset iman-nwen ! Mmektit-ed belli azal n tlata iseggasen , ur ḥbiseɣ am yiḍ am ass , nehhuɣ mkul yiwen seg-wen s imeṭṭawen .
44020032	Tura a kkun-ǧǧeɣ ger ifassen n Sidi Ṛebbi d ṛṛeḥma n wawal-is ; D nețța i gzemren a kkun-isseǧhed , a wen-d-ye lweṛt i kunwi akk yellan d ayla-s .
44020033	Ur ḍmiɛeɣ , ama d ddheb ama d idrimen neɣ leḥwayeǧ n yiwen deg-wen .
44020034	Teẓram s yiman-nwen belli s ifassen-iw i xeddmeɣ iwakken ad ɛeyyceɣ iman-iw akk-d wid yellan yid-i .
44020035	Di mkul lḥaǧa , ssekneɣ-awen amek ara txedmem iwakken aț-țɛiwnem wid ur nezmir ara . Mmektit-ed imeslayen n Sidna Ɛisa mi d-yenna : « Win ițseddiqen ițțubarek akteṛ n win iteṭṭfen ssadaqa » .
44020036	Mbeɛd imeslayen-agi , yuɣal ɣef tgecrar , yedɛa ɣer Sidi Ṛebbi yid-sen .
44020037	Sṭeṛḍqen s imeṭṭawen , ṭṭfen-t ger iɣallen-nsen , selmen akk fell-as ;
44020038	ḥeznen aṭas imi i sen-d-yenna : « Ur tețțuɣalem ara aț-țeẓrem udem-iw . » Syenna ddan yid-es armi d lbabuṛ .
44021001	Mi nemfaṛaq yid-sen , nerkeb lbabuṛ nṛuḥ qbala ɣer temdint n Kus , azekka-nni ɣer temdint n Ṛudus ; syenna nkemmel abrid ɣer temdint n Batara .
44021002	Mi nufa lbabuṛ ara izegren ɣer tmurt n Finisya , nerkeb deg-s nṛuḥ .
44021003	Mi nqubel tigzirt n Qubṛus , neǧǧa-ț ɣer tama tazelmaṭ , nkemmel abrid nneɣ ɣer tmurt n Surya , newweḍ ɣer temdint n Sur imi dinna ara yessers lbabuṛ sselɛa-s .
44021004	Mi nufa dinna inelmaden , nesɛedda sebɛa wussan yid-sen ; s Ṛṛuḥ iqedsen , inelmaden-nni nnan-as i Bulus : Ur țțali ara ɣer temdint n Lquds .
44021005	Mi ɛeddan wussan-nni , nekker a nṛuḥ , ddan yid-nneɣ armi neffeɣ i temdint , nutni ț-țilawin-nsen d warraw-nsen . Mi newweḍ ɣer rrif n lebḥeṛ nuɣal ɣef tgecrar , nedɛa ɣer Sidi Ṛebbi .
44021006	Mi nemsalam yid-sen , nerkeb di lbabuṛ nṛuḥ ; nutni uɣalen ɣer yexxamen-nsen ,
44021007	nukkni nkemmel abrid s lbabuṛ si temdint n Sur armi ț-țamdint n Bṭulimays , neẓra dinna atmaten , neqqim yid-sen yiwen wass .
44021008	Azekka-nni nṛuḥ , newweḍ ɣer Qiṣarya ; nekcem ɣer wexxam n Filbas , win ițbecciṛen lexbaṛ n lxiṛ , nețța yellan d yiwen si sebɛa-nni ițwaxtaṛen di temdint n Lquds ; neqqim ɣuṛ-es .
44021009	Filbas-nni , ɣuṛ-es ṛebɛa yessi-s urɛad zwiǧent , țxebbiṛent-ed s wayen i tent-id-ițțasen s ɣuṛ Sidi Ṛebbi .
44021010	Ɛeddan kra n wussan , mi d yewweḍ yiwen seg watmaten isem-is Agabus , ula d nețța ițxebbiṛ-ed s ɣuṛ Sidi Ṛebbi , iṣubb-ed si tmurt n Yahuda , yusa-d ɣuṛ-nneɣ .
44021011	Iddem tabagust n Bulus , icudd idaṛṛen-is d ifassen-is , yenna : Atan wayen i d-iqqaṛ Ṛṛuḥ iqedsen : akka ara cidden wat Isṛail di temdint n Lquds bab n tbagust-agi , a t-sellmen ger ifassen n ikafriwen .
44021012	Mi nesla annect-agi , nukkni d watmaten n Sizari nḥellel Bulus iwakken ur ițțali ara ɣer temdint n Lquds .
44021013	Dɣa Bulus yerra-yasen : Acu i kkun-yuɣen mi tețrum akka armi tgezmem tasa-w ? Nekk qebleɣ mačči kan ad țwacuddeɣ , lameɛna qebleɣ ula d lmut di temdint n Lquds ɣef ddemma n yisem n Sidna Ɛisa .
44021014	Imi yugi ad yaɣ awal-nneɣ , ur nketteṛ ara fell-as lehduṛ nenna : A neǧǧ lebɣi n Sidi Ṛebbi ad yedṛu !
44021015	Akken ɛeddan wussan-nni , nhegga iman-nneɣ a nali ɣer temdint n Lquds .
44021016	Kra inelmaden n Qiṣarya ddan yid-nneɣ , wwin-aɣ ɣer yiwen wergaz wuɣuṛ ara nili , isem-is Mansun , n tegzirt n Qubṛus , d yiwen seg inelmaden imezwura .
44021017	Mi newweḍ ɣer temdint n Lquds , sṭreḥben yis-nneɣ watmaten s lfeṛḥ .
44021018	Azekka-nni , yedda yid-nneɣ Bulus ɣer wexxam n Yeɛqub anda nnejmaɛen imeqqranen n tejmaɛt .
44021019	Mi gsellem fell-asen , Bulus yeḥka-yasen ayen akk ixdem yis Sidi Ṛebbi ger leǧnas ur nelli ara n wat Isṛail .
44021020	Mi slan ayagi , ḥemmden Sidi Ṛebbi nnan-as : Twalaḍ a gma-tneɣ acḥal n luluf n wat Isṛail i gumnen s Sidna Ɛisa yerna ṭṭfen akk di ccariɛa n Musa .
44021021	Atan slan wat Isṛail n temdint n Lquds belli tesselmadeḍ i wat Isṛail yellan ger leǧnas ad ǧǧen ccariɛa n Musa ; slan daɣen teqqaṛeḍ asen : « ur seḍhaṛet ara i warrac nwen , ur ttabaɛet ara leɛwayed i ɣ-d-ǧǧan lejdud » .
44021022	Acu ara nexdem tura ? Mbla ccekk ad slen belli tusiḍ-ed ;
44021023	ihi exdem ayen ara k-d-nini : llan gar-aneɣ ṛebɛa yergazen i gefkan lemɛahda i Sidi Ṛebbi ,
44021024	awi-ten yid-ek , ssizdeg iman-ik yid-sen , seṛṛef fell-asen iwakken ad seṭṭlen iqeṛṛay-nsen ; s wakkagi ad ẓren belli ayen akk slan fell-ak d lekdeb yerna ad walin mazal teṭṭfeḍ di ccariɛa n Musa .
44021025	Ma d at leǧnas i gumnen s Sidna Ɛisa , nura-yasen : Ad ṭṭixṛen i wučči n weksum ițțunefken d asfel i lmeṣnuɛat d ssadat , i tissit n idammen , i lmal yemmuṛḍsen akk-d yir tikli .
44021026	Azekka-nni , Bulus yewwi yid-es ṛebɛa yergazen-nni , issazdeg iman-is yid-sen , ikcem yid-sen ɣer wefrag n lǧameɛ iqedsen iwakken ad ixebbeṛ lmuqeddem ɣef lweqt i deg ara fakken wussan n uzizdeg-nsen , yeɛni ass i deg ara ye mkul yiwen seg-sen lweɛda-ines .
44021027	Mi qṛib ad fakken sebɛa wussan-nni n usizdeg , at Isṛail n tmurt n Asya walan Bulus di lǧameɛ iqedsen . Sekkren ccwal ger lɣaci dɣa ṭṭfen-t .
44021028	Bdan țɛeggiḍen : Ay at Isṛail , ɛiwnet-aɣ ! Atah wergaz-nni ițbecciṛen di mkul amkan i yemdanen meṛṛa . Iheddeṛ ayen n diri ɣef wegdud-nneɣ , ɣef wemkan-agi iqedsen , isselmad ayen ur teqbil ara ccariɛa-nneɣ , yewwi-d iyunaniyen ɣer lǧameɛ , issenǧes amkan-agi iqedsen !
44021029	Nnan-d ayagi axaṭer walan yid-es Trufim di temdint , ɣilen issekcem-it ɣer daxel n lǧameɛ iqedsen .
44021030	Ikker ccwal di temdint meṛṛa ; uzzlen-d yemdanen si mkul tama . Sṭfen Bulus , zzuɣṛen-t beṛṛa n wefrag n lǧameɛ iqedsen , sekkṛen-d tiwwura .
44021031	Mi țeddun lɣaci a t-nɣen , yewweḍ lexbaṛ ɣer lqebṭan n lɛeskeṛ n Ṛuman tamdint n Lquds meṛṛa tenhewwal .
44021032	Imiren kan yessawel i ifesyanen d lɛeskeṛ-nsen , uzzlen ɣer lɣaci . Mi walan lqebṭan akk-d lɛeskeṛ-is , ttaxṛen-as i Bulus .
44021033	Dɣa lqebṭan iqeṛṛeb ɣer Bulus , yefka lameṛ a t-ṭṭfen , a t-cudden s snat snasel ; dɣa isteqsa anwa-t , d acu i gexdem .
44021034	Meɛna lɣaci-nni , kra țɛeggiḍen akka , wiyaḍ akken nniḍen . Imi ur ifhim ara wayen i s-d-nnan si leɛyaḍ-nni , yumeṛ a t-awin ɣer lbeṛj .
44021035	Mi gewweḍ Bulus ɣer tseddaṛin , refden-t lɛeskeṛ iwakken a t-sellken si ger ifassen n lɣaci .
44021036	Axaṭer lɣaci-nni ttabaɛen-t țɛeggiḍen : « Enɣ-it ! Enɣ-it ! . . . »
44021037	Mi qṛib a t-skecmen ɣer zdaxel n lbeṛj , Bulus yenna-yas i lqebṭan : Semmeḥ-iyi , zemreɣ a k-d-iniɣ yiwen n wawal ? Yerra-yas : Tessneḍ aț-țhedṛeḍ tayunanit ?
44021038	Mačči d kečč i d amaṣri-nni i gsekkren ccwal ussan-agi iɛeddan , i gessufɣen yid-es ṛebɛa alaf n iqettalen ɣer lxali ?
44021039	Bulus yenna-yas : Xaṭi ! Nekk n wat Isṛail , luleɣ di temdint n Sars yellan di tmurt n Silisya ; d amezdaɣ n temdint mechuṛen . Di leɛnaya-k serreḥ-iyi ad hedṛeɣ i lɣaci-yagi .
44021040	Lqebṭan iɛemmed-as , dɣa Bulus ibedd ɣef tseddaṛin , iwehha i lɣaci s ufus-is , dɣa ssusmen . Yenṭeq s tɛibṛanit , yenna-yasen :
44022001	Ay atmaten akken ma tellam dagi meẓẓi meqqeṛ , semḥesset ed tura a wen-d-iniɣ ayen s wayes ara dafɛeɣ ɣef yiman-iw !
44022002	Mi slan iheddeṛ-asen-d s tɛibṛanit , ssusmen meṛṛa iwakken a s-slen . Dɣa yenna :
44022003	Nekk n wat Isṛail , ț-țideț luleɣ di temdint n Sars n tmurt n Silisya , lameɛna țțuṛebbaɣ di temdint-agi n Lquds . Lliɣ d anelmad n ccix Gamalyel s yiman-is ; yesselmed-iyi akken ilaq amek ara tebɛeɣ ccariɛa i d-ǧǧan lejdud-nneɣ . Ttabaɛeɣ seg ul-iw abrid n Sidi Ṛebbi , am kunwi ass-agi .
44022004	Qehṛeɣ armi d lmut wid ittabaɛen abrid-agi ajdid n Sidna Ɛisa , am yergazen am tlawin , țțawiɣ-ten-id ɣer leḥbus țwarzen .
44022005	Lmuqeddem ameqqran ț-țejmaɛt n lɛuqal atnan d inigan ma bɣan a d-cehden ; d nutni s yiman-nsen i yi-d-yefkan tibṛatin i watmaten n Dimecq , syenna a d-awiɣ țwarzen ɣer temdint n Lquds , wid akk yumnen s webrid-agi , iwakken a ten-ɛaqben .
44022006	Lliɣ tedduɣ deg webrid , qṛib ad awḍeɣ ɣer temdint n Dimecq . Aț-țili d țnaṣfa n wass , taswiɛt kan , yiwet n tafat tameqqrant tewwet-ed seg igenni , tețfeǧǧiǧ , tezzi-yi-d .
44022007	Ɣliɣ ɣer lqaɛa , sliɣ i yiwen n ṣṣut i yi-d-iqqaṛen : Caɛul , a Caɛul , acuɣeṛ i yi tețqehhiṛeḍ ?
44022008	Nniɣ-as : Anwa-k , a Sidi ? Yenna-yi-d : Nekk d Ɛisa Anaṣari , win akken i tețqehhiṛeḍ .
44022009	Wid yellan yid-i walan tafat-nni , lameɛna ur slin ara i ṣṣut i yi-d iheddṛen , dɣa nniɣ : Acu i tebɣiḍ a t-xedmeɣ a Sidi ?
44022010	Sidna Ɛisa yenna-yi-d : Ekker , ṛuḥ ɣer Dimecq , dinna ara k-d-inin ayen akk ilaqen a t-txedmeḍ .
44022011	Imi iyi-tesderɣel tafat-nni s ufeǧǧeǧ-ines , d imdukkal-iw i yi ṭṭfen afus armi wwḍeɣ ɣer Dimecq .
44022012	Yella dinna yiwen wergaz isem-is Ananyas , d argaz iḍuɛen Sidi Ṛebbi , yerna yettabaɛ ccariɛa ; at Isṛail meṛṛa izedɣen di temdint n Dimecq țcehhiden fell-as s lxiṛ .
44022013	Yusa-d ɣuṛ-i yenna-yi-d : A Caɛul a gma , Sidi Ṛebbi yerra-yak-d iẓri ! Di teswiɛt-nni , yuɣal-iyi-d yezṛi , dɣa walaɣ-t .
44022014	Ananyas yenna-yi-d : Sidi Ṛebbi n lejdud-nneɣ yextaṛ ik aț-țissineḍ lebɣi-ines , aț-țwaliḍ s wallen-ik win yellan d Aḥeqqi , aț-țesleḍ imeslayen seg yimi-is .
44022015	axaṭer aț-țuɣaleḍ d inigi-ines zdat yemdanen meṛṛa ɣef wayen akk i teẓriḍ d wayen iwumi tesliḍ .
44022016	Tura d acu i tețṛaǧuḍ ? Kker aț-tețwaɣeḍseḍ , aț-țizdigeḍ seg ddnubat-ik m'ara tedɛuḍ s yisem-is .
44022017	Asmi uɣaleɣ ɣer temdint n Lquds , yiwen n wass lliɣ țẓallaɣ deg wefrag n lǧameɛ iqedsen , iweḥḥa-yi-d Sidi Ṛebbi ,
44022018	walaɣ Sidna Ɛisa yenna-yi-d : Ffeɣ s lemɣawla si temdint n Lquds , axaṭer ur qebblen ara ayen s wayes ara tcehdeḍ fell-i .
44022019	Nniɣ : A Sidi , ssnen-iyi ! Sran s yiman nsen belli ttabaɛeɣ si lǧameɛ ɣer wayeḍ wid yumnen yis-ek iwakken a ten-erreɣ ɣer lḥebs ad țewten .
44022020	Ula d Stifan inigi-inek , mi ssuzlen idammen-is lliɣ dinna , qebleɣ at nɣen yerna ɛusseɣ leḥwayeǧ n wid i t-yenɣan .
44022021	Dɣa Sidi Ṛebbi yenna-yi-d : Ṛuḥ a k-ceggɛeɣ ɣer lebɛid ɣer wat leǧnas ur nelli ara n wat Isṛail .
44022022	Smeḥsisen-as armi d awal-agi imiren ɛeggḍen nnan : Ekkset si ddunit argaz am wagi ! Ur t-țaǧǧat ara ad yidir !
44022023	Țɛeggiḍen , ṭeggiṛen leḥwayeǧ nsen , ssafagen aɣebbaṛ ɣer igenni .
44022024	Lqebṭan n Ṛuman yumeṛ ad skecmen Bulus ɣer lbeṛj , a t-ewten s ujelkkaḍ ( s ucelliṭ ) iwakken ad issinen sebba ɣef wacu țɛeggiḍen fell-as .
44022025	Mi t-cudden s tɣeggadin , Bulus yenna i lqebṭan yellan dinna : Eɛni iserreḥ-awen lqanun aț țewtem aṛumani s ujelkkaḍ uqbel ad iɛeddi di ccṛeɛ ?
44022026	Ɣef yimeslayen-agi , lqebṭan-nni iṛuḥ ɣer wemdebbar ameqqran yenna-yas : Ḥader aț-țewteḍ argaz-agi ! D aṛumani !
44022027	Amdebbar ameqqran mi d-yusa ɣer Bulus , yenna-yas : Ț-țideț kečč d aṛumani ? Ih , d aṛumani i lliɣ !
44022028	Amdebbar ameqqran yenna : Nekk aṭas n yedrimen i fkiɣ iwakken ad uɣaleɣ d aṛumani . Bulus yerra-yas : Nekk , seg wasmi i d-luleɣ i rseɣ di lekwaɣeḍ d aṛumani .
44022029	Imiren widak i d-ikkren a t wten , ṭṭaxṛen-as . Lqebṭan ameqqran s yiman-is yuggad mi geẓra Bulus d aṛumani yerna icudd-it .
44022030	Azekka-nni , imi i gebɣa ad yissin wemdebbar ameqqran ɣef wacu i d-ccetkan fell-as wat Isṛail , iserreḥ i Bulus , yumeṛ i lmuqedmin akk-d usqamu n ccṛeɛ ad nnejmaɛen . Dɣa yewwi-d Bulus isbedd-it-id zdat-nsen .
44023002	Lmuqeddem ameqqran Ananyas yumeṛ i wid yellan zdat-es , a t-wten ɣer yimi .
44023003	Dɣa Bulus yenna : A k-id-iwet Ṛebbi a bu sin wudmawen ! Teqqimeḍ aț-țḥekmeḍ fell-i s ccariɛa , lameɛna kečč s yiman-ik txulfeḍ-ț imi tumreḍ ad iyi wten .
44023004	Widak yellan zdat-es nnan-as : Tregmeḍ lmuqeddem ameqqran n Ṛebbi !
44023005	Bulus yenna-yasen : Ur ẓriɣ ara ay atmaten belli d nețța i d lmuqeddem ameqqran , axaṭer yura di ccariɛa : Ur țekkes ara leqdeṛ ɣef lḥakem n wegdud-ik .
44023006	Bulus , mi gwala deg unejmaɛ-nni azgen deg-sen d isaduqiyen , azgen nniḍen d ifariziyen , iɛeggeḍ gar-asen , yenna : Ay atmaten , nekk d afarizi , d mmi-s n ufarizi ; ɣef ddemma n usirem i nesɛa di ḥeggu n lmegtin i d-beddeɣ ɣer ccṛeɛ ass-agi !
44023007	Mi d-yenna ayagi , ikker umennuɣ ger ifariziyen d isaduqiyen ; dɣa yebḍa unejmaɛ-nni .
44023008	Axaṭer isaduqiyen qqaṛen ulac ḥeggu , ulac lmalayekkat , ulac leṛwaḥ ; ma d ifariziyen , nutni umnen s wannect agi .
44023009	Ikker umennuɣ gar-asen ; kra n lɛulama n ccariɛa n tejmaɛt n ifariziyen kkren iwakken ad ḥudden Bulus , nnan : Ur nufi ara ayen n diri deg wemdan-agi . Yezmer lḥal ihdeṛ-as-d Ṛebbi neɣ lmelk !
44023010	Imi ițțimɣuṛ umenɣi , lqebṭan ameqqran yugad ad feṛqen Bulus d iftaten . Yumeṛ i lɛeskeṛ ad ṛuḥen a t-id-kksen si tlemmast-nsen , a t awin ɣer lbeṛj .
44023011	Azekka-nni deg iḍ , Sidna Ɛisa iḍheṛ-as-d i Bulus yenna-yas : Ur țțaggad ara , axaṭer am akken tcehdeḍ fell-i di temdint n Lquds , ilaq daɣen aț-țcehdeḍ fell-i di temdint n Ṛuma .
44023012	Mi guli wass , at Isṛail xedmen tiḥileț , msefhamen , gullen ur ččin ur swin alamma nɣan Bulus .
44023013	Wid akk i s-ixedmen taxazabit agi , llan akteṛ n ṛebɛin yid-sen .
44023014	Ṛuḥen ad ẓren imeqqranen d lmuqedmin akk-d lɛuqal nnan asen : Neggul s limin ameqqran , ur nečči acemma alamma nenɣa Bulus .
44023015	Tura ihi , init-as i lqebṭan ameqqran a t-id-yawi ɣer unejmaɛ n ccṛeɛ zdat-wen , amzun tebɣam a s-tɛiwdem abeḥḥet ; ma d nukkni , a nheggi iman-nneɣ a t-nenɣ uqbel a d-yaweḍ ɣer dagi .
44023016	Lameɛna mmi-s n weltma-s n Bulus imi gesla s tḥileț-nni i s heggan , iṛuḥ ɣer lbeṛj anda yețwaḥbes Bulus , a s-yessiweḍ lexbaṛ .
44023017	Bulus yessawel-ed i yiwen si lfesyanat , yenna-yas : Awi aqcic-agi ɣer lqebṭan ameqqran , axaṭer yesɛa awal ara s-yini .
44023018	Lfesyan yewwi yid-es aqcic-nni ɣer lqebṭan ameqqran , yenna-yas : Bulus ameḥbus-nni yessawel iyi-d iḥellel-iyi iwakken a k-d-awiɣ aqcic-agi , yesɛa awal ara k-d-yini .
44023019	Lqebṭan ameqqran iddem aqcic-nni seg ufus , ɛezlen iman-nsen ɣer ṭṭeṛf ; yenna-yas : D acu i tebɣiḍ a yi-t-id-tiniḍ ?
44023020	Yerra-yas : At Isṛail msefhamen a k-d ḍelben aț-țawiḍ Bulus azekka ɣer zdat unejmaɛ n ccṛeɛ , ufan-d sebba a s-ɛiwden abeḥḥet ɣef temsalt-is .
44023021	Ur țțaɣ ara awal-nsen , axaṭer akteṛ n ṛebɛin deg-sen ḥeyylen-as , gullen s limin ameqqran ur tețțen ur tessen alamma nɣan-t . Tura heggan iman-nsen , țṛaǧun anagar lebɣi-k .
44023022	Amdebbar ameqqran iserreḥ-as i weqcic-nni ad iṛuḥ , yenna-yas : Ur qqaṛ i yiwen belli tessaweḍed iyi-d lexbaṛ-agi .
44023023	Yuɣal issawel i sin lfesyanat , yenna-yasen : Heggit mitin iɛeskṛiwen , sebɛin yemnayen akk-d mitin iɛeskṛiwen i gteddun s imezṛagen , ad ṛuḥen ɣef tesɛa n yiḍ ɣer Qiṣarya .
44023024	Heggit daɣen iɛewdiwen iwakken ad ssiwḍen Bulus di laman ɣer lḥakem Filiks .
44023025	Yura tabṛaț-agi i lḥakem Filiks :
44023026	« Nekk Kludyus Lizyas i lḥakem ameqqran Filiks , sslam fell-ak !
44023027	At Isṛail ṭṭfen argaz-agi teddun a t-nɣen , mi wwḍeɣ nekk d lɛeskeṛ-iw , sellkeɣ-t-id si ger ifassen-nsen . Imi sliɣ laṣel-is d aṛumani ,
44023028	bɣiɣ ad ẓreɣ sebba ɣef wacu ccetkan fell-as ; wwiɣ-t ɣer zdat unejmaɛ nsen .
44023029	Ufiɣ belli sebba ɣef wacu i ccetkan fell-as , d ayen yeɛnan ccariɛa-nsen , lameɛna ur ixdim acemma yuklalen lmut neɣ lḥebs .
44023030	Mi sliɣ ḥeyylen-as wat Isṛail , ceggɛeɣ-t-in ɣuṛ-ek . Ma d ixṣimen-is nniɣ-asen a n-ṛuḥen ɣuṛ-ek ad ccetkin fell-as . Sǧiɣ-k di lehna !
44023031	Akken i ten-d-yewweḍ lameṛ , iɛeskṛiwen wwin Bulus deg yiḍ ɣer temdint n Antibatris .
44023032	Azekka-nni uɣalen ɣer lbeṛj , ǧǧan imnayen ad kemmlen abrid yid-es .
44023033	Mi wwḍen ɣer temdint n Qiṣarya , wwin Bulus ɣer lḥakem Filiks , rnan fkan-as tabṛaț-nni .
44023034	Lḥakem yeɣṛa tabṛaț-nni , isteqsa anta i ț-țamurt n Bulus . Mi gesla si tmurt n Silisya i gella ,
44023035	yenna-yas : M'ara d-awḍen yexṣimen iccetkan fell-ak , a k-sleɣ . Dɣa yumeṛ a t-ɛassen di lbeṛj n Hiṛudus . At Isṛail cccetkan ɣef Bulus
44024001	Mi ɛeddan xemsa wussan , lmuqeddem ameqqran Ananyas iṣubb-ed ɣer Qiṣarya nețța d kra n lɛuqal n wat Isṛail akk-d yiwen ubugaṭu isem-is Tertulus ; usan-d ɣer lḥakem ad ccetkin ɣef Bulus .
44024002	Mi d-ssawlen i Bulus , Tertulus yebda accetki fell-as s yimeslayen agi :
44024003	A lḥakem ameqqran ! S uḍebbaṛ-ik yelhan i d-yers lxiṛ d lehna ɣef tmurt-agi ! Ɣef wayagi , a Filiks ameqqran , ncekkeṛ-ik meṛṛa di mkul amkan ;
44024004	lameɛna iwakken ur k-nețɛeṭṭil ara aṭas , di leɛnaya-k semḥess-ed i kra n yimeslayen-agi ara k-d-nini :
44024005	Argaz-agi d țerka , iskker ccwal ger wat Isṛail n ddunit meṛṛa , d nețța i d ameqqran n tejmaɛt n inaṣariyen .
44024006	Yeɛṛed ad issenǧes ula d lǧameɛ iqedsen . Mi t-neṭṭef , nebɣa a neḥkem fell-as s ccariɛa-nneɣ ,
44024007	lameɛna yewweḍ-ed lqebṭan ameqqran Lizyas , ikkes-aɣ-t s ddreɛ si ger ifassen-nneɣ ,
44024008	yerna yumeṛ i wid iccetkan fell-as a d-asen ad ccetkin ɣuṛ-ek . Tura tzemreḍ s yiman-ik a t-tbeḥteḍ , iwakken aț-țesleḍ seg yimi-s wayen akk i ɣef neccetka fell-as .
44024009	At Isṛail yellan dinna , cehden akk belli akka i gella lḥal .
44024010	Mi i s-iwehha lḥakem i Bulus iwakken a d-ihdeṛ , Bulus yenna : Sriɣ aṭas iseggasen aya i telliḍ d lḥakem ɣef wegdud-agi ; ihi s laman ara d-qeddmeɣ tamsalt-iw zdat-ek .
44024011	Ur wwiḍen ara tnac wussan segmi uliɣ ɣer temdint n Lquds iwakken ad ɛebdeɣ Ṛebbi , tzemreḍ aț-țesteqsiḍ s yiman-ik .
44024012	Ulac win i yi-d-yufan deg wefrag n lǧameɛ iqedsen țemjadaleɣ nekk d walebɛaḍ , ulac daɣen win i yi-d-yufan di leǧwameɛ n wat Isṛail neɣ di temdint sekkreɣ ccwal ger lɣaci .
44024013	Ur zmiren ara a d-awin țțbut n wayen akka i ɣef d-ccetkan fell-i .
44024014	Zemreɣ a d-iniɣ zdat-ek a lḥakem Filiks : Ṛebbi i ɛebbdeɣ , d win akken ɛebden lejdud-iw ; s tideț umneɣ s webrid-agi ajdid i ɣef d-qqaṛen : « ixulef abrid-nsen » ; lameɛna umneɣ s wayen akk yuran di ccariɛa n Musa akk-d lenbiya .
44024015	Sɛiɣ asirem ɣer Sidi Ṛebbi — am akken i t-sɛan ula d nutni — belli a d-ḥyun yemdanen meṛṛa ama d iḥeqqiyen ama d wid ixedmen cceṛ .
44024016	Daymi țɛassaɣ iman-iw kull ass , iwakken ad sɛuɣ ul yeṣfan zdat Ṛebbi akk-d yemdanen .
44024017	Acḥal n iseggasen , nekk ɛaceɣ di lɣeṛba ; usiɣ-ed iwakken a d-awiɣ kra n yedrimen i d-jemɛeɣ d lemɛawna i igellilen n tmurt-iw yerna wwiɣ-ed daɣen lweɛdat i Sidi Ṛebbi .
44024018	Atan wamek i yi-d-ufan deg wefrag n lǧameɛ iqedsen : ufan-iyi-d akken kan i ssezdegeɣ iman-iw akken i d-tenna ccariɛa ; ur iyi-d zzin imdanen ur yelli ccwal
44024019	yerna d at Isṛail n tmurt n Asya i gellan dinna , d nutni i glaq ad bedden zdat-ek ma sɛan kra ɣef wacu ara ccetkin fell-i .
44024020	Neɣ m'ulac wid yellan dagi , a d-inin d acu ufan deg-i n diri mi beddeɣ zdat unejmaɛ-nsen n ccṛeɛ ;
44024021	anagar ma yella ɣef wawal-nni i d-nniɣ s leɛyaḍ gar-asen : « imi umneɣ s ḥeggu n lmegtin , i d-beddeɣ ass-agi ɣer ccṛeɛ zdat-wen ! »
44024022	Filiks yesnen akken ilaq abrid n Lmasiḥ , yenna-yasen : Uɣalet-ed m'ara d-yaweḍ lqebṭan Lizyas , imiren ad ẓreɣ tamsalt-nwen .
44024023	Yefka lameṛ i yiwen n lfesyan ad iɛass Bulus , lameɛna a s-yeǧǧ kra n țesriḥ , yerna ad yeǧǧ imdukkal-is a d-reSSun fell-ass .
44024024	Mi ɛeddan kra wussan , yusa-d Filiks akk-d țmeṭṭut-is Drusila , nețțat yellan n wat Isṛail , iceggeɛ a d-awin Bulus , iwakken a sen-d-ihdeṛ ɣef wayen yeɛnan liman di Ɛisa Lmasiḥ .
44024025	Mi gebda Bulus iheddeṛ ɣef lḥeqq , ɣef wamek ilaq ad iḥkem wemdan deg iman-is , ɣef wass n lḥisab i d-iteddun , Filiks ikcem-it lxuf , yenna-yas : Dayen , tzemreḍ aț-țṛuḥeḍ tura . M'ara d-stifeɣ , a k-d-ssiwleɣ .
44024026	Imi i geḍmeɛ di Bulus a s-ye idrimen , si teswiɛt ɣer tayeḍ issawal-as-ed iwakken ad ihdeṛ yid-es .
44024027	Ɛeddan sin n iseggasen ; dɣa Bursyus Fistus yuɣal d lḥakem deg wemkan n Filiks . Filiks-nni imi i gebɣa ad iɛǧeb i wat Isṛail , yeǧǧa Bulus di lḥebs .
44025001	Mi ɛeddan tlata wussan segmi yuɣal d lḥakem , Fistus yuli si temdint n Qiṣarya ɣer temdint n Lquds .
44025002	Dɣa lmuqedmin imeqqranen akk-d imeqqranen n wat Isṛail , ccetkan ɣuṛ-es ɣef Bulus .
44025003	Ssutren i Fistus a sen-ixdem lemziya , a sen-d-yawi Bulus ɣer temdint n Lquds , nutni heggan-as-d taxazabit iwakken a t-nɣen deg webrid .
44025004	Lameɛna Fistus yerra-yasen : Bulus ițwaḥbes di Qiṣarya , nekk s yiman-iw qṛib ad uɣaleɣ ɣer dinna .
44025005	Xtiṛet-ed si gar-awen wid ara yeddun yid-i ; ma yella kra n wayen n diri i gexdem wergaz-agi , ad ccetkin fell-as .
44025006	Fistus isɛedda azal n tmanya neɣ ɛecṛa wussan gar-asen , taggara yuɣal ɣer Qiṣarya . Azekka-nni , iṭṭef amkan ɣef wukersi n ccṛeɛ , iceggeɛ a d-awin Bulus .
44025007	Mi d-yewweḍ Bulus , at Isṛail i d-yusan si temdint n Lquds zzin-as , gren-d fell-as lbaṭel , lameɛna ur zmiren ara a d-tebten wayen i d qqaṛen .
44025008	Bulus iḥudd iman-is yenna : Ur ɛuṣaɣ ccariɛa n wat Isṛail , ur skecmeɣ leḥṛam ɣer lǧameɛ iqedsen , ur xulfeɣ Qayṣer .
44025009	Imi gebɣa ad issefṛeḥ at Isṛail , Fistus yenna i Bulus : Tebɣiḍ aț-țaliḍ ɣer temdint n Lquds iwakken aț-țɛeddiḍ di ccṛeɛ dinna zdat-i ?
44025010	Lameɛna Bulus yenna : Ɣer ccṛeɛ n Qayṣer i beddeɣ , ɣuṛ-es ara țțucaṛɛeɣ . Ur xdimeɣ ula d acemma i gḍuṛṛen at Isṛail , akken teẓriḍ kečč s yiman-ik .
44025011	Ma yella xedmeɣ lbaṭel neɣ ayen yuklalen lmut , ur țțaggadeɣ ara ad mmteɣ . Lameɛna ma yella lecɣal-agi ɣef i d-ccetkan fell-i ur seḥḥan ara , yiwen ur izmir a yi-isellem ger ifassen-nsen . Ad rẓeɣ ccṛeɛ ɣer Qayṣer !
44025012	Mi gemcawaṛ Fistus nețța ț-țejmaɛt-nni n ccṛeɛ , yenna i Bulus : Tessutreḍ-ed ccṛeɛ n Qayṣer , aț-țețțucarɛeḍ zdat Qayṣer !
44025013	Mi ɛeddan kra wussan , agellid Aɣribas akk-d weltma-s Birinis , usan-d ɣer Qiṣarya ad sellmen ɣef lḥakem Fistus .
44025014	Imi qqimen dinna kra wussan , Fistus iḥka-yas i ugellid-nni taqsiṭ n Bulus , yenna-yas : Yella yiwen wergaz i geǧǧa Filiks dagi d ameḥbus .
44025015	Mi lliɣ di temdint n Lquds , ccetkan fell-as imeqqranen n lmuqedmin d lɛuqal n wat Isṛail ; ssutren-iyi-d ad ḥekmeɣ fell-as .
44025016	Nniɣ-asen mačči di lɛadda n iṛumaniyen ad ḥekmen ɣef wemdan uqbel a t-semqabalen nețța d wid i d-iccetkan fell-as , iwakken ad yaf abrid amek ara idafeɛ ɣef yiman-is .
44025017	Ihi usan-d ɣer dagi . Ur ɛeṭṭleɣ ara , azekka-nni fkiɣ lameṛ a d-awin argaz-nni iwakken a t-sɛeddiɣ di ccṛeɛ ;
44025018	wid iccetkan fell-as ur d-nnin acemma seg wayen țrajuɣ a t-id-inin .
44025019	Țemjadalen anagar ɣef ddin akk-d yiwen ițusemman Ɛisa . Ɛisa-agi yemmut , meɛna Bulus yeqqaṛ-ed yedder .
44025020	Imi ur ẓriɣ ara acu ara xedmeɣ di temsalt-agi , nniɣ-as i Bulus ma yebɣa ad iṛuḥ ɣer temdint n Lquds iwakken ad ițțucaṛeɛ dinna ,
44025021	lameɛna yerẓa ccṛeɛ iwakken ad ițțucaṛeɛ zdat Qayṣer ; dɣa fkiɣ lameṛ a t-ɛassen alamma d ass i deg ara t-ceggɛeɣ ɣer Qayṣer . S
44025022	Agellid Aɣribas yenna i Fistus : Bɣiɣ ula d nekk ad sleɣ i wergaz-agi . Fistus yenna-yas : Azekka a s-tesleḍ !
44025023	Azekka-nni agellid Aɣribas d weltma-s Birinis usan-d , cebbḥen-d iman-nsen , ṭṭfen amkan deg wexxam n ccṛeɛ nutni d lqebṭanat akk-d imeqqranen n temdint ; lḥakem Fistus yefka lameṛ a d-skecmen Bulus ,
44025024	dɣa yenna : Ay agellid Aɣribas akk-d kunwi i gḥedṛen dagi ! Argaz-agi , d win akken i ɣef d-ccetkan wat Isṛail ama di temdint n Lquds ama dagi ; țɛeggiḍen qqaṛen : « ilaq ad immet » !
44025025	Ma d nekk , idheṛ-iyi-d lḥal ur ixdim ula d acemma yuklalen lmut ; imi nețța s yiman-is yerẓa ccṛeɛ ɣer Qayṣer , qebleɣ a s-t-ceggɛeɣ .
44025026	Ur ufiɣ ula d yiwet n sebba iseḥḥan i ɣef ara ketbeɣ fell-as i Qayṣer ; daymi i t-id-sbeddeɣ zdat wen , ula zdat-ek ay agellid Aɣribas , iwakken m'ara t-beḥten ad yili wayen ara ketbeɣ fell-as .
44025027	Axaṭer walaɣ mačči d ṣṣwab ma ceggɛeɣ yiwen umeḥbus ɣer temdint n Ṛuma mbla ma fkiɣ-asen sebba s wayes i d ccetkan fell-as .
44026001	Aɣribas yenna i Bulus : — Atan ɣuṛ-ek wawal , tzemreḍ aț-țdafɛeḍ ɣef yiman-ik . Bulus yerfed afus-is iwakken ad idafeɛ ɣef yiman-is , yenna :
44026002	Feṛḥeɣ aṭas ay agellid Aɣribas imi zdat-ek ara ɛeddiɣ di ccṛeɛ ass-agi ɣef wayen akk i ccetkan fell-i wat Isṛail ,
44026003	axaṭer tesneḍ akken ilaq leɛwayed akk-d yimeslayen-nsen ; di leɛnaya-k ihi semḥess-iyi-d s leɛqel .
44026004	At Isṛail ssnen tikli-inu si temẓi-w , axaṭer țțuṛebbaɣ di temdint n Lquds ger warraw n tmurt-iw .
44026005	Ssnen-iyi si zik ma bɣan ad cehden fell-i . Lliɣ d afarizi , tebɛeɣ leqwanen iweɛṛen yeɛnan ddin-nneɣ di tejmaɛt n ifariziyen .
44026006	Beddeɣ ass-agi di ccṛeɛ axaṭer ssarmeɣ aț-țwakmel lemɛahda-nni i gefka Sidi Ṛebbi i lejdud-nneɣ .
44026007	Tnac leɛṛac-nneɣ i gɛebden Ṛebbi am yiḍ am ass , țṛaǧun a d-taweḍ lemɛahda-agi i ssaramen . Ɣef wusirem-agi i ccetkan wat Isṛail fell-i .
44026008	Ay agellid Aɣribas , acuɣeṛ i tɣilem d lmuḥal a d-isseḥyu Sidi Ṛebbi lmegtin ?
44026009	Ma d nekkini , di tazwara ɛeṛdeɣ ad xaṣmeɣ s wayen yellan di tezmert-iw , isem-agi n Ɛisa Anaṣari ;
44026010	d ayen i xedmeɣ di temdint n Lquds , rriɣ aṭas imasiḥiyen ɣer lḥebs , yerna d lmuqedmin imeqqranen i yi-d-yefkan țesriḥ-agi . M'ara ḥekkmen fell-asen s lmut , nekkini qebbleɣ ;
44026011	qehṛeɣ-ten acḥal d abrid si lǧameɛ ɣer wayeḍ , ḥeṛseɣ-ten ad ṭṭixṛen i webrid-agi n Ɛisa ; deg urrif-iw ameqqran , țṛuḥeɣ armi ț-țimdinin tibeṛṛaniyin iwakken a ten-qehhṛeɣ .
44026012	Ɣef wannect-nni lmuqedmin imeqqranen fkan-iyi tazmert s wayes ṛuḥeɣ ɣer temdint n Dimecq .
44026013	Taswiɛt kan di țnaṣfa wass ay agellid , walaɣ deg webrid yiwet n tafat i d-yekkan seg igenni , tețfeǧǧiǧ akteṛ n yiṭij , tezzi-yi-d i nekk akk-d wid yellan yid-i ,
44026014	neɣli akk ɣer lqaɛa . Sliɣ i ṣṣut i d-iqqaṛen s tmeslayt taɛibṛanit : A Caɛul , a Caɛul ! Acuɣeṛ i yi tețqehhiṛeḍ ? Yewɛeṛ fell-ak aț-țɛaṣiḍ inezlan .
44026015	Rriɣ-as : Anwa-k a Sidi ? Yenna-yi-d : Nekkini d Ɛisa-nni i tețqehhiṛeḍ ;
44026016	kker fell-ak , bedd ɣef yidaṛṛen-ik , ḍehṛeɣ-ak-d iwakken a k-rreɣ d aqeddac-iw , d inigi ɣef wayen twalaḍ ass-agi d wayen ara k-d-sekneɣ sya d asawen .
44026017	Xtaṛeɣ-k-id si ger wat Isṛail akk-d leǧnas nniḍen uɣuṛ ara k ceggɛeɣ . A sen-teldiḍ allen
44026018	iwakken a d ffɣen si ṭṭlam ɣer tafat , si tezmert n Cciṭan ɣer tezmert n Ṛebbi , ad amnen yis-i , iwakken a sen-neɛfuɣ ddnubat-nsen , ad sɛun amkan ger wid i gextaṛ Sidi Ṛebbi .
44026019	Daymi , ay agellid Aɣribas , ur ɛuṣaɣ ara aweḥḥi i yi-d-yusan seg igenni .
44026020	Bdiɣ abecceṛ di temdint n Dimecq akk-d ț-țemdint n Lquds , beccṛeɣ daɣen di tmurt n Yahuda meṛṛa , di taggara , beccṛeɣ i wat leǧnas ur nelli ara seg wat Isṛail , nhiɣ-ten ad tuben , a d-uɣalen ɣer webrid n Ṛebbi , ad xedmen lecɣal i d-ițbegginen belli tuben s wul-nsen .
44026021	Ɣef wannect-agi i yi-ṭṭfen wat Isṛail deg wefrag n lǧameɛ iqedsen , ɛeṛden ad iyi-nɣen .
44026022	Lameɛna s lemɛawna n Sidi Ṛebbi , ddreɣ armi d ass-a , țbecciṛeɣ i yemdanen meṛṛa , ama d ameɣbun ama d ameṛkanti ; yerna ayen i d-qqaṛeɣ , d ayen akken i ɣef d-caren lenbiya akk-d Sidna Musa :
44026023	yeɛni Lmasiḥ ad iɛteb , d nețța i d amezwaru ara d-iḥyun si ger lmegtin , ad ibecceṛ tafat i wegdud n wat Isṛail akk-d leǧnas nniḍen .
44026024	Akken yella Bulus yețdafaɛ ɣef yiman-is , Fistus yenṭeq-ed s leɛyaḍ , yenna : Iffeɣ-ik leɛqel a Bulus ! Lketṛa n tmusni-inek tessufeɣ-ak leɛqel !
44026025	Bulus yerra-yas : Ur iyi-iffiɣ ara leɛqel a Fistus ameqqran ! Ayen akka i d-qqaṛeɣ d imeslayen n tideț yesɛan ṣṣwab .
44026026	Ula d agellid Aɣribas , yeɛlem s wayagi ; daymi i d-mmeslayeɣ zdat-es ɛinani , imi mačči s tuffra i gedṛa wannect-a .
44026027	Ay agellid , tumneḍ s wayen i d-nnan lenbiya ? Sriɣ tumneḍ yis-sen !
44026028	Aɣribas yenna i Bulus : Lemmer a yi-d ternuḍ kra yimeslayen ahat ad iyi-tqenɛeḍ ad uɣaleɣ d amasiḥi !
44026029	Bulus yenna-yas : A wi-yufan a Ṛebbi , mačči d keččini kan , lameɛna ula d wid akk i yi-d-ismeḥsisen ass-agi , aț-țuɣalem am nekk tura neɣ deg ussan i d-iteddun , ḥaca snasel-agi i yi cudden !
44026030	Dɣa agellid Aɣribas , lḥakem Fistus , Birinis d wid akk yeqqimen yid-sen , kkren-d .
44026031	Mi kkren ad ṛuḥen , nnan wway gar-asen : Argaz-agi ur ixdim ula d acemma yuklalen lmut neɣ lḥebs .
44026032	Aɣribas yenna i Fistus : Argaz-agi izmer ad ițțuserreḥ lemmer ur yerẓi ara ccṛeɛ ɣer Qayṣer .
44027001	Mi fkan lameṛ a nerkeb lbabuṛ ɣer tmurt n Selyan , ǧǧan Bulus akk-d kra n imeḥbas nniḍen i yiwen ufesyan n terbaɛt n Qayṣer , isem-is Xulyus .
44027002	Nerkeb deg yiwen lbabuṛ n temdint n Adramit , ara iṛuḥen rrif n tmura n Asya ; nṛuḥ , yedda yid-nneɣ Aristaṛk yellan d amasiduni n temdint n Tiṣalunik .
44027003	Azekka-nni , newweḍ ɣer temdint n Sidun , Xulyus yețqadaṛen Bulus , ixdem-as lemziya , iserreḥ-as ad iṛuḥ ɣer imdukkal-is iwakken a s-d-fken ayen yeḥwaǧ .
44027004	Mi neqleɛ syenna , nɛedda rrif rrif n tegzirt n Qubṛus axaṭer iṣbeḥ-aɣ-d waḍu iǧehden si zdat .
44027005	Nezger lebḥeṛ n Silisya akk-d Bamfilya , newweḍ ɣer lmeṛṣa n Mira yellan di tmurt n Lizya .
44027006	Afesyan-nni yufa dinna lbabuṛ n Skandriya ara iṛuḥen ɣer tmurt n Selyan , isserkeb-aɣ deg-s .
44027007	Lbabuṛ nni yewwi-yaɣ kra n wussan s țțawil ; armi neṛwa leɛtab i newweḍ ɣer tama n temdint n Knidus , imi ur aɣ-yeǧǧi ara waḍu a nqeṛṛeb , nɛedda rrif n tegzirt n Kritus , ɣer tama n Salmuni .
44027008	Nkemmel rrif rrif s leɛtab , armi newweḍ ɣer yiwen wemkan isem-is « Lemraṣi icebḥen » , zdat temdint n Lazaya .
44027009	Nesṛuḥ aṭas n lweqt , lweqt n usafer di lebḥeṛ yuɣal yewɛeṛ aṭas , imi ass i deg țțuẓummen wat Isṛail di taggara n lexṛif iɛedda .
44027010	Daymi i sen-iɛeggen Bulus yenna-yasen : Ay atmaten , ẓriɣ belli tikkelt-agi ma nkemmel aṣafeṛ-nneɣ , a d-tili lexsaṛa mačči kan i lbabuṛ d sselɛa yellan deg-s , lameɛna tezmer aț-țeglu ula yis-nneɣ .
44027011	Afesyan-nni aṛumani yuɣ awal i bab n lbabuṛ akk-d win i t-inehṛen wala ad yaɣ awal i Bulus .
44027012	Imi lmeṛṣa-nni ur telhi ara iwakken ad sɛeddin deg-s ccetwa , azgen ameqqran n ibeḥriyen bɣan ad ṛuḥen , iwakken ma yella wamek , ad awḍen ɣer lmeṛṣa n Finikus yellan di tegzirt n Kritus ; lmeṛṣa-yagi tqubel lǧiha taɣeṛbit , bɣan ad sɛeddin deg-s ccetwa .
44027013	Akken i d-yekker yiwen ubeḥri xfifen , ɣilen ad awḍen ɣer leqsed nsen . Refden amextaf n lbabuṛ , ṛuḥen rrif rrif n tegzirt n Kritus .
44027014	Lameɛna ur tɛeṭṭel ara tekker-ed yiwet n tbuciḍant iwumi qqaṛen Erakilun i d-ikkan seg idurar n tegzirt-nni .
44027015	Imi lbabuṛ ur s-izmir ara i tbuciḍant-nni , neǧǧa-t a t-yawi waḍu ɣer wanda i s-yehwa ,
44027016	nɛedda seddaw yiwet n tegzirt tamecṭuḥt yeddurin ɣef waḍu , isem-is Kluda . Mi ɣ-teɣli teflukt-nni n leslak , s leɛtab ameqqran i ț-id-nessuli ɣer lbabuṛ .
44027017	Imi nuggad a ɣ-yawi waḍu ɣer leryuf iweɛṛen n tmurt n Libya , ncudd lbabuṛ s imurar ; nerna nṣubb-ed lbac-nni s wayes i t-yețțawi waḍu , neǧǧa iman-nneɣ a ɣ-yawi ɣer wanda yebɣa .
44027018	Azekka-nni , imi mazal lebḥeṛ yenhewwal , nessenqes kra n sselɛa yellan deg-s nḍeggeṛ-iț ɣer lebḥeṛ .
44027019	Ass wis tlata , ixeddamen n lbabuṛ rnan ḍeggṛen sselɛa-nni i d-iqqimen .
44027020	Acḥal n wussan ur d-iban yiṭij ur d-banen itran , lebḥeṛ mazal-it yerwi , ur numin ara a nțwasellek .
44027021	Aṭas wussan i neqqim mbla lmakla ; dɣa Bulus ibedd-ed gar-asen yenna : Ay irgazen , lemmer i yi-tuɣem awal m'akken i wen-d-nniɣ : a neqqim axiṛ di lmeṛṣa n Kritus , tili ur d-tdeṛṛu ara lexsaṛa akk-d lxuf-agi !
44027022	Tura ur țțagadet ara , sǧehdet iman-nwen axaṭer ula d yiwen deg-wen ur ițmețțat ; ur d-tețțili lexsaṛa anagar lbabuṛ-agi ara iɣeṛqen .
44027023	Iḍ iɛeddan , Sidi Ṛebbi i ɛebbdeɣ iceggeɛ-ed yiwen lmelk ibedd-ed ɣuṛ-i
44027024	yenna-yi-d : « a Bulus , ur țțaggad ara ! Ilaq aț-țbeddeḍ zdat Qayṣer , atan Sidi Ṛebbi a kkun isellek s kečč s wid yellan yid-ek » .
44027025	Sewṛet ihi ay atmaten ! Țekleɣ ɣef Ṛebbi ad idṛu am akken i d-yenna ;
44027026	mbla ccekk ihi a ɣ-ḍeggṛent lemwaji ɣer yiwet n tegzirt .
44027027	Iḍ wis ṛbeɛṭac , mazal aḍu yețhuccu-yaɣ ițțawi-yaɣ akkin akka ɣef lebḥeṛ Agrakal ; di țnaṣfa n yiḍ , ibeḥṛiyen ḥussen belli ur bɛiden ara ɣef lberr .
44027028	Ktalen lqaɛ n lebḥeṛ s wemrar , ufan llant
44027029	Imi uggaden lbabuṛ a t-id-iḥaz kra seddaw-as , ḍeggṛen ṛebɛa imextafen ɣer deffir n lbabuṛ , tqelqen melmi ara yali wass .
44027030	Lameɛna ixeddamen n lbabuṛ țqelliben ad rewlen ; ṣubben taflukt n leslak ɣer lebḥeṛ , steɛmilen am akken d amextaf ara ḍeggṛen ɣer zdat lbabuṛ .
44027031	Dɣa Bulus yenna i lqebṭan d lɛeskeṛ-is : M'ur qqimen ara yergazen-agi di lbabuṛ , ur tezmirem ara aț-țmenɛem ! S
44027032	Imiren lɛeskeṛ gezmen imurar n teflukt , ǧǧan-ț aț-țeɣli ɣer lebḥeṛ .
44027033	Weqbel ad yali wass , Bulus inha-ten akk ad ččen cwiṭ n lqut , yenna : Ass-agi d ass wis ṛbeɛṭac ur teɛṛiḍem lqut .
44027034	Tura nhiɣ-kkun ihi aț-țeččem iwakken aț-țețțusellkem , ula d yiwen deg-wen ur s-ițṛuḥ wenẓad seg uqeṛṛuy .
44027035	Mi d-yenna ayagi , iddem-ed aɣṛum , iḥmed Ṛebbi zdat-sen meṛṛa , yebḍa-t , yebda itețț .
44027036	Yekkes-asen akk lxuf dɣa ččan .
44027037	
44027038	Mi ččan armi ṛwan , ḍeggṛen ɣer lebḥeṛ ticekkaṛin n yirden , iwakken ad yifsus lbabuṛ .
44027039	Mi guli wass , ur eɛqilen ara maḍi tamurt-nni anda wwḍen . Lameɛna walan yiwen wemkan iqeṛben , iban-ed deg-s ṛṛmel , bɣan ad rren lbabuṛ ɣer dinna ma yella wamek .
44027040	Fsin imurar i imextafen bran asen ɣer lebḥeṛ , fsin daɣen imurar i imeqdafen s wacu nehṛen lbabuṛ ; dɣa ssulin yiwen ubeḥnuq yellan ɣer zdat n lbabuṛ iwakken a ten-yawi waḍu ɣer rrif n lebḥeṛ .
44027041	Lameɛna wwḍen ɣer yiwen wemkan n ṛṛmel iwumi d-izzi lebḥeṛ ; rran ɣer dinna lbabuṛ-nni , lǧiha n zdat teḥṣel di ṛṛmel teḥbes ma d lǧiha n deffir tebda tețṛuẓu si lqewwa n lemwaji .
44027042	Lɛeskeṛ bɣan ad nɣen imeḥbas-nni axaṭer uggaden a sen-rewlen s lɛum .
44027043	Lqebṭan-nni i gebɣan ad isellek Bulus , ur ten-yeǧǧi ara ad xedmen lebɣi-nsen . Yefka lameṛ i wid yessnen ad ɛummen , ad ḍeggṛen iman-nsen d imezwura ɣer waman iwakken ad awḍen ɣer rrif .
44027044	Ma d wiyaḍ a ten-tebɛen , ad ṭṭfen di telwiḥin neɣ deg iceqfan n lbabuṛ . S wakka , wwḍen meṛṛa ɣer rrif n lebḥeṛ di laman .
44028001	Mi d-nemneɛ si lebḥeṛ , nesla belli tigzirt-nni isem-is Malṭa .
44028002	Imezdaɣ-is setṛeḥben yis-nneɣ , xedmen-aɣ lxiṛ d ameqqran ; ceɛlen times axaṭer yekkat ugeffur ( lehwa ) , yerna d asemmiḍ .
44028003	Bulus ijmeɛ-ed kra n yesɣaṛen a ten-iger ɣer tmes , si leḥmu-nni n tmes yeffeɣ-ed yiwen n wezrem yenṭed deg ufus-is .
44028004	Lɣaci mi walan azrem-nni yeckenṭeḍ deg ufus-is , qqaṛen wway gar-asen : « Argaz-agi iban d bu tmegṛaḍ , axaṭer ɣas akken yemneɛ-ed si lebḥeṛ , Sidi Ṛebbi yellan d Bab n lḥeqq ur t-yețțaǧa ara ad yidir . »
44028005	Lameɛna Bulus yezwi azrem-nni ɣer tmes , ur t-yuɣ ula d acemma ;
44028006	lɣaci-nni țṛaǧun a t-walin ibzeg neɣ ad yemmet imiren kan . Ɛussen-t , mi walan ur t-yuɣ wacemma , beddlen ṛṛay , ḥesben-t d yiwen seg iṛebbiten s wayes țțamnen .
44028007	Di leǧwahi-nni i gezdeɣ Bubliyus lḥakem ameqqran n tegzirt-nni ; yesɛa aṭas n wakal , yesṭerḥeb yis-nneɣ , yerna yessens-aɣ ɣuṛ-es tlata wussan .
44028008	Deg ussan-nni , baba-s n Bubliyus yella deg usu yehlek , tuɣ-it tawla yerna tuzzel tɛebbuṭ-is . Bulus iṛuḥ ɣuṛ-es , issers ifassen-is fell-as , yedɛa ɣer Sidi Ṛebbi dɣa yeḥla .
44028009	Mi slan yis imuḍan n tegzirt-nni usan-d ɣuṛ-es isseḥla-ten ula d nutni .
44028010	Ɣef wayagi , qudṛen-aɣ aṭas ; mi nekker a nṛuḥ , fkan-aɣ-d ayen akk neḥwaǧ i webrid .
44028011	Mi ɛeddan tlata waguren , nerkeb yiwen lbabuṛ n temdint n Skandriya iwumi qqaṛen Dyuskuṛ , isɛeddan ccetwa di tegzirt-nni ;
44028012	newweḍ ɣer temdint n Sirakuz , anda neqqim tlata wussan .
44028013	Syenna nkemmel rrif rrif n lebḥeṛ armi ț-țamdint n Ṛejyu , azekka-nni yekker-ed yiwen n waḍu i d-yekkan seg usamer , sin wussan mbeɛd , newweḍ ɣer temdint n Buzul .
44028014	Nufa dinna atmaten i ɣ iḥellelen a neqqim yid-sen sebɛa wussan , syenna nkemmel abrid ɣer temdint n Ṛuma .
44028015	Mi slan yis-nneɣ watmaten n temdint n Ṛuma , usan-d armi d ssuq n Abyus akk-d wemkan yețțusemman « Tlata Țbernat » iwakken a ɣ-d-mmagren . Mi ten iwala Bulus , yefṛeḥ yeḥmed Ṛebbi yerna yuɣal-it-id lǧehd .
44028016	Mi newweḍ ɣer temdint n Ṛuma , serrḥen-as i Bulus ad izdeɣ deg yiwen wexxam , nețța d yiwen uɛeskṛi i t yețɛassan .
44028017	Mi ɛeddan tlata wussan , Bulus yessawel i imeqqranen n wat Isṛail . Mi d-nnejmaɛen , Bulus yenna yasen : Ay atmaten , ɣas akken ur xdimeɣ acemma i gxulfen agdud d leɛwayed n lejdud-nneɣ , ṭṭfen-iyi ɣer lḥebs di temdint n Lquds , sellmen-iyi ger ifassen n lɛeskeṛ n Ṛuman .
44028018	Mi yi-beḥten , bɣan ad iyi serrḥen axaṭer ur ufin ara deg-i sebba s wayes ara ḥekmen fell-i s lmut .
44028019	Imi ur qbilen ara wat Isṛail ad iyi-d-serrḥen iṛumaniyen , iḥettem-iyi lḥal ad rẓeɣ ccṛeɛ ɣer Qayṣer ; lameɛna mačči d acetki i bɣiɣ ad ccetkiɣ ɣef wegdud-iw .
44028020	Daymi i bɣiɣ a kkun-ẓreɣ , ad mmeslayeɣ yid-wen axaṭer ɣef ddemma n usirem n wat Isṛail i țwarzeɣ s snasel-agi .
44028021	Imeqqranen n wat Isṛail nnan-as : Ur d-neṭṭif ula d yiwet n tebṛaț si tmurt n Yahuda ɣef wayen yeɛnan tamsalt-ik , ula d yiwen seg watmaten ur d-yusi ad iccetki neɣ a ɣ-d-yini ayen n diri fell-ak .
44028022	Lameɛna nebɣa a nsel s ɣuṛ-ek ayen akka s wacu i tumneḍ , ma d ayen yeɛnan tajmaɛt-agi seg i d-tekkiḍ , neẓra belli di yal amkan tețmagar-ed uguren .
44028023	Dɣa msefhamen ɣef wass nniḍen i deg ara mlilen . Mi d yewweḍ wass-nni , usan-d deg waṭas yid-sen ɣer wexxam n Bulus . Si ṣṣbeḥ armi ț-țameddit , Bulus yețbecciṛ-asen ɣef tgeldit n Ṛebbi s ccariɛa n Musa ț-țektabin n lenbiya , yețqellib a ten-iqenneɛ iwakken ad amnen s Sidna Ɛisa .
44028024	Kra umnen s wayen i d-yenna , ma d wiyaḍ ugin ad amnen .
44028025	Mi țeddun ad ṛuḥen mazal lxilaf gar-asen , dɣa Bulus yerna-yasen imeslayen-agi : Ț-țideț ayen i d-yenna Ṛṛuḥ iqedsen i lejdud-nwen s yimi n nnbi Iceɛya
44028026	mi d-yenna : Ṛuḥ ɣer wegdud-agi tiniḍ-asen : ɣas aț-țeslem s imeẓẓuɣen-nwen ur tfehmem ara ; aț-țemmuqlem s wallen-nwen ur tețwalim ara ,
44028027	imi ul n wegdud-agi yuɣal d azṛu ; qeflen imeẓẓuɣen-nsen , qemcen allen-nsen ; ur bɣin ara ad walin s wallen-nsen , d slen s imeẓẓuɣen-nsen , ad fehmen s wul-nsen , iwakken a d-uɣalen ɣuṛ-i ad beddlen tikli akken a ten-sseḥluɣ !
44028028	Atan ihi tura leslak n Sidi Ṛebbi ad ițțune i leǧnas nniḍenur nelli ara n wat Isṛail axaṭer nutni a s-semḥessen yerna a t-qeblen .
44028029	Mi d-yenna Bulus ayagi , ffɣen-d imeqqranen n wat Isṛail , leḥḥun țemjadalen wway gar-asen .
44028030	Bulus yeqqim sin iseggasen deg wexxam-nni i gekra . Isṭerḥib s kra n win i d-yețțasen a t-iẓer .
44028031	Yețbecciṛ tageldit n Ṛebbi s tlelli , isselmad-asen ayen akk yeɛnan Sidna Ɛisa Lmasiḥ , ulac win i t-iḥebsen .
45001001	Nekk Bulus , yellan d aqeddac n Ɛisa Lmasiḥ , țwaxtaṛeɣ ad iliɣ d ṛṛasul , iwakken ad beccṛeɣ lexbaṛ n lxiṛ n Sidi Ṛebbi .
45001002	Lexbaṛ-agi n lxiṛ i d-yewɛed Sidi Ṛebbi si zik s yimi n lenbiya di tira iqedsen ,
45001003	d ayen yeɛnan Mmi-s , Ɛisa Lmasiḥ Ssid-nneɣ i d-ilulen d amdan seg wedrum n Dawed ,
45001004	yețțusemma d Mmi-s n Ṛebbi s tezmert n Ṛṛuḥ iqedsen , s ḥeggu-ines si ger lmegtin .
45001005	Yis i ɣ-ixdem Sidi Ṛebbi lemziya a nili d imceggɛen , iwakken a d-nawi s yisem-is imdanen n leǧnas meṛṛa ad amnen yis yerna ad aɣen awal-is .
45001006	Yessawel-awen-d ula i kunwi yellan ger leǧnas-agi , iwakken aț-țilim d ayla n Ɛisa Lmasiḥ .
45001007	I wid akk yellan di temdint n Ṛuma , i gḥemmel Sidi Ṛebbi , iwumi i d-yessawel ad ilin d ayla-s : ṛṛeḥma ț-țalwit a wen-d-țțunefkent s ɣuṛ Sidi Ṛebbi baba-tneɣ akk-d Ssid-nneɣ Ɛisa Lmasiḥ .
45001008	Di tazwara , ad ḥemdeɣ Sidi Ṛebbi fell-awen meṛṛa s yisem n Ɛisa Lmasiḥ , axaṭer yeffeɣ lexbaṛ di ddunit meṛṛa belli tumnem s Lmasiḥ .
45001009	Sidi Ṛebbi i ɛebbdeɣ seg ul-iw , i ɣef qeddceɣ imi țbecciṛeɣ lexbaṛ n lxiṛ yeɛnan Mmi-s , yeẓra belli țțadreɣ-kkun-id dima m'ara deɛɛuɣ ɣuṛ-es .
45001010	Ssutureɣ mkul ass i Sidi Ṛebbi iwakken ma yebɣa , ad afeɣ abrid amek ara n-aseɣ ɣuṛ-wen .
45001011	Acḥal i bɣiɣ a kkun-ẓreɣ , akken a kkun-slemdeɣ ɣef kra n tukciwin i d-ițțak Ṛṛuḥ iqedsen iwakken aț țǧehdem ;
45001012	yerna m'ara n-awḍeɣ ɣuṛ-wen , a nemseǧhad wway gar aneɣ ; kunwi s liman-nwen , nekk s liman-inu , imi yiwen n liman i ɣ-isdukklen .
45001013	Ay atmaten , bɣiɣ aț-țeẓrem belli acḥal n tikkal i ɛerḍeɣ a n-aseɣ ɣuṛ-wen , iwakken lxedma inu a wen-d-teglu s kra n lfayda , am akken i d-tewwi lfayda i leǧnas nniḍen ; meɛna ar tura mazal țmagareɣ-ed uguren .
45001014	Ilaq-iyi ad ṛuḥeɣ ɣer yemdanen n ddunit meṛṛa , ɣer leǧnas itqeddmen akk-d wid ur netqeddem ara , ɣer wid yeɣṛan d wid ur neɣṛi ara .
45001015	Daymi i bɣiɣ ad beccṛeɣ daɣen lexbaṛ-agi n lxiṛ , i kunwi yellan di temdint n Ṛuma .
45001016	Ur ssetḥaɣ ara s lexbaṛ-agi n lxiṛ , axaṭer ț-țazmert n Sidi Ṛebbi i leslak n kra win yumnen yis ; di tazwara i wat Isṛail , a d-ḍefṛen leǧnas nniḍen .
45001017	Lexbaṛ-agi n lxiṛ ibeggen-ed amek i gețțarra Sidi Ṛebbi imdanen d iḥeqqiyen s liman , axaṭer s liman kan i nezmer a nuɣal d iḥeqqiyen si tazwara alamma ț-țaggara . Akken yura di tira iqedsen : Aḥeqqi ad yidir s liman .
45001018	Sidi Ṛebbi ițbeggin-ed urrif-is seg igenni ɣef ddnub d cceṛ n yemdanen i gețɣummun lḥeqq s lbaṭel ;
45001019	axaṭer ayen akk i glaqen a t-issinen ɣef Sidi Ṛebbi , ẓran-t ; d Ṛebbi s yiman-is i sen-t-id isbeggnen .
45001020	Seg wasmi i d-yexleq ddunit , ayen akk yeffren ɣef wallen , nețwali-t di lecɣal-is ; nezmer a neɛqel belli d nețța kan i d Ṛebbi yesɛan tazmert ur nfennu ; daymi wigi ulac fell-asen ssmaḥ .
45001021	? as akken ẓran yella Ṛebbi , ur setɛeṛfen ara yis ; ur t-ḥmiden , ur t-ckiṛen , lameɛna țkemmilen deg yir ixemmimen-nsen armi iɣumm ṭṭlam ulawen-nsen .
45001022	? țaran iman-nsen d lɛuqal armi uɣalen d imejhal .
45001023	Beddlen lɛaḍima n Sidi Ṛebbi yeddren s lmeṣnuɛat yesɛan ṣṣifa n wemdan ifennun , ṣṣifa n leḍyuṛ , n lewḥuc yesɛan ṛebɛa iḍaṛṛen , d wayen akk ileḥḥun ɣef wuɛebbuḍ ;
45001024	daymi i ten-yeǧǧa Sidi Ṛebbi tebɛen lebɣi n wulawen-nsen , xeddmen ticmatin , ṣṣawḍen armi kksen lḥeṛma ɣef yiman-nsen .
45001025	Beddlen tideț n Sidi Ṛebbi s lekdeb , ɛebbden ayen yețwaxelqen , ǧǧan win i d-ixelqen kullec , nețța i gețțubarken i dayem ; Amin !
45001026	? - țagi i d sebba i ɣef ten-yeǧǧa Sidi Ṛebbi di lɛaṛ n ccehwat-nsen ; tilawin țbeddilent irgazen s tilawin .
45001027	Ula d irgazen țțaǧan tilawin , ițenkkar uḥaṛuq wway gar-asen , țemyexdamen lɛaṛ ; d wagi i d lexlaṣ i yuklalen ɣef tidderɣelt-nsen .
45001028	Imi ugin ad issinen Ṛebbi , Sidi Ṛebbi yeǧǧa-ten di lɛeqliya-nsen iɛewjen iwakken ad xedmen ayen ur nlaq ara .
45001029	? čuṛen d lbaṭel akk-d wayen n diri : d ṭṭmeɛ , d cceṛ , ț-țismin ; d at tmegṛaḍ , d at ccwal , d at tḥila , d at tiḥeṛci , d iqeṛṛaḍen .
45001030	Wa yekkat deg wa , d iɛdawen n Ṛebbi , ur țneḥcamen ara , d imzuxiyen , d ikeddaben ; snulfuyen-d cceṛ , țɛaṣin lwaldin-nsen .
45001031	Ur sɛin lefhama , ur sɛin laman , ulac deg wulawen-nsen ṛṛeḥma neɣ leḥnana .
45001032	? as akken ẓran lḥisab n Sidi Ṛebbi yețṛaǧu wid ixeddmen annect-agi yerna uklalen lmut , țkemmilen di tikli-nsen yerna feṛḥen s wid ixeddmen am nutni .
45002001	Ulac fell-ak ssmaḥ a win ițḥasaben wiyaḍ , axaṭer akken tebɣuḍ tiliḍ , mi tețḥasabeḍ wiyaḍ , d iman-ik i tḥusbeḍ , imi kečč i ten-ițḥasaben txeddmeḍ am nutni .
45002002	Neẓra belli Sidi Ṛebbi iḥekkem s lḥeqq ɣef wid ixeddmen lecɣal-agi .
45002003	I kečč i gețḥasaben wid ixeddmen lecɣal-agi , ma txeddmeḍ am nutni , tɣileḍ aț-țmenɛeḍ i lḥisab n Sidi Ṛebbi ?
45002004	Eɛni tḥeqṛeḍ leḥnana d ṣṣbeṛ i gesɛa Sidi Ṛebbi mbla ceḥḥa ? Ur teẓriḍ ara belli iṣebber-ak s leḥnana-s iwakken aț-țbeddleḍ tikli ?
45002005	Lameɛna kečč yesɣaṛayen ul-ik tugiḍ aț-țbeddleḍ tikli , tețheggiḍ i yiman-ik lɛiqab ameqqran i wass n lḥisab , ass i deg ara d-ibin wurrif akk-d lḥeqq n Sidi Ṛebbi
45002006	ara yerren i mkul yiwen ayen yexdem .
45002007	ad ye tudert n dayem i wid ixeddmen lxiṛ s ṣṣbeṛ , yețnadin ɣef lɛezz d lḥeṛma akk-d tudert n dayem .
45002008	Ma d wid yellan d imcumen , ikeṛhen tideț , ixeddmen lbaṭel , a d-isseɣli fell-asen urrif ț-țwaɣit ;
45002009	a d-isseɣli daɣen ccedda ț-țwaɣit ɣef yal amdan ixeddmen cceṛ , di tazwara ɣef wat Isṛail , a d-ḍefṛen leǧnas nniḍen .
45002010	Meɛna a d-ițțune lɛezz d lḥeṛma akk-d lehna i kra n win ixeddmen lxiṛ , i wat Isṛail uqbel , a d-ḍefṛen leǧnas nniḍen .
45002011	? er Sidi Ṛebbi ulac lxilaf ger yemdanen .
45002012	Kra n wid ara idenben , ur nessin ara ccariɛa n Musa , asm'ara mmten ur tḥekkem ara fell-asen ; ma d win ara idenben yili yessen ccariɛa , d ccariɛa ara t-iḥasben .
45002013	Mačči d wid ismeḥsisen kan i ccariɛa i gețwaḥesben d iḥeqqiyen ɣer Sidi Ṛebbi , meɛna d wid i gxeddmen ayen i d-tenna .
45002014	Leǧnas ur nessin ara ccariɛa , i gxeddmen s nneya-nsen ayen i d-tenna , uɣalen d ccariɛa i yiman-nsen ɣas akken ur ț-sɛin ara .
45002015	Beggnen-d s tikli-nsen belli ayen i d-tenna ccariɛa , deg ulawen-nsen i gura . D ulawen-nsen i d-ițbegginen annect-a axaṭer axemmem nsen tikwal ițḥasab-iten , tikwal yețḥuddu fell-asen .
45002016	D annect-agi ara d-ibanen asm'ara iḥaseb Sidi Ṛebbi s Ɛisa Lmasiḥ , ayen akk xeddmen yemdanen s tuffra am akken yella di lexbaṛ n lxiṛ i țbecciṛeɣ .
45002017	Kečč iḥesben iman-ik si dderya n wat Isṛail , tețțekleḍ ɣef ccariɛa n Musa , tețzuxxuḍ s Ṛebbi ;
45002018	kečč yessnen lebɣi n Sidi Ṛebbi , teẓriḍ d acu i gelhan imi tesneḍ ccariɛa ;
45002019	kečč i gɣilen tzemreḍ aț-țeṭṭfeḍ afus i iderɣalen , aț-țiliḍ ț-țafat n wid yellan di ṭṭlam ;
45002020	kečč iḥesben iman-ik tzemreḍ aț-țesfehmeḍ wid ur nessin , neɣ aț-țiliḍ d ccix n warrac axaṭer tufiḍ di ccariɛa n Musa tamusni akk-d țideț !
45002021	Tesselmadeḍ wiyaḍ , meɛna ur tesselmadeḍ ara iman-ik ;
45002022	tnehhuḍ wiyaḍ ur țțakren ara , kečč s yiman-ik tețțakreḍ ; tnehhuḍ wiyaḍ ur zennun ara , kečč s yiman-ik tzennuḍ ! Tkeṛheḍ ssadaț , tețțakreḍ lemqamat-nsen !
45002023	Tețzuxxuḍ s ccariɛa , meɛna tesseɣlayeḍ lqima n yisem n Sidi Ṛebbi imi ur txeddmeḍ ara ayen i d-teqqaṛ !
45002024	Axaṭer akken yura di tira iqedsen : ? ef ddemma-nwen i gețwargem yisem n Sidi Ṛebbi ger leǧnas .
45002025	? - țideț , ṭṭhaṛa tenfeɛ ma yella tettabaɛeḍ ccariɛa , meɛna ma yella ur txeddmeḍ ara ayen i d-tenna ccariɛa , am akken ur teḍhiṛeḍ ara .
45002026	Win ur neḍhiṛ ara , itebɛen ccariɛa , eɛni ur ițwaḥsab ara ɣer Sidi Ṛebbi am akken yeḍheṛ ?
45002027	Nețta ur neḍhiṛ ara di lǧețța-s , ixeddmen ayen i d-tenna ccariɛa , izmer a k-iḥaseb kečč iḍehṛen , yesnen ccariɛa meɛna ur txeddmeḍ ara ayen i d-teqqaṛ .
45002028	Win yellan s țideț n wat Isṛail , mačči s uqemmuc kan , neɣ s ṭṭhaṛa i d-ițbanen deg weglim-ines ;
45002029	meɛna mmi-s n wat Isṛail n tideț , d win i t-yellan deg ul-ines , ṭṭhaṛa n ṣṣeḥ d ayen ixeddem Ṛṛuḥ iqedsen deg ul n wemdan , mačči ț-țin ixeddem wemdan s ccariɛa . Amdan am-agi , d Sidi Ṛebbi i t-ițɛuzzun mačči d imdanen .
45003001	Ihi d acu i sɛan n wat Isṛail sennig wiyaḍ ? D acu n nnfeɛ yellan di ṭṭhaṛa ?
45003002	Lfayda tella yerna ț-țameqqrant di mkul tama , axaṭer d nutni iwumi d-yefka Sidi Ṛebbi awal-is d imezwura .
45003003	Ma yella ihi kra deg-sen ɛuṣan awal-is , eɛni Sidi Ṛebbi a ten-inkeṛ meṛṛa i lmend-nsen ?
45003004	D lmuḥal ! Sidi Ṛebbi d aḥeqqi , d imdanen kan i geskiddiben ; am akken yura di tektabt n ? abur : Iwakken a d-iban lḥeqq n wawal-ik , yerna m'ara tețḥasabeḍ , d kečč i gesɛan lḥeqq .
45003005	Ma yella lbaṭel i nxeddem isban-ed lḥeqq n Sidi Ṛebbi , d acu ara d-nini ? Eɛni Sidi Ṛebbi ur yesɛi ara lḥeqq m'ara ɣ-iɛaqeb ? ( Nniɣ-ed ayagi s lɛeqliya n wemdan . )
45003006	? - țideț yesɛa lḥeqq ! Neɣ m'ulac amek ara iḥaseb ddunit ?
45003007	Ma yella lekdeb-iw ițbeggin-ed tideț n Sidi Ṛebbi yerna isnernay di lɛaḍima-s , acuɣer ihi mazal-iyi țwaḥesbeɣ d amednub ?
45003008	Llan kra n yemdanen heddṛen fell-aɣ s ẓẓuṛ , qqaṛen belli nenna-d : « Acuɣeṛ ur nxeddem ara cceṛ iwakken a d-yeffeɣ lxiṛ ? » Imdanen am wigi uklalen lɛiqab n Sidi Ṛebbi .
45003009	Amek ihi ? Eɛni Nukni s wat Isṛail axiṛ n wiyaḍ ? Xaṭi ! Nniɣ-ed yakan belli am wat Isṛail am leǧnas nniḍen , d aklan n ddnub meṛṛa .
45003010	Akken yura di tektabt iqedsen : Ulac amdan aḥeqqi , ulac ula d yiwen ,
45003011	Yiwen ur ifhim , yiwen ur yețqellib ɣef Sidi Ṛebbi , ffɣen akk i webrid , uɣalen d imejhal ;
45003012	ulac win ixeddmen lxiṛ , ulac ula d yiwen .
45003013	Imawen-nsen ldin am iẓekwan , Ilsawen-nsen d ixeddaɛen . ? čuṛen d ssem am izerman .
45003014	Imawen-nsen ččuṛen d ddeɛwat n cceṛ ț-țeṛzeg .
45003015	Iḍaṛṛen-nsen țɣawalen iwakken ad ssizlen idammen ;
45003016	ansi ɛeddan ad ǧǧen axeṣṣar d nnger di lateṛ-nsen .
45003017	Ur ssinen ara abrid n lehna ;
45003018	ur sɛin ara deg ul-nsen tugdi n Sidi Ṛebbi .
45003019	Neẓra belli ayen akk i d-tenna ccariɛa , tenna-t-id i wid yellan seddaw leḥkum n ccariɛa iwakken imdanen meṛṛa ad zemmemen yimawen-nsen , ad ẓren belli d imednuben i llan zdat Sidi Ṛebbi .
45003020	Ur yezmir yiwen ad yili d aḥeqqi ɣer Sidi Ṛebbi imi i gexdem ayen i d-teqqaṛ ccariɛa ; axaṭer ccariɛa tețbeggin-ed kan i wemdan belli d amednub i gella .
45003021	Tura Sidi Ṛebbi isbeggen-aɣ-d amek ara nuɣal d iḥeqqiyen zdat-es mbla ccariɛa . Ayagi yella di ccariɛa n Musa akk-d tektabin n lenbiya .
45003022	Sidi Ṛebbi iḥseb-aɣ d iḥeqqiyen imi numen s Ɛisa Lmasiḥ ,
45003023	axaṭer ulac lxilaf ger yemdanen imi denben meṛṛa , țwaḥeṛmen si lɛaḍima n Sidi Ṛebbi .
45003024	Lameɛna s ṛṛeḥma-ines , yerra-ten d iḥeqqiyen mbla lexlaṣ , s Ɛisa Lmasiḥ i ten-id-icufeɛ .
45003025	D nețța i d-ifka Sidi Ṛebbi d asfel fell-aɣ iwakken s idammen-is yuzzlen , a d-yawi leɛfu n ddnub i yemdanen meṛṛa ara yamnen yis . Akka i d-ibeggen Sidi Ṛebbi lḥeqq-ines ; axaṭer zik-nni , asm'akken i sen-iṣbeṛ , ur iɛuqeb ara imdanen ɣef ddnubat-nsen ;
45003026	ma ț-țura isken-ed amek i ten-yerra d iḥeqqiyen zdat-es , axaṭer yebɣa a d-ibeggen belli nețța d aḥeqqi yerna ad yerr d iḥeqqiyen wid akk ara yamnen s Ɛisa .
45003027	Anda-ț sebba n zzux ? Ulac ! Axaṭer mačči s lefɛayel ara nzux meɛna s liman .
45003028	Nukni neẓra amdan ad yuɣal d aḥeqqi zdat Ṛebbi s liman-ines mačči s wayen i d-tenna ccariɛa .
45003029	Eɛni Sidi Ṛebbi , d Illu n wat Isṛail kan ? Ur yelli ara d Illu n leǧnas nniḍen ? Ula d nutni d Illu-nsen
45003030	imi yiwen n Ṛebbi kan i gellan ; ad yerr d iḥeqqiyen zdat-es wid akk yumnen , am wid iḍehṛen am wid ur neḍhiṛ .
45003031	Ma nenna-d akka , mačči d lqima n ccariɛa i nebɣa a nesseɣli , meɛna d lqima-ines n ṣṣeḥ i s-nefka .
45004001	D acu ara d-nini ihi ɣef Sidna Ibṛahim , jeddi-tneɣ ? Amek i tedṛa yid-es ?
45004002	Lemmer yețwaḥseb d aḥeqqi s lxiṛ yexdem , tili yesɛa sebba s wayes ara izuxx , meɛna ur yezmir ara ad izuxx zdat Sidi Ṛebbi .
45004003	Akken yura di tira iqedsen : Sidna Ibṛahim yețkel ɣef Ṛebbi , daymi i gețwaḥseb d aḥeqqi .
45004004	Axeddam yuklal lexlaṣ-is , lexlaṣ ines ur s-ițwaḥseb ara d lemziya meɛna d lḥeqq-is .
45004005	Akken daɣen win ur nețkil ara ɣef lxiṛ i gxeddem , meɛna yețkel ɣef Ṛebbi i gețțarran amednub d aḥeqqi , ad yețwaḥseb d aḥeqqi ɣef ddemma n liman-is .
45004006	Akka i gessefra Sidna Dawed ɣef wemdan i gḥețțeb Sidi Ṛebbi d aḥeqqi mbla ma yemmuqel ɣer lefɛayel-is :
45004007	D iseɛdiyen wid iwumi țwasemḥent seyyat-nsen , iwumi țwamḥan ddnubat - nsen !
45004008	D aseɛdi wemdan iwumi ur iḥsib ara Sidi Ṛebbi ddnub-is !
45004009	Lfeṛḥ-agi , yella i wid iḍehṛen kan neɣ yella daɣen i wid ur neḍhiṛ-ara ? Nenna-d belli : Ṛebbi iḥseb Sidna Ibṛahim d aḥeqqi ɣef ddemma n liman-ines .
45004010	Melmi ițwaḥseb Sidna Ibṛahim d aḥeqqi , uqbel ad yeḍheṛ neɣ armi geḍheṛ ? Mačči armi geḍheṛ meɛna uqbel !
45004011	? ṭhaṛa tusa-yas-ed d țbut , d ccama i d-isbeggnen belli Sidi Ṛebbi yerra-t d aḥeqqi ɣef ddemma n liman-ines uqbel ad yeḍheṛ . S wakka Sidna Ibṛahim yuɣal d jedd n wid akk yumnen , i gețwaḥesben d iḥeqqiyen ɣer Sidi Ṛebbi ɣas ur ḍhiṛen ara .
45004012	Yella daɣen d jedd n wid akk iḍehṛen , ur nețkil ara ɣef ṭṭhaṛa-nsen kan meɛna tebɛen lateṛ-is , sɛan liman i gesɛa uqbel ad yeḍheṛ .
45004013	Ayen akk i gewɛed Sidi Ṛebbi d lweṛt di ddunit i Sidna Ibṛahim akk-d dderya n dderya-s , ur s-t-iwɛid ara imi i getbeɛ ccariɛa , meɛna imi i gețkel fell-as . Daymi i t-yeḥseb Sidi Ṛebbi d aḥeqqi .
45004014	Lemmer d wid ittabaɛen ccariɛa ara iweṛten , iwumi ihi liman , iwumi lweɛd n Sidi Ṛebbi .
45004015	Axaṭer d ccariɛa i d-ițawin urrif n Ṛebbi , lemmer ulac ccariɛa ur d-tețțili ara tṛuẓi n ccariɛa .
45004016	Lweɛd i d-yefka Sidi Ṛebbi i Sidna Ibṛahim , yebna ɣef liman iwakken ad yili d lemziya , ad țekkin deg-s dderya n dderya-s mačči d wid kan yessnen ccariɛa lameɛna wid akk yumnen am nețța , yuɣal d jeddi-tneɣ nukni akk s wid yumnen .
45004017	Am akken yura di Tawṛat n Sidna Musa : Sbeddeɣ-k iwakken aț-țiliḍ d jedd n waṭas n leǧnas . Yuɣal d jeddi-tneɣ zdat Ṛebbi s wayes i gumen , i d-iḥeggun lmegtin , i d-ixelqen ayen ur nelli ara .
45004018	? as akken ur d-iqqim usirem , Sidna Ibṛahim yuṛǧa s lețkal d ameqqran armi yuɣal d jedd n waṭas n yegduden akken i s-yenna Sidi Ṛebbi : Akka ara tili dderya n dderya-k .
45004019	Liman n Sidna Ibṛahim ur yenqis ara ɣas akken qṛib ad issiweḍ meyya iseggasen , iwala iman-is dayen ur yezmir ara ad isɛu dderya , yerna tameṭṭut-is Saṛa teǧǧa-ț dderya .
45004020	Yețkel ɣef Sidi Ṛebbi , ur t-yekcim ara ccekk ɣef wayen i s-yewɛed . D liman yesɛa i t-isǧehden , s wakka i gețḥemmid Sidi Ṛebbi Bab n tezmert .
45004021	Yețkel belli Sidi Ṛebbi yezmer a s-d-ye ayen i s-yewɛed .
45004022	? ef wannect-agi i t-yeḥseb Sidi Ṛebbi d aḥeqqi .
45004023	Mačči fell-as kan i gura di tira iqedsen : Yețwaḥseb d aḥeqqi ,
45004024	lameɛna fell-aɣ ula d nukni , imi numen s win i d-isseḥyan Ɛisa Ssid nneɣ si ger lmegtin .
45004025	Yețțune ad immet ɣef ddemma n ddnubat nneɣ , isseḥya-t-id Sidi Ṛebbi si ger lmegtin iwakken a nuɣal d iḥeqqiyen .
45005001	Tura imi nuɣal d iḥeqqiyen s liman , ters-ed lehna gar-aɣ d Ṛebbi s Ssid-nneɣ Ɛisa Lmasiḥ .
45005002	Yis daɣen i nufa abrid s liman ɣer ṛṛeḥma n Sidi Ṛebbi i deg nella tura . Lfeṛḥ-nneɣ , d asirem nesɛa belli a nțekki di lɛaḍima n Sidi Ṛebbi .
45005003	Ula di lmeḥnat , nețțili di lfeṛḥ axaṭer neẓra lmeḥna tețțawi-d ṣṣbeṛ ,
45005004	ṣṣbeṛ isseǧhad deg ujeṛṛeb , lǧehd deg ujeṛṛeb ițțawi-d asirem .
45005005	Asirem-agi ulac deg-s lexdeɛ , axaṭer leḥmala n Sidi Ṛebbi teẓẓa deg ulawen-nneɣ s Ṛṛuḥ iqedsen i ɣ-d-yețțunefken ;
45005006	asm'akken i ɣ-iɣleb ddnub ur s-nezmir ara , Lmasiḥ yemmut ɣef ddemma n imednuben di lweqt ilaqen .
45005007	Iwɛeṛ i wemdan ad iqbel ad immet ɣef ddemma n uḥeqqi ; ahat ad yili win ara iqeblen ad immet ɣef ddemma n wemdan yelhan ;
45005008	ma d Lmasiḥ , nețța yemmut fell-aɣ m'akken nella d imednuben ; s wakka i ɣ-d-ibeggen Sidi Ṛebbi leḥmala-ines .
45005009	Imi nuɣal tura d iḥeqqiyen ɣer Sidi Ṛebbi s idammen n Lmasiḥ yuzzlen fell-aɣ , yis daɣen ara nețțusellek seg urrif n Sidi Ṛebbi .
45005010	Asm'akken nella d iɛdawen-is , yefka-d Mmi-s iwakken s lmut-is a ɣ-issemṣaleḥ yid-es . Tura imi nemṣalaḥ d Sidi Ṛebbi , a nețțusellek daɣen s tudert n Mmi-s .
45005011	Mačči d ayagi kan , lameɛna tura lfeṛḥ-nneɣ atan di Sidi Ṛebbi , s Sidna Ɛisa Lmasiḥ i ɣ-issemṣalaḥen yid-es .
45005012	S wakka ihi , ddnub ikcem-ed ɣer ddunit s yiwen wemdan , amdan agi d Adem ; ddnub-agi yewwi-d lmut , lmut tețțawi akk imdanen , axaṭer imdanen meṛṛa denben .
45005013	Uqbel a d-ye Sidi Ṛebbi ccariɛa i Musa , ddnub yella yakan di ddunit ; meɛna imdanen ur țțuḥasben ara s ccariɛa imi urɛad i d-tusi .
45005014	? as akka , si zzman n Adem armi d zzman n Sidna Musa lmut teḥkem ula ɣef yemdanen ur nɛuṣa ara Ṛebbi am akken i t-iɛuṣa Adem , nețța yellan d lemtel n win ara d-yasen .
45005015	Ur nezmir ara a nmettel ddnub n Adem ɣer lemziya d ṛṛeḥma n Sidi Ṛebbi ; Adem iɛuṣa Sidi Ṛebbi yiwet n tikkelt yewwi-d lmut i yemdanen meṛṛa , acḥal ihi meqqṛet ṛṛeḥma n Sidi Ṛebbi i d-yețțunefken i yemdanen s Ɛisa Lmasiḥ .
45005016	Ṛṛeḥma-agi n Sidi Ṛebbi mačči am ddnub n yiwen wemdan . Axaṭer yiwen n ddnub yewwi-d lḥisab d lɛiqab , ma d ṛṛeḥma n Sidi Ṛebbi , tețțekkes lḥisab d lɛiqab ɣef waṭas n ddnubat .
45005017	Ma yella lmut teḥkem ɣef yemdanen meṛṛa s ddnub n yiwen wemdan , ihi wid iwumi d-tețțune ṛṛeḥma d lḥeqq , ad ḥekmen yerna ad idiren s Ɛisa Lmasiḥ .
45005018	S wakka , ddnub n yiwen wemdan yesseɣli-d lɛiqab ɣef yemdanen meṛṛa , akken daɣen lḥeqq i gexdem yiwen wemdan , yewwi-d leslak i gessidiren imdanen meṛṛa .
45005019	Ihi am akken ɛeṣṣu n yiwen wemdan , yerra aṭas n yemdanen d imednuben , akken daɣen ṭṭaɛa n yiwen wemdan terra aṭas n yemdanen d iḥeqqiyen .
45005020	Ccariɛa tger-ed iman-is iwakken a d-tbeggen acḥal meqqeṛ ddnub , lameɛna anda yekteṛ ddnub , ṛṛeḥma n Sidi Ṛebbi meqqṛet akteṛ .
45005021	S wakka ddnub yeḥkem s lmut , ma d ṛṛeḥma n Sidi Ṛebbi teḥkem s lḥeqq , tețțawi ɣer tudert n dayem s Ɛisa Lmasiḥ Ssid-nneɣ .
45006001	Acu ara d-nini ihi ? A nkemmel a nețɛici di ddnub iwakken ṛṛeḥma n Sidi Ṛebbi aț-țimɣuṛ ?
45006002	Ala ! Nukni i gemmuten ɣef ddemma n ddnub , amek ara nkemmel a nețɛici deg-s ?
45006003	Neɣ ur teẓrim ara belli nukni akk i gețwaɣeḍsen iwakken a neddukel d Ɛisa Lmasiḥ , nețwaɣḍeṣ yid-es di lmut-is ?
45006004	S weɣḍas , nețwamḍel yid-es iwakken , nukni daɣen a d-neḥyu akken i d-yeḥya Lmasiḥ si ger lmegtin s tezmert n Ṛebbi , a nekcem di tudert tajḍiṭ .
45006005	Axaṭer ma necrek yid-es di lmut-is , a necrek daɣen yid-es di ḥeggu-ines .
45006006	Ilaq-aɣ a nẓer belli amdan-nni i nella zik , yemmut , ițwasemmeṛ akk-d Lmasiḥ iwakken aț-țemmet lǧețța yeččuṛen d ddnub , ur nețțili ara d aklan n ddnub .
45006007	Axaṭer win yemmuten islek si ddnub ,
45006008	imi nemmut akk-d Lmasiḥ , numen daɣen belli a nidir yid-es .
45006009	Neẓra belli Lmasiḥ seg wasmi i d-yeḥya si ger lmegtin , ur yețțuɣal ara ad immet , lmut ur tezmir ara aț-țeḥkem fell-as .
45006010	Axaṭer talu n ddnub yefra-ț ɣef yiwet n tikkelt i dayem , s lmut-is . Tura atan d lḥey , idder i Sidi Ṛebbi .
45006011	Ula d kunwi ḥesbet iman-nwen am akken temmutem ɣef wayen yeɛnan ddnub . Ɛicet i Ṛebbi di tdukkli akk-d Ɛisa Lmasiḥ .
45006012	Tura ur țțaǧat ara ddnub ad iḥkem fell-awen , ur xeddmet ara ccehwat n tnefsit-nwen am zik .
45006013	Ur țțaǧat ara lemfaṣel n lǧețțat-nwen ad ɣlint di ddnub , iwakken ad ixdem yis-sen cceṛ ; lameɛna qeddmet iman-nwen i Ṛebbi am win i d-iḥyan si lmut iwakken aț-țqeddcem fell-as a ț-țxeddmem anagar lxiṛ .
45006014	Ddnub ur yețțuɣal ara ad iḥkem fell-awen axaṭer ur tellim ara seddaw n ccariɛa lameɛna seddaw n ṛṛeḥma n Sidi Ṛebbi .
45006015	Acu ara d-nini ihi ? A neǧǧ ddnub ad idebbeṛ fell-aɣ tura imi nella seddaw n ṛṛeḥma n Sidi Ṛebbi mačči seddaw n ccariɛa ? A ɣ-imneɛ Ṛebbi deg wannect-agi !
45006016	Ur teẓrim ara belli ma tuɣalem d aklan n yiwen iwakken ad idebbeṛ fell-awen , ilaq a s-taɣem awal ama d ddnub yețțawin ɣer lmut neɣ d ṭṭaɛa n Ṛebbi yețțawin ɣer tudert taḥeqqit .
45006017	Lameɛna a neḥmed Ṛebbi imi zik tellam d aklan n ddnub , ma tura tḍuɛem s wulawen-nwen awal i tlemdem .
45006018	Tețțusellkem-d si ddnub tuɣalem d aklan n lḥeqq .
45006019	Tura a wen-d-hedṛeɣ s lɛeqliya nwen iwakken aț-țfehmem axaṭer annect-agi yewɛeṛ i lefhama . Am akken tsellmem iman-nwen zik d aklan i lɛaṛ iwakken aț-țxedmem lɛaṛ , tura sellmet iman-nwen d aklan i lḥeqq d ṣṣwab iwakken aț-țeṣfu tudert-nwen .
45006020	Asmi tellam d aklan n ddnub texḍam i lḥeqq .
45006021	Acu i trebḥem s lecɣal-nni s wayes tessetḥam tura , lecɣal-nni i gețțawin ɣer lmut .
45006022	Tura tețwaselkem si ddnub , tuɣalem d iqeddacen n Ṛebbi , lfayda nwen ț-țikli deg webrid yeṣfan akk-d tudert n dayem .
45006023	Ddnub yețțawi ɣer lmut , ma d ṛṛeḥma n Sidi Ṛebbi tewwi-yaɣ-d tudert n dayem di tikli-nneɣ akk-d Ɛisa Lmasiḥ Ssid-nneɣ .
45007001	Ay atmaten ur teẓrim ara belli ccariɛa teḥkem ɣef wemdan skud mazal-it idder ? Heddṛeɣ-ed akka i wid yessnen ccariɛa .
45007002	A wen-d-fkeɣ yiwen n lemtel : tameṭṭut tețwarez ɣer wergaz-is s ccariɛa skud mazal-it yedder , meɛna ma yemmut wergaz-is tserreḥ-as ccariɛa ma tebɣa aț-țɛiwed zzwaǧ ;
45007003	ma tuɣ wayeḍ skud mazal argaz-is idder , yețțusemma tezna ; meɛna ma yemmut wergaz-is tserreḥ-as ccariɛa aț-țɛiwed zzwaǧ , ayagi ur yețțusemma ara d leḥṛam .
45007004	Ula d kunwi ay atmaten , temmutem ɣef wayen yeɛnan ccariɛa s lmut n Lmasiḥ , akken aț-țeṭṭfem deg win i d-yeḥyan si ger lmegtin iwakken aț-țxedmem ayen i s-iɛeǧben i Sidi Ṛebbi .
45007005	Axaṭer d ccariɛa i d-isbeggnen amek i nțeddu s lebɣi n tnefsit-nneɣ d ccehwat-nneɣ n diri ; d nețțat daɣen i d-isbeggnen amek yexdem ddnub-agi deg-nneɣ , armi i ɣ-yeṣṣaweḍ ɣer lmut .
45007006	Lameɛna tura nețțusellek si lḥekma n ccariɛa imi nețțusemma nemmut ɣef wayen yeɛnan ccariɛa nni i ɣ-yurzen , s wakka i nezmer tura a nḍuɛ Sidi Ṛebbi s lɛeqliya tajḍiṭ n Ṛṛuḥ iqedsen , mačči am zik s lɛeqliya-nni taqdimt mi nella seddaw n ccariɛa .
45007007	Acu ara d-nini ihi , eɛni ccariɛa deg-s ddnub ? Xaṭi ! Lameɛna lemmer ulac ccariɛa tili ur țissineɣ ara d acu i d ddnub . Axaṭer lemmer ur d-tenni ara ccariɛa : ur ṭṭamaɛ ara , tilli ur ẓriɣ ara belli ṭṭmeɛ d leḥṛam ?
45007008	Ddnub ifuṛes tagniț s lameṛ n ccariɛa ; yesnulfa-d deg-i mkul ṣṣenf n ṭṭmeɛ n diri ; axaṭer mbla ccariɛa ur d-ițban ara d acu i d ddnub .
45007009	Zik , asmi ulac ccariɛa lliɣ țɛiciɣ s nneya , mi d-iffeɣ lameṛ n ccariɛa , ddnub yuki-d deg-i , yeṣṣaweḍ-iyi ɣer lmut .
45007010	S wakka , lameṛ i glaqen ad iyi-ssiweḍ ɣer tudert , yewwi-yi ɣer lmut
45007011	axaṭer ddnub yufa abrid , s lameṛ-agi n ccariɛa dɣa ixdeɛ-iyi , yewwi-yi ɣer lmut .
45007012	Ihi , ccariɛa s yiman-is teṣfa , lumuṛat yellan deg-s ṣfan , lhan yerna d lḥeqq .
45007013	Eɛni yuɣal-iyi wayen yelhan d sebba n lmut ? Xaṭi ! D ddnub i yi-ṣṣawḍen ɣer lmut s wayen yelhan , iwakken s ccariɛa , a d-tban acḥal meqqṛet tezmert n ddnub .
45007014	Neẓra belli ccariɛa n Musa tețțunefk-ed s Ṛṛuḥ n Sidi Ṛebbi . Ma d nekk , d amdan kan i lliɣ yerna imlek-iyi ddnub .
45007015	Ur ẓriɣ ara acu i xeddmeɣ , ayen bɣiɣ a t-xedmeɣ ur t-xeddmeɣ ara lameɛna d ayen akken keṛheɣ i xeddmeɣ .
45007016	Ma yella ayen i xeddmeɣ d ayen akken ur bɣiɣ ara a t-xedmeɣ , tḥeqqeqeɣ belli ccariɛa telha .
45007017	Tura ihi mačči d nekk i gxeddmen ayagi , meɛna d ddnub izedɣen deg-i .
45007018	Axaṭer ẓriɣ belli ayen yelhan ur yezdiɣ ara deg-i nekk yellan d amdan . ? as akken yebɣa wul-iw ad ixdem lxiṛ , nekk ur zmireɣ ara a t-xedmeɣ ,
45007019	axaṭer ur xeddmeɣ ara lxiṛ i bɣiɣ , meɛna d cceṛ ur bɣiɣ ara i xeddmeɣ ;
45007020	ma yella xeddmeɣ ayen ur bɣiɣ ara ihi mačči d nekk i t-ixeddmen meɛna d ddnub-nni izedɣen deg-i .
45007021	Ihi atan wayen fehmeɣ deg yiman-iw : mkul m'ara bɣuɣ ad xedmeɣ lxiṛ ad afeɣ d cceṛ kan iwumi zemreɣ .
45007022	Deg ul-iw ḥemmleɣ ccariɛa n Sidi Ṛebbi ,
45007023	meɛna țțafeɣ deg yiman-iw yiwet n ṭṭbiɛa yețnaɣen d ccariɛa n Ṛebbi i gḥemmel wul-iw ; ṭṭbiɛa-yagi terra-yi seddaw lḥekma n ddnub yellan deg-i .
45007024	A nnger-iw ! Anwa ara yi sellken si ṭṭbiɛa-agi n wemdan i yi-țțawin ɣer lmut ?
45007025	A neḥmed Sidi Ṛebbi imi s Ɛisa Lmasiḥ Ssid-nneɣ i nețțusellek ! S wakka ihi , s lefhama-inu , ḍuɛeɣ ccariɛa n Sidi Ṛebbi , meɛna s ṭṭbiɛa n wemdan yellan deg-i , d akli n ddnub i lliɣ .
45008001	Ihi ass n lḥisab ulac lɛiqab ɣef wid yumnen s Ɛisa Lmasiḥ .
45008002	Axaṭer tazmert n Ṛṛuḥ iqedsen , tin i d-ifkan tudert i wid yumnen s Ɛisa Lmasiḥ , tsellek-iyi-d si tezmert n ddnub akk-d lmut .
45008003	Ccariɛa n Musa ur tezmir ara aț-țeɣleb ddnub axaṭer ṭṭbiɛa-nneɣ tekkes-as tazmert . Ayen akken ur tezmir ara ccariɛa n Musa a t texdem , d ayen i gexdem Sidi Ṛebbi mi d-iceggeɛ Mmi-s s ṣṣifa n wemdan , i d-yusan s lǧețța am tin n yemdanen yellan meṛṛa d imednuben , iwakken ad ye iman-is d asfel s wayes ara yeḥkem ɣef ddnub i ten-izedɣen .
45008004	S wakka ihi ara yețwakkemmel deg-nneɣ wayen i d-tenna ccariɛa n Musa , nukni yețɛicin s tezmert n Ṛṛuḥ iqedsen mačči s ṭṭbiɛa-nneɣ .
45008005	Wid yețɛicin s ṭṭbiɛa n wemdan țqelliben kan ɣef wayen yeɛnan lebɣi n wemdan , ma d wid ițɛicin s Ṛṛuḥ iqedsen țqelliben ɣef wayen yeɛnan lebɣi n Ṛṛuḥ iqedsen .
45008006	Wid ițɛicin s ṭṭbiɛa n wemdan țeddun ɣer lmut , ma d wid ițɛicin s lebɣi n Ṛṛuḥ iqedsen țeddun ɣer tudert d lehna .
45008007	Axaṭer wid ittabaɛen lebɣi n wemdan uɣalen d iɛdawen n Sidi Ṛebbi imi ur ḍuɛen ara ccariɛa-ines , axaṭer ṭṭbiɛa n wemdan ur tezmir ara aț-țḍuɛ ccariɛa n Sidi Ṛebbi .
45008008	Wid temlek ṭṭbiɛa-nsen ulamek ara ɛeǧben i Sidi Ṛebbi .
45008009	Ma d kunwi mačči s ṭṭbiɛa n wemdan i tețțeddum lameɛna tețțeddum s lebɣi n Ṛṛuḥ iqedsen axaṭer Ṛṛuḥ n Sidi Ṛebbi izdeɣ deg-wen . Win deg ur yezdiɣ ara Ṛṛuḥ n Lmasiḥ ur yelli ara d ayla-s .
45008010	Ma yella Ṛṛuḥ n Lmasiḥ deg-wen , ɣas akken lǧețța-nwen aț-țemmet ɣef ddemma n ddnub , ṛṛuḥ-nwen ad yidir ɣef ddemma n lḥeqq n Sidi Ṛebbi .
45008011	Ma yezdeɣ deg-wen Ṛṛuḥ n Sidi Ṛebbi i d-yesseḥyan Sidna Ɛisa si ger lmegtin , win i d-yesseḥyan Sidna Ɛisa si ger lmegtin , yezmer daɣen s Ṛṛuḥ-is izedɣen deg-wen , a d-yerr tudert i lǧețța-nwen ara yemten .
45008012	S wakka ihi ay atmaten lebɣi n ṭṭbiɛa-nneɣ ur yeṭebbiṛ ara fell-aɣ tura iwakken a nexdem lebɣi-ines .
45008013	Ma yella tɛacem s lebɣi n ṭṭbiɛa nwen atan aț-țemtem , lameɛna ma tɣelbem lebɣi n ṭṭbiɛa-nwen s Ṛṛuḥ iqedsen , aț-țidirem .
45008014	Axaṭer wid ițeddun s Ṛṛuḥ n Sidi Ṛebbi , d nutni i d arraw n Ṛebbi .
45008015	Ṛṛuḥ i wen-d-ițțunefken mačči d Ṛṛuḥ ara kkun-irren d aklan iwakken aț-țɛicem di tugdi , meɛna d Ṛṛuḥ iqedsen i kkun-irran d arraw n Ṛebbi , yis i nezmer a nessiwel i Sidi Ṛebbi : « A baba-tneɣ ! »
45008016	D Ṛṛuḥ n Sidi Ṛebbi s yiman-is i d-iḥeqqeqen deg wulawen-nneɣ belli nuɣal d arraw n Sidi Ṛebbi .
45008017	Ihi ma yella d arraw-is i nella , d nukni daɣen ara iweṛten : a newṛet ɣer Sidi Ṛebbi nukni akk-d Lmasiḥ , axaṭer ma nenɛețțab yid-es , a nili daɣen yid-es di lɛaḍima-ines .
45008018	Ihi leɛtab i nesɛedday tura , ur nezmir ara a t-nmettel ɣer lɛaḍima ara d-ibeggen Sidi Ṛebbi deg-nneɣ .
45008019	Taxelqit meṛṛa tḥar melmi ara d-banen warraw n Sidi Ṛebbi .
45008020	Axaṭer taxelqit teɣli seddaw leḥkum n lbaṭel , mačči s lebɣi-ines , lameɛna s lebɣi n win i ț-yesseɣlin .
45008021	Meɛna taxelqit-agi tessaram aț-țețwasellek si twaɣit i ț-isfesden , iwakken aț-țekki di lɛaḍima n tlelli n warraw n Sidi Ṛebbi .
45008022	Neẓra tura belli taxelqit meṛṛa tenɛețțab , tețnazaɛ am tmeṭṭut yeṭṭfen addud .
45008023	Mačči ț-țaxelqit kan , meɛna ula d nukni yesɛan Ṛṛuḥ iqedsen , yellan d amur amezwaru n tikciwin i ɣ-d-iwɛed Sidi Ṛebbi , nețnazaɛ deg iman-nneɣ , nețṛaǧu a nban s tideț d arraw n Ṛebbi i nella m'ara icafeɛ deg-nneɣ s lekmal .
45008024	Axaṭer leslak nneɣ d ayen i nessaram ; ma yella nesɛa ayen i nessaram , ayagi mačči d asirem : anwa ara yessirmen ayen yesɛa ?
45008025	Meɛna ma nessaram ayen ur nesɛi , nețṛaǧu-t s ṣṣbeṛ .
45008026	Akken daɣen Ṛṛuḥ iqedsen ițțas-ed a ɣ iɛiwen nukni ixuṣṣen di tezmert , axaṭer ur nessin ara a neẓẓal akken ilaq ; lameɛna Ṛṛuḥ iqedsen s yiman-is ideɛɛu ɣer Ṛebbi ɣef ddemma-nneɣ , s nnehtat iwumi ur yezmir yimi a tent-id-yini s imeslayen ;
45008027	imiren Sidi Ṛebbi yessnen ulawen , yeẓra d acu i gessutur Ṛṛuḥ iqedsen , imi s lebɣi n Sidi Ṛebbi i gdeɛɛu ɣef wid yextaṛ .
45008028	Neẓra belli Sidi Ṛebbi issufuɣ ɣer lxiṛ ayen akk i d-ideṛṛun d wid i t-iḥemmlen , wid yextaṛ s lebɣi-ines .
45008029	Axaṭer wid akk i gextaṛ Sidi Ṛebbi si zik , iqsed si tazwara a ten-yerr am Mmi-s iwakken Mmi-s agi ad yili d amenzu n waṭas n watmaten .
45008030	Wid i gextaṛ Sidi Ṛebbi si zik , d wid iwumi i d-issawel ; wid-nni iwumi yessawel yerra-ten d iḥeqqiyen zdat-es , wid yerra d iḥeqqiyen yefka-yasen amkan di lɛaḍima-s .
45008031	Acu ara d-nernu ihi ? Anwa ara ɣ-izemren ma yella Sidi Ṛebbi yid-nneɣ ?
45008032	Nețța iqeblen ad isebbel Mmi-s eɛzizen , yefka-t d asfel fell-aɣ meṛṛa , amek ur ɣ-d-yețțak ara daɣen kullec yid-es ?
45008033	Anwa ara icetkin ɣef wid yextaṛ Ṛebbi ? D Sidi Ṛebbi s yiman-is i ten-iḥesben d iḥeqqiyen !
45008034	Anwa i gzemren ad iḥkem fell asen ? Ɛisa Lmasiḥ d win yemmuten yerna iḥya-d si ger lmegtin , yuli ɣer tama tayeffust n Sidi Ṛebbi iwakken ad icafeɛ fell-aɣ !
45008035	Anwa i gzemren a ɣ-ifṛeq ɣef leḥmala n Lmasiḥ ? Eɛni d ddiq neɣ d ccedda , d leqheṛ neɣ d laẓ , d leɛra neɣ d ayen yessaggaden neɣ d ajenwi ?
45008036	Am akken yura di tektabt n ? abur : ? ef ddemma-inek a Sidi Ṛebbi i nețqabal lmut mkul ass , ḥesben-aɣ am ulli i țțawin ɣer tmezliwt .
45008037	Meɛna deg wannect-agi meṛṛa d nukni i gɣelben s Lmasiḥ i ɣ-iḥemmlen .
45008038	Axaṭer țekleɣ belli ulac d acu i gzemren a ɣ-ifṛeq ɣef leḥmala n Sidi Ṛebbi s Ɛisa Lmasiḥ Ssid-nneɣ : ama d lmut neɣ ț-țudert , ama d lmalayekkat , ama ț-țigeldiwin , ama d leḥwayeǧ n tura neɣ ț-țid ara d-yasen , ama d ayen ɛlayen , ama d ayen lqayen , ama ț-țizmar n igenwan neɣ ț-țid n lqaɛa neɣ ayen akk yellan di txelqit .
45008039	
45009001	A wen-d-iniɣ tideț , nekk iteddun deg ubrid n Lmasiḥ , ur skiddibeɣ ara ; lxaṭer-iw icehhed-d ɣef wayagi s Ṛṛuḥ iqedsen i yi-sedduyen :
45009002	leḥzen d uɣilif zgan deg ul-iw .
45009003	Zemreɣ ad qebleɣ ad țțuneɛleɣ neɣ ad țțuḥeṛṛmeɣ ɣef Lmasiḥ ɣef ddemma n watmaten-iw akk-d lumma-inu ;
45009004	nutni at Isṛail i gextaṛ Sidi Ṛebbi d agdud-is yefka-yasen-d lɛaḍima , yexdem yid-sen leɛqud , yefka-yasen-d ccariɛa d wamek ara t-ɛebden , yerna-yasen-d lemɛahdat .
45009005	Seg-sen i d-ffɣen lejdud-nneɣ i gellan d iqeddacen imezwura n Sidi Ṛebbi , ula d Lmasiḥ seg-sen i d-iffeɣ mi d-ilul s ṣṣifa n wemdan , nețța i gellan sennig kra yellan , d Illu yețwaḥemden i dayem . Amin !
45009006	Acu ara d-nini ? Sidi Ṛebbi yendem deg wawal-is ? Xaṭi ! Meɛna mačči d wid meṛṛa i d-ilulen seg jeddi-tneɣ Isṛail i gellan n wat Isṛail i gextaṛ Sidi Ṛebbi .
45009007	Daɣen mačči d wid meṛṛa i d-yeǧǧa Sidna Ibṛahim i gellan d arraw-is n tideț , axaṭer Sidi Ṛebbi inna-yas-d : Seg Isḥaq ara d-teffeɣ dderya i k-weɛdeɣ .
45009008	S wakka ihi nezmer ad ini mačči d dderya i d ilulen s lebɣi n wemdan ara ițțusemmin d arraw n Sidi Ṛebbi meɛna anagar wid i d-ilulen s lebɣi n Sidi Ṛebbi akken i t-id-yewɛed .
45009009	Axaṭer atnan imeslayen s wayes i gɛuhed Sidi Ṛebbi : A d-uɣaleɣ aseggas i d-iteddun di lweqt-agi , ? ara a d-tesɛu aqcic .
45009010	Mačči d ayagi kan : arraw n Rbiḥa daɣen i gellan d akniwen , sɛan yiwen n baba-tsen yellan d jeddi-tneɣ Isḥaq .
45009011	Meɛna imi Sidi Ṛebbi ițextiri imdanen mačči ɣef ddemma n lecɣal-nsen meɛna akken yella lebɣi-s d usiwel-ines ; mazal urɛad i d-lulen warraw n Rbiḥa , ur xdimen cceṛ , ur xdimen lxiṛ , mi s-d-yenna Sidi Ṛebbi : Amenzu deg warraw-im ad yuɣal d aqeddac ɣef wumecṭuḥ .
45009012	
45009013	Akken i gura daɣen deg umkan nniḍen n tira iqedsen : ? emmleɣ Yeɛqub , keṛheɣ Icaw .
45009014	D acu ara d-nini deg wannect-a ? Eɛni Sidi Ṛebbi ixeddem lbaṭel ? D lmuḥal !
45009015	Axaṭer yenna-yas i Sidna Musa : A d-sserseɣ ṛṛeḥma-inu ɣef win i bɣiɣ , ad ḥunneɣ daɣen ɣef win i bɣiɣ .
45009016	Lbaṛaka n Sidi Ṛebbi ur d-tețțas ara s lefɛayel n wemdan ama yuzzel ama yeqqim meɛna kullec yețțas-ed s ɣuṛ Sidi Ṛebbi i d-yețțaken ṛṛeḥma ines akken yebɣa .
45009017	Anda nniḍen di tira iqedsen Sidi Ṛebbi yenna i Ferɛun agellid n Maṣer : Sbeddeɣ-k d agellid ameqqran iwakken a d-sbeggneɣ tazmert-iw deg-ek , s wakka di ddunit meṛṛa ad issinen belli d nekk i d Illu .
45009018	Akka ihi , Sidi Ṛebbi yesrusu-d ṛṛeḥma-s ɣef win yebɣa , isɣaṛay daɣen ul n win yebɣa .
45009019	Ahat ad yili win ara d-yinin : imi akka i gella lḥal , acu i mazal ițlumu deg-nneɣ ? Anwa i gzemren a t-iɛaṣi ?
45009020	I kečč ay amdan ur nesɛi azal , d acu i tḥesbeḍ iman-ik iwakken aț-țḥasbeḍ Sidi Ṛebbi ? Eɛni tacmuxt ițwameslen s wakal tezmer aț-țini i win i ț-imeslen acuɣer i yi-tmesleḍ s ṣṣifa-yagi ?
45009021	Win imesslen afexxaṛ yezmer ad ixdem ayen i s-ihwan s wakal ; seg wakal-nni yezmer ad imsel tacmuxt izewqen neɣ tin i sseqdacen kull ass .
45009022	Eɛni Sidi Ṛebbi ur yezmir ara a d-ibeggen urrif-is akk-d tezmert-is ? Iɣaḍ-ik lḥal ma yella yeṣber s ṣṣber ameqqran i wid yuklalen urrif-is yerna teddun ɣer nnger ?
45009023	Deg wannect-agi , Sidi Ṛebbi yebɣa a d-isbeggen acḥal meqqṛet tmanegt-is i nukni i ɣef iḥunn , i ghegga si zik iwakken a nili yid-es di tmanegt-is ;
45009024	nukni iwumi i d-yessawel Sidi Ṛebbi mačči seg wat Isṛail kan , meɛna ula si ger leǧnas nniḍen ;
45009025	akken i t-id-yenna Sidi Ṛebbi di tektabt n nnbi Hucaɛ : Lǧens-nni ur nelli ara d agdud-iw a s-semmiɣ agdud-iw , win akken ur nețwaḥemmel ara a s-semmiɣ win eɛzizen fell-i .
45009026	Anda akken i sen-qqaṛen : « Ur tellim ara d agdud n Sidi Ṛebbi » , dinna ara țțusemmin d arraw n Sidi Ṛebbi yeddren .
45009027	Si lǧiha-s , nnbi Iceɛya icar-ed ɣef wayen yeɛnan agdud n wat Isṛail : ? as ad ketṛen wat Isṛail am ṛṛmel ɣef yiri n lebḥeṛ , kra deg-sen kan ara yețțuselken .
45009028	Axaṭer Sidi Ṛebbi ur ițɛeṭṭil ara ad ixdem di ddunit ayen akken i d-yenna deg wawal-is .
45009029	Yura di tira iqedsen : Lemmer Sidi Ṛebbi Bab n tezmert ur aɣ-d yeǧǧi ara kra seg wegdud-nneɣ , tili nuɣal am temdint n Sudum , aț-țeḍru yid-nneɣ am temdint n Gumuṛ inegren . Ayagi yenna-t-id nnbi Iceɛya uqbel a d-yedṛu .
45009030	D acu ara d-nini ihi ? Igduden nniḍen ur nețnadi ara ɣef lḥeqq uɣalen d iḥeqqiyen zdat Sidi Ṛebbi , uɣalen d iḥeqqiyen imi umnen yis .
45009031	Ma d at Isṛail yețnadin ad uɣalen d iḥeqqiyen s ccariɛa , ur wwiḍen ara ɣer lmeqṣud-nsen s ccariɛa .
45009032	Acuɣer ? Axaṭer ur qellben ara ad ɛeǧben i Sidi Ṛebbi s liman , meɛna nutni ɣilen ad uɣalen d iḥeqqiyen s lefɛayel-nsen . Mmugren-d adɣaɣ i sen-yellan d ugur , isseɣli-ten .
45009033	Am akken yura di tektabt iqedsen : Atan ad sserseɣ ɣef wedrar n Siyun adɣaɣ , d adɣaɣ i ɣef yekkat wugur , d azṛu yesseɣlayen , meɛna win yumnen yis weṛǧin ad yenneḥcam .
45010001	Ay atmaten , ayen i țmenniɣ deg ul-iw , d leslak n wat Isṛail meṛṛa , acḥal i ssutreɣ di Ṛebbi ɣef ddemma-nsen iwakken ad țțuselken .
45010002	Axaṭer zemreɣ ad cehdeɣ fell-asen belli ẓewṛen , bɣan ad ɛeǧben i Sidi Ṛebbi meɛna txuṣṣ-iten tmusni .
45010003	Imi ur ḥsiben ara lḥeqq i d yețțasen s ɣuṛ Ṛebbi yerna țnadin ad sbedden lḥeqq-nsen iman-nsen , ur ḍuɛen ara lḥeqq i d-yețțasen s ɣuṛ Ṛebbi ;
45010004	axaṭer Lmasiḥ , d nețța i ț-țaggara n ccariɛa , i d lḥeqq n wid yumnen meṛṛa .
45010005	Atah wayen yura Sidna Musa ɣef lḥeqq i d-ițekken si ccariɛa : Amdan ara ixedmen ayen i d-tenna ccariɛa , ad yidir yis .
45010006	Lameɛna atah wamek ițmeslay lḥeqq i d-ițasen si liman : ur qqaṛ ara deg ul-inek anwa ara yalin ɣer igenni ; amakken Lmasiḥ ur d-iṣubb ara syenna
45010007	Neɣ anwa ara iṣubben ɣer laxeṛt ? amakken ur d-yeḥyi ara Lmasiḥ si ger lmegtin .
45010008	Acu i d teqqaṛ ihi ? Awal n tudert atan ɣuṛ-ek , deg imi-k d wul-ik . Awal-agi d awal n liman , d awal i nețbecciṛ .
45010009	Ma tcehdeḍ s yimi-k belli Sidna Ɛisa d Ssid-ik , ma tumneḍ deg wul-ik belli Sidi Ṛebbi isseḥya-t-id si ger lmegtin , atan aț-țețțuselkeḍ .
45010010	Axaṭer ma yella tumneḍ seg wul , Sidi Ṛebbi a k-iḥseb d aḥeqqi ; ma tcehdeḍ s yimi-k aț-țețțuselkeḍ .
45010011	Akken i t-id-nnant tira iqedsen : Kra n win yumnen yis weṛǧin ad inneḥcam .
45010012	Ihi ulac lxilaf ger wat Isṛail akk-d wid ur nelli ara n wat Isṛail ; imi yiwen n Ṛebbi i gellan , ṭṭfen meṛṛa deg-s , nețța i d-yețțaken mbla ceḥḥa i wid akk ineddhen ɣuṛ-es .
45010013	Akken yura : Kra win ara yedɛun s yisem-is ad ițțusellek .
45010014	Amek ara dɛun ɣuṛ-es ma yella ur uminen ara yis ? Amek ara amnen ma yella ur slin ara yis ? Amek daɣen ara slen yis ma ulac win i sen-ihedṛen fell-as ?
45010015	Amek ara yilin wid ara d-ihedṛen fell-as ma yella ur țțuceggɛen ara ? Akken yura di tira iqedsen : Acḥal yelha m'ara nwali teddun-d ɣuṛ-nneɣ wid ițbecciṛen lexbaṛ n lxiṛ .
45010016	Lameɛna ur qbilen ara meṛṛa lexbaṛ-agi n lxiṛ . Nnbi Iceɛya yenna daɣen : A Sidi , anwa i gumnen s wayen i nberreḥ ?
45010017	S wakka liman ițțas-ed seg wayen i nsell yeɛnan awal n Lmasiḥ .
45010018	Lameɛna ma nenna-d : ahat ur slin ara ? Atah wayen yuran : ? ṣut-nsen inuda ddunit meṛṛa , lehduṛ-nsen wwḍen ɣer ixfawen n ddunit .
45010019	Nezmer a d-nini : ahat ur ẓrin ara wat Isṛail ? Lameɛna d Musa i d-ixebbṛen d amezwaru s ɣuṛ Sidi Ṛebbi mi d-yenna : A wen-d-ssekkreɣ tismin ɣef win ur nelli ara d agdud ; a kkun-id-yas wurrif ɣef wegdud ur nesɛi lefhama .
45010020	Nnbi Iceɛya yessaweḍ armi genna : Ufan-iyi wid ur nennuda ara fell-i , sbeggneɣ-d iman-iw i wid ur nqelleb ara ad iyi-ssinen .
45010021	Meɛna ɣef wat Isṛail yenna : ? elqeɣ ifassen-iw ṭul n wass ɣer wegdud i yi-ixulfen , i yi-iɛuṣan .
45011001	Ad iniɣ : eɛni Sidi Ṛebbi inkeṛ agdud-is ? Xaṭi ! Imi nekk s yiman-iw n wat Isṛail , si dderya n Sidna Ibṛahim , seg wedrum n Benyamin .
45011002	Sidi Ṛebbi ur yenkiṛ ara agdud-is i gextaṛ si zik . Ur teẓrim ara d acu i d-qqaṛent tira iqedsen , asmi i geccetka nnbi Ilyas i Sidi Ṛebbi ɣef wat Isṛail ? Yenna :
45011003	A Sidi Ṛebbi ! Nɣan lenbiya i d ceggɛeḍ , hudden idekkanen anda i k-d-țqeddimen lɣaci iseflawen , anagar nekk i d yeqqimen yerna țnadin a yi-nɣen !
45011004	Lameɛna atah wamek i s-d-yerra Sidi Ṛebbi : Xtaṛ-aɣ-ed i yiman-iw sebɛa alaf n yergazen ur nseǧǧed ara zdat lmeṣnuɛ Baɛl .
45011005	Akka daɣen , di lweqt-agi i deg nella tura , llan kra seg wat Isṛail i geṭṭfen deg-s , d wid i gextaṛ Sidi Ṛebbi , s ṛṛeḥma-ines .
45011006	Mačči ɣef ddemma n lefɛayel-nsen i ten-yextaṛ meɛna s ṛṛeḥma-ines . Neɣ m'ulac ma yella s lefɛayel i gțextiṛi Sidi Ṛebbi , ṛṛeḥma-ines ur tețțusemma ara d ṛṛeḥma .
45011007	Amek ihi ? Ayen i nudan wat Isṛail ur t-wwiḍen ara , anagar wid i gextaṛ Sidi Ṛebbi i t-yewwḍen ; ma d wiyaḍ qquṛen wulawen-nsen .
45011008	Akken yura di tektabt iqedsen : Sidi Ṛebbi yeqfel lɛeqliya-nsen , allen-nsen ur țwalint ara , i meẓẓuɣen-nsen ur sellen ara , ar ass-agi .
45011009	Ula d Sidna Dawed yenna : Imensi n tmeɣṛiwin-nsen a sen-yuɣal ț-țasra anda ara ɣlin , d acebbak ara d-yesseɣlin . fell-asen lɛiqab uklalen
45011010	A d-yeɣli ṭṭlam ɣef wallen-nsen iwakken ur țwalin ara , lqedd-nsen ad yeknu i dayem !
45011011	Acu ara d-iniɣ ihi ? Eɛni at Isṛail ɣlin iwakken ur țțuɣalen ara a d kkren ? Xaṭi ! Lameɛna s tuccḍa-nsen i wwḍen leǧnas nniḍen ɣer leslak . D annect-agi i d-issekkren tismin i wat Isṛail .
45011012	Ma yella tuccḍa-nsen tesserbeḥ at ddunit , teṣṣaweḍ-iten ɣer leslak , ma yella lexsaṛa-nsen tewwi-d rrbeḥ i yegduden nniḍen , ihi acḥal meqqṛet lbaṛaka ara d-iffɣen seg-sen m'ara d-uɣalen ɣer webrid n Sidi Ṛebbi , iwakken ad țțuselken .
45011013	Nekk i d-ițwaceggɛen d ṛṛasul i leǧnas ur nelli ara n wat Isṛail , fkiɣ aṭas n lqima i ccɣel-agi i yi-d ițțunefken
45011014	iwakken ma yella wamek , a d ssekkreɣ tismin i watmaten-iw n wat Isṛail , ahat ad țțuselken kra deg-sen .
45011015	Axaṭer ma yella aɛzal n wat Isṛail isemṣalaḥ leǧnas nniḍen akk-d Sidi Ṛebbi , acu ara yedṛun ihi m'ara d-uɣalen nutni ɣer webrid n Sidi Ṛebbi ? Ad yili am akken d ḥeggu i d-ḥyan si ger lmegtin !
45011016	Ma yella awren i tețqeddimem i Sidi Ṛebbi yeṣfa , ula d arukti yeṣfa ; ma yella izuṛan n ttejṛa ṣeḥḥan , ifurkawen daɣen ad ilin ṣeḥḥan .
45011017	Akka i tedṛa d wat Isṛail : kra n tṣedwa țwagezment si tzemmurt , kečč a win ur nelli ara n wat Isṛail , yellan d aḥeccad , tețwaleqmeḍ deg umkan-nsent ; ma yella tețțekkiḍ deg izuṛan n tzemmurt d zzit-is ,
45011018	ur ilaq ara aț-țḥeqṛeḍ tiseḍwa-nni yețwagezmen . ? ader iman-ik ɣef zzux , axaṭer mačči d kečč i geṭṭfen aẓar meɛna d aẓar i k-iṭṭfen .
45011019	A d-tiniḍ ihi : « țwagezment kra n tṣedwa iwakken ad țțuleqmeɣ nekkini » .
45011020	Ayagi ț-țideț ; nutni țwagezmen axaṭer ur uminen ara , ma d kečč teṭṭfeḍ amkan-nsen imi tumneḍ . ? ader iman-ik ɣef zzux , aggad Sidi Ṛebbi axiṛ-ik !
45011021	Axaṭer akken i gegzem tiseḍwa n laṣel n tzemmurt iwakken a k-ileqqem fell-as , i gezmer a k-igzem ula d kečč .
45011022	Meyyez ihi acḥal ḥnin Sidi Ṛebbi , acḥal daɣen yewɛeṛ : yewɛeṛ ɣer wid yeɣlin , ma d kečč d aḥnin ɣuṛ-ek ma teṭṭfeḍ di leḥnana-ines , neɣ m'ulac aț-țețwagezmeḍ ula d kečč .
45011023	Ula d at Isṛail m'ur kemmlen ara di leǧhel-nsen , zemren ad țțuleqmen , axaṭer Sidi Ṛebbi yezmer a ten ileqqem , a ten-yerr ɣer tzemmurt nsen .
45011024	Ma yella kečč i d-ițwagezmen seg uḥeccad , tețțuleqmeḍ ɣef tzemmurt n lɛali ɣas akken d aḥeccad i telliḍ , acḥal ihi i sen-ishel i nutni yellan ț-țiṣeḍwa n tzemmurt iwakken ad uɣalen ad țțuleqmen ɣef tzemmurt-nsen .
45011025	Ur bɣiɣ ara ay atmaten aț țețwaffer fell-awen lbaḍna-agi , iwakken ur tḥețțbem ara iman-nwen d wid yessnen . Kra seg wat Isṛail , sseɣṛen ulawen-nsen ɣef wawal n Sidi Ṛebbi yerna akka ara kemmlen di taɣaṛt-nsen alamma yewweḍ leslak i leǧnas meṛṛa .
45011026	Imiren ad țțuselken wat Isṛail irkul asmi ara d-yedṛu wayen i d-nnant tira iqedsen : A d-iffeɣ umsellek seg wedrar n Siyun , a sen-yekkes i warraw n Yeɛqub lekfeṛ-nsen ;
45011027	ț-țagi i d lemɛahda ara xedmeɣ yid-sen m'ara sen-kkseɣ ddnubat-nsen .
45011028	? ef wayen yeɛnan lexbaṛ n lxiṛ , at Isṛail uɣalen d iɛdawen n Ṛebbi , ma d kunwi tesfaydim-d deg wayagi . Meɛna ma nemmuqel ɣer lxetyaṛ n Sidi Ṛebbi , iḥemmel-iten ɣef ddemma n lejdud-nsen .
45011029	Axaṭer Sidi Ṛebbi ur ineddem ara ɣef wid yextaṛ neɣ deg wayen i d-yețțak .
45011030	Zik-nni tellam tɛuṣam Sidi Ṛebbi , lameɛna tețțunefk-awen-d ṛṛeḥma-ines i kunwi imi i t-ɛuṣan wat Isṛail ,
45011031	akken daɣen ara sen-d tețțune ula i nutni i t-iɛuṣan tura , ṛṛeḥma i wen-d-ițțunefken i kunwi .
45011032	Axaṭer Sidi Ṛebbi yeǧǧa imdanen meṛṛa a t-ɛaṣin iwakken a sen-d-ye daɣen meṛṛa ṛṛeḥma-ines .
45011033	Acḥal lqayit , acḥal meqqṛit leɛqel ț-țmusni n Sidi Ṛebbi ! Anwa i gzemren ad yissin lḥekmat-ines neɣ ad ifhem iberdan-is ?
45011034	Akken yura di tira iqedsen : Anwa i geṣṣawḍen ad yissin ixemmimen n Sidi Ṛebbi neɣ anwa i gzemren ad idebbeṛ fell-as ?
45011035	Anwa i s-yefkan kra d amezwaru iwakken ad yeṛǧu a s-t-id-yerr ?
45011036	Kullec yekka-d s ɣuṛ-es , kullec yella-d yis , kullec d ayla-s . I nețța lɛaḍima si lǧil ɣer lǧil , amin !
45012001	A kkun-nhuɣ ihi ay atmaten s ṛṛeḥma n Sidi Ṛebbi iwakken aț-țsebblem lǧețțat-nwen d leɛqliya nwen am wesfel yeddren , zeddigen , yeṣfan ara iɛeǧben i Sidi Ṛebbi ; ț-țagi i d ṭṭaɛa i gețṛaǧu deg-wen Sidi Ṛebbi .
45012002	Ur țɛanadet ara lǧil-agi n tura , meɛna ǧǧet Sidi Ṛebbi ad ibeddel ixemmimen-nwen d lɛeqliya-nwen iwakken aț-țissinem lebɣi-ines : ayen yelhan , ayen yeṣfan ur nesɛi lɛib , d wayen akk i t-iɛeǧben .
45012003	S ṛṛeḥma i yi-d-ițțunefken , a d iniɣ i mkul yiwen deg-wen : ur ssimɣuṛet ara iman-nwen , sqenɛet s wakken tellam , ddut s neyya ɣef leḥsab n liman i wen-d-yefka Sidi Ṛebbi .
45012004	Am akken nesɛa aṭas n lemfaṣel di lǧețța-nneɣ , meɛna mkul yiwen si lemfaṣel-nni s lxedma-ines ,
45012005	akken daɣen nukni , ɣas deg waṭas yid-nneɣ i nella , s tdukli-nneɣ nețțili d yiwet n lǧețța di Lmasiḥ , aql-aɣ meṛṛa d lemfaṣel wway gar-aneɣ , wa yeḥwaǧ wayeḍ .
45012006	Lameɛna di ṛṛeḥma-ines , Sidi Ṛebbi yefka-yaɣ-d tukciwin yemxalafen : ilaq yal yiwen ad ixdem ayen i s-d-yefka Sidi Ṛebbi , akken ilaq , s wul d liman :
45012007	ama d axebbeṛ s ɣuṛ Sidi Ṛebbi s Ṛṛuḥ iqedsen , ama d leqdic ,
45012008	ama d aselmed , neɣ d nehhu . Ilaq daɣen win ițseddiqen , ad iseddeq mbla ṭṭmeɛ , win ițdebbiṛen ad idebbeṛ s ṣṣwab , win ițḥunnun ɣef yimeɣban ilaq ad iḥunn fell-asen s wul-is .
45012009	Ur seɛɛut ara sin wudmawen , ḥemmlet s wul yeṣfan , keṛhet cceṛ , ṭṭfet deg wayen yelhan .
45012010	Sɛut daymen leqdeṛ wway gar-awen ; sɛut leḥnana , myeḥmalet s leḥmala n tegmaț .
45012011	Qedcet ɣef Sidi Ṛebbi s wulawen-nwen d wayen yellan di tezmert-nwen , ẓewṛet , ur țțilit ara d imeɛdazen .
45012012	Feṛḥet ɣef ddemma n usirem i tesɛam , sɛut ṣṣbeṛ di tegniț n ccedda , deɛɛut dayem ɣer Sidi Ṛebbi , ur ḥebbset ara .
45012013	Ɛiwnet atmaten-nwen di liman deg wayen uḥwaǧen , sṭerḥbet s lfeṛḥ s wid i d-yețțasen ɣuṛ-wen .
45012014	Dɛut s lxiṛ i wid i kkun ițqehhiṛen , deɛɛut s lxiṛ , ur deɛɛut ara s cceṛ ;
45012015	feṛḥet d wid ifeṛḥen , țrut d win yețrun .
45012016	Ur xeddmet ara lxilaf wway-gar awen , ur ssimɣuṛet ara iman-nwen meɛna ddut s wannuz , ur ḥețbet ara iman-nwen d wid yesnen .
45012017	Ur țțarrat ara țțaṛ seg wid i kkun-iḍuṛṛen , nadit ɣef wayen yelhan zdat yemdanen meṛṛa .
45012018	Ma yella wamek ara d-tekk s ɣuṛ-wen lehna , ilit di lehna akk-d yemdanen meṛṛa .
45012019	Ur țțarrat ara țțaṛ ay imeɛzuzen , lameɛna ǧǧet kullec ger ifassen n Sidi Ṛebbi , d nețța ara ixedmen ccɣel-is . Atah wayen yuran di tira iqedsen : D nekk ara yerren țțaṛ , ara yerren i mkul yiwen ayen yukla l , i d-yenna Sidi Ṛebbi .
45012020	Yura daɣen : Ma yelluẓ weɛdaw-ik efk-as ad yečč , ma yeffud efk-as ad isew , axaṭer ma txedmeḍ akka , am akken ț-țirgin iṛeqqen ara tesserseḍ ɣef wuqeṛṛuy-is .
45012021	Ur țțaǧa ara cceṛ ad iṭṭef amkan deg ul-ik iwakken ad ixdem lebɣi-s , lameɛna eɣleb cceṛ s lxiṛ .
45013001	Mkul amdan , ilaq ad iqadeṛ imdebbṛen i gḥekkmen tamurt i deg yețɛici , axaṭer d Sidi Ṛebbi i d-iǧǧan lḥekma di ddunit , d nețța daɣen i gebɣan aț-țuɣal lḥekma-agi ɣer yifassen n yemdanen .
45013002	S wakka ihi , win ara ixalfen lḥekma i gesbedd Sidi Ṛebbi , d lameṛ n Sidi Ṛebbi i gɛuṣa , d lɛiqab kan ara d-isseɣli ɣef yiman-is .
45013003	Mačči d wid ixeddmen lxiṛ ara yaggaden imdebbṛen n lḥukuma meɛna d wid ixeddmen cceṛ . M'ur tebɣiḍ ara aț-țaggaḍeḍ lḥukuma , xdem ayen yelhan , a k-fken lehna .
45013004	Axaṭer Sidi Ṛebbi yefka-d lḥukuma i nnfeɛ-inek , meɛna ma txedmeḍ cceṛ , ɣas aggad-iț axaṭer Sidi Ṛebbi yefka i lḥukkam tazmert s wayes ara k-ɛaqben s lmut . Lḥukkam agi qeddcen ɣef Sidi Ṛebbi iwakken a d-sbanen urrif-is m'ara ɛaqben wid ixeddmen cceṛ .
45013005	? ef wayagi , ilaq-aɣ a nḍuɛ imdebbṛen n lḥukuma , mačči ɣef ddemma n lɛiqab kan meɛna i lmend n lxaṭer-nneɣ .
45013006	Daymi daɣen i glaq aț-țxelṣem tabzert i lḥukuma , axaṭer wid ițdebbiṛen deg wannect-agi , xeddmen ccɣel-nsen akken i t-id yenna Sidi Ṛebbi .
45013007	Rret i mkul yiwen ayen i wen-ițțalas : xellṣet tabzert i kra win i wen-ițțalasen , aggadet win i glaq a t-taggadem , qadṛet win i glaq a t-tqadṛem .
45013008	? uṛ-wat a wen-ițalas yiwen lḥaǧa anagar leḥmala n wway gar-awen , axaṭer win iḥemmlen wiyaḍ , ixdem ayen akk i d-tenna ccariɛa .
45013009	Axaṭer lumuṛat n ccariɛa i d yeqqaṛen : Ur txeddmeḍ ara lɛaṛ , ur tneqqeḍ ara , ur tețțakreḍ ara , ur teṭṭamaɛeḍ ara , akk-d lumuṛ nniḍen meṛṛa nnejmaɛen deg yiwen n lameṛ-agi : Ilaq aț-țḥemleḍ wiyaḍ am yiman-ik .
45013010	Win yesɛan leḥmala deg wul-is ur ițḍuṛṛu ara wiyaḍ , ihi win iḥemmlen wiyaḍ , yexdem ayen akk i d-tenna ccariɛa .
45013011	Imi teẓram d acu n lweqt i deg nella , tura yewweḍ-ed lawan i deg ara d-akim si nuddam axaṭer ass n leslak iqeṛṛeb-ed ɣuṛ-nneɣ akteṛ n wass amezwaru i deg numen .
45013012	Qṛib ad yekfu yiḍ , ițeddu ad yali wass , a ndeggeṛ akkin ɣef yiman-nneɣ lexdayem n ṭṭlam , a nerfed leslaḥ s wayes ara neddu di tafat .
45013013	A nelḥu ɛinani s tezdeg akk-d ṣṣfa , di tafat n wass ; xḍut i ssikṛan d ccehwat , i leɛdez d lexdayem icemten , i čaqlalat ț-țismin .
45013014	Meɛna elset tudert tajḍiṭ i gellan di Sidna Ɛisa Lmasiḥ , ur țțaǧat ara iman-nwen a kkun-yawi ṭṭmeɛ n lebɣi n tnefsit-nwen .
45014001	Qeblet gar-awen win ur neǧhid ara di liman , ur kkatet ara deg-s ma ixuṣṣ di lefhama .
45014002	Axaṭer yiwen yumen belli yezmer ad yečč kullec , wayeḍ ixuṣṣen di liman ițkukru , itețț kan lxedṛa .
45014003	Win itețțen kullec ur ilaq ara ad iḥqeṛ win ur ntețț ara , win ur ntețț ara ur ilaq ara daɣen ad iḥaseb win itețțen , axaṭer Sidi Ṛebbi iqbel-it akken yella .
45014004	D acu-k kečč iwakken aț-țḥasbeḍ aqeddac n wayeḍ ? Ma yella ixdem ccɣel-is neɣ yeqqim , ayagi d ccɣel n umɛellem-is ! Meɛna ad ibedd ɣer ccɣel-is , axaṭer Sidi Ṛebbi yesɛa tazmert iwakken a t-iṭṭef ur iɣelli ara .
45014005	Yella yiwen yeqqaṛ llan wussan yesɛan azal akteṛ n wiyaḍ , ma ɣer wayeḍ ussan akk ɛedlen ur mxalafen ara . Mkul yiwen ilaq ad itḥeqqeq deg wayen ițxemmim .
45014006	Win yețțaken azal i wussan akteṛ n wiyaḍ , ixeddem ayagi i Sidi Ṛebbi , win itețțen kullec , itețț s wul yeṣfan axaṭer yețḥemmid Sidi Ṛebbi ɣef wayen itețț ; win ur ntețț ara kullec , yexdem ayagi s wul yeṣfan imi ula d nețța ițḥemmid Sidi Ṛebbi ɣef wayen itețț .
45014007	Ihi ulac win yețɛicin i yiman-is , ulac daɣen win yemmuten i yiman-is .
45014008	Axaṭer ma nedder , nedder i Ṛebbi , ma nemmut , nemmut i Ṛebbi . Ihi ama nedder ama nemmut , nukni d ayla n Sidi Ṛebbi .
45014009	Axaṭer Lmasiḥ yemmut , yerna yeḥya-d iwakken ad yili d Aḥkim n wid yemmuten akk-d wid yeddren .
45014010	Ma d kečč acuɣeṛ i tețḥasabeḍ gma-k ? Acuɣer i t-tḥeqṛeḍ ? Eɛni ur nețɛeddi ara akk di ccṛeɛ zdat Sidi Ṛebbi iwakken a ɣ-iḥaseb ?
45014011	Axaṭer yura di tektabt iqedsen : Nekk Illu , Ṛebbi yeddren , a d-iniɣ : yal tagecrirt aț-țeknu zdat-i , yal imi ad icehhed yis-i belli d nekk i d Ṛebbi .
45014012	Axaṭer yal yiwen deg-nneɣ ad ițțuḥaseb zdat Ṛebbi ɣef wayen yexdem .
45014013	Ur țemḥasabet ara ihi wway-gar awen , meɛna ḥadret iman-nwen iwakken ur txeddmem ara ayen ara yesseɣlin atmaten-nwen di ddnub .
45014014	? riɣ yerna țekleɣ ɣef wayen i d-yenna Ɛisa Lmasiḥ belli ulac ayen yețțuḥeṛmen di lmakla ; win iḥesben kra yețțuḥeṛṛem meɛna yečča-t , d leḥṛam fell-as .
45014015	Ma yella tesḥezneḍ gma-k ɣef ddemma n wayen i tțețțeḍ ur tesɛiḍ ara lmaḥibba . ? ader ihi aț-țiliḍ s lmakla-inek , d sebba n uɣelluy i gma-k i ɣef yemmut Lmasiḥ .
45014016	Ayen tḥesbem kunwi d ayen yelhan , ur ilaq ara ad yili d sebba s wayes ara wten deg-wen wiyaḍ .
45014017	Axaṭer tagelda n Sidi Ṛebbi mačči d lmakla neɣ ț-țissit meɛna d lḥeqq , d lehna akk-d lfeṛḥ s Ṛṛuḥ iqedsen .
45014018	Win iteddun akka deg webrid n Lmasiḥ , ad yeɛǧeb i Ṛebbi , yerna ad yeɛziz ɣer yemdanen .
45014019	S wakka ihi , a nennadit ɣef wayen ara ɣ-d-yawin lehna , d wayen ara ɣ-isnernin di liman .
45014020	Ur ssexṛab ara ccɣel n Sidi Ṛebbi deg wul n gma-k ɣef ddemma n lmakla . S tideț , ayen akk yețmaččan d leḥlal , lameɛna d leḥṛam fell-ak ma telliḍ d sebba n uɣelluy n gma-k ɣef ddemma n wayen i tțețțeḍ .
45014021	Iwakken ur tețțiliḍ ara d sebba n uɣelluy n gma-k , xḍu i lmakla n weksum immezlen i ssadaț neɣ tissit n ccṛab , d wayen akk izemren ad yesseɣli gma-k di ddnub .
45014022	Ayen s wayes tumneḍ keččini , eǧǧ-it i yiman-ik gar-ak d Sidi Ṛebbi . D aseɛdi win ur nesseḍlam ara iman-is deg wayen i gxeddem .
45014023	Meɛna win yețcukkun deg wayen itețț , d leḥṛam fell-as , axaṭer ur itețț ara s nneya . Kra n wayen ur nețwaxdam ara s liman d nneya , d leḥṛam .
45015001	Nukni s wid iǧehden di liman , ilaq a neṣbeṛ i wid ur neǧhid ara , ur nețnadi ara ɣef wayen kan i ɣ-iɛeǧben i nukni .
45015002	Ilaq yal yiwen deg-nneɣ ad inadi ɣef nnfeɛ n wiyaḍ iwakken ad nnernin di liman .
45015003	Axaṭer Lmasiḥ ur inuda ara ɣef wayen i t-iɛeǧǧben , akken yura di tektabt n ? abur : Rregmat n wid i k-ikeṛhen ɣlint-ed fell-i .
45015004	Ayen akk yuran si zik , yura iwakken a nelmed amek ara nesɛu asirem s ṣṣbeṛ akk-d țmeṛǧiwt i d-țakent tira iqedsen .
45015005	Sidi Ṛebbi i d-ițakken lǧehd d ṣṣbeṛ , a wen-d-ye aț-țesɛum yiwen uxemmem wway gar-awen akken i t-id-isselmed Sidna Ɛisa Lmasiḥ ,
45015006	iwakken s yiwen n ṛṛay , s yiwet n taɣect aț-țḥemdem Ṛebbi , baba-s n Ssid-nneɣ Ɛisa Lmasiḥ .
45015007	? emyeqbalet wway gar-awen akken i kkun-iqbel Lmasiḥ i lɛaḍima n Sidi Ṛebbi .
45015008	Nniɣ-ed belli Ɛisa Lmasiḥ yusa-d d aqeddac n wat Isṛail iwakken ad ixdem ayen akken i gewɛed Sidi Ṛebbi i lejdud-nsen , yerna a d-isban s wakka belli Sidi Ṛebbi ur yețțuɣal ara deg wawal-is .
45015009	Yusa-d daɣen iwakken leǧnas nniḍen ad ḥemden Sidi Ṛebbi ɣef ṛṛeḥma-s akken yura di tektabt n ? abur : Daymi ara k-ḥemdeɣ ger leǧnas , yerna ad cnuɣ lɛaḍima n yisem-ik .
45015010	Yenna daɣen : A leǧnas feṛḥet akk-d wegdud n Sidi Ṛebbi !
45015011	Yura daɣen di tektabt n ? abur : ? emmdet Sidi Ṛebbi kunwi akk ay igduden , ḥemmdet Sidi Ṛebbi a leǧnas meṛṛa !
45015012	Nnbi Iceɛya yenna : A d-iffeɣ yiwen uxalaf seg uẓaṛ n Yassa , a d-ikker iwakken ad iḥkem ɣef yegduden ; l eǧnas meṛṛa ad ssirmen deg-s .
45015013	Sidi Ṛebbi yellan d Bab n usirem a d-issers fell-awen lfeṛḥ d lehna s liman i tesɛam deg-s , iwakken ul-nwen ad iččaṛ d asirem s tezmert n Ṛṛuḥ iqedsen .
45015014	? ef wayen i kkun-yeɛnan ay atmaten , tḥeqqeqeɣ belli teččuṛem d leḥnana akk-d lefhama yerna tzemrem aț-țemyenhum wway gar awen .
45015015	Ɛemdeɣ ɣef yimeslayen-agi i wen-uriɣ di tebṛaț-agi iwakken a wen-d-smektiɣ ayen akk i tlemdem . S ṛṛeḥma n Sidi Ṛebbi i yi-d ițțunefken ,
45015016	i lliɣ d aqeddac n Ɛisa Lmasiḥ ɣef leǧnas nniḍen . Tura ccɣel-iw , d abecceṛ n lexbaṛ n lxiṛ n Sidi Ṛebbi i leǧnas ur nelli ara n wat Isṛail , iwakken igduden meṛṛa ad uɣalen d lweɛda yeṣfan s Ṛṛuḥ iqedsen , d lweɛda ara iɛeǧben i Sidi Ṛebbi .
45015017	S wakka , di tikli-inu akk-d Sidna Ɛisa Lmasiḥ , zemreɣ a d-iniɣ : feṛḥeɣ s lxedma i yi-d-yefka Sidi Ṛebbi .
45015018	Axaṭer ma yella wayen i ɣef ara d-ḥkuɣ , a d-ḥkuɣ kan ɣef wayen i gexdem Sidna Ɛisa yis-i , ama s imeslayen ama s lecɣal iwakken igduden ur nelli ara n wat Isṛail ad ḍuɛen Sidi Ṛebbi .
45015019	S licaṛat d lbeṛhanat i d-ideṛṛun s tezmert n Ṛṛuḥ iqedsen , i beccṛeɣ lexbaṛ n lxiṛ n Lmasiḥ si temdint n Lquds armi ț-țamurt n Illirya di mkul amkan .
45015020	Xedmeɣ meǧhud-iw iwakken ad beccṛeɣ lexbaṛ n lxiṛ anagar anda ur yețwassen ara Lmasiḥ iwakken ur bennuɣ ara ɣef lsas sbedden wiyaḍ , xedmeɣ am akken yura di tektabt n nnbi Iceɛya :
45015021	Wid iwumi ur yețwabecceṛ ara , ad walin ; wid ur nesli ara yis , ad fehmen .
45015022	D annect-a i yi-ṭṭfen acḥal d abrid ur n-usiɣ ara ɣuṛ-wen .
45015023	Tura imi kfiɣ lxedma-w di tmura-agi , yerna acḥal iseggasen aya i țmenniɣ a kkun-ẓreɣ , ssarmeɣ a n-ɛeddiɣ ɣuṛ-wen m'ara ṛuḥeɣ ɣer tmurt n Spenyul . Ur țṛuḥuɣ ara alamma sɛeddaɣ kra wussan yid-wen iwakken a nemyussan ; yerna ma yella wamek , a yi-tɛiwnem ad kemleɣ abrid-iw .
45015024	
45015025	Ma ț-țura ad ṛuḥeɣ ɣer temdint n Lquds , ad awiɣ ayen ara iɛawnen iqeddacen n Sidi Ṛebbi yellan dinna .
45015026	Axaṭer atmaten-nneɣ n Masidunya akk-d wid n Akaya jemɛen-d ayen ara fken i watmaten-nneɣ imasiḥiyen n temdint n Lquds , i gellan d igellilen .
45015027	? - țideț ayagi xedmen-t s lebɣi nsen , lameɛna imasiḥiyen n temdint n Lquds uklalen lemɛawna-yagi . Axaṭer akken i weṛten yid-sen lbaṛakat i sen-d-yefka Ṛṛuḥ iqedsen , akken daɣen nutni tura yewwi-d lḥal fell-asen a ten-ɛiwnen di tugniț n lexṣaṣ .
45015028	M'ara sen-fkeɣ ayen akk i sen-d jemɛen , ad ikfu ccɣel-agi , imiren ad ṛuḥeɣ ɣer tmurt n Sbanya , a n-ɛeddiɣ ɣuṛ-wen .
45015029	? riɣ belli m'ara n-ṛuḥeɣ ɣuṛ wen , s lbaṛaka tameqqrant n Lmasiḥ ara n-aseɣ .
45015030	Di leɛnaya-nwen ay atmaten , s yisem n Ɛisa Lmasiḥ Ssid-nneɣ d leḥmala i d-yețțak Ṛṛuḥ iqedsen , a wen-ssutreɣ a yi-tɛiwnem aț-țdeɛɛum ɣer Sidi Ṛebbi fell-i
45015031	iwakken a yi-ssemneɛ seg ifassen n wid yugin ad amnen di tmurt n Yahuda ; yerna ayen akka ara yawiɣ i watmaten n temdint n Lquds a ten-yaweḍ di laman iwakken ad feṛḥen yis .
45015032	S wakka ma yebɣa Sidi Ṛebbi , a n-awḍeɣ s lfeṛḥ , ad steɛfuɣ dinna ɣuṛ-wen .
45015033	Sidi Ṛebbi yellan d Bab n lehna ad yili yid-wen meṛṛa ! Amin !
45016001	A kkun-weṣṣiɣ ɣef weltma tneɣ Fibya , nețțat illan ț-țaqeddact n Sidi Ṛebbi di tejmaɛt n temdint n Senkriya .
45016002	Sṭerḥbet yis s leqdeṛ , s yisem n Sidna Ɛisa , akken i glaq aț-țesṭeṛḥebem s watmaten . Ɛiwnet-eț deg wayen akk i teḥwaǧ , axaṭer aṭas n watmaten i tɛawen ; ula d nekk tɛawen-iyi .
45016003	? ṣiwḍet sslam i gma-tneɣ Akilas akk-d Briska , wid akken iqeddcen yid-i ɣef Sidna Ɛisa Lmasiḥ ,
45016004	wid akken i gqeblen ad sebblen tudert-nsen fell-i ; mačči d nekkini kan i ten icekkṛen meɛna ula ț-țijmuyaɛ n imasiḥiyen n mkul amkan cekkṛent ten .
45016005	? sellimet daɣen ɣef wid yețnejmaɛen deg wexxam-nsen , țsellimet ɣef gma-tneɣ Ibantus aḥbib eɛzizen fell-i , i gellan d amenzu yumnen s Lmasiḥ di tmurt n Asya .
45016006	? sellimet ɣef Meryem i genneɛtaben aṭas fell-awen .
45016007	? sellimet ɣef Andrunikus akk-d Yunya i yi-ițțilin yerna llan yid-i di lḥebs , wid eɛzizen ger ṛṛusul , nutni yumnen s Sidna Ɛisa uqbel ad amneɣ nekkini .
45016008	? sellimet ɣef Ambliyatus gma tneɣ , win eɛzizen fell-i di Lmasiḥ .
45016009	? sellimet ɣef gma-tneɣ Urban , win iqeddcen yid-nneɣ ɣef Lmasiḥ ; țsellimet daɣen ɣef Stakyis aḥbib-iw .
45016010	? sellimet ɣef Abalis , win i nwala amek i geṭṭef di Lmasiḥ . ? sellimet ɣef wat wexxam n gma tneɣ Aristubul .
45016011	? sellimet ɣef Hiṛudiɛun win i yi-ițțilin , țsellimet ɣef wat wexxam n Narsisus , wid yumnen s Lmasiḥ .
45016012	? sellimet ɣef tyessetmatin Trifina akk-d Trifusa i genneɛtaben ɣef lecɣal n Ṛebbi , țsellimet ɣef Bersidya eɛzizen , tin yenneɛtaben aṭas ɣef Lecɣal n Lmasiḥ .
45016013	? sellimet ɣef Rufus win yextaṛ Sidi Ṛebbi akk-d yemma-s i yi iḥesben am mmi-s .
45016014	? sellimet ɣef Asinkritus , Flegun , Hermis , Batrubas , Hermas akk-d watmaten nniḍen yellan yid-sen .
45016015	? sellimet ɣef Filulugus akk-d Julya , Niryus akk-d weltma-s , Ulimbas akk-d wid yumnen s Lmasiḥ yellan yid-sen .
45016016	Msalamet wway-gar-awen s sslam yeṣfan . Tijmuyaɛ akk n Lmasiḥ țselliment-ed fell-awen .
45016017	A kkun-weṣṣiɣ ay atmaten : ḥadret iman-nwen ɣef wid i d-ițțawin beṭṭu yerna skarayen ccwal , bɣan a wen-sɛeṛqen ayen i tlemdem , sbeɛdet iman-nwen fell-asen .
45016018	Axaṭer imdanen am wigi ur qeddcen ara ɣef Lmasiḥ Ssid-nneɣ meɛna ɣef yiɛebbaḍ-nsen kan i qeddcen ; s ukellex akk-d imeslayen ẓiden , țseḥḥiren ulawen n wid yesɛan neyya .
45016019	Ma d kunwi , medden meṛṛa ẓran tḍuɛem Sidi Ṛebbi , d ayen i yi-sfeṛḥen . ? menniɣ aț-țxedmem ayen yelhan s ṣṣwab , ur s-țaǧǧat ara abrid i cceṛ .
45016020	Sidi Ṛebbi yellan d Bab n lehna , ur yețɛeṭṭil ara ad yemḥeq Cciṭan yerna a t-yerr seddaw iḍaṛṛen nwen . Ṛṛeḥma n Ɛisa Ssid-nneɣ aț-țili yid-wen !
45016021	Gma-tneɣ Timuti win iqeddcen yid-i akk-d Lusyus , Yazun , Susibatrus i yi-ițțilin țsellimen-d fell-awen .
45016022	Nekk Tertius i guran tabṛaț-agi țsellimeɣ daɣen fell-awen s yisem n Ɛisa Lmasiḥ .
45016023	Yețsellim-ed fell-awen Gayus win i ɣer țțiliɣ anda țnejmaɛen daɣen watmaten meṛṛa . Erastus , win yeṭṭfen asenduq n yedrimen n temdint akk-d gma-tneɣ Kartus țsellimen-d fell-awen .
45016024	Ṛṛeḥma n Ssid-nneɣ Ɛisa Lmasiḥ aț-țili yid-wen meṛṛa ! Amin !
45016025	Yețțubarek Sidi Ṛebbi yesɛan tazmert a ɣ-yesseǧhed di liman , akken i t-țbecciṛeɣ di lexbaṛ n lxiṛ i d yewwi Sidna Ɛisa Lmasiḥ , iwakken a d-isban lbaḍna n Sidi Ṛebbi yețwaffren seg wasmi tebda ddunit ,
45016026	meɛna sḍehṛent-ț-id lenbiya s wayen uran akken i sen-t-id-yumeṛ Sidi Ṛebbi , Illu n dayem . Tura leǧnas meṛṛa slan i lexbaṛ-agi n lxiṛ iwakken a ten-id-yawi ɣer ṭṭaɛa-ines s liman .
45016027	Lɛaḍima i Sidi Ṛebbi awḥid , Bab n tmusni d leɛqel , s Sidna Ɛisa Lmasiḥ si lǧil ɣer lǧil ! Amin !
46001001	Nekk Bulus , iwumi i d-issawel Sidi Ṛebbi s lebɣi-ines iwakken ad iliɣ d amceggeɛ n Ɛisa Lmasiḥ akk-d gma-tneɣ Sustin ,
46001002	i tejmaɛt n Sidi Ṛebbi i gellan di temdint n Kurintus , i wid i d-yextaṛ Sidi Ṛebbi s Ɛisa Lmasiḥ ad ilin d imqedsen , d wid akk yellan di mkul amkan ineddhen s yisem n Sidna Ɛisa Lmasiḥ , i gellan d Ssid-nsen d Ssid nneɣ :
46001003	ṛṛeḥma ț-țalwit a wen-d țțunefkent s ɣuṛ Ṛebbi Baba-tneɣ akk-d Sidna Ɛisa Lmasiḥ .
46001004	Zgiɣ țḥemmideɣ Sidi Ṛebbi fell-awen ɣef ṛṛeḥma i wen-d-yefka s Ɛisa Lmasiḥ ,
46001005	axaṭer yis i kkun-id yeṛzeq s mkul lxiṛ , ama s wawal-is ama s tmusni-ines ,
46001006	imi cchada ɣef Lmasiḥ tṛeṣṣa nezzeh deg-wen .
46001007	Daymi ur kkun-ixuṣṣ wacemma n lxiṛ s ɣuṛ Ṛebbi , kunwi yețṛaǧun ass i deg ara d-yuɣal Ssid-nneɣ .
46001008	A kkun isseǧhed alamma ț-țaggara iwakken a d-tbanem mbla lɛib ass n tuɣalin n Ɛisa Lmasiḥ .
46001009	Sidi Ṛebbi yețțaṭaf deg wawal-is ; d nețța i wen-d-issawlen iwakken aț-țɛicem s tdukli akk-d Mmi-s , Ɛisa Lmasiḥ Ssid-nneɣ .
46001010	Ay atmaten , a kkun-nhuɣ s yisem n Ssid-nneɣ Ɛisa Lmasiḥ : msefhamet wway gar-awen , ur ilaq ara a d-yili beṭṭu gar-awen , ddukklet , sɛut yiwen uxemmem d yiwen n ṛṛay .
46001011	Axaṭer ay atmaten , irgazen n wexxam n Kluwi ṣṣawḍen-iyi-d lexbaṛ belli ițțili-d umennuɣ gar-awen .
46001012	Ayen bɣiɣ a d-iniɣ : sliɣ belli llan gar-awen wid yeqqaṛen : « nekk ddiɣ d Bulus » , ma d wayeḍ yeqqaṛ : « nekk țekkiɣ d Abulus » , wayeḍ daɣen : « nekk ddiɣ d Buṭrus » , llan daɣen wid yeqqaṛen : « nekk țekkiɣ di Lmasiḥ » .
46001013	Amek akka , tɣilem Lmasiḥ yebḍa ? Eɛni d Bulus i gețwasemmṛen fell-awen neɣ s yisem n Bulus i tețwaɣeḍsem ?
46001014	Ad ḥemmdeɣ Ṛebbi imi ur sɣeḍseɣ ula d yiwen deg-wen anagar Krisbus d Gayus .
46001015	Akka , yiwen deg-wen ur izmir a d-yini belli yețwaɣḍes s yisem-iw .
46001016	Tella daɣen twacult n Stifanas , d nekk i ț-isɣeḍsen meɛna ur ḥsiɣ ara sɣeḍseɣ yiwen nniḍen dinna .
46001017	Lmasiḥ ur iyi-d-iceggeɛ ara iwakken ad sɣeḍseɣ meɛna iceggeɛ iyi-d ad beccṛeɣ lexbaṛ n lxiṛ ; mačči s yimeslayen i d-yekkan si lefhama n wemdan iwakken ur tekkseɣ ara lqima i lmut n Lmasiḥ ɣef wumidag .
46001018	Ț-țideț , abecceṛ n lmut n Lmasiḥ ɣef wumidag ț-țidderwect i wid iḍaɛen ; meɛna ɣuṛ-nneɣ nukni yellan deg webrid n leslak , ț-țazmert n Ṛebbi .
46001019	Atan wayen i d-nnant tira iqedsen : Ad snegreɣ tamusni n imusnawen , ad rreɣ d ula + c lefhama n wid ifehmen + .
46001020	Anda-t uɛeqli ? Anda-t umusnaw ? Anda-t uḥṛic ara d-isfehmen ayen ideṛṛun di lǧil-agi ? Ur d-isbeggen ara Sidi Ṛebbi belli tamusni n ddunit-agi d lehbala ?
46001021	Imi at ddunit s lefhama-nsen ur ɛqilen ara tamusni n Sidi Ṛebbi , nețța yebɣa ad isellek wid yumnen yis s lexbaṛ-agi n lxiṛ i ḥesben wiyaḍ d lehbala .
46001022	At Isṛail ssuturen lbeṛhanat , iyunaniyen țnadin tamusni ;
46001023	ma d nukni nețbecciṛ Lmasiḥ , win akken yețțusemmṛen ɣef wumidag , yellan d țbehdila i wat Isṛail , d lehbala ɣer iyunaniyen .
46001024	Meɛna wid iwumi i d-yessawel Sidi Ṛebbi , ama d at Isṛail ama d iyunaniyen , umnen belli d nețța i d Lmasiḥ , i ț-țazmert n Ṛebbi akk-d tmusni-ines .
46001025	Axaṭer ayen akken ḥesben yemdanen d lehbala n Sidi Ṛebbi , ț-țamusni iṣeḥḥan akteṛ n tmusni n yemdanen , ayen ḥesben daɣen d feccal n Sidi Ṛebbi , yeɣleb lǧehd n yemdanen .
46001026	Walit ay atmaten , kunwi iwumi d-yessawel Sidi Ṛebbi : ur llin gar-awen aṭas n wid yesɛan tamusni n ddunit , ur llin aṭas n wid yesɛan imukan ɛlayen , ur llin daɣen aṭas inaṣliyen yesɛan lqima tameqqrant ;
46001027	meɛna Sidi Ṛebbi yextaṛ ayen yellan d lehbala ɣer wemdan iwakken ad isneḥcam imusnawen , yextaṛ ayen ur nesɛi tazmert di ddunit iwakken ad isneḥcam wid iǧehden .
46001028	Sidi Ṛebbi yextaṛ ayen ur nesɛi azal , yețwaḥeqṛen di ddunit akk-d wayen yețwaḥesben d ulac , iwakken ad isseɣli lqima n wayen yesɛan azal ɣer yemdanen .
46001029	Akka , yiwen ur izmir ad izuxx zdat Sidi Ṛebbi .
46001030	Imi d Sidi Ṛebbi i kkun-isdukklen d Ɛisa Lmasiḥ , d nețța i ɣ-yuɣalen d lefhama i d yekkan s ɣuṛ Sidi Ṛebbi . Yis i ɣ yerra Sidi Ṛebbi d iḥeqqiyen , iṣeffa tikli-nneɣ , yefda-yaɣ-d si ddnub .
46001031	Am akken yura di tira iqedsen : Win yebɣan ad izuxx , ad izuxx s lecɣal n Ṛebbi .
46002001	Daymi ay atmaten mi n-ṛuḥeɣ ɣuṛ wen iwakken a wen mmeslayeɣ ɣef lbaḍna n Sidi Ṛebbi , ur a wen mmeslayeɣ ara s yimeslayen yeččuṛen d zzux neɣ s tmusni yessewhamen .
46002002	Axaṭer ur nudaɣ ara a d mmeslayeɣ gar-awen ɣef wayen nniḍen anagar ɣef Ɛisa Lmasiḥ ; Ɛisa Lmasiḥ i gețwaṣemmṛen ɣef wumidag .
46002003	Ula d nekk asmi lliɣ ɣuṛ-wen , lliɣ fecleɣ , kukraɣ yerna tekcem-iyi tugdi .
46002004	Ayen i wen-slemdeɣ d wayen i wen-beccṛeɣ ur yebni ara ɣef tmusni n wemdan , lameɛna d ayen yebnan ɣef tezmert n Ṛṛuḥ iqedsen .
46002005	Akka , liman-nwen ur yețrus ara ɣef tmusni n yemdanen , meɛna ɣef tezmert n Sidi Ṛebbi .
46002006	Nesselmad tamusni-agi i wid yesɛan liman iǧehden ; tamusni-agi , mačči ț-țamusni n ddunit-agi neɣ ț-țin n tezmar n igelliden n ddunit-agi iteddun ɣer nnger .
46002007	Nețbecciṛ tamusni n Sidi Ṛebbi yellan d lbaḍna yeffren ɣef yemdanen , i ghegga si zik i lɛezz-nneɣ .
46002008	Ula d yiwen deg igelliden n zzman-agi ur ț-yessin , lemmer ssnen-ț tili ur semmṛen ara Bab n tmanegt ɣef wumidag .
46002009	Am akken i t-id-nnant tira iqedsen : Ayen ur twala tiṭ , ayen ur yesli umeẓẓuɣ + , ayen ɣef ur ixemmem ara wemdan , + d ayen i ghegga Sidi Ṛebbi i wid i t-iḥemmlen + .
46002010	Sidi Ṛebbi ibeggen-aɣ-t-id i nukni s Ṛṛuḥ iqedsen . Axaṭer Ṛṛuḥ iqedsen yezmer ad iẓer ulamma d lecɣal yeffren n Sidi Ṛebbi .
46002011	Anwa i geẓran ayen yellan deg wul n wemdan ? Anagar ṛṛuḥ-ines i geẓran ayen yellan deg wul-is . Yiwen ur yessin daɣen ixemmimen n Ṛebbi anagar Ṛṛuḥ n Sidi Ṛebbi .
46002012	Nukni mačči d ṛṛuḥ n ddunit i neqbel , meɛna d Ṛṛuḥ i d-yekkan s ɣuṛ Sidi Ṛebbi , iwakken a nissin ayen akk i ɣ-d-yefka s ṛṛeḥma-ines .
46002013	Nukni ur nețmeslay ara s yimeslayen i tesselmad tmusni n wemdan , meɛna nețmeslay s yimeslayen i ɣ-isselmad Ṛṛuḥ n Sidi Ṛebbi . Akka i nessefham tideț n Ṛṛuḥ iqedsen i wid yesɛan Ṛṛuḥ-agi .
46002014	Amdan ițeddun s lɛeqliya n ddunit ur iqebbel ara ayen i d-ițțasen s ɣuṛ Ṛṛuḥ n Sidi Ṛebbi imi ɣuṛ-es ayagi d lehbala ; ur yezmir ara a t-yissin axaṭer s Ṛṛuḥ n Sidi Ṛebbi i nezmer a t-nefhem .
46002015	Amdan yesɛan Ṛṛuḥ iqedsen n Sidi Ṛebbi yezmer ad ifhem kullec , ma d nețța , yiwen ur izmir a t-iḥaseb .
46002016	Akken yura di tira iqedsen : Anwa i gessnen ixemmimen n + Sidi Ṛebbi , + anwa i gzemren a t-yenhu + ? Ma d nukni , nesɛa axemmem n Lmasiḥ .
46003001	Ay atmaten , ur ufiɣ ara amek ara wen-mmeslayeɣ am akken țmeslayeɣ i yemdanen yesɛan Ṛṛuḥ iqedsen , meɛna mmeslayeɣ-awen am yemdanen n ddunit , am wid yellan d arrac deg ubrid n Lmasiḥ .
46003002	Fkiɣ-awen ayefki mačči d aɣṛum axaṭer aɣṛum ur as-tezmirem ara , yerna ar tura ur as-tezmirem ara , mazal-ikkun tețɛicim s lebɣi n tnefsit nwen .
46003003	Imi mazal gar-awen tismin d umceččew , tbeggnem-d belli mazal ikkun tețɛicim s lɛeqliya-nwen yerna tleḥḥum am yemdanen n ddunit .
46003004	M'ara yini yiwen deg-wen : « nekk ddiɣ d Bulus » , wayeḍ ad yini : « Nekk țekkiɣ d Abulus » ; eɛni ayagi mačči d lɛeqliya n ddunit ?
46003005	D acu-t Abulus , d acu-t Bulus ? D iqeddacen kan i kkun-id-yewwin aț-țamnem s Lmasiḥ ! Yal yiwen deg-nneɣ ixeddem ayen i s-d-yefka Sidi Ṛebbi a t-yexdem .
46003006	Nekk ẓẓiɣ imɣi , Abulus issew-it , meɛna d Sidi Ṛebbi i t-issegman .
46003007	Ihi mačči d win ițeẓẓun neɣ d win yesswayen i gesɛan azal meɛna d Sidi Ṛebbi yessegmuyen .
46003008	Win ițeẓẓun d win yesswayen ɛedlen ; mkul yiwen a s-yerr Sidi Ṛebbi s wakken yuklal di lxedma-s .
46003009	Axaṭer aql-aɣ neddukkel d iqeddacen ɣef lecɣal n Sidi Ṛebbi . Kunwi d iger i gxeddem Sidi Ṛebbi , d axxam i gbennu .
46003010	S ṛṛeḥma i yi-d-yefka Sidi Ṛebbi , am umusnaw n lebni , nekk sserseɣ lsas , wayeḍ yebna fell-as ; meɛna yal yiwen ad iḥader amek ara yebnu .
46003011	Yiwen ur izmir ad issers lsas nniḍen deg wemkan n win yersen yakan : Ɛisa Lmasiḥ .
46003012	Ma yella win yebnan ɣef lsas-agi ama s ddheb , ama s lfeṭṭa , ama s yeẓra ɣlayen , ama s wesɣaṛ neɣ s wusaɣuṛ d walim ,
46003013	mkul yiwen a d-iban ccɣel-is ass n lḥisab , axaṭer mkul ccɣel ad iɛeddi di tmes ; ț-țimes ara d-ibeggnen lecɣal n yal yiwen ma seḥḥan neɣ ur ṣeḥḥan ara .
46003014	Win yebnan ɣef lsas , ur t-tečči ara tmes wayen akken yebna , a t-id-yaweḍ lxiṛ ameqqran ;
46003015	ma d win iwumi tečča tmes wayen yexdem , a s-iṛuḥ lxiṛ-is ; ma d nețța ad ițțusellek , am win izegren times imneɛ .
46003016	Ur teẓrim ara belli kunwi d lǧameɛ n Sidi Ṛebbi i tellam ? Ur teẓrim ara belli Ṛṛuḥ-is yezdeɣ deg-wen ?
46003017	Ihi win yesseɣlin axxam n Sidi Ṛebbi , Sidi Ṛebbi a t-isseɣli axaṭer axxam n Sidi Ṛebbi d imqeddes , d kunwi i d axxam-is .
46003018	Ḥadret ad yili win ara iɣuṛṛen iman-is ! Ma yella gar-awen win iḥesben iman-is d aɛeqli di ddunit-a , ilaq ad yuɣal d amehbul iwakken ad yili d aɛeqli .
46003019	Axaṭer tamusni n ddunit-agi , ɣer Sidi Ṛebbi d lehbala . Tira iqedsen nnant-ed : Sidi Ṛebbi yețțeṭṭef imusnawen di tḥila-nsen .
46003020	Yura daɣen : Sidi Ṛebbi yessen ixemmimen n imusnawen , yeẓra belli d ixemmimen ur nesɛi azal .
46003021	Ḥadret ad yili win ara izuxxen s yemdanen , axaṭer kullec d ayla nwen ;
46003022	Bulus , Abulus neɣ Buṭrus , ddunit , tudert , lmut , lweqt-a d lweqt i d-iteddun , kullec d ayla-nwen ;
46003023	kunwi d ayla n Lmasiḥ , Lmasiḥ d ayla n Sidi Ṛebbi .
46004001	Ilaq a ɣ-ḥesben yemdanen belli d iqeddacen kan n Lmasiḥ i nella , d wid i gwekkel Sidi Ṛebbi i wessefhem n lbaḍna-ines .
46004002	Acu i nețṛaǧu deg win i nwekkel ɣef lḥaǧa ? Nețṛaǧu a nețkel fell-as !
46004003	Nekk , ur iyi-d-tewqiɛ ara ma yella tesḍelmem-iyi kunwi neɣ ma isseḍlem-iyi ccṛeɛ n yemdanen ; nekk daɣen ur sḍelmeɣ ara iman-iw ,
46004004	ɣas akken ur iyi-isseḍlem ara wul-iw , mačči d ayagi ara d-isbeggnen belli d aḥeqqi i lliɣ , axaṭer d Sidi Ṛebbi ara yi-ḥasben .
46004005	Daymi ur țḥasabet ara uqbel lweqt , uqbel tuɣalin n Ssid-nneɣ ; d nețța ara d-isbeggnen s tafat-is ayen yeffren di ṭṭlam , ara d-ibeggnen daɣen ayen yeffren deg wulawen . Imiren yal yiwen ad isɛu ccan yuklal ɣer Sidi Ṛebbi .
46004006	Ay atmaten , ayen akka i d-nniɣ fell-i akk-d Abulus nniɣ-t-id iwakken aț-țfehmem lmeɛna n lemtel-agi : « Ur țɛeddit ara akkin i tilas n wayen yuran » ; ilaq yiwen ur ixeddem lxilaf ger yemdanen , iwakken ad izuxx s yiwen deg-sen .
46004007	Ihi anwa i k-yessulin ccan sennig wiyaḍ ? Acu ur k-d-nekki ara s ɣuṛ Ṛebbi deg wayen akk tesɛiḍ ? Imi d nețța i k-d-yefkan , acuɣeṛ i tețcekkiṛeḍ iman-ik am akken mačči s ɣuṛ-es i k-d-yekka ?
46004008	Atan teṛwam yakan , tuɣalem d imeṛkantiyen ! Tuɣalem d imḍebbṛen mbla nukni , acḥal bɣiɣ lemmer ț-țideț tzemrem i yiman-nwen iwakken a nḍebbeṛ s tdukli !
46004009	Nukni yellan d imceggɛen n Lmasiḥ , yefka-yaɣ Ṛebbi imukan ineggura ; aql-aɣ am wid ibuṣan , am wid i tețɛassa lmut , tfeṛṛeǧ deg-nneɣ ddunit meṛṛa , am lmalayekkat , am yemdanen .
46004010	Nukni d imehbal ɣef ddemma n Lmasiḥ , ma d kunwi d iɛeqliyen di tikli-nwen akk-d Lmasiḥ ! Nukni nefcel , kunwi tesɛam tazmert ; nukni nețwaḥqeṛ ma d kunwi tesɛam ccan !
46004011	Ar tura , aql-aɣ neqqim i laẓ d fad , neɛra , nețwet , nețmenṭar si tama ɣer tayeḍ ;
46004012	nețɛețțib iman nneɣ a nexdem iwakken a d-nawi aɣṛum-nneɣ s ifassen-nneɣ . M'ara ɣ-reggmen nukni nețbarak-iten , m'ara ɣ-țqehhiṛen nukni nețțawi-yasen ,
46004013	m'ara d-inin ayen n diri fell-aneɣ nenehhu-ten . Ar tura ḥesben-aɣ am iḍumman n ddunit , am ineggura n yemdanen .
46004014	Ur wen-d-uriɣ ara ayagi iwakken a kkun-sneḥcameɣ , meɛna iwakken a kkun-sfehmeɣ am arraw iw i ḥemmleɣ .
46004015	Ɣas ma llan ɛecṛa alaf yemdanen i kkun isselmaden deg webrid n Lmasiḥ , yiwen n baba-twen kan i tesɛam di Lmasiḥ , imi d nekk i kkun-id-yewwin ɣer webrid n Lmasiḥ s Lexbaṛ n lxiṛ .
46004016	A kkun-weṣṣiɣ ihi aț-țeddum am akken ddiɣ nekkini .
46004017	Ɣef wayagi i wen-ceggɛeɣ Timuti , mmi eɛzizen di Lmasiḥ , iḍuɛen Sidi Ṛebbi iwakken a wen-d-yesmekti amek i leḥḥuɣ deg webrid n Lmasiḥ , akken i t-sselmadeɣ di mkul tajmaɛt n watmaten .
46004018	Kra deg-wen ikcem-iten zzux , ɣilen ur n-țṛuḥuɣ ara a kkun-ẓreɣ ?
46004019	Meɛna ma yebɣa Sidi Ṛebbi , qṛib a n-aseɣ ɣuṛ-wen . Ad ẓreɣ widak-agi yețzuxxun , mačči d imeslayen-nsen kan iwumi ara ḥesseɣ meɛna ad waliɣ ayen iwumi izemren .
46004020	Axaṭer tazmert n tgeldit n Sidi Ṛebbi mačči d imeslayen kan ara ț-id-isbeggnen , meɛna d lecɣal .
46004021	D acu i tebɣam ? A n-aseɣ ɣuṛ wen s uɛekkaz , neɣ s wul yeččuṛen d leḥmala akk-d leḥnana ?
46005001	Di mkul amkan nesla yedṛa leḥṛam d ameqqran gar-awen , d ayen ur nețțaf ara ulamma ger leǧnas nniḍen , tessawḍem armi yiwen deg-wen yețɛic di leḥṛam akk ț-țmeṭṭut n baba-s !
46005002	Yerna mazal-ikkun tețzuxxum ! Ilaq-awen aț-țilim di leḥzen , argaz i gxeddmen annect-agi ilaq a t tessufɣem si gar-awen ;
46005003	ma d nekk , ɣas beɛdeɣ fell-awen leɛqel-iw yella yid-wen ; atan sḍelmeɣ win ixedmen lɛaṛ-agi am akken lliɣ yid-wen .
46005004	S yisem n Sidna Ɛisa , s tezmert is , nnejmaɛet aql-i yid-wen :
46005005	ssufɣet akkin argaz am wagi , sellmet-eț i tezmert n Cciṭan ad issenger lǧețța-s iwakken ṛṛuḥ-is ad ițwasellek ass n tuɣalin n Ssid-nneɣ Ɛisa .
46005006	A wen-d-iniɣ : zzux-agi-nwen ur imɛin ara ! Eɛni ur tessinem ara lemtel i d-yeqqaṛen belli cwiṭ n yiɣes n temtunt yessalay arukti meṛṛa ?
46005007	Ssizdeget iman-nwen , kkset si gar-awen tamtunt ( iɣes ) taqdimt n ddnub iwakken aț-țilim d arukti ajdid yeṣfan . Ț-țideț d arukti ajdid yeṣfan i tellam , axaṭer Tafaska-nneɣ tebda , imi Lmasiḥ yellan d izimer nneɣ n leslak yefka iman-is d asfel .
46005008	Tura ihi a nkemmel lɛid weɣṛum mbla tamtunt ( iɣes ) , mačči s temtunt-nni ixesṛen yellan d ddnub akk-d cceṛ , meɛna s weɣṛum ur nesɛi tamtunt ( iɣes ) yellan d ṣṣfa akk-d tideț .
46005009	Di tebṛaț-nni i wen-n-uriɣ , nniɣ awen-d ur țeddut ara d wid yețɛicin di leḥṛam .
46005010	Ur wen-d-nniɣ ara annect-agi ɣef wat ddunit yețɛicin di leḥṛam , yeččuṛen d ṭṭmeɛ , d lexdeɛ ț-țukeṛda , yețɛebbiden lmeṣnuɛat am Ṛebbi , neɣ m'ulac ilaq-awen aț-țeffɣem si ddunit-agi .
46005011	Meɛna nniɣ-awen-d : ur țemxalaḍet ara d win yețțarran iman-is d amasiḥi yili nețța yețɛici di leḥṛam , yeččuṛ d ṭṭmeɛ , d lexdeɛ , iheddeṛ ɣef wiyaḍ , iɛebbed lmeṣnuɛat , d asekṛan , d amakar . Ur țɣimit ara d wergaz am agi ulamma ɣer lqut .
46005012	Acu ara ɣ-yawin a nḥaseb wid n beṛṛa ? Eɛni mačči d wid yellan gar-awen i glaq aț-țḥasbem ?
46005013	Wid n beṛṛa d Ṛebbi ara ten-iḥasben . Meɛna akken yura di tira iqedsen : Stixṛet amcum si gar-awen .
46006001	Ma yella yiwen deg-wen yebɣa ad iccetki ɣef gma-s , amek ara iṛuḥ a t-icaṛeɛ zdat wid ur numin ara s Lmasiḥ , mačči zdat wid yumnen am nețța ?
46006002	Eɛni ur teẓrim ara d wid yumnen s Lmasiḥ ara iḥasben at ddunit ? Ma yella ihi d kunwi ara iḥasben at ddunit , amek ur tețțizmirem ara aț-țefrum timsalin timecṭuḥin ?
46006003	Ur teẓrim ara belli a nḥaseb lmalayekkat ? Anda ara d-banent temsalin n ddunit-agi !
46006004	Ma d kunwi m'ara yili lxilaf gar-awen , tețṛuḥum ɣer wid ur numin ara s Lmasiḥ iwakken ad frun tilufa-nwen !
46006005	Ur tețneḥcamem ara ! Eɛni ulac ula d yiwen n wergaz ifehmen gar awen , i gzemren ad ifru timsalin ger watmaten ?
46006006	Meɛna kunwi atan wa yețcetki ɣef wa , yerna ɣer wid ur numin ara s Lmasiḥ !
46006007	Ihi amennuɣ i d-yețțilin gar awen , ițbeggin-ed lɛib-nwen . Acuɣeṛ ur tṣebbṛem ara axiṛ ad iɛeddi fell-awen lbaṭel , acuɣeṛ ur tețțaǧǧam ara iman-nwen aț-țețțuɛerrim ?
46006008	Meɛna d kunwi i d imesbaṭliyen , tețɛerrim wiyaḍ ɣas akken d atmaten-nwen !
46006009	Eɛni ur teẓrim ara belli wid ixeddmen lbaṭel ur keččmen ara ɣer tgelda n Sidi Ṛebbi ? Ur țɣuṛṛut ara iman-nwen axaṭer kra n win yețɛicin di leḥṛam neɣ wid iɛebbden lmeṣnuɛat , wid ixeddmen zzna , at leɛṛuṛ ,
46006010	wid yețțakren , wid itețțen ayla n medden , wid ireggmen , ixeddaɛen akk-d isekṛanen , ur keččmen ara tagelda n Sidi Ṛebbi .
46006011	Akka i llan yakan kra deg-wen uqbel ad amnen . Meɛna ddnub-nwen yurad , tețwaxtaṛem iwakken aț-țilim d ayla n Sidi Ṛebbi , tuɣalem d iḥeqqiyen zdat Ṛebbi s yisem n Ssid-nneɣ Ɛisa Lmasiḥ akk-d Ṛṛuḥ iqedsen n Sidi Ṛebbi , Illu-nneɣ .
46006012	Kra deg-wen qqaṛen : « Ɣuṛ-i kullec d leḥlal » , meɛna mačči d kullec i kkun-inefɛen ; zemreɣ a d-iniɣ : kullec d leḥlal ɣuṛ-i , meɛna ur țțaǧaɣ ara lḥaǧa a yi-temlek .
46006013	Lqut yella-d i wɛebbuḍ , aɛebbuḍ yella-d i lqut ; a d-yas wass i deg ara ten-yessenger Sidi Ṛebbi i sin . Meɛna lǧețța ur d-tețwaxleq ara i yir tikli , tețwaxleq-ed iwakken aț-țqeddec ɣef Sidi Ṛebbi i ț-isedduyen .
46006014	Sidi Ṛebbi i d-yessekren Sidna Ɛisa si ger lmegtin , a ɣ-d-isseḥyu ula d nukni s tezmert-is .
46006015	Ur teẓrim ara belli lǧețțat-nwen d lemfaṣel n Lmasiḥ ? Eɛni zemreɣ a d-ddmeɣ lemfaṣel n Lmasiḥ iwakken a ten-erreɣ d lemfaṣel n tmeṭṭut ixeddmen asekkak yeɛni zzna ? Ur zmireɣ ara !
46006016	Ur teẓrim ara belli win ara yeznun nețța akk-d yir tameṭṭut ad yuɣal yid-es d yiwen ? Akken yura di tira iqedsen : Di sin ad uɣalen d yiwet n lǧețța .
46006017	Akka daɣen win ara iḥemmlen Lmasiḥ ad yili yid-es s yiwen n Ṛṛuḥ .
46006018	Xḍut i yir tikli ! Kra n ddnub i gezmer a t-ixdem wemdan ițɣimi beṛṛa n lǧețța-s , ma d win ara ixedmen zzna yessewsex lǧețța-s .
46006019	Ur teẓrim ara daɣen belli Ṛṛuḥ iqedsen yezdeɣ di lǧețțat-nwen ? Ṛṛuḥ-nni i wen-d-ițțunefken s ɣuṛ Sidi Ṛebbi ? Ur teẓrim ara belli ur tețțalasem ara deg yiman-nwen ?
46006020	Axaṭer yella win i kkun-id-ifdan s wazal d ameqqran , ɣlayen . Ɛuzzet ihi Sidi Ṛebbi di lǧețțat-nwen .
46007001	A nɛeddit tura ɣer isteqsiyen i yi-d-tefkam di tebṛaț-nwen teqqaṛem : « D ayen yelhan i wergaz m'ur yezwiǧ ara » .
46007002	Ț-țideț , meɛna iwakken ur d-yețțili ara leḥṛam , axiṛ-as i wergaz ad yesɛu tameṭṭut-is , axiṛ-as i tmeṭṭut aț-țesɛu argaz-is .
46007003	Argaz ilaq ad ixdem lebɣi i tmeṭṭut-is , tameṭṭut daɣen ilaq aț-țexdem lebɣi i wergaz-is .
46007004	Tameṭṭut ur tezmir ara aț-țexdem ayen tebɣa s lǧețța-s , axaṭer lǧețța-s d ayla n wergaz-is ; argaz daɣen ur yezmir ara ad yexdem ayen i gebɣa s lǧețța-s , axaṭer lǧețța-s d ayla n tmeṭṭut-is .
46007005	Ur țemyagit ara gar-awen anagar ma yella temsefhamem iwakken aț-țeǧǧem kra n wussan i tẓallit ; imiren ddukklet daɣen ; ḥadret a wen-yaf Cciṭan abrid a kkun-iɣuṛṛ ma yella ur tezmirem ara aț-țeṭṭfem iman-nwen .
46007006	Ayagi mačči d lameṛ i wen-fkiɣ , meɛna d aweṣṣi kan i kkun-weṣṣaɣ .
46007007	Lemmer ufiɣ medden akk ad ilin am nekk , meɛna mkul yiwen d acu i s-d-ifka Sidi Ṛebbi , wa yefka-yas-d aya , wayeḍ yefka-yas-d ayen nniḍen .
46007008	I wid ur nezwiǧ ara akk-d tuǧǧal a sen-iniɣ : yelha-yasen ma qqimen am nekk .
46007009	Meɛna m'ur zmiren ara ad ṭṭfen iman-nsen , ad zewǧen axiṛ . Axiṛ-asen ad zewǧen wala aț-țecɛel tmes deg wulawen-nsen .
46007010	A d-fkeɣ lameṛ i imasiḥiyen izewǧen ; lameṛ-agi mačči s ɣuṛ-i i d-yekka meɛna s ɣuṛ Sidi Ṛebbi : tameṭṭut izewǧen ur ilaq ara aț-țeǧǧ argaz-is :
46007011	ma yella teǧǧa-t , ur s-ilaq ara aț-țɛawed zzwaǧ . Neɣ ma tebɣa , tezmer aț-țemṣalaḥ yid-es aț-țuɣal ɣuṛ-es . Argaz daɣen ur s-ilaq ara ad yebru i tmeṭṭut-is .
46007012	Ɣef wayen yeɛnan wiyaḍ atan wayen zemreɣ a d-iniɣ ( ayagi s ɣuṛ-i mačči s ɣuṛ Sidi Ṛebbi ) : ma yella yiwen seg watmaten yesɛa tameṭṭut ur numin ara s Lmasiḥ yili teqbel aț-țeqqim d wergaz-is , ur ilaq ara a s-yebru ;
46007013	akken daɣen , tameṭṭut tamasiḥit yesɛan argaz ur numin ara s Lmasiḥ yili yeqbel ad iɛic yid-es , ur ilaq ara aț-țerwel fell-as .
46007014	Axaṭer argaz ur numin ara s Lmasiḥ yella seddaw leɛnaya n Sidi Ṛebbi s tmeṭṭut-is yumnen ; daɣen tameṭṭut ur numin ara s Lmasiḥ , tella seddaw leɛnaya n Sidi Ṛebbi s wergaz-is yumnen ; neɣ m'ulac dderya-nsen ad țwaḥesben d dderya n leḥṛam nutni yellan d dderya n leḥlal .
46007015	Ma yella win ur numin ara s Lmasiḥ yebɣa ad imfaṛaq akk-d tmeṭṭut-is i gumnen , neɣ tameṭṭut ur numin ara s Lmasiḥ tebɣa aț-țemfaṛaq akk-d wergaz-is i gumnen , zemren ad mfaṛaqen ; argaz-nni neɣ tameṭṭut-nni yellan d imasiḥiyen ur d-yeqqim wayen i ten-icerken , axaṭer Sidi Ṛebbi yessawel aɣ-d iwakken a nɛic di lehna .
46007016	Yerna amek i teẓriḍ kemm a tameṭṭut tamasiḥit belli tzemṛeḍ aț-țselkeḍ argaz-im ? Neɣ amek i teẓriḍ kečč ay argaz amasiḥi belli tzemreḍ aț-țselkeḍ tameṭṭut-ik ?
46007017	Ilaq yal yiwen ad yelḥu s wayen i s-d-yefka Sidi Ṛebbi , yerna ad yeqqim di lḥala i deg yella asmi i s-d-yessawel . Akka i țweṣṣiɣ tijmuyaɛ n watmaten meṛṛa .
46007018	Ma yella walebɛaḍ yuɣ-it lḥal yexten mi s-d-yessawel Sidi Ṛebbi , ilaq ad yeqqim akken yella ; ma yella walebɛaḍ ur yextin ara asmi i s-d-yessawel Sidi Ṛebbi , ur ilaq ara ad yexten .
46007019	Yexten walebɛaḍ neɣ ur yextin ara ulac deg-s ; ayen yesɛan azal d ṭṭaɛa n lumuṛat n Sidi Ṛebbi .
46007020	Ilaq yal yiwen ad iqqim akken i t-id-yufa lḥal asmi i s-d-yessawel Sidi Ṛebbi .
46007021	D akli i telliḍ asmi i k-d yessawel Sidi Ṛebbi ? Ur țxemmim ara , meɛna ma tusa-yak-ed teswiɛt i deg tzemreḍ aț-țesɛuḍ tilelli , faṛes-iț .
46007022	Axaṭer akli iwumi d-yessawel Sidi Ṛebbi yuɣal d win yesɛan tilelli ɣer Sidi Ṛebbi ; daɣen amdan aḥuṛṛi iwumi d-yessawel Sidi Ṛebbi yuɣal d akli n Lmasiḥ .
46007023	Yella win ixelṣen fell-awen iwakken aț-țilim d iḥuṛṛiyen , ihi ur țțuɣalet ara d aklan n yemdanen .
46007024	Ihi ay atmaten , ilaq yal yiwen ad yeqqim zdat Ṛebbi di lḥala i deg yella asmi s-d-yessawel .
46007025	Ɣef wayen yeɛnan wid ur nezwiǧ ara , Sidi Ṛebbi ur d-yenni kra fell-asen , meɛna a wen-d-fkeɣ ṛṛay-iw , nekk yerra Sidi Ṛebbi s ṛṛeḥma-ines tameqqrant d argaz yuklalen lețkal .
46007026	Ɣuṛ-i d ayen yelhan i wergaz ma yeqqim akken yella ɣef ddemma n lweqt-agi iweɛṛen .
46007027	Ma txeḍbeḍ tameṭṭut , ur țnadi ara a ț-teǧǧeḍ ; m'ur tezwiǧeḍ ara , ur țnadi ara aț-țzewǧeḍ .
46007028	Tura ma yella ilemẓi neɣ tilemẓit zewǧen , ur wwin ara ddnub ; meɛna wid ara izewǧen ad ṛwun lḥif di tudert-nsen ; nekk mačči d ayen i wen-mennaɣ .
46007029	Atan wayen ara d-iniɣ ay atmaten : lweqt ițțazal , drus i d iqqimen , wid izewǧen ilaq ad ilin am akken ur zwiǧen ara ,
46007030	wid yețrun ad ilin am akken ur țrun ara , wid ifeṛḥen am akken ur fṛiḥen ara , wid yețțaɣen am akken ur sɛin ara .
46007031	Wid yesɛan nnfeɛ di ddunit-agi am akken ur t-sɛin ara axaṭer ddunit-agi ur tețdum ara .
46007032	Ur bɣiɣ ara aț-țesɛum iɣeblan . Win ur nezwiǧ ara ițxemmim i lecɣal n Sidi Ṛebbi , yețnadi kan ad yeɛǧeb Sidi Ṛebbi ;
46007033	meɛna win izewǧen yețxemmim ɣef lecɣal n ddunit , yețnadi ad yeɛǧeb i tmeṭṭut-is ; ul-is yebḍa ɣef sin .
46007034	Akken daɣen tameṭṭut ur nezwiǧ ara akk-d țlemẓit ; țxemmiment kan ɣef lecɣal n Sidi Ṛebbi iwakken ad ilint ț-țiqeddacin-ines s lǧețțat-nsent d ṛṛuḥ-nsent ; meɛna tin izewǧen tețxemmim kan ɣef lecɣal n ddunit d wamek ara teɛǧeb i wergaz-is .
46007035	Ur wen-d-nniɣ ara ayagi iwakken a kkun-kellxeɣ meɛna nniɣ awen-t-id i nnfeɛ-nwen axaṭer bɣiɣ aț-țeddum s tikli yelhan , yeṣfan iwakken aț-țeṭṭfem deg webrid n Lmasiḥ mačči deg wayen nniḍen .
46007036	Ma yella yiwen deg-wen ixḍeb tilemẓit , iḥar ur yezmir ara ad yeṛǧu ibɣa ad yezweǧ , mačči d ddnub ma yella yezweǧ .
46007037	Ma d win iqesden s lebɣi-ines ur izeggej ara , ma yella yeẓra iman-is yezmer ad iṣbeṛ , d ayen yelhan i gexdem m'ur yezwiǧ ara .
46007038	Ihi win izewǧen d ayen yelhan i gexdem , win ur nezwiǧ ara d ayen yelhan nezzeh .
46007039	Tameṭṭut izewǧen ur tezmir ara aț-țeǧǧ argaz-is skud mazal-it yedder , ma yella yemmut , tezmer aț-țɛiwed zzwaǧ d win tebɣa , acu kan ilaq ad yili d win yumnen s Lmasiḥ am nețțat .
46007040	Meɛna ɣef wakken walaɣ ma teqqim akken tella axiṛ-as , akken ara tesɛu lehna . Wagi d ṛṛay-iw nekk , ẓriɣ ula d nekk sɛiɣ Ṛṛuḥ n Sidi Ṛebbi .
46008001	Ɣef wayen yeɛnan aksum n iseflawen i zellun i ssadaț , ț-țideț nesɛa akk tamusni , d acu kan tamusni tețțawi-d zzux i wemdan ma d leḥmala tesnernay deg-nneɣ laman ɣer Sidi Ṛebbi .
46008002	Win i gɣilen yessen kra , urɛad yessin akken i glaq ad yissin .
46008003	Meɛna win iḥemmlen Sidi Ṛebbi , Sidi Ṛebbi yessen-it .
46008004	Ɣef wayen yeɛnan učči n weksum n iseflawen immezlen i lmeṣnuɛat , neẓra belli lmeṣnuɛat-agi ț-țikellax di ddunit axaṭer anagar yiwen n Ṛebbi i gellan .
46008005	Ɣas qqaṛen aṭas n iṛebbiten i gellan ama deg igenni ama di lqaɛa , ( axaṭer ț-țideț ! Ɣuṛ-sen aṭas n iṛebbiten akk-d ssadaț i gellan )
46008006	meɛna ɣuṛ-nneɣ nukni yiwen kan n Ṛebbi i gellan , d baba-tneɣ Ṛebbi i d-ixelqen kullec , ula d nukni d ayla-s . Anagar yiwen n Ssid i gellan : d Ɛisa Lmasiḥ , yis i d-yella kullec , yis daɣen i nedder ula d nukni .
46008007	Aṭas ur nessin ara tideț-agi . Kra deg-sen i guɣen tannumi tețțen asfel n ssadaț , tura m'ara tețțen aksum-nni mazal ḥesben-t belli ț-țideț d asfel i ssadaț , neyya-nsen tenquqel , ḥussen am akken denben .
46008008	Mačči d ayen yețmaččan ara ɣ-iqeṛṛben ɣer Ṛebbi . Ma nečča ur nerbiḥ acemma , m'ur nečči ara , ur aɣ-iṛuḥ wacemma .
46008009	Ihi , ɛasset iman-nwen , ɣuṛ-wat tilelli-agi i tesɛam aț-țili d ugur n uɣelluy i wid ur neǧhid ara di liman .
46008010	Axaṭer ma iwala-k-id walebɛaḍ ur neǧhid ara di liman , teqqimeḍ aț-țeččeḍ di lemqam kečč yessnen , amek tebɣiḍ ur yețṛuḥu ara ula d nețța ad yečč seg iseflawen-agi yemmezlen i ssadaț ?
46008011	S wakka ihi , gma-k-agi ur neǧhid ara di liman , i ɣef yemmut Lmasiḥ , ɣef ddemma n tmusni-nni inek i geɣli .
46008012	Imi tețțawim ddnub ɣef watmaten-nwen , tessexṛabem neyya-nsen , tdenbem ɣer Lmasiḥ .
46008013	Ihi ma yella ayen ara ččeɣ izmer ad isseɣli gma di ddnub , ur țțuɣaleɣ ara maḍi ad ččeɣ lmakla-nni iwakken ur iɣelli ara .
46009001	Eɛni ur zmireɣ ara ad xedmeɣ akken bɣiɣ ? Mačči d amceggeɛ n Lmasiḥ i lliɣ ? Ur ẓriɣ ara Sidna Ɛisa s wallen-iw ? Mačči d nekk i kkun-id-yewwin ɣer webrid n Lmasiḥ ?
46009002	Ɣas wiyaḍ ur iyi-ḥsiben ara d amceggeɛ n Lmasiḥ , kunwi ur tezmirem ara a yi-tnekkṛem axaṭer ț-țikli-nwen akk-d Lmasiḥ i d țbut belli d Lmasiḥ i yi-d-iceggɛen .
46009003	Atan wamek țțaraɣ i wid i yi-sseḍlamen :
46009004	Eɛni ur aɣ-d-iṣaḥ ara a nečč , a nsew nukni s imceggɛen n Lmasiḥ ?
46009005	Ur sɛiɣ ara lḥeqq ad aɣeɣ tameṭṭut yumnen aț-țețțeddu yid-i am akken xeddmen imceggɛen nniḍen n Lmasiḥ d watmaten n Ssid-nneɣ akk-d Buṭrus ?
46009006	Neɣ d nekk kan akk-d Barnabas i glaqen a nexdem iwakken a d-nawi aɣṛum nneɣ ?
46009007	Yella wass i deg teslam belli aɛeskṛi ilaq ad ixelleṣ m'ara d-isɛeddi lɛeskeṛ ? Anwa ara yeẓẓun tara ur itețț ara si tẓuṛin-is ? Ulac ameksa ara yeksen taqeḍɛit n lmal ur itess ara seg uyefki-ines !
46009008	Tɣilem ayen akka i d-nniɣ d lɛaddat kan n yemdanen ? Ula d ccariɛa n Musa tenna-t-id !
46009009	Axaṭer yura deg-s : Ur țțarat ara takmamt i wezger isserwaten nneɛma . Eɛni ɣef yezgaren i gḥebbeṛ Sidi Ṛebbi ?
46009010	Mačči ɣef ddemma-nneɣ i d-yenna akka ? Ț-țideț , d nukni iwumi i d-yenna imeslayen-agi ! Ilaq win ikerrzen akk-d win yesserwaten ad ssirmen ad sɛun amur di lɣella nsen .
46009011	Ma yella nezreɛ gar-awen lbaṛakat n Sidi Ṛebbi , d acu yellan ma nemger-ed s ɣuṛ-wen tamɛict nneɣ ?
46009012	Ma twalam d lḥeqq ad meggren wiyaḍ s ɣuṛ-wen , eɛni mačči d nukni i gezwaren ? Meɛna nukni ur d-newwi acemma s ɣuṛ-wen , neṣbeṛ i kullec iwakken ur d-yețțili ara wugur i lexbaṛ n lxiṛ n Lmasiḥ .
46009013	Ur teẓrim ara belli wid ixeddmen di lǧameɛ țțawin-d lqut-nsen si lǧameɛ ? Ur teẓrim ara daɣen lmuqeddem izellun i Ṛebbi iseflawen i d-țțawin medden , yețțawi amur-is seg-sen ?
46009014	Akka daɣen i d-yenna Sidi Ṛebbi ɣef wid yețbecciṛen lexbaṛ n lxiṛ : di lexbaṛ n lxiṛ ara afen tamɛict-nsen .
46009015	Nekk ur d-wwiɣ acemma s ɣuṛ wen , yerna ur d-uriɣ ara tabṛaț-agi iwakken a d-ssutreɣ lḥeqq-iw . Axiṛ-iyi lmut wala a yi-tețwakkes sebba-agi s wayes zemreɣ ad zuxxeɣ !
46009016	Ur țzuxxuɣ ara s yiman-iw imi țbecciṛeɣ lexbaṛ n lxiṛ , axaṭer țwaḥeṛseɣ ad beccṛeɣ . A nnger-iw ma yella ur beccṛeɣ ara lexbaṛ-agi n lxiṛ .
46009017	Lemmer xedmeɣ ayagi s lebɣi w sɛiɣ lḥeqq ad ssutreɣ lexlaṣ , meɛna d Ṛebbi i gḥettmen fell-i ccɣel-agi .
46009018	Ihi , d acu i d lexlaṣ-iw ? D lfeṛḥ i seɛɛuɣ m'ara țbecciṛeɣ lexbaṛ n lxiṛ mbla lexlaṣ , mbla ma ssutreɣ lḥeqq-iw .
46009019	Ɣas akken ur iyi-ițțalas yiwen kra ; rriɣ iman-iw d aqeddac n mkul yiwen iwakken a d-rebḥeɣ aṭas n yemdanen ɣer webrid n Lmasiḥ .
46009020	Ɣer wat Isṛail rriɣ iman-iw am nutni iwakken a ten-id-rebḥeɣ ; ɣer wid yettabaɛen ccariɛa n Musa tebɛeɣ-ț am nutni iwakken a ten id rebḥeɣ , ɣas akken nekk ur lliɣ ara seddaw leḥkum n ccariɛa .
46009021	Akka daɣen , m'ara iliɣ d wid ur nesɛi ara ccariɛa , țțaraɣ iman-iw am akken ur sɛiɣ ara ccariɛa iwakken a ten-id-rebḥeɣ , ɣas akken nekk sɛiɣ ccariɛa n Ṛebbi imi d Lmasiḥ i d ccariɛa-inu .
46009022	Akk-d wid ur neǧhid ara deg webrid n Ṛebbi , uɣaleɣ am nutni , iwakken a ten-id-rebḥeɣ . Ddiɣ di lebɣi i mkul yiwen iwakken a d-sellkeɣ ulamma kra deg-sen .
46009023	Ayagi akk xedmeɣ-t ɣef ddemma n lexbaṛ n lxiṛ iwakken ad sɛuɣ yid-sen amur .
46009024	Di temzizla , teẓram belli deg wid akk yețțazalen deg wannar , yiwen kan ara irebḥen . Azzlet ihi iwakken aț-țrebḥem .
46009025	Wid akk yețțazzalen , m'ara heggin iman-nsen i tazzla , țɛețțiben iman-nsen ; nutni țenɛețțaben iwakken a d-rebḥen cciɛa ur nețdum ara ; lameɛna nukni , nețɛețțib iman-nneɣ iwakken a nerbeḥ cciɛa ara idumen .
46009026	Nekk ur țțazzaleɣ ara am win ur nesɛi ara lmeqsud , ur kkateɣ ara deg ubeḥri m'ara țnaɣeɣ ;
46009027	meɛna țɛețțibeɣ lǧețța-inu , țɛassaɣ ɣef yiman-iw , axaṭer uggadeɣ nekk i gbeccṛen i wiyaḍ ad ɣliɣ , ad uɣaleɣ ɣer deffir .
46010001	
46010002	Țwaɣeḍsen meṛṛa di tagut-nni akk-d lebḥeṛ mi ddan d Sidna Musa ,
46010003	ččan meṛṛa seg yiwen lqut n Sidi Ṛebbi ,
46010004	swan meṛṛa si lɛinseṛ n Sidi Ṛebbi i d-iteffɣen seg wezṛu iteddun yid-sen ; azṛu-agi , d Lmasiḥ .
46010005	Ɣas akken , aṭas seg-sen ur neɛǧib ara i Sidi Ṛebbi ; daymi i ten-tesseɣli lmut yiwen yiwen mi teddun deg unezṛuf .
46010006	Ayen akken yedṛan yid-sen yeqqim-ed d lemtel i nukni , iwakken ur neṭṭamaɛ ara ayen n diri am akken i t-ṭṭamaɛen nutni .
46010007	Ur țțilit ara am wid iɛebbden ssadaț akken xeddmen kra seg-sen , axaṭer am akken yura di tira iqedsen : Yeqqim wegdud ad yečč ad isew , mi gfukk yekker ad yezhu , ad yecḍeḥ .
46010008	Ur ilaq ara daɣen a nxeddem leɛṛuṛ akken xeddmen kra seg-sen ; daymi deg yiwen n wass , lmut tečča tlata uɛecrin alef deg-sen .
46010009	Ur ilaq ara a njeṛṛeb Sidi Ṛebbi akken i xedmen kra seg-sen , dɣa qqsen-ten izerman mmuten .
46010010	Ur ilaq ara daɣen aț-țesmermugem ɣef wiyaḍ akken i smermugen kra deg-sen armi i ten-issenger lmelk n lmut .
46010011	Timsalin-agi akk i sen-yedṛan , qqiment-ed d lemtel , uran-tent di tektabin , iwakken a nelmed nukni ițɛicin di taggara n lweqt .
46010012	Ihi win iḥesben iman-is ibedd , ad iɛass iman-is ur iɣelli ara !
46010013	Ayen akk s wayes i tețwajeṛbem , d ayen iwumi yezmer wemdan . Sidi Ṛebbi d bab n lḥeqq , ur yețɛemmid ara aț-țenɛețțabem sennig n tezmert nwen ; lameɛna m'ara tețwajeṛbem , a wen-d-ye tazmert s wayes ara tṣebṛem d wamek ara teffɣem si tegniț n leɛtab .
46010014	A wid eɛzizen fell-i , xḍut i weɛbad n ssadaț .
46010015	Țmeslayeɣ awen-d am akken țmeslayen i wid ifehmen ; meyyzet kunwi s yiman nwen ɣef wayen i d-qqaṛeɣ .
46010016	Taqbuct n lbaṛaka i ɣef nețḥemmid Sidi Ṛebbi , eɛni ur aɣ-tecrik ara d idammen n Lmasiḥ ? Neɣ aɣṛum i nbeṭṭu , ur aɣ-yecrik ara d lǧețța n Lmasiḥ ?
46010017	Imi yiwen n weɣṛum kan i gellan , ula d nukni nuɣal d yiwet n lǧețța ɣas akken deg waṭas yid-nneɣ i nella , axaṭer ntețț meṛṛa seg yiwen n weɣṛum .
46010018	Walit at Isṛail : wid itețțen seg weksum n iseflawen s weɛbad-nsen , eɛni ur criken ara d wemkan-nni anda i zellun iseflawen ?
46010019	Eɛni bɣiɣ a d-iniɣ belli asfel nni i zellun i ssadaț neɣ ssadaț-nni i țɛebbiden , sɛan lqima ? Xaṭi !
46010020	Meɛna ayen akka i zellun , zellun-t i leǧnun mačči i Ṛebbi ; nekk ur bɣiɣ ara aț-țcerkem akk-d leǧnun .
46010021	Ur tezmirem ara aț-țeswem si teqbuct n Sidi Ṛebbi ma yella tețțessem si țeqbuct n leǧnun ; ur tezmirem ara daɣen aț-țeččem seg weɣṛum n Sidi Ṛebbi ma yella tețțețțem seg weɣṛum n leǧnun .
46010022	Eɛni nebɣa a nejreḥ ul n Sidi Ṛebbi a d-neskker tismin-is ? Tɣilem tazmert-nneɣ teɣleb tazmert-is ?
46010023	Llan wid i d-iqqaṛen : kullec d leḥlal fell-aɣ ; ț-țideț , lameɛna ur aɣ-yenfiɛ ara kullec . Kullec yețțusemmeḥ-aɣ a t-nexdem , meɛna mačči d kullec i ɣ-yesnernayen di liman .
46010024	Ur țnadit ara ɣef nnfeɛ-nwen kan kunwi , meɛna nadit ɣef nnfeɛ n wiyaḍ .
46010025	Tzemrem aț-țeččem kra n wayen i gețnuzun di ssuq mbla asteqsi , mbla ma tḥebbṛem ,
46010026	axaṭer ddunit d wayen akk yellan deg-s d ayla n Sidi Ṛebbi .
46010027	Ma yeɛṛeḍ-ikkun walebɛad ur numin ara s Lmasiḥ , ma tṛuḥem , ččet s neyya mbla asteqsi seg wayen akk ara wen-d-issers .
46010028	Lameɛna ma yella win i wen-d yennan : ayagi yețțune d asfel i ssadaț , ur tețțet ara imi i kkun-id ixebbeṛ iwakken ad yethedden wul nwen .
46010029	Mačči ɣef neyya-nwen i d-nniɣ akka , lameɛna ɣef neyya n win i kkun-iɛerḍen . Ihi , acimi ara ǧǧeɣ wayeḍ ad idebbeṛ deg ixemmimen-iw ?
46010030	Ma yella ḥemdeɣ Sidi Ṛebbi ɣef wayen i tețțeɣ , acimi ara ǧǧeɣ iman-iw ad wwten deg-i ɣef lqut i ɣef ḥemdeɣ Sidi Ṛebbi ?
46010031	Ama teččam neɣ teswam , neɣ kra n wayen ara txedmem , xedmet-eț i tmanegt n Sidi Ṛebbi .
46010032	Ur țțilit ara d sebba n uɣelluy ama i wat Isṛail , ama i iyunaniyen , ama i tejmaɛt n Sidi Ṛebbi ,
46010033	am akken xeddmeɣ nekk , țnadiɣ a wen-ɛeǧbeɣ meṛṛa di kullec , ur țqellibeɣ ara ɣef nnfeɛ-inu , meɛna țqellibeɣ ɣef nnfeɛ n umur ameqqran deg-wen iwakken ad țwaselken .
46011001	Ɛandet-iyi am akken țɛanadeɣ Lmasiḥ .
46011002	A kkun-ibarek Ṛebbi imi i yi-d-tețmektayem di yal taswiɛt yerna teṭṭafaṛem lewṣayat-iw akken i wen-tent-slemdeɣ .
46011003	Meɛna , tura bɣiɣ aț-țissinem ayagi : Lmasiḥ d aqeṛṛuy ɣef yemdanen meṛṛa , argaz d aqeṛṛuy ɣef tmeṭṭut-is , ma d Ṛebbi d aqeṛṛuy ɣef Lmasiḥ .
46011004	Ihi argaz ara yesburren ɣef wuqeṛṛuy-is m'ara ideɛɛu ɣer Sidi Ṛebbi neɣ m'ara d-yețxebbiṛ ayen i s-d-yusan s ɣuṛ Sidi Ṛebbi , yekkes lḥeṛma ɣef Ssid-is .
46011005	Lameɛna tameṭṭut ara ideɛɛun ɣer Sidi Ṛebbi neɣ ara yețxebbiṛen s wayen i s-d-yețțasen s ɣuṛ Ṛebbi aqeṛṛuy-is ɛeryan , tekkes lḥeṛma ɣef wergaz-is , am akken d aqeṛṛuy-is i tseṭṭel .
46011006	Axaṭer ma yella tameṭṭut ur tesburr ara , aț-țegzem kan ihi acebbub-is am wergaz ; lameɛna ma yella d lɛib i tmeṭṭut aț-țegzem neɣ aț-țṣeṭṭel acebbub-is , ilaq ihi aț-țɣum aqeṛṛuy-is .
46011007	Argaz ur ilaq ara ad yesburr i wqeṛṛuy-is axaṭer d nețța i gmetlen Sidi Ṛebbi d lɛaḍima-ines ; ma ț-țameṭṭut d nețțat i d lḥeṛma n wergaz .
46011008	Axaṭer mačči d argaz i d-yețwaxelqen si tmeṭṭut meɛna ț - țameṭṭut i d-ițwaxelqen seg wergaz .
46011009	Daɣen argaz ur d-yețwaxleq ara i tmeṭṭut , lameɛna ț-țameṭṭut i d yețwaxelqen i wergaz .
46011010	Daymi ɣef ddemma n lmalayekkat , tameṭṭut ilaq aț-țesbur i uqeṛṛuy-is iwakken a d-tbeggen belli seddaw lḥekma n wergaz-is i tella .
46011011	Ɣer Sidi Ṛebbi , ur d-tețțili tmeṭṭut mbla argaz , ur d-yețțili wergaz mbla tameṭṭut .
46011012	Axaṭer akken i d-tețwaxleq tmeṭṭut seg wergaz , akken daɣen i d-yețlal wergaz si tmeṭṭut , ayagi akk s ɣuṛ Sidi Ṛebbi i d-yekka .
46011013	Meyzet kunwi s yiman-nwen : eɛni yelha-yas i tmeṭṭut aț-țdeɛɛu ɣer Sidi Ṛebbi mbla ma tesburr ɣef wuqeṛṛuy-is ?
46011014	Ula d lɛadda n yemdanen tesselmed awen belli d lɛib i wergaz ma iṛebba acebbub-is .
46011015	Lameɛna d ccan ameqqran i tmeṭṭut ma tṛebba acebbub-is axaṭer yețțunefk-as-d iwakken a s-yili d asburru .
46011016	Ma yella win yebɣan ad iɣanen ɣef wannect-agi , ilaq ad iẓer belli nukni ur nesɛi ara tannumi-agi , ur telli ara daɣen di tejmuyaɛ n Sidi Ṛebbi .
46011017	A nɛeddi tura ɣer wayen nniḍen . Ɣef wayen yeɛnan tijmuyaɛ-nwen ur kkun-țcekkiṛeɣ ara , axaṭer ayen i deg ilaq aț-țeddum ɣer zdat , kunwi tețțuɣalem ɣer deffir .
46011018	Sliɣ belli m'ara tețnejmaɛem yețțili lxilaf gar-awen yerna umneɣ belli tella kra n tideț deg wayagi .
46011019	Ilaq a d-yili lxilaf-agi gar-awen iwakken a d-banen wid yeṭṭfen di liman seg wul .
46011020	M'ara tedduklem ɣer imensi n usmekti , ur txeddmem ara akken yebɣa Sidi Ṛebbi !
46011021	Axaṭer wa yețḥiri ad yečč lqut-is , wa mazal-it yelluẓ wayeḍ yeṛwa , yeskkeṛ .
46011022	Amek ! Ur tesɛim ara ixxamen nwen iwakken aț-țeččem aț-țeswem ? Neɣ tebɣam aț-țesseɣlim lqima n tejmaɛt n Sidi Ṛebbi , aț-țesneḥcamem wid ur nesɛi acemma ? D acu ara wen-d-iniɣ , a kkun cekkṛeɣ ? Ur kkun-țcekkiṛeɣ ara ɣef wayagi !
46011023	D ayen i yi-d-ițțunefken s ɣuṛ Sidi Ṛebbi i wen-slemdeɣ nekkini . Deg iḍ-nni i deg yețțuzenz Sidna Ɛisa , yeddem-ed aɣṛum ,
46011024	yeḥmed Sidi Ṛebbi yebḍa-t yenna : « Wagi d lgețța-w yețțunefken fell awen , xeddmet ayagi iwakken a yi-d țmektayem . »
46011025	Daɣen , mi fukken učči , yeddem ed taqbuct yenna : « Taqbuct-agi d lemɛahda tajḍiṭ s idammen-iw ; xeddmet ayagi iwakken a yi-d-tețmektayem . »
46011026	Axaṭer kra n tikkelt i deg ara teččem seg weɣṛum-agi , i deg ara teswem si teqbuct agi , tețxebbiṛem s lmut n Lmasiḥ alamma d ass i deg ara d-yuɣal .
46011027	Daymi win ara yeččen seg weɣṛum-agi , ara yeswen si teqbuct-agi n usmekti n Lmasiḥ , m'ur sen-yefki ara lqima , yewwi ddnub ɣer yiri-s ɣef ddemma n lǧețța akk-d idammen n Lmasiḥ .
46011028	Ihi mkul yiwen ad ixemmem deg yiman-is uqbel ad yečč seg weɣṛum-nni neɣ ad isew si teqbuct-nni .
46011029	Axaṭer ma yella yiwen deg-wen yečča neɣ yeswa tiremt n usmekti n Lmasiḥ , mbla ma yefka lqima i lǧețța n Lmasiḥ , yewwi-d lɛiqab i yiman-is .
46011030	Ɣef wayagi i llan gar-awen aṭas n wid ihelken akk-d ineɛyuba , yerna aṭas deg-sen i gemmuten .
46011031	Lemmer nețḥadar ɣef yiman nneɣ , tili ur d-nețțawi ara lɛiqab n Sidi Ṛebbi fell-aneɣ .
46011032	S wakka m'ara ɣ-iɛaqeb Sidi Ṛebbi , yețṛebbi-yaɣ iwakken ur aɣ yețḥasab ara d wat n ddunit .
46011033	Ihi ay atmaten , asmi ara tennejmaɛem iwakken aț-țeččem , myeṛǧut wway gar-awen .
46011034	Ma llan wid yelluẓen , ad ččen uqbel deg wexxam-nsen iwakken ur d-tesseɣlayem ara lɛiqab n Sidi Ṛebbi fell-awen m'ara tennejmaɛem . Timsalin nniḍen a tent-fruɣ m'ara n-aseɣ .
46012001	Ay atmaten , ur bɣiɣ ara aț-țeqqimem mbla tamusni ɣef wayen yeɛnan ayen i d-yețțak Ṛṛuḥ iqedsen .
46012002	Teẓram belli asm'akken ur tuminem ara s Lmasiḥ , țțawwin kkun wiyaḍ tɛebbdem lmeṣnuɛat ur neneṭṭeq ara .
46012003	Tura ilaq aț-țeẓrem belli yiwen ur izmir a d-yini : « ad yețwanɛel Ɛisa Lmasiḥ » ma yella s Ṛṛuḥ iqedsen i gețmeslay . Daɣen yiwen ur izmir ad iched belli Ɛisa Lmasiḥ d Ssid-is , ma yella mačči s Ṛṛuḥ iqedsen i t-id-yenna .
46012004	Llan aṭas n leṣnaf n tukciwin n Ṛebbi , lameɛna yiwen n Ṛṛuḥ kan i gellan ;
46012005	aṭas n leṣnaf n leqdic i gellan meɛna yiwen n Ssid-nneɣ kan i nesɛa ;
46012006	aṭas n leṣnaf n lecɣal i gellan , meɛna Ṛebbi d yiwen , d nețța i ten-isedduyen akk deg-nneɣ meṛṛa .
46012007	Yal yiwen tețțunefk-as-d tukci n Ṛṛuḥ iqedsen i nnfeɛ-nneɣ meṛṛa .
46012008	Ihi Ṛṛuḥ iqedsen yefka-d i yiwen ad immeslay s ṣṣwab d lefhama , yefka-d i wayeḍ ad immeslay s tmusni .
46012009	Ṛṛuḥ-agi yefka daɣen i wayeḍ liman iǧehden , i wayeḍ tazmert s wayes ara yesseḥlu imuḍan ;
46012010	yefka daɣen i wayeḍ tazmert ad ixdem lbeṛhanat , ma d wayeḍ ad ițxebbiṛ s wayen i s-d-yețțassen s ɣuṛ Sidi Ṛebbi ; wayeḍ daɣen yefka-yas-ed tazmert s wayes ara yeɛqel ayen i d-ițțasen s ɣuṛ Ṛṛuḥ n Sidi Ṛebbi d wayen i d-ițțasen s ɣuṛ leṛwaḥ n diri ; wayeḍ yețțunefk-as-d ad immeslay timeslayin ur nețwassen ara ; wayeḍ daɣen yețțunefk-as-d a d-yessefhem timeslayin-agi ur nețwassen ara .
46012011	Ayagi akk itekk-ed seg yiwen n Ṛṛuḥ . Ṛṛuḥ iqedsen yețțak-ed ayagi meṛṛa akken yebɣa , i yal yiwen deg nneɣ .
46012012	Lǧețța n wemdan d yiwet , ɣas akken tesɛa aṭas n lemfaṣel . Lemfaṣel-agi ɣas deg waṭas yid-sen , d yiwet n lǧețța i llan ; akken daɣen i gella Lmasiḥ .
46012013	Axaṭer s yiwen n Ṛṛuḥ kan i nețwaɣḍes meṛṛa iwakken a nili d yiwet n lǧețța ; ama d at Isṛail neɣ d iyunaniyen , ama d aklan neɣ d iḥeṛṛiyen , seg yiwen n Ṛṛuḥ i neswa meṛṛa .
46012014	Lǧețța ur tebni ara ɣef yiwen n lmefṣel , lameɛna tebna ɣef waṭas n lemfaṣel .
46012015	Ma yenna-d uḍar : nekk mačči d afus ur țekkiɣ ara di lǧețța , eɛni imi ur yelli ara d afus ur ițekka ara ula d nețța di lǧețța ?
46012016	Ma yella yenna-d umeẓẓuɣ : nekk mačči ț-țiṭ , ur țekkiɣ ara di lǧețța , eɛni ț-țideț m'ur yelli ara ț-țiṭ ur ițekka ara ula d nețța di lǧețța ?
46012017	Ma yella lǧețța meṛṛa ț-țiṭ , amek ara tili tmesliwt ? Neɣ ma yella d ameẓẓuɣ kan i tella , amek ara yili wesriḥi ?
46012018	Sidi Ṛebbi yebna mkul lmefṣel di lǧețța akken i s-yehwa .
46012019	Ma yella lǧețța meṛṛa d yiwen n lmefṣel , anda-ț ihi lǧețța ?
46012020	S wakka ihi aṭas n lemfaṣel i gellan , meɛna lǧețța yiwet .
46012021	Tiṭ ur tezmir ara aț-țini i ufus : ur k-uḥwaǧeɣ ara ! Aqeṛṛuy ur yezmir ara ad yini i uḍaṛ : ur k-uḥwaǧeɣ ara .
46012022	Lemfaṣel-nni n lǧețța i d-yețbanen d imecṭaḥ , nefɛen aṭas .
46012023	Lemfaṣel n lǧețța iwumi ur nefki ara lqima , d nutni i nețḥadar akteṛ n wiyaḍ ; ihi d lemfaṣel ur nezmir ara a d-nebder i nețḥadar aṭas ,
46012024	ma d wid yesɛan lqima , ur uḥwaǧen ara lemḥadra . Sidi Ṛebbi yebna lǧețța akken ara izegged lqima i lemfaṣel ixuṣṣen ,
46012025	iwakken ur d-yețțili ara lxilaf ger lemfaṣel , meɛna ad țemḥadaren wway gar-asen .
46012026	Ma yella yiwen n lmefṣel yețwaqṛeḥ , wiyaḍ meṛṛa ad țwaqeṛḥen yid-es ; ma yella yețțunefk-as ccan i wayeḍ , wiyaḍ akk ad feṛḥen yid-es .
46012027	Kunwi meṛṛa d lǧețța n Lmasiḥ , yal yiwen deg-wen d lmefṣel di lǧețța-s , mkul yiwen deg umkan-is .
46012028	Di tejmaɛt n Lmasiḥ , Sidi Ṛebbi yesbedd uqbel ṛṛusul , deffir-nsen wid i d-yețxebbiṛen s ɣuṛ Sidi Ṛebbi , rnan-d wid yesselmaden , rnan-d daɣen wid yesɛan tazmert ad xedmen lbeṛhanat , wid yesɛan tazmert ad sseḥlun imuḍan , wid ara iɛiwnen wiyaḍ , wid ara yilin d imdebbṛen akk-d wid ara yemmeslayen timeslayin ur nețwassen ara .
46012029	Eɛni țțuceggɛen-d meṛṛa d ṛṛusul ? Neɣ țxebbiṛen-d akk s ɣuṛ Sidi Ṛebbi ? Sselmaden meṛṛa ? Xeddmen meṛṛa lbeṛhanat ?
46012030	Eɛni sɛan meṛṛa tazmert ad sseḥlun imuḍan , neɣ ad mmeslayen meṛṛa timeslayin ur nețwassen ara ? Neɣ zemren akk a d-sfehmen timeslayin-agi ?
46012031	Ihi a wen-d-iniɣ : nadit axiṛ ɣef tikciwin-nni inefɛen aṭas . A wen d-mleɣ tura abrid yifen akk iberdan .
46013001	Ɣas zemreɣ ad mmeslayeɣ timeslayin n ddunit meṛṛa , ad rnuɣ tid n lmalayekkat , m'ur sɛiɣ ara leḥmala n tideț , ad iliɣ am ṭṭbel yeddendunen neɣ nnaqus yeṭṭenṭunen .
46013002	Ɣas ma yețțunefk-iyi-d ad țxebbiṛeɣ s ɣuṛ Ṛebbi , ad fehmeɣ kra yellan d lbaḍna , ad sɛuɣ tamusni di mkul lḥaǧa , ɣas ad sɛuɣ liman s wayes i zemreɣ ad iniɣ i wedrar qleɛ iman-ik syagi tṛuḥeḍ ɣer wemkan ihina , m'ur sɛiɣ ara leḥmala ɣer wiyaḍ , nekk d ulac .
46013003	Ɣas daɣen ad feṛqeɣ ayen akk sɛiɣ i wid yelluẓen , ad rnuɣ ad sebbleɣ tudert-iw alamma d lmut ɣef ddemma n wiyaḍ , m'ur sɛiɣ ara leḥmala deg ul-iw , ayagi ur iyi-infiɛ ara .
46013004	Leḥmala n tideț tețțawi-d ṣṣbeṛ , leḥmala tețɛawan , leḥmala ur tesɛi ara tismin , ur tesɛi ara zzux , win yesɛan leḥmala deg ul-is ur yețcekkiṛ ara iman-is ,
46013005	Win yesɛan leḥmala n tideț ur ițnadi ara ad ixdem cceṛ , ur yețnadi ara ɣef nnfeɛ-ines , ur izeɛɛef ur yețțaṭṭaf cceḥnat ;
46013006	Win yesɛan leḥmala ur ifeṛṛeḥ ara s lbaṭel meɛna ifeṛṛeḥ s lḥeqq ;
46013007	leḥmala tețsamaḥ kullec , tețțamen , tessaram tsebbeṛ i kullec .
46013008	Axebbeṛ n wayen i d-yețțasen s ɣuṛ Ṛebbi ad ifak , timeslayin ur nețwassen ara ad ḥebsent , tamusni aț-țefnu , ma d leḥmala n tideț werǧin aț-țfak ;
46013009	axaṭer tamusni-nneɣ txuṣṣ , ayen nețbecciṛ s ɣuṛ Sidi Ṛebbi ur innekmal ara ,
46013010	meɛna m'ara d-yaweḍ wayen innekmalen , ayen ixuṣṣen meṛṛa ad imḥu .
46013011	Asmi lliɣ d aqcic , țmeslayeɣ am weqcic , țxemmimeɣ , țmeyyizeɣ slɛeqliya n weqcic ; asmi uɣaleɣ d argaz , ǧǧiɣ lɛeqliya n weqcic .
46013012	Ass-agi , nețwali am akken di lemri yumsen , meɛna imiren a nuɣal a nwali akken ilaq ; ass-agi tamusni inu mazal txuṣṣ lameɛna ad uɣaleɣ ad issineɣ akken i yi-issen Sidi Ṛebbi .
46013013	Tura ihi tlata n leḥwayeǧ-agi i gesɛan lqima : liman , asirem d leḥmala ; lameɛna di tlata-agi , d lehmala i ț-țameqqrant .
46014001	Qbel kullec nadit aț-țesɛum leḥmala n tideț . Nadit daɣen ɣef tukciwin n Ṛṛuḥ iqedsen , lameɛna nadit axiṛ a d-țxebbiṛem s wayen i d-ițțasen s ɣuṛ Sidi Ṛebbi .
46014002	Win yețmeslayen tutlayin ur nețwassen ara , mačči i yemdanen i gețmeslay lameɛna i Ṛebbi , imi yiwen ur ifehhem acu i d-yeqqaṛ ; axaṭer s tezmert n Ṛṛuḥ iqedsen i d-iqqaṛ ayen ur nezmir a t-nefhem .
46014003	Ma d win i d-ițxebbiṛen s ɣuṛ Sidi Ṛebbi , ițmeslay-ed i yemdanen , yesnernay liman-nsen , inehhu-ten , yețṣebbiṛ-iten .
46014004	Win yețmeslayen tutlayin ur nețwassen ara , yesseǧhad iman-is di liman , ma d win i d-ițxebbiṛen s wayen i d-ițțasen s ɣuṛ Sidi Ṛebbi , yesseǧhad tajmaɛt n Sidi Ṛebbi meṛṛa .
46014005	Bɣiɣ aț-țemmeslayem meṛṛa s tutlayin ur nețwassen ara , lameɛna bɣiɣ axiṛ ma tețxebbiṛem s ɣuṛ Sidi Ṛebbi . Win yețxebbiṛen s ɣuṛ Sidi Ṛebbi yenfeɛ akteṛ n win yețmeslayen tutlayin-agi , anagar ma yella izmer a d-yessefhem ayen i d-yenna , iwakken tajmaɛt meṛṛa aț-țestenfeɛ .
46014006	Tura ay atmaten , lemmer a n-aseɣ ɣuṛ-wen a wen-d mmeslayeɣ s tutlayt ur nețwassen ara , deg wacu ara kkun-nefɛeɣ ? A kkun-nefɛeɣ ma wwiɣ-awen-d ayen i yi-d-ițțuweḥḥan d wayen i yi-d-yețțuxebṛen s ɣuṛ Sidi Ṛebbi , neɣ țamusni akk-d uselmed !
46014007	A d-ne lemtel n dduzan n lmusiqa am tjewwaqt d snitra : ma yella ur yemxalaf ara ṣṣut-nsent , amek ara neɛqel ṣṣut n tjewaqt neɣ win n snitra ?
46014008	Neɣ daɣen m'ur neɛqil ara mliḥ ṣṣut n lbuq s wayes i țheggin imnayen iman-nsen ɣer imenɣi , anwa ara iheggin iman-is ɣer umenɣi ?
46014009	Kunwi daɣen , ma yella tneṭqem-d s tutlayt ur nețwassen ara , amek ara nefhem d acu i d-teqqaṛem ? Am akken tețmeslayem i waḍu !
46014010	Llant aṭas n tutlayin yemxalafen di ddunit , lameɛna sɛant akk lmeɛna .
46014011	Ma yella ur fhimeɣ ara tameslayt n walebɛaḍ , ad iliɣ d abeṛṛani ar ɣuṛ-es , nețța daɣen ad yili ɣuṛ-i d abeṛṛani .
46014012	Kunwi daɣen , imi tețnadim aț-țesɛum tukciwin i d-yețțak Ṛṛuḥ iqedsen , nadit axiṛ aț-țesɛum ayen ara inefɛen tajmaɛt n Sidi Ṛebbi .
46014013	Daymi , win yețmeslayen tutlayt ur netwassen ara ilaq ad issuter i Ṛebbi a s-d-ye ad yessefhem ayen i d-iqqaṛ .
46014014	Axaṭer ma yella deɛɛuɣ s tutlayt ur nețwassen ara , d ṛṛuḥ-iw i gdeɛɛun ɣer Sidi Ṛebbi mačči d lefhama-inu .
46014015	D acu ara xedmeɣ ihi ? Ad dɛuɣ s ṛṛuḥ , lameɛna ad dɛuɣ daɣen s lefhama-inu ; ad cnuɣ s ṛṛuḥ , ad cnuɣ daɣen s lefhama-inu .
46014016	Axaṭer ma yella tḥemdeḍ Ṛebbi s ṛṛuḥ-ik kan s tutlayt ur nețwassen ara , win yeqqimen gar-awen , ur nessin ara , amek ara d-yini « amin » i yimeslayen-ik , m'ur yefhim ara d acu i d-teqqaṛeḍ ?
46014017	Ɣas yimeslayen-ik s wayes i tḥemdeḍ Ṛebbi gerrzen aṭas , ur nfiɛen ara win ur nefhim ara d acu i d-teqqaṛeḍ .
46014018	Ad ḥemdeɣ Ṛebbi imi țmeslayeɣ tutlayin ur nețwassen ara akteṛ-nwen meṛṛa .
46014019	Meɛna di tejmaɛt , axiṛ-iyi a d-iniɣ xemsa yimeslayen yețwafehmen iwakken ad lemden wiyaḍ , wala ɛecṛa alaf imeslayen s tutlayt ur nețwassen ara .
46014020	Ay atmaten , ur țțilit ara am arrac m'ara tmeyyzem ɣef kra , lameɛna sɛut lɛeqliya n imeqqranen ; ma ɣef wayen yeɛnan cceṛ , ilit am arrac .
46014021	Atan wayen yuran di tira : Sidi Ṛebbi yenna-d : A d-mmeslayeɣ i wegdud-agi + seg imawen n ibeṛṛaniyen + s tutlayin nniḍen + , meɛna ur iyi-d-smeḥsisen ara .
46014022	Ihi tutlayin-agi ur nețwassen ara , d licaṛa i wid ur numin ara mačči i wid yumnen ; ma d win i d ițxebbiṛen s ɣuṛ Ṛebbi , d licaṛa i wid yumnen mačči i wid ur numin ara .
46014023	Ma yella nnejmaɛen imasiḥiyen meṛṛa deg yiwen wemkan , bdan țḥemmiden akk Sidi Ṛebbi s tutlayin ur nețwassen ara , ma kecmen-d yemdanen ur nessin ara ayagi neɣ wid ur numin ara s Lmasiḥ , eɛni ur d-qqaṛen ara tedrewcem ?
46014024	Meɛna ma yella țxebbiṛen-d akk s ɣuṛ Sidi Ṛebbi , ma ikcem-ed win ur numin ara neɣ win ur nessin ara , a d-yawi s lexbaṛ belli d amednub i gella ɣef ddemma n wayen yesla , ad iḥuss deg iman-is belli ad ițțuḥaseb ;
46014025	ayen yeffren deg ul-is a d-iban , dɣa ad yeɣli ɣer lqaɛa ɣef wudem , ad yeɛbed Sidi Ṛebbi ad yini : ț-țideț Ṛebbi gar-awen i gella !
46014026	D acu ihi i glaqen ay atmaten ? M'ara tennejmaɛem akken tellam : wa a d-yawi ccna , wayeḍ d aselmed , wayeḍ d aweḥḥi , wayeḍ timeslayin ur nețwassen ara , wayeḍ a tent-id issefhem ; kullec ad yețwaxdem i wesnerni n tejmaɛt .
46014027	Ma llan wid yețmeslayen timeslayin ur nețwassen ara , sin neɣ tlata a d-mmeslayen meɛna yal yiwen s nnuba-s , yerna ilaq ad yili win ara d-yesfehmen ayen i d-qqaṛen .
46014028	Ma ulac win ara d-yesfehmen , ad ssusmen axiṛ di tejmaɛt , ad mmeslayen deg iman-nsen kan akk-d Sidi Ṛebbi .
46014029	Ma llan wid i d-ițxebbiṛen s wayen i d-ițțasen s ɣuṛ Sidi Ṛebbi , sin neɣ tlata a d-mmeslayen , wiyaḍ ad meyzen ɣef wayen i d-nnan .
46014030	Ma yella gar-awen win iwumi i d-iweḥḥa Sidi Ṛebbi kra , ilaq ad iɛass alamma yessusem win akken yellan yețmeslay .
46014031	Tzemrem akk a d tețxebbiṛem s ɣuṛ Sidi Ṛebbi , meɛna wa deffir wa , iwakken atmaten meṛṛa ad lemden , ad innerni liman-nsen .
46014032	Win i d-ițxebbiṛen s ɣuṛ Sidi Ṛebbi yeḥkem deg wayen i d-iqqaṛ ,
46014033	axaṭer Sidi Ṛebbi mačči d Ṛebbi n ussexṛeb , meɛna d win iḥemmlen lehna .
46014034	Am akken xeddmen di tejmuyaɛ n wid iḍuɛen Sidi Ṛebbi , ilaq tilawin ad ssusment di tejmaɛt , ur ilaq ara a d-grent iman-nsent ; meɛna ad qadṛent tajmaɛt , ad aɣent awal akken i t-id-tenna ccariɛa .
46014035	Ma yella bɣant ad steqsint ɣef wayen ur fhiment ara , ad steqsint irgazen-nsent deg wexxam ; axaṭer ur yesse ara i tmeṭṭut a d-ger iman-is di tejmaɛt .
46014036	Eɛni s ɣuṛ-wen i d-yekka wawal n Ṛebbi ? Neɣ ɣuṛ-wen kan i gella ?
46014037	Ma yella yiwen deg-wen iwala iman-is yețweḥḥi-yas-d Sidi Ṛebbi neɣ yețxebbiṛ-ed s ɣuṛ-es , ilaq ad iɛqel belli ayen akka i wen-d-uriɣ d lameṛ n Sidi Ṛebbi ;
46014038	meɛna ma yella inkeṛ-it , iban belli ur yețwaqbel ara ɣer Sidi Ṛebbi .
46014039	Akka ihi ay atmaten , ssirmet a d-tețxebbiṛem s ɣuṛ Ṛebbi . Ur qeṭṭɛet ara i win yebɣan ad immeslay s tutlayin ur nețwassen ara ,
46014040	acu kan xḍut i ussexṛeb , xedmet kullec s țțawil .
46015001	Ay atmaten , bɣiɣ a wen-d smektiɣ tura lexbaṛ n lxiṛ i wen-d-ssawḍeɣ , win akken i tqeblem yerna tḥerzem-t ;
46015002	s Lexbaṛ agi n lxiṛ i tețwasellkem ma yella tettebɛem-t akken i wen-t-id-nniɣ , neɣ m'ulac liman-nwen am akken d aḍu .
46015003	Slemdeɣ-awen di tazwara ayen i lemdeɣ nekkini : Lmasiḥ yemmut ɣef ddnubat-nneɣ akken yura ;
46015004	yețwamḍel , yuɣal-ed ɣer tudert ass wis tlata , akken i t-id-nnant tira iqedsen .
46015005	Iwala-t Buṭrus , walan-t daɣen ṛṛusul di tnac yid-sen .
46015006	Rnan walan-t daɣen akteṛ n xemsmeyya n watmaten deg yiwet n teswiɛt ; aṭas deg-sen mazal-iten ddren ar tura , ma d kra deg-sen mmuten .
46015007	Yerna iwala-t Yeɛqub akk-d ṛṛusul meṛṛa .
46015008	Mi t-walan akk , walaɣ-t idheṛ-iyi-d daɣen i nekkini yellan d ulac .
46015009	Nekk , yellan d aneggaru akk di ṛṛusul , ur uklaleɣ ara ad țțusemmiɣ d ṛṛasul axaṭer lliɣ țqehhiṛeɣ tajmaɛt n warraw n Ṛebbi .
46015010	S ṛṛeḥma n Sidi Ṛebbi i wwḍeɣ ɣer wayen akka i lliɣ tura ; ṛṛeḥma i yi-d-ifka ur tṛuḥ ara deg ulac , lameɛna uɣaleɣ xedmeɣ akteṛ-nsen meṛṛa , mačči s yiman-iw , meɛna s ṛṛeḥma n Sidi Ṛebbi yellan yid-i .
46015011	S wakka ihi , ama d nekk ama d nutni , atah wayen i nețbecciṛ yerna d ayen s wayes i tumnem .
46015012	Ma neqqaṛ belli Lmasiḥ yeḥya-d si ger lmegtin , amek ihi kra deg-wen qqaṛen ulac ḥeggu n lmegtin ?
46015013	Ma yella ulac ḥeggu n lmegtin , ihi Lmasiḥ daɣen ur d-iḥyi ara .
46015014	Ma yella ihi Lmasiḥ ur d-iḥyi ara , ayen i nețbecciṛ d aḍu , ayen s wayes tumnem daɣen d aḍu .
46015015	Lemmer ț-țideț lmegtin ur d ḥeggun ara , neskaddeb ɣef Sidi Ṛebbi nukni i d-icehden belli yesseḥya-d Lmasiḥ si ger lmegtin . Lemmer ur t-id-isseḥyi ara , ihi lmegtin ur d-ḥeggun ara ;
46015016	axaṭer ma yella lmegtin ur d-ḥeggun ara , Lmasiḥ daɣen ur d-iḥyi ara .
46015017	Ma yella Lmasiḥ ur d-iḥyi ara , ihi liman-nwen am akken d aḍu , mazal-ikkun di ddnub-nwen ,
46015018	ula d imasiḥiyen yemmuten negren , liman-nsen iṛuḥ d ulac .
46015019	Ma yella asirem-nneɣ di Lmasiḥ di ddunit-agi kan i gella , d nukni i gețɣiḍen akteṛ n yemdanen n ddunit meṛṛa .
46015020	Meɛna Lmasiḥ iḥya-d si lmut , d nețța i d amezwaru i d-iḥyan ɣef wid akk yemmuten ;
46015021	axaṭer , am akken i d-tekcem lmut ɣer ddunit s yiwen wergaz , s yiwen wergaz daɣen i d-yusa ḥeggu n lmegtin .
46015022	Am akken i weṛten meṛṛa yemdanen lmut imi d-kkan s ɣuṛ Adam , akken daɣen wid akk yumnen s Lmasiḥ a d-ḥyun si ger lmegtin imi umnen yis ,
46015023	ḥeggu-agi ilaq a d-idṛu di lweqt-is : Lmasiḥ iḥya-d d amezwaru , ass n tuɣalin-is a d-ḥyun meṛṛa wid yellan d ayla-s .
46015024	Imiren a d-taweḍ taggara , Lmasiḥ ad issenger tizmar , lḥekmat d wid iḥekmen ; ad yerr tagelda i Sidi Ṛebbi Baba-tneɣ .
46015025	Axaṭer ilaq Lmasiḥ ad yeḥkem alamma yerra iɛdawen-is seddaw iḍaṛṛen-is .
46015026	Aɛdaw aneggaru ara yessenger , d lmut .
46015027	Axaṭer am akken yura : Sidi Ṛebbi yerra kullec seddaw yiḍaṛṛen-is + . Meɛna mi gura belli kullec yuɣal seddaw yiḍaṛṛen-is , iban belli Win yerran kullec seddaw yidaṛṛen-is ur ițekki ara .
46015028	M'ara yuɣal kullec ger ifassen n Lmasiḥ , imiren nețța yellan d mmi-s , ad yuɣal seddaw n lḥekma n win i s-d-yefkan kullec ; iwakken Sidi Ṛebbi ad yeḥkem ɣef kullec .
46015029	Kra n yemdanen țnadin ad țwaɣedṣen ɣas lukan ad awḍen ɣer lmut , f+ lemmer ț-țideț lmegtin ur d-ḥeggun ara , acuɣeṛ ihi i țnadin ad țwaɣedṣen ?
46015030	I nukni , acimi i nețqabal lmut kull ass ?
46015031	Ay atmaten , yal ass țwaliɣ lmut ger wallen-iw ; s tideț i wen-d-nniɣ ayagi axaṭer tellam d sebba n zzux-iw imi tedduklem d Ssid-nneɣ Ɛisa Lmasiḥ .
46015032	Ma yella ɣef ddemma n ccan n yemdanen i nnuɣeɣ d lewḥuc di temdint n Ifasus , acu n lfayda i sɛiɣ ? Ihi m'ur d-ḥeggun ara lmegtin : a nṛuḥ kan a nečč , a nsew axaṭer azekka a nemmet akken i t-id-iqqaṛ yiwen n lemtel .
46015033	Ḥadret aț-țețwakellxem , axaṭer tikli d yemcumen tessufuɣ i webrid .
46015034	Uɣalet-ed ɣer leɛqel nwen , xḍut i yir abrid ; axaṭer kra deg-wen țeddun am akken ur ssinen ara Ṛebbi ; ayagi nniɣ-t-id iwakken aț-țenneḥcamem .
46015035	Meɛna alebɛaḍ a d-yini : « amek ara d-ḥyun lmegtin ? Amek ara tili lǧețța s wayes ara d-uɣalen ? »
46015036	A win ur nefhim ! Ayen ara tzerɛeḍ m'ur yemmut ara deg wakal , ur d-ițamɣay ara .
46015037	Ayen akken i tzerɛeḍ mačči d ayen i d-yemɣin meɛna d aɛeqqa kan n yired neɣ n zerriɛa nniḍen .
46015038	Imiren Sidi Ṛebbi a s-ye lǧețța akken yebɣa , yal zzerriɛa a s-ye ṣṣifa i s-ilaqen .
46015039	Seg wayen akk yețțidiren ur sɛin ara irkul yiwet n ṣṣifa ; ṣṣifa n wemdan weḥd-es , tin n lmal weḥd-es , tin n yefṛax weḥd-es , tin n iselman daɣen weḥd-es .
46015040	Llant daɣen ṣṣifat n igenwan akk-d ṣṣifat n ddunit , yal yiwet s tafat-is ;
46015041	tafat n yiṭij weḥd-es , tafat n waggur weḥd-es , tafat n yitran daɣen weḥd-es ; ula seg itri ɣer wayeḍ temxalaf tafat-nsen .
46015042	Akka ara tedṛu asm'ara d-ḥyun lmegtin . Lǧețța m'ara tekcem akal , trekku ; meɛna m'ara d-teḥyu ur tețțuɣal ara aț-țerku .
46015043	M'ara ț-țerren ɣer wakal tețțuɣal d ulac , meɛna m'ara d-teḥyu , a d-teḥyu s ccan d ameqqran . M'ara ț-țerren ɣer wakal teffeɣ-iț tezmert , m'ara d-teḥyu a d-teḥyu s lǧehd d ameqqran .
46015044	Tekcem ɣer wakal s yiwet n ṣṣifa , a d-teḥyu s ṣṣifa nniḍen ; akken tella lǧețța n wemdan , tella daɣen lǧețța n Ṛṛuḥ .
46015045	Daymi i d-nnant tira iqedsen : Adem yellan d amdan amezwaru yuɣal d amdan yeddren , meɛna Adam aneggaru , d Ṛṛuḥ i d-yețțaken tudert .
46015046	Mačči d amdan n ṛṛuḥ i d-yusan d amezwaru , meɛna d amdan n ddunit , amdan n ṛṛuḥ yerna-d deffir-es .
46015047	Amdan amezwaru yekka-d seg wakal , d amdan n ddunit ; amdan wis sin yusa-d seg igenni .
46015048	Akken yella wemdan n ddunit , ara yilin yemdanen n ddunit ; daɣen akken yella wemdan n igenwan ara yilin yemdanen n igenwan .
46015049	Akken i ncuba ɣer wemdan n ddunit ara ncabi ɣer wemdan n igenwan .
46015050	Ay atmaten , atan wayen bɣiɣ a d-iniɣ : lǧețța n weksum d idammen ur tweṛṛet ara tageldit n Ṛebbi . Ayen ara yemten ur yezmir ara ad yewṛet ayen ur nețmețțat ara .
46015051	A wen-d-iniɣ yiwet n lbaḍna : ur nețɛedday ara akk si lmut meɛna lǧețțat-nneɣ ad nbeddalent .
46015052	Deg yiwet n teswiɛt , qqen tiṭ-ik teldiḍ-ț , m'ara d-inṭeq lbuq aneggaru , axaṭer lbuq a d-inṭeq , lmegtin a d-ḥyun ur țțuɣalen ara ad mmten , ma d wid i d-yufa lḥal mazal-iten ddren , ad beddlen ṣṣifa .
46015053	Ilaq lǧețța-yagi irekkun aț-țels ayen ur nrekku ara , lǧețța ara yemten aț-țels ayen ur nețmețțat ara .
46015054	Asm'ara tels lǧețța-agi irekkun ayen ur nrekku , asmi ara tels lǧețța-agi ara yemten ayen ur nețmețțat , ad yedṛu wawal-nni yuran di tira iqedsen : Tazmert n Sidi Ṛebbi teɣleb lmut , tessebleɛ-iț .
46015055	A lmut , anida-ț tezmert-im ? A lmut , anda-ț tsiqest-im + ?
46015056	Tisiqest n lmut , d ddnub ; ma d ddnub , d ccariɛa i d-isbeggnen tazmert-is .
46015057	A neḥmed Sidi Ṛebbi i ɣ-d-yefkan tazmert-is s Ssid-nneɣ Ɛisa Lmasiḥ !
46015058	S wakka ay atmaten eɛzizen , ǧehdet ur ɣellit ara . Țnernit kul ass di lecɣal n Ssid-nneɣ , ẓret belli leɛtab-nwen ɣef ddemma n Ssid-nneɣ ur yețțili ara mbla lfayda .
46016001	Ɣef wayen yeɛnan ajmaɛ n yedrimen i watmaten n temdint n Lquds yellan di lexṣaṣ , xedmet akken i weṣṣaɣ ad xedmen di tejmuyaɛ n tmurt n Galasya .
46016002	Mkul ass amezwaru n dduṛt , ilaq yal yiwen deg-wen ad yerr di rrif ayen iwumi yezmer n yedrimen , ur țṛaǧut ara a n-awḍeɣ d wamek ara ten-id jemɛem .
46016003	M'ara n-awḍeɣ , ad ceggɛeɣ wid ara d-textiṛem , a sen-fkeɣ tibṛatin , ad ṛuḥen ad awin ayen akken i d-tjemɛem ɣer temdint n Lquds .
46016004	Ma yella twalam ilaq ad ṛuḥeɣ nekk s yiman-iw , ad ddun yid-i .
46016005	Ad zegreɣ qbel tamurt n Masidunya d wamek ara n-aseɣ ɣuṛ-wen , axaṭer ilaq-iyi a n-ɛeddiɣ syenna .
46016006	Ad qqimeɣ kra n wussan , neɣ ahat ad sɛeddiɣ ccetwa ɣuṛ-wen , s wakka aț-țzemrem a yi-tɛiwnem iwakken ad kemleɣ abrid-iw .
46016007	Tikkelt-agi , ur bɣiɣ ara a n-ɛeddiɣ d abrid kan , meɛna ssarameɣ ad qqimeɣ kra n lweqt ɣuṛ-wen , ma yebɣa Sidi Ṛebbi .
46016008	Tura , aql-i ad qqimeɣ dagi di temdint n Ifasus , alamma d ass n lɛid n wass wis xemsin .
46016009	Axaṭer ldint iyi-d tewwura iwakken ad xedmeɣ yiwen ccɣel d ameqqran , ɣas akken aṭas n yeɛdawen i gellan .
46016010	M'ara n-iɛeddi ɣuṛ-wen gma tneɣ Timuti , lhit-ed yid-es a s-ikkes ukukru axaṭer d aqeddac n Sidi Ṛebbi i gella am nekk .
46016011	Ḥadret ad yili win ara t-iḥeqṛen . Ɛiwnet-eț ad ikemmel abrid-is iwakken a d-yaweḍ ɣuṛ-i di lehna ; aql-aɣ nețṛaǧu-t nekk d watmaten .
46016012	Ma d gma-tneɣ Abulus , nhiɣ-t aṭas iwakken a n-iddu d watmaten nniḍen ara n-yuɣalen ɣuṛ-wen , meɛna ur yebɣi ara a n-iṛuḥ tura ; a n-yas m'ara s-iserreḥ lḥal .
46016013	Ɛasset , ṭṭfet di liman , ilit d irgazen , ǧehdet .
46016014	Xedmet kullec s leḥmala .
46016015	Tessnem Stifanas ț-țwacult-is , teẓram belli di tmurt n Akaya d nutni i gumnen d imezwura , yerna uɣalen d iqeddacen ɣef wegdud n Sidi Ṛebbi . Ad ssutreɣ deg-wen ay atmaten ,
46016016	aț-țaɣem awal i yergazen am wigi , aț-țqadṛem wid akk yețțekkin di leqdic yid-sen .
46016017	Aql-i feṛḥeɣ mi d-usan Stifanas , Furtunatus akk-d Axaykus ; feṛḥeɣ yis-sen am akken d kunwi .
46016018	axaṭer hednen ul-iw d wulawen nwen . Ilaq a nissin a ne lqima i yergazen am wigi .
46016019	Tijmuyaɛ n tmura n Asya țselliment-ed fell-awen . Akilas akk-d Brisila d wid yețnejmaɛen deg wexxam-nsen țsellimen-d fell-awen s yisem n Ssid-nneɣ .
46016020	Atmaten akk yellan dagi țsellimen-d fell-awen . Msalamet wway gar-awen s sslam n tegmaț .
46016021	Nekk Bulus , s ufus-iw i d-uriɣ imeslayen-agi n sslam .
46016022	Win ur nḥemmel ara Ssid-nneɣ atan ad yețwanɛel ! Marana-ta , Ssid-nneɣ iteddu-d .
46016023	Ṛṛeḥma n Sidna Ɛisa aț-țili fell-awen !
46016024	Ḥemmleɣ-kkun meṛṛa s yisem n Ɛisa Lmasiḥ .
47001001	Nekk Bulus amceggeɛ n Sidna Ɛisa Lmasiḥ s lebɣi n Sidi Ṛebbi , akk-d gma-tneɣ Timuti , i watmaten n tejmaɛt n Sidi Ṛebbi yellan di temdint n Kurintus akk-d wid meṛṛa i gextaṛ Sidi Ṛebbi di mkul amkan n tmurt n Akaya .
47001002	Ṛṛeḥma ț-țalwit a wen-d țțunefkent s ɣuṛ Sidi Ṛebbi Baba tneɣ akk-d Sidna Ɛisa Lmasiḥ .
47001003	Ad ițțubarek Sidi Ṛebbi , Baba-s n Ssid-nneɣ Ɛisa Lmasiḥ yellan di yal taswiɛt d Bab n leḥnana d ṣṣbeṛ .
47001004	Ițṣebbiṛ-aɣ di lemḥayen-nneɣ iwakken s ṣṣbeṛ i ɣ-d-ifka , a nizmir ula d nukni a nṣebbeṛ wid yellan di lemḥayen .
47001005	Axaṭer am akken i d-țeɣlayent fell-aɣ lemḥayen ɣef ddemma n Lmasiḥ , akken daɣen i ɣ-d-ițțas ṣṣbeṛ s ɣuṛ-es .
47001006	Nukni ma nenɛețțab di lmeḥnat , nțenɛețțab iwakken aț-țețțusebbṛem yerna aț-țețțuselkem . Ma nețțuṣebbeṛ nukni , aț-țețțuṣebbṛem ula d kunwi iwakken aț-țesɛum ṣṣbeṛ di lemḥayen i deg tețɛeddayem am nukni .
47001007	Ihi ɣef wayen i kkun-yeɛnan nețkel , nekkes anezgum , axaṭer neẓra akken i tețțekkim di lemḥayen-nneɣ , ara tețțekkim daɣen di ṣṣbeṛ i ɣ-d ițțunefken .
47001008	Nebɣa aț-țeẓrem ay atmaten lmeḥna i nesɛedda di tmurt n Asya ; ɣlint-ed fell-aɣ lemḥayen iwumi ur nezmir , neɛteb armi nɣil a nemmet .
47001009	Nețwali deg iman-nneɣ belli ḥekmen fell-aɣ s lmut , iwakken ur nețkal ara ɣef yiman-nneɣ lameɛna a nețkel ɣef Ṛebbi i d-iḥeggun lmegtin .
47001010	D nețța i ɣ-d-isellken si lmut am tagi yerna nețkel belli mazal a ɣ-isellek sya ɣer zdat .
47001011	Ula d kunwi tețɛawanem-aɣ m'ara tdeɛɛum ɣer Sidi Ṛebbi fell-aɣ . S wakka , ɣef ddemma n tẓallit n waṭas n watmaten , a ɣ-d-țțunefkent lbaṛakat s ɣuṛ Sidi Ṛebbi ; imiren aṭas ara iḥemden Sidi Ṛebbi ɣef ddemma nneɣ .
47001012	Ațah sebba s wayes i nefṛeḥ s yiman-nneɣ yerna ulawen-nneɣ thennan : nelḥa d yemdanen meṛṛa s wul yeṣfan d neyya , abeɛda yid wen kunwi . Ayagi yusa-yaɣ-d s ɣuṛ Ṛebbi , axaṭer mačči s lɛeqliya n yemdanen i nțeddu meɛna d ṛṛeḥma n Sidi Ṛebbi i ɣ-ițwellihen .
47001013	Ayen i wen-nura di tebṛatin-nneɣ , nenna-t-id s wul yeṣfan d neyya , ulac deg-sent lmeɛna nniḍen anagar ayen i teɣṛam d wayen i tfehmem deg-sent . Ssarameɣ aț-țfehmem ayagi akken ilaq am akken i tebdam tfehmem-t , yeɛni ass n tuɣalin n Ssid-nneɣ Ɛisa Lmasiḥ a nili d sebba n lfeṛḥ-nwen , kunwi aț-țilim d sebba n lfeṛḥ-nneɣ .
47001014	
47001015	Imi tḥeqqeqeɣ belli akka i gella lḥal , ssarmeɣ a n-ɛeddiɣ di tazwara ɣuṛ-wen iwakken aț-țfeṛḥem snat n tikkal .
47001016	Qesdeɣ ad ɛeddiɣ fell-awen m'ara ṛuḥeɣ ɣer tmurt n Masidunya , syinna a d-uɣaleɣ ɣuṛ-wen iwakken a yi-tɛiwnem ad kemmleɣ abrid-iw ɣer tmurt n Yahuda .
47001017	Mi qesdeɣ ad xedmeɣ annect-agi , eɛni ur xemmemeɣ ara ? Neɣ m'ara qesdeɣ ad xedmeɣ kra , ma nniɣ-ed anɛam neɣ ala uɣaleɣ beddleɣ ṛṛay , eɛni d lebɣi-inu i țnadiɣ ?
47001018	Ṛebbi yeẓra belli ayen i wen-d-neqqaṛ mačči d anɛam akk-d ala ɣef yiwet n tikkelt ;
47001019	axaṭer Ɛisa Lmasiḥ Mmi-s n Ṛebbi i nbecceṛ gar-awen nekk d watmaten Silwan akk-d Timuti , ur d-yusi ara iwakken ad yili d anɛam akk-d ala , meɛna anagar anɛam i gellan deg-s .
47001020	Axaṭer yis i d-iqqaṛ Sidi Ṛebbi anɛam i wayen meṛṛa i gewɛed . Ihi s yisem n Ɛisa Lmasiḥ i d-neqqaṛ daɣen amin i Sidi Ṛebbi iwakken a t-neḥmed a t-ncekkeṛ .
47001021	D Sidi Ṛebbi s yiman-is i ɣ isǧehden yid-wen di tikli-nneɣ akk-d Lmasiḥ , d nețța i ɣ-ixtaṛen .
47001022	Yessers fell-aɣ ṭṭabeɛ-ines yerna yefka-yaɣ-d deg ulawen-nneɣ Ṛṛuḥ-is iqedsen yellan d aɛeṛbun n lbaṛakat i ɣ-iwɛed .
47001023	Atan Sidi Ṛebbi yeẓra belli ț-țideț i d-qqaṛeɣ : mi qesdeɣ ur țțuɣaleɣ ara ɣer temdint n Kurintus , d aḥader i bɣiɣ a kkun-ḥadreɣ .
47001024	Ur nețnadi ara a wen-d-nesken ayen s wayes ara tamnem axaṭer neẓra tǧehdem di liman , lameɛna nebɣa a nexdem yid-wen iwakken a ndukkel di lfeṛḥ .
47002001	Ihi qesdeɣ ur n-țuɣaleɣ ara ɣuṛ wen , imi ur bɣiɣ ara a kkun sḥezneɣ daɣen .
47002002	Axaṭer ma sḥezneɣ kkun , anwa ara yi-isfeṛḥen ma yella mačči d kunwi ?
47002003	Uggadeɣ a yi-isḥeznen kra seg wid i glaq a yi-isfeṛḥen , daymi i wen-d-zzewreɣ tabṛaț-nni , axaṭer ẓriɣ ma yella feṛḥeɣ aț-țfeṛḥem ula d kunwi .
47002004	Uriɣ-awen tabṛaț-nni s imeṭṭawen d leḥzen ameqqran akk-d wul yetqelqen , mačči iwakken aț țḥeznem lameɛna iwakken aț-țeẓrem acḥal i kkun-ḥemmleɣ .
47002005	Ma yella gar-awen win yellan d sebba n leḥzen , mačči d nekk i gesseḥzen lameɛna d kunwi meṛṛa i gesseḥzen , yeɛni bɣiɣ a d-iniɣ amur ameqqran deg-wen .
47002006	Amdan-agi tlumm-it meṛṛa tejmaɛt , beṛka-t !
47002007	Tura , ilaq-awen kan a s-tsamḥem yerna a t-tesǧehdem , neɣ m'ulac a d iɣli fell-as leḥzen d ameqqran ara t-isfeclen .
47002008	Ihi a kkun-nhuɣ a s-d-beggnem belli tḥemmlem-t .
47002009	Uriɣ-awen ayagi iwakken ad ẓreɣ ma tețțaɣem awal di kullec .
47002010	Win iwumi ara tsamḥem , a s-samḥeɣ ula d nekk ; ma yella wayen i ɣef ara samḥeɣ i yiwen , ɣef ddemma-nwen i s-sumḥeɣ zdat Lmasiḥ ;
47002011	s wakka ur nețțaǧa ara Cciṭan a ɣ-iɣleb , axaṭer nessen lmeqṣud-is .
47002012	Mi wwḍeɣ ɣer temdint n Truwas iwakken ad beccṛeɣ lexbaṛ n lxiṛ n Lmasiḥ , Sidi Ṛebbi yeldi-yi-d tiwwura iwakken ad beccṛeɣ .
47002013	Lameɛna ur yethenna ara wul-iw imi ur ufiɣ ara dinna gma-tneɣ Tit ; daymi ǧǧiɣ atmaten n temdint n Truwas , imiren ṛuḥeɣ ɣer tmurt n Masidunya .
47002014	A neḥmed Sidi Ṛebbi a t-ncekkeṛ imi s Lmasiḥ i nɣelleb kullec yerna yerra-yaɣ d iqeddacen-is iwakken a nbecceṛ Lmasiḥ di mkul amkan am rriḥa taẓiḍant .
47002015	? er Sidi Ṛebbi , d nukni i d rriḥa taẓiḍant n Lmasiḥ ger wid ițwasellken yellan deg webrid n Sidna Ɛisa akk-d wid iḍaɛen .
47002016	I wid iḍaɛen , d ṛṛiḥa n lmut i d-ițțaken lmut ; i wid yellan deg webrid n leslak , d rriḥa n tudert i d ițțaken tudert . Anwa ihi i gzemren ad ixdem ccɣel am wagi ?
47002017	Nukni ur nețḥerrif ara awal n Sidi Ṛebbi iwakken a netjaṛ yis am akken xeddmen waṭas n yemdanen , lameɛna zdat Sidi Ṛebbi , ț-țideț i d-neqqaṛ mi nețbecciṛ lexbaṛ n lxiṛ n Lmasiḥ i ɣ-d-yekkan s ɣuṛ Sidi Ṛebbi .
47003001	D acekkeṛ i nebɣa a d-ncekkeṛ iman-nneɣ mi d-nenna imeslayen agi ? Eɛni neḥwaǧ ula d nukni a wen-nawi tibṛatin n lewṣaya neɣ a tent-id-nawi s ɣuṛ-wen am akken xeddmen kra n yemdanen ?
47003002	Tabṛaț-nneɣ , d kunwi s yiman nwen ; ț-țabṛaț yuran deg ulawen nneɣ , tețwassen yerna ɣṛan-ț akk yemdanen .
47003003	Iban belli tabṛaț-agi yura-ț Lmasiḥ s yiman-is mi wen-d nbecceṛ lexbaṛ n lxiṛ ; mačči s lmidad i ț-yura lameɛna s Ṛṛuḥ n Ṛebbi yeddren , mačči ɣef teblaḍin n wezṛu i ț-ijerred lameɛna deg ulawen-nwen .
47003004	Lețkal-agi i nesɛa deg wayen i d-nenna , yekka-d s ɣuṛ Sidi Ṛebbi , s Lmasiḥ .
47003005	Ur nezmir ara a d-nini belli d nukni i gxeddmen ccɣel-agi s tezmert-nneɣ lameɛna d Sidi Ṛebbi i ɣ-d-ițțaken tazmert deg wayen akk i nxeddem .
47003006	D nețța i ɣ-d-ifkan tazmert s wayes i nuɣal d iqeddacen n leɛqed ajdid . Leɛqed-agi ur d-yekki ara seg wayen yuran di ccariɛa lameɛna s ɣuṛ Ṛṛuḥ iqedsen . Axaṭer ccariɛa tețțawi ɣer lmut , ma d Ṛṛuḥ iqedsen yețțak-ed tudert .
47003007	Ccariɛa yețwajerden ɣef teblaḍin n wezṛu tesban-ed tamanegt n Sidi Ṛebbi deg udem n Sidna Musa , yețfeǧǧiǧ wudem-is almi ur zmiren ara wat Isṛail ad muqlen ɣuṛ-es ; ɣas akken , afeǧǧeǧ-nni ur ițdum ara .
47003008	Ma yella ccariɛa i gețțawin ɣer lmut tban-ed s lɛaḍima am tin , acḥal ihi ara tili meqqṛet tmanegt i d-yewwi Ṛṛuḥ iqedsen i d-ițakken tudert !
47003009	Ma yella leqdic ɣef ccariɛa yețțawin ɣer lmut yesɛa ccan , acḥal meqqeṛ akteṛ ccan n leqdic ɣef Ṛṛuḥ iqedsen i gețțarran imdanen d iḥeqqiyen .
47003010	Nezmer a d-nini : anda ara d tban tmanegt icceɛceɛen zik-nni zdat tin n tura ? Tuɣal d ulac !
47003011	Ma yella ayen ur nețdum ara yesɛa ccan , acḥal ihi i t-yugar di ccan wayen yețdumun .
47003012	? ef ddemma n wusirem-agi , i nesɛa lețkal d ameqqran ;
47003013	nukni ur nelli ara am Sidna Musa yețɣummun udem-is iwakken ur țwalin ara wat Isṛail lɛaḍima-nni ur nețdum ara .
47003014	Ar ass-a qquṛen iqeṛṛay-nsen , gguman ad fehmen ; imi leḥjab-nni ur yekkis ara m'ara d-ɣṛen di tira iqedsen n leɛqed aqdim , axaṭer leḥdjab-agi itekkes anagar s Ɛisa Lmasiḥ .
47003015	Ar ass-a , leḥjab-agi ițɣummu ulawen-nsen m'ara qqaṛen ccariɛa n Musa ;
47003016	meɛna m'ara d-yuɣal wul n wemdan ɣer Sidi Ṛebbi , leḥjab-nni itekkes ;
47003017	axaṭer Ṛṛuḥ iqedsen , d Ṛṛuḥ n Sidi Ṛebbi . Anda yella Ṛṛuḥ n Sidi Ṛebbi , tella tlelli .
47003018	Nukni ur nesɛi ara leḥjab ɣef wudmawen-nneɣ , tamanegt n Sidi Ṛebbi tețban-ed deg-nneɣ am akken di lemri , Sidi Ṛebbi yețbeddil-aɣ dayem iwakken a necbu ɣuṛ-es s tmanegt yețnernin .
47004001	Ihi , ur ilaq ara a nefcel imi s Ṛṛeḥma n Sidi Ṛebbi i ɣ-d ițțune leqdic-agi ɣef Lmasiḥ .
47004002	Ur neqbil ara ayen yellan d lɛib d wayen yețwaxedmen s tuffra , ur nteddu s tḥila , ur nețḥerrif awal n Ṛebbi . Meɛna nețbeggin-ed awal n Sidi Ṛebbi s tideț , iwakken imdanen meṛṛa ad slen i wawal n Ṛebbi , a t-fehmen akken yella .
47004003	Ma mazal lexbaṛ n lxiṛ i wen nbecceṛ ur ițwafhem ara , lmeɛna-ines tețwaffer kan ɣef wid iḍaɛen ,
47004004	ur numin ara s Ṛebbi ; axaṭer Cciṭan yerran iman is d ṛebbi n ddunit-agi , yesderɣel ixemmimen nsen , daymi ur walan ara tafat yellan di lexbaṛ n lxiṛ yeɛnan tamanegt n Lmasiḥ , nețța yellan d ṣṣifa n Sidi Ṛebbi .
47004005	Axaṭer mačči ɣef yiman-nneɣ i nețbecciṛ , lameɛna nețbecciṛ ɣef Ɛisa Lmasiḥ Ssid-nneɣ ; ma d nukni , nuɣal d iqeddacen-nwen ɣef ddemma n Sidna Ɛisa .
47004006	Ṛebbi i d-yennan : Tafat aț-țecceɛceɛ di ṭṭlam , d nețța daɣen i d-ifkan tafat tfeǧǧeǧ deg ulawen-nneɣ iwakken a ɣ-d ibeggen tamanegt-is yețfeǧǧiǧen ɣef wudem n Lmasiḥ .
47004007	Nukni yețțawin deg iman-nneɣ agerruj-agi , necba ticmuxin n wakal , iwakken tazmert-agi tameqqrant a d-tban belli tusa-d s ɣuṛ Sidi Ṛebbi mačči s ɣuṛ-nneɣ .
47004008	Nețwaḥṛes si mkul tama meɛna ur nefcil ara ; nella di teswiɛt n ṭṭiq meɛna ur neɣli ara ;
47004009	nețwaqheṛ meɛna Sidi Ṛebbi ur aɣ-yeǧǧi ara ; nețwarkeḍ meɛna ur aɣ-nɣin ara .
47004010	Nețțawi daymen di lǧețțat-nneɣ lmut n Sidna Ɛisa iwakken a d-tban daɣen deg-nneɣ tudert-is .
47004011	Nukni yeddren , nețqabal daymen lmut ɣef ddemma n Sidna Ɛisa , iwakken a d-tban tudert n Sidna Ɛisa di lǧețțat nneɣ ifennun .
47004012	S wakka lmut txeddem deg-nneɣ , ma ț-țudert txeddem deg-wen .
47004013	Am akken yura di tira iqedsen : umneɣ , daymi i d-hedṛeɣ ; nukni daɣen nesɛa liman-agi , daymi i d nheddeṛ .
47004014	Axaṭer neẓra belli Sidi Ṛebbi i d-isseḥyan Sidna Ɛisa si ger lmegtin , a ɣ-d-isseḥyu ula d nukni akk-d Sidna Ɛisa , iwakken a ɣ issemlil yid-wen m'ara nuɣal ɣuṛ-es .
47004015	Ayen akk ideṛṛun yid-nneɣ , ideṛṛu ɣef ddemma-nwen , iwakken ṛṛeḥma n Sidi Ṛebbi aț-țaweḍ ɣer waṭas n yemdanen ; s wakka aṭas ara iketṛen di leḥmada n Sidi Ṛebbi , a t-cekkṛen ɣef tmanegt-is .
47004016	Daymi ur ilaq ara a nefcel ; axaṭer ɣas akken lǧețța-nneɣ tfennu seg wass ɣer wayeḍ , ṛṛuḥ yellan deg-nneɣ yețnerni seg wass ɣer wayeḍ .
47004017	Leɛtab-agi i nesɛedday tura xfif yerna ur ițdum ara ; ițheggi-yaɣ-ed tamanegt tameqqrant ur nfennu .
47004018	Axaṭer nukni ur nețnadi ara ɣef wayen țwalint wallen , lameɛna nețnadi ɣef leḥwayeǧ ur țwalint ara ; axaṭer leḥwayeǧ i țwalint wallen fennunt , ma d ayen ur țwalint ara , yețdumu i dayem .
47005001	Lǧețțat i nesɛa di ddunit-agi am iqiḍunen ara yefnun , meɛna neẓra belli Sidi Ṛebbi ihegga-yaɣ deg igenwan tinezduɣin n dayem , mačči d ayen yexdem ufus n wemdan , meɛna d ayen yexdem nețța s yiman-is .
47005002	Aql-aɣ nenɛețțab zdaxel uqiḍun agi , nețṛaǧu s lḥir melmi ara naweḍ ɣer tnezduɣin n dayem yellan deg igenwan ;
47005003	lameɛna ilaq a nili nhegga iman-nneɣ di ddunit-agi , mačči alamma tusa-d lmut a ɣ-tawi .
47005004	Skud mazal-aɣ deg uqiḍun n ddunit-agi , yeɛni lǧețțat-nneɣ , nețnazaɛ am akken nbub taɛekkumt ẓẓayen ; mačči d lmut i nebɣa a nemmet , lameɛna nessaram a nels lǧețța n igenwan iwakken ad yețwakkes seg-neɣ wayen ifennun .
47005005	D Sidi Ṛebbi i ɣ-iheggan ɣer tudert-agi , ifka-yaɣ-d Ṛṛuḥ iqedsen d aɛeṛbun n lbaṛakat ara ɣ-d ițțunefken .
47005006	S wakka nesɛa daymen lețkal deg wulawen-nneɣ . Neẓra belli skud mazal-aɣ di lǧețța n ddunit-agi , aql-aɣ mazal nebɛed ɣef Sidi Ṛebbi ;
47005007	axaṭer tura aql-aɣ nțeddu s liman , werɛad nwala s wallen .
47005008	S tideț nesɛa lețkal deg wulawen nneɣ , lameɛna a wi-yufan a neffeɣ si ddunit-agi iwakken a nili ɣer tama n Sidi Ṛebbi .
47005009	Ama nella di ddunit-agi ama neffeɣ seg-s , nețnadi kan a neɛǧeb i Sidi Ṛebbi .
47005010	Axaṭer a nɛeddi meṛṛa di ccṛeɛ n Lmasiḥ , iwakken mkul yiwen ad ițțuḥaseb ɣef lxiṛ neɣ cceṛ i gexdem asmi yella di ddunit .
47005011	Neẓra d acu i d lmeɛna n tugdi n Sidi Ṛebbi , daymi i nețnadi a d nehdu wiyaḍ . Sidi Ṛebbi yessen ulawen-nneɣ akken ilaq , ssarameɣ ula d kunwi tessnem-aɣ , teẓram ayen yellan deg ulawen-nneɣ .
47005012	Mačči d zzux i nebɣa a nzux s yiman-nneɣ ɣuṛ-wen , nebɣa kan a nili d sebba n lfeṛḥ-nwen . S wakka aț-țissinem amek ara terrem awal i wid ixedmen ccan i wayen i d ițbanen s ufella kan , mačči i wayen yellan deg wulawen .
47005013	Ma yella llant teswiɛin i deg nɛedda tilas deg uselmed-nneɣ , nɛedda tilas iwakken a d-tban tmanegt n Sidi Ṛebbi ; m'ara netɛqqel , i nnfeɛ-nwen i netɛeqqel .
47005014	Nețwaḥṛes s leḥmala n Lmasiḥ yeččuṛen ulawen-nneɣ , axaṭer neẓra imi yemmut yiwen wemdan ɣef yemdanen meṛṛa , ihi mmuten meṛṛa .
47005015	Yemmut ɣef medden meṛṛa , iwakken wid yeddren ur țɛicin ara i yiman nsen , lameɛna ad ɛicen i win yemmuten yerna yeḥya-d ɣef ddemma-nsen .
47005016	Sya d asawen ur nețwali yiwen s lɛeqliya n yemdanen ; ɣas akken zik-nni uqbel a namen nella nețwali Lmasiḥ s lɛeqliya n yemdanen , tura mačči akenni i t-nețwali .
47005017	Ihi win iteddun deg webrid n Lmasiḥ , iɛawed ed talalit , yuɣal d amdan ajdid : ayen yellan d aqdim iɛedda , kullec yuɣal d ajdid .
47005018	Ayagi meṛṛa yekka-d s ɣuṛ Sidi Ṛebbi i gessemṣalaḥen imdanen yid-es s Lmasiḥ , yerna iweṣṣa-yaɣ-ed a nbecceṛ amṣaleḥ-agi i yemdanen meṛṛa n ddunit ,
47005019	axaṭer s Lmasiḥ i gessemṣaleḥ Sidi Ṛebbi imdanen yid-es mbla ma imuqel ɣer ddnubat-nsen yerna iweṣṣa-yaɣ a nbecceṛ amṣaleḥ-agi .
47005020	Ihi nukni d imceggɛen n Lmasiḥ , am akken d Ṛebbi s yiman-is i wen-d-issawalen yis nneɣ : Nețḥellil-ikkun s yisem n Lmasiḥ aț-țemṣalaḥem akk-d Ṛebbi .
47005021	Win akken yellan d azedgan leɛmeṛ yednib , Sidi Ṛebbi yeḥkem fell-as deg umkan-nneɣ am akken d amednub i gella iwakken s tikli-nneɣ akk-d Lmasiḥ , a nili d iḥeqqiyen zdat Sidi Ṛebbi .
47006001	Imi d iqeddacen n Sidi Ṛebbi i nella , bɣiɣ a kkun-nenhu ur tețḍeggiɛem ara ṛṛeḥma i wen-d ițțunefken s ɣuṛ-es .
47006002	Axaṭer Sidi Ṛebbi yenna-d : Di lweqt ilaqen , qebleɣ-ed taẓallit-ik , di lweqt n leslak , sellkeɣ-k . Ihi tura , atan yewweḍ-ed lweqt ilaqen , yewweḍ-ed wass n leslak .
47006003	Di yal lḥaǧa , ur nebɣi ara a nili d ugur ula i yiwen deg-wen iwakken ur d-tețțekksem ara kra n diri di lxedma-nneɣ ,
47006004	meɛna nețbeggin-ed belli d iqeddacen n Sidi Ṛebbi i nella deg wayen akk nxeddem : nṣebbeṛ i teswiɛin n ceddat , i lḥif , i tugdi ,
47006005	i tiytiwin ; neṣbeṛ mi nella di leḥbus , di teswiɛin n ccwal , leɛtab , aɛawez akk-d laẓ ;
47006006	nedda s wul yeṣfan , s tmusni , s ṣṣbeṛ , s leḥnana , s Ṛṛuḥ iqedsen , s leḥmala n ṣṣeḥ ,
47006007	s wawal n tideț , s tezmert n Sidi Ṛebbi , s leslaḥ n lḥeqq s wayes nețnaɣ yerna nețdafaɛ ɣef yiman-nneɣ ;
47006008	ama di teswiɛin n ccan neɣ n lɛaṛ , ama mi heddṛen fell-aɣ medden s lxiṛ neɣ s cceṛ . Nețwaḥseb d ikeddaben ɣas akken ț-țideț i d neqqaṛ ,
47006009	nețwankeṛ , ɣas akken nețwassen ɣer yemdanen meṛṛa ; ḥesben-aɣ nemmut , nukni nedder ; țqehhiṛen-aɣ lameɛna ur nemmut ara ;
47006010	sseɣlayen-d fell-aɣ leḥzen , lameɛna nețțili daymen di lfeṛḥ . ? esben-aɣ d igellilen , lameɛna nesserbaḥ aṭas n yemdanen , ɣilen ur nesɛi acemma , lameɛna nukni ur aɣ-ixuṣṣ ula d kra .
47006011	Ay imezdaɣ n temdint n Kurintus , nemmeslay-awen-d , neldi-yawen mliḥ ulawen-nneɣ ,
47006012	ur ten-neɣliq ara ɣuṛ wen , d kunwi i gɣelqen ulawen-nwen ɣuṛ-nneɣ .
47006013	? meslayeɣ-awen-d am akken d arraw-iw i tellam : xedmet am nukni , swesɛet ulawen-nwen ula d kunwi !
47006014	Ur cerrket ara d wid ur nețțamen ara s Sidi Ṛebbi iwakken aț-țxedmem am nutni . Eɛni lḥeqq d lbaṭel , zemren ad cerken ? Tafat akk-d ṭṭlam , zemren ad ddukklen ?
47006015	Amek ! Yezmer Lmasiḥ ad imsefham akk-d Cciṭan ? Acu n tdukli yellan ger win yețțamnen s Ṛebbi d win ur nețțamen ara ?
47006016	D acu icerken lǧameɛ iqedsen n Sidi Ṛebbi akk-d lmeṣnuɛat ? Axaṭer d nukni i d lǧameɛ iqedsen n Ṛebbi yeddren . Sidi Ṛebbi yenna-t-id di tira iqedsen : Ad zedɣeɣ yerna ad lḥuɣ gar-asen , A d iliɣ d Illu-nsen , ad ilin d agdud iw
47006017	? ef wannect-agi i d-yenna Sidi Ṛebbi : Mfaṛaqet d yemdanen-agi , beɛdet fell-asen ; ur țnalet ara ayen iḥeṛmen , nekk ad sṭerḥbeɣ yis-wen ;
47006018	ad iliɣ d baba-twen , kunwi aț-țilim d arraw-iw , d yess-i ; akka i d-yenna Ṛebbi Bab n tezmert .
47007001	A wid eɛzizen , imi i ɣ-d țțunefkent lemɛahdat-agi , ilaq a nessizdeg iman-nneɣ seg wayen akk issenǧasen lǧețța-nneɣ akk-d wulawen-nneɣ iwakken a nkemmel tezdeg n tikli-nneɣ akk-d Sidi Ṛebbi , s ṭṭaɛa d wannuz .
47007002	Qeblet-aɣ deg wulawen-nwen ! Ur neḍlim yiwen , ur nexdim cceṛ ula i yiwen , ur nečči lḥeqq n yiwen .
47007003	Ur d-nniɣ ara annect-agi iwakken a kkun-sḍelmeɣ ; axaṭer nniɣ-awen t-id yakan : ama nedder ama newweḍ ɣer lmut , tellam deg wulawen-nneɣ .
47007004	Lețkal-iw fell-awen meqqeṛ , țzuxxuɣ aṭas yis-wen ; yethedden wul-iw yerna yeččuṛ d lfeṛḥ ɣas akken nesɛedda aṭas n leɛtab .
47007005	Seg wasmi i d-nekcem tamurt n Masidunya ur nesteɛfa , nețwaḥṛes si mkul tama : ccwal di beṛṛa , tugdi deg ulawen-nneɣ .
47007006	Lameɛna Sidi Ṛebbi yețṣebbiṛen wid yețwaḥeqṛen , iṣebbeṛ aɣ s gma-tneɣ Titus mi d-yewweḍ .
47007007	Mačči kan mi d-yewweḍ gma tneɣ Titus i nețțuṣebbeṛ , lameɛna nețțuṣebbeṛ daɣen s ṣṣbeṛ i d-yewwi s ɣuṛ-wen . Yeḥka-yaɣ-d acḥal tețmennim a yi-teẓrem , acḥal tḥeznem d wamek tebɣam a yi-tɛiwnem seg ul . ? ef wayagi i gzad lfeṛḥ-iw .
47007008	? riɣ belli sḥezneɣ-kkun s tebṛaț iw tamezwarut , lameɛna ur ndimeɣ ara ; ɣas akken ndemmeɣ , ndemmeɣ kan mi ẓriɣ sḥezneɣ-kkun kra n lweqt .
47007009	Tura aql-i feṛḥeɣ , mačči imi i kkun-sḥezneɣ , meɛna imi s leḥzen-agi tettubem yerna tbeddlem tikli . Axaṭer leḥzen-nni i d-yeɣlin fell awen yusa-d s ɣuṛ Sidi Ṛebbi , s wakka ur d-yekki wacemma n diri s ɣuṛ-nneɣ .
47007010	Leḥzen i d-itekken s ɣuṛ Sidi Ṛebbi ițbeddil tikli n wemdan , yețțawi ɣer leslak yerna ur nțendemmay ara deg-s ; ma d leḥzen i d-itekken si ddunit , yețțawi ɣer lmut .
47007011	Leḥzen-agi-nwen yeɛǧeb aṭas Sidi Ṛebbi , walit acḥal i gexdem deg-wen : acḥal i tenneḥcamem d wamek i tḍelbem ssmaḥ ! Acḥal tendemmem , tekcem-ikkun tugdi n Sidi Ṛebbi ; acḥal tcedham a yi teẓrem yerna tebɣam a yi tɛiwnem ; amek daɣen tɛuqbem wid ixeddmen cceṛ ! Deg wayagi meṛṛa tesbeggnem-d belli teṣfam di taluft-agi .
47007012	Ihi ma uriɣ-awen-d , mačči ɣef ddemma n win iḍelmen neɣ win yețwaḍelmen , lameɛna iwakken a d-iban gar-awen zdat Sidi Ṛebbi , acḥal meqqeṛ leḥmala-nwen ɣuṛ-nneɣ .
47007013	? ef wannect-agi i theddnen wulawen-nneɣ . Sennig ṣṣbeṛ-agi , lfeṛḥ-nneɣ yennerna mi nwala acḥal yefṛeḥ yis-wen gma-tneɣ Titus , axaṭer tekksem-as anezgum .
47007014	? ideț zuxxeɣ yis-wen zdat-es , lameɛna ur nneḥcameɣ ara , axaṭer anagar tideț i wen-d-nheddeṛ yal ass imi ayen akken s wayes nzuxx yis-wen zdat gma-tneɣ Titus , iban-ed belli ț-țideț ;
47007015	lemḥibba-s ɣuṛ-wen tețnerni mkul m'ara d-immekti amek i tesṭerḥbem yis s leqdeṛ d wannuz .
47007016	Feṛḥeɣ imi zemreɣ ad țekleɣ fell-awen di kullec .
47008001	Nebɣa a kkun-nesseɛlem ay atmaten ɣef wayen yeɛnan ṛṛeḥma i d-yefka Sidi Ṛebbi i tejmuyaɛ n imasiḥiyen yellan di tmurt n Masidunya ;
47008002	țwajeṛben s waṭas n lmeḥnat , lameɛna lfeṛḥ-nsen yețnerni . ? as akken d igellilen i llan yerna xuṣṣen aṭas , seddqen mbla cceḥḥa ;
47008003	fkan-d ayen iwumi zemren ; aql-iyi d inigi , zemreɣ a d-iniɣ fkan-d nnig n tezmert-nsen yerna xedmen ayagi s lebɣi-nsen .
47008004	Ssutren-aɣ-d s uḥellel iwakken a sen-nexdem lemziya a d-fken ula d nutni amur-nsen n ssadaqa-agi i njemmeɛ iwakken a ț-țnawi i watmaten n tmurt n Yahuda yellan di lexṣas .
47008005	Zwaren deg iman-nsen mi fkan tudert-nsen i Ṛebbi , imiren s lebɣi n Sidi Ṛebbi , rnan qeddcen fell-aɣ seg ul ; ayagi sennig wayen nessaram !
47008006	S wakka ihi , nweṣṣa gma-tneɣ Titus ad ikemmel lxedma-nni i gebda ɣuṛ-wen ɣef wayen yeɛnan ssadaqa agi .
47008007	Am akken i tẓewṛem di kullec , ama di liman neɣ deg wawal , ama di tmusni neɣ di lemḥibba i tesɛam ɣuṛ-nneɣ , ẓewṛet daɣen di temsalt yeɛnan ssadaqa .
47008008	Mačči d lameṛ i bɣiɣ a wen-d fkeɣ ; ḥkiɣ-awen amek i zewṛen wiyaḍ , iwakken a kkun-jeṛṛbeɣ ma tesɛam leḥmala n tideț neɣ ala .
47008009	Tessnem ṛṛeḥma n Ssid-nneɣ Ɛisa Lmasiḥ yellan d Bab n lerbaḥ n ddunit meṛṛa , yuɣal d igellil ɣef ddemma-nwen iwakken a kkun isserbeḥ s tigellelt-ines .
47008010	A wen-d-fkeɣ ṛṛay-iw deg wayagi axaṭer d ayen i wen-ilhan : aseggas iɛeddan , d kunwi i d imezwura i gebɣan aț-țɛiwnem atmaten n tmurt n Yahuda yellan di lexṣaṣ , d kunwi daɣen i d imezwura i gebdan tjemmɛem-d ssadaqa-agi ;
47008011	ihi tura kemmlet ccɣel-agi i tebdam , s wayen iwumi tzemrem ; am akken i t-tebdam seg ul , kemmlet-eț s wul .
47008012	Sidi Ṛebbi iqebbel ssadaqa-nneɣ , lameɛna s wakken tella tezmert-nneɣ , mačči sennig wayen nezmer .
47008013	Ur nebɣi ara a d-nini xlut ixxamen-nwen iwakken aț-țɛiwnem wiyaḍ , lameɛna iwakken aț-țemɛadalem ;
47008014	ayen tesɛam d zzyada ad yenfeɛ wid ixuṣṣen tura , iwakken asm'ara txuṣṣem kunwi , a kkun-ɛiwnen s wayen sɛan d zzyada ; s wakka ihi aț-țemɛadalem ,
47008015	akken yura di tira iqedsen : Win yesɛan aṭas ur yesɛi ara zzyada , ma d win yesɛan cwiṭ ur t-ixuṣṣ kra .
47008016	A neḥmed Sidi Ṛebbi ɣef gma tneɣ Titus imi yețḥebbiṛ fell-awen am nukni .
47008017	Yeqbel mi t-in-nceggeɛ , yerna uqbel a s-nini yella iqsed a n-iruḥ ɣuṛ wen s lfeṛḥ d ameqqran .
47008018	A nceggeɛ yid-es yiwen seg watmaten-nneɣ i cekkṛent akk tejmuyaɛ n watmaten ɣef lxedma-ines deg ubecceṛ n lexbaṛ n lxiṛ ;
47008019	ur yețwaxtaṛ ara kan d aṛfiq , lameɛna ț-țijmuyaɛ n watmaten i t-ixtaṛen iwakken a ɣ-iɛiwen di ccɣel agi yeɛnan ssadaqa ɣef ddemma n tmanegt n Sidi Ṛebbi , s wakka daɣen a d-nbeggen acḥal nebɣa a nɛiwen wiyaḍ .
47008020	Nețḥadar iman-nneɣ iwakken ur heddṛen ara fell-aɣ lɣaci ɣef wayen yeɛnan aḍebbeṛ i nețḍebbiṛ di ssadaqa agi , axaṭer aṭas n yedrimen i d nejmeɛ ;
47008021	nețqellib ayen yelhan ama zdat Sidi Ṛebbi ama zdat yemdanen .
47008022	Nceggeɛ yid-sen gma-tneɣ agi i njeṛṛeb acḥal d abrid di yal taswiɛt , nwala amek yebɣa ad iqdec seg ul ; tikkelt-agi ẓẓwaṛa-ines di leqdic ɣef Sidi Ṛebbi tban-ed akteṛ , axaṭer yețkel fell-awen .
47008023	? ef wayen yeɛnan gma-tneɣ Titus , d arfiq-iw yerna ixeddem yid-i ɣef ddemma-nwen , ma d atmaten nniḍen , d imceggɛen n tejmuyaɛ n watmaten ; qeddcen iwakken a d tban tmanegt n Lmasiḥ .
47008024	Sbeggnet-ed ihi belli tḥemmlem ten s tideț iwakken tijmuyaɛ n watmaten ad ẓrent belli nesɛa lḥeqq imi nețzuxxu yis-wen .
47009001	? ef wayen yeɛnan lemɛawna n watmaten , fiḥel ma uriɣ awen-d .
47009002	? riɣ acḥal tebɣam aț țqedcem , daymi i țzuxxuɣ yis-wen zdat n tejmuyaɛ n Masidunya qqaṛeɣ asen : atmaten n tmurt n Akaya heggan iman-nsen ad ɛiwnen seg useggas iɛeddan . ? ẓwaṛa-nwen di leqdic tessaki aṭas deg-sen .
47009003	Ceggɛeɣ atmaten-agi iwakken ad iban belli ț-țideț , tuklalem a nzux yis-wen yerna theggam iman-nwen am akken i t-id-nniɣ .
47009004	Ma yella ddan yid-i kra seg watmaten n Masidunya ilaq a kkun-in-afen theggam iman nwen iwakken zzux-nni i țzuxxuɣ yis wen ur iyi-țțuɣal ara d lḥecma , bɣiɣ a d-iniɣ d lḥecma nwen kunwi !
47009005	? ef ddemma n wannect-agi i wen-ceggɛeɣ kra seg watmaten a n-zwiren ɣuṛ-wen iwakken a d jemɛen ssadaqa-nni i ɣ-tweɛdem . S wakka m'ara n-awḍeɣ ad afeɣ theggam kullec yerna a d-iban belli ayen i tseddqem tefkam-t-id seg ul , ur kkun-iḥettem yiwen .
47009006	Ilaq aț-țeẓrem belli win i gzerɛen cwiṭ a d-imger cwiṭ ; ma d win izerɛen aṭas , a d-imger aṭas .
47009007	Mkul yiwen ilaq ad iseddeq akken yenwa deg ul-is , mačči s uḥettem neɣ s nndama axaṭer Sidi Ṛebbi iḥemmel win ițseddiqen s lfeṛḥ .
47009008	Sidi Ṛebbi yesɛa tazmert a kkun id yeṛzeq s lbaṛakat n mkul ṣṣenf , ur kkun-ițxaṣṣa wacemma deg wayen akk teḥwaǧem yerna aț-țesɛum s zzyada iwakken aț-țizmirem aț-țseddqem .
47009009	Axaṭer yura di tira iqedsen : Yețțak-ed lbaṛakat-is mbla cceḥḥa , irẓeq-ed imeɣban , ṛ ṛeḥma-ines tețdumu i dayem .
47009010	Win i d-yețțaken i ufellaḥ zzerriɛa akk-d weɣṛum ara yečč , a wen-d-ye ula i kunwi s lketṛa yerna ad issefti lbaṛakat n wayen tețseddiqem .
47009011	Sidi Ṛebbi ad issefti leṛzaq-nwen , s wakka aț-țizmirem aț-țseddqem mbla cceḥḥa ; imiren aṭas ara iḥemden Sidi Ṛebbi a t-cekkṛen ɣef wayen i sen-tseddqem .
47009012	Axaṭer ssadaqa-agi , ur tețțili ara kan d lemɛawna i watmaten , lameɛna iwakken a d-ilin daɣen waṭas n yemdanen ara iḥemden Sidi Ṛebbi .
47009013	Imi i d-tbeggnem belli tqeddcem ɣef lexbaṛ n lxiṛ n Lmasiḥ yerna tfeṛṛqem ayen akk tesɛam akk-d watmaten nniḍen , țḥemmiden Sidi Ṛebbi țcekkiṛen-t ɣef liman d ṭṭaɛa nwen .
47009014	Deɛɛun ɣer Sidi Ṛebbi fell-awen ɣef ddemma n ṛṛeḥma tameqqrant i wen-ițțunefken s ɣuṛ-es , axaṭer ḥemmlen-kkun .
47009015	Ad ițțubarek Sidi Ṛebbi ɣef ṛṛeḥma-ines ur nesɛi lemtel !
47010001	Nekk Bulus i ɣef qqaṛen țsetḥiɣ m'ara iliɣ zdat-wen meɛna m'ara beɛdeɣ fell-awen weɛṛeɣ ɣuṛ-wen , bɣiɣ a kkun-nhuɣ s leḥnana d ṛṛeḥma n Lmasiḥ .
47010002	Di leɛnaya-nwen , ur iyi-ḥeṛṛset ara ad iwɛiṛeɣ m'ara iliɣ yid-wen ! Axaṭer lewɛaṛa-inu a ț-id-sbeggneɣ s lețkal yerna mbla lḥecma ɣer wid i ɣ-iḥesben nțeddu s lɛeqliya n ddunit .
47010003	? - țideț d imdanen i nella , lameɛna ur nețnaɣ ara s leslaḥ s wayes țnaɣen yemdanen ;
47010004	axaṭer leslaḥ-nneɣ , mačči d wid i ssexdamen yemdanen lameɛna nețnaɣ s leslaḥ n Sidi Ṛebbi i gzemren ad hudden ula d leswaṛ iǧehden .
47010005	Nețṛuẓu awal n kra n wid yebɣan a d-kken sennig n tmusni n Sidi Ṛebbi ; nebɣa a nessiweḍ imdanen meṛṛa ad beddlen ixemmimen-nsen iwakken ad ḍuɛen Lmasiḥ .
47010006	Asm'ara tessawḍem ṭṭaɛa-nwen ɣer lekmal-is , imiren a nɛaqeb kra n win iɛuṣan Sidi Ṛebbi .
47010007	Walit tideț akken ilaq lḥal : ma yella win itḥeqqeqen belli d ayla n Lmasiḥ i gella , ilaq ad iẓer belli akken yella nețța d ayla n Lmasiḥ i nella ula d nukni .
47010008	? as ma zuxxeɣ s tissas i yi-d-ifka Sidi Ṛebbi , ur ssetḥaɣ ara axaṭer tissas-agi ur sseɣlayent ara , lameɛna ad ssemɣuṛent tijmuyaɛ n watmaten di liman .
47010009	Ur bɣiɣ ara aț-țɣilem belli bɣiɣ a kkun-sxelɛeɣ s tebṛatin-iw .
47010010	Axaṭer llan wid yeqqaṛen : tibṛatin n Bulus qeṛṛḥent , sɛant tissas lameɛna m'ara yili gar-aneɣ ur yesɛi lhiba ur yesɛi tissas di lehduṛ-is .
47010011	Win i d-yennan annect-a , ilaq ad iẓer belli akken newɛeṛ m'ara wen naru tibṛatin ara newɛeṛ daɣen m'ara nili gar-awen .
47010012	Ur nezmir ara a nesseɛdel neɣ a nmettel iman-nneɣ ɣer wid yețcekkiṛen iman-nsen . ? mettilen iman-nsen ɣer yiman-nsen , ḥesben ulac win yellan sennig-nsen ; xuṣṣen di lefhama .
47010013	Nukni , ur netzuxxu ara sennig wayen ilaqen , lameɛna nețzuxxu kan s ccɣel i ɣ-d-iwekkel Sidi Ṛebbi ; d ccɣel-agi i ɣ-issawḍen armi d ɣuṛ wen .
47010014	Asmi i d-nusa ɣuṛ-wen , ur nɛedda ara tilas n ccɣel-nneɣ axaṭer d nukni i wen-ibeccṛen d imezwura lexbaṛ n lxiṛ n Lmasiḥ .
47010015	Ur nețzuxxu ara sennig wayen ilaqen , ur nețțawi ara ccan n lxedma n wiyaḍ lameɛna nessaram d kunwi ara yessimɣuṛen ccan n lxedma-nneɣ m'ara timɣuṛem di liman ;
47010016	iwakken mbla ma nɛedda i tlisa n ccɣel-nneɣ , a nbecceṛ daɣen lexbaṛ n lxiṛ i tmura nniḍen , mačči d zzux ara nzuxx s ccɣel i xedmen wiyaḍ . Yura di tira iqedsen :
47010017	Win yebɣan ad izuxx , ad izuxx s wayen ixeddem Sidi Ṛebbi .
47010018	Axaṭer mačči d win yețzuxxun s yiman-is i gețwaqeblen lameɛna d win yextaṛ Sidi Ṛebbi .
47011001	Ah ! A lukan aț-țqeblem kra n timmuhbelt si lǧiha-w ! Lameɛna qeblet-eț kan !
47011002	Imi i kkun-ḥemmleɣ , țțasmeɣ fell-awen s tismin i d-yekkan s ɣuṛ Sidi Ṛebbi ; axaṭer xeḍbeɣ-kkun i yiwen n yesli kan : d Lmasiḥ ; iwakken a kkun-qeddmeɣ ɣuṛ-es am tlemẓit leɛmeṛ nezwiǧ leɛmeṛ .
47011003	Uggadeɣ a wen-sxeṛben ixemmimen nwen , aț-țettixṛem i neyya d ṣṣfa n wul-nwen di Lmasiḥ , aț-țedṛu yid-wen am ? ewwa i gexdeɛ wezrem s tḥila-ines .
47011004	Amek armi tḥessem i wid i wen-ibeccṛen Ɛisa nniḍen ur nelli d win akken i wen-nbecceṛ nukni ; amek tqeblem ṛṛuḥ iqedsen nniḍen ur nelli ara d win s wayes i tesṭerḥbem di tazwara neɣ lexbaṛ n lxiṛ nniḍen ixulfen win akken i wen-nbecceṛ ?
47011005	Akken walaɣ , ṛṛusul-nni i tḥesbem d imeqqranen ur iyi-yifen deg wacemma .
47011006	? as akken ur ssineɣ ara ad mmeslayeɣ , lameɛna ssneɣ Sidi Ṛebbi akken ilaq yerna nbeggen awen-t-id acḥal n tikkal di mkul lḥaǧa !
47011007	Asmi i wen-beccṛeɣ lexbaṛ n lxiṛ n Lmasiḥ , eɛni ḍelmeɣ mi ssanzeɣ iman-iw iwakken a kkun ssaɛliɣ kunwi ?
47011008	Ɛerraɣ tijmuyaɛ nniḍen imi i yi-d-țceggiɛen idrimen iwakken ad qedceɣ fell-awen .
47011009	Asmi lliɣ ɣuṛ-wen , ɣas akken xuṣṣeɣ ur lliɣ ț-țaɛkumt ɣef yiwen , axaṭer atmaten i d-yusan si tmurt n Masidunya fkan-iyi-d ayen akk i ḥwaǧeɣ . Di yal lḥaǧa , ḥudreɣ iman-iw iwakken ur țțiliɣ ara ț-țaɛekkumt fell-awen , yerna mazal ad ḥadreɣ iman-iw .
47011010	S tideț n Lmasiḥ yellan deg-i , a d-iniɣ : yiwen ur iyi-tekkes sebba agi n zzux i sɛiɣ di tmura n Akaya .
47011011	Acuɣeṛ ? Eɛni ur teɛzizem ara fell-i ? Atan Sidi Ṛebbi yezṛa !
47011012	Ayen akka xeddmeɣ , mazal a t-xedmeɣ iwakken ur sen-țaǧǧaɣ ara abrid i wid yebɣan ad zuxxen belli xeddmen am nukni .
47011013	Imdanen-agi , d ṛṛusul n lekdeb , d ixeddaɛen , țțaran iman-nsen d imceggɛen n Lmasiḥ .
47011014	Annect-a mačči d ayen issewhamen , imi ula d Cciṭan yezmer ad yerr iman-is d lmelk yețfeǧǧiǧen am tafat .
47011015	Ihi daɣen , mačči d ayen yessewhamen ma yella iqeddacen-is țțaran iman-nsen d iqeddacen n webrid n lḥeqq ; lameɛna taggara-nsen aț-țili akken llan lecɣal nsen .
47011016	A t-id-ɛiwdeɣ , ɣuṛ-wat a yi tḥesbem d amehbul ; neɣ qeblet-iyi am akken d amehbul iwakken ula d nekk ad zuxxeɣ cwiṭ .
47011017	Ayen akka ara d-iniɣ , mačči s ɣuṛ Ṛebbi i d-yekka lameɛna a d-hedṛeɣ s timmuhbelt , yerna țekleɣ axaṭer sɛiɣ ayen s wayes ara zuxxeɣ .
47011018	Imi aṭas i gețzuxxun s lɛeqliya n ddunit-agi , ula d nekk ad zuxxeɣ .
47011019	Axaṭer tṣebṛem i yimehbal kunwi yesɛan leɛqel !
47011020	? as akken ḥesben-kkun am aklan , ččan lḥeqq-nwen , ɛerran-kkun , bbehdlen-kkun , ḥeqṛen-kkun , meɛna tṣebṛem-asen .
47011021	Ssetḥaɣ a t-id-iniɣ meɛna a t-id iniɣ : nukni ur nezmir ara a nexdem akka , meɛna s timmuhbelt zemreɣ a d-iniɣ : ma yella win yesɛan sebba s wayes ara izuxx , ula d nekk ad zuxxeɣ :
47011022	d iɛebṛaniyen i llan ? Ula d nekk d aɛibṛani ; seg wat Isṛail i llan ? Ula d nekk n wat Isṛail ; ț-țarwa n Sidna Ibṛahim ? Ula d nekk si tarwa-s ;
47011023	d iqeddacen n Lmasiḥ i llan ? ? ef wannect-agi daɣen a d hedṛeɣ am umdan yeffeɣ leɛqel : nekk ugareɣ-ten s waṭas , xedmeɣ akteṛ-nsen , kecmeɣ leḥbus acḥal n tikkal , țewwteɣ akteṛ-nsen , acḥal d abrid i wwḍeɣ ɣer lmut !
47011024	Xemsa yiberdan i ččiɣ tiyita s ɣuṛ wudayen ; mkul tikkelt s ṛebɛin tiyita ɣiṛ yiwet ;
47011025	tlata iberdan i yi-wten iṛumaniyen s ujelkaḍ ; yiwen webrid qṛib i yi-nɣan s weṛjam ; ɣeṛqeɣ tlata iberdan di lebḥeṛ , sɛeddaɣ yiwen wass d yiwen yiḍ deg waman .
47011026	Mmugreɣ-ed acḥal n wuguren m'ara tsafaṛeɣ : isaffen iweɛṛen , imakaren deg iberdan , lxuf di temdinin , deg imukan yexlan , m'ara zegreɣ i lebḥuṛ ; lxuf ger wat n tmurt-iw akk-d wid ur numin ara s Ṛebbi , lxuf ger watmaten n lekdeb .
47011027	Xedmeɣ yerna nneɛtabeɣ aṭas , acḥal d abrid țțuẓumeɣ , zgiɣ deg uɛawez , di laẓ akk-d fad , deg usemmiḍ akk-d ɛerru .
47011028	Mbla ma nniɣ-ed ayen nniḍen : aḥebbeṛ yal ass ɣef tejmuyaɛ n watmaten ,
47011029	anwa i gfeclen di liman ur iyi-issefcel ara ? Anwa i geɣlin di ddnub ur tecɛil deg-i tmes ?
47011030	Ma ilaq ad zuxxeɣ , ad zuxxeɣ s wayen i d-ițbegginen belli ur sɛiɣ ara tazmert .
47011031	Sidi Ṛebbi yellan d baba-s n Ssid-nneɣ Ɛisa Lmasiḥ , yețțubarken i dayem , yeẓra belli ur skiddibeɣ ara !
47011032	Di temdint n Dimecq , ameqqran n ineɣlafen n ugellid Ariṭas yesbedd taɛessast ɣef tewwurt n temdint iwakken a yi-ṭṭfen ,
47011033	lameɛna ṣubben iyi-d si ṭṭaq , zdaxel uḍellaɛ , lḥiḍ lḥiḍ ; s wakka i d-menɛeɣ seg ifassen-is .
47012001	Eɛni ilaq ad zuxxeɣ ? Ayagi ur infiɛ ara ! Lameɛna a d-ḥkuɣ ɣef kra n leḥwayeǧ i yi-d-iweḥḥa Sidi Ṛebbi .
47012002	Ssneɣ yiwen wergaz yumnen s Lmasiḥ , yețwarfed alamma d igenni wis tlata ṛbeɛṭac iseggasen aya ; ur ẓriɣ ma yella yețwarfed nețța s yiman is neɣ d aweḥḥi kan i s-d-ițțuweḥḥa , anagar Sidi Ṛebbi i geẓran .
47012003	? riɣ belli argaz-agi yețwarfed ɣer lǧennet , meɛna ur ẓriɣ ma yella yețwarfed nețța s yiman-is neɣ d aweḥḥi kan i s-d-ițțuweḥḥa , anagar Sidi Ṛebbi i geẓran ; yesla i yimeslayen iwumi ur yezmir yiwen a ten-id-yini , axaṭer ur ilaq i wemdan a ten-id-iɛawed .
47012004	
47012005	Argaz am wagi zemreɣ ad zuxxeɣ yis , ma d nekk ur sɛiɣ ara s wayes ara zuxxeɣ anagar s lqella n lǧehd-iw .
47012006	Lemmer bɣiɣ ad zuxxeɣ , ur țțiliɣ ara d amehbul axaṭer anagar tideț ara d-iniɣ ; lameɛna ad ssusmeɣ , imi ur bɣiɣ ara imdanen a yi-ssalin ccan sennig n wayen țwalin xeddmeɣ-t neɣ ayen sellen qqaṛeɣ t-id .
47012007	Yenta-yi yiwen usennan s wayes i yi-țmeḥḥin Cciṭan iwakken ur ssimɣuṛeɣ ara iman-iw yerna ur țzuxxuɣ ara s uweḥḥi-nni yesteɛǧiben i yi-d-ibeggen Sidi Ṛebbi .
47012008	Tlata iberdan i dɛiɣ ɣer Sidi Ṛebbi iwakken ad issebɛed fell-i lmeḥna-agi ,
47012009	lameɛna yenna-yi-d : « steqneɛ kan s ṛṛeḥma-inu , axaṭer m'ara tfecleḍ imiren i d-tețban deg-k tezmert-iw » . Ihi bɣiɣ ad zuxxeɣ axiṛ s lqella n tezmert-iw iwakken tazmert n Lmasiḥ aț-țezdeɣ deg-i .
47012010	? ef wannect-agi , feṛḥeɣ m'ara fecleɣ , m'ara iliɣ di lḥeṛs , di leqheṛ , di leḥzen , di ceddat neɣ m'ara yi-regmen ɣef ddemma n Lmasiḥ , axaṭer m'ara fecleɣ imiren i ǧehdeɣ .
47012011	D kunwi i yi-ḥeṛsen armi heddṛeɣ am umehbul ; d kunwi i glaqen a yi-tcekkṛem , axaṭer ɣas akken ur swiɣ acemma , ur iyi-ifen deg wacemma wid iḥețțben iman-nsen d ṛṛusul .
47012012	Ayen akk i d-ițbegginen belli d ṛṛasul i lliɣ , yedṛa-d gar-awen : s ṣṣbeṛ ameqqran , s tezmert , s beṛhanat d licaṛat .
47012013	D acu i xedmeɣ i tejmuyaɛ nniḍen ur wen-t-xdimeɣ ara i kunwi , anagar imi ugiɣ ad iliɣ ț-țaɛkumt fell-awen ? Semmḥet-iyi ɣef wannect agi !
47012014	Aql-iyi țedduɣ a n-aseɣ ɣuṛ wen tikkelt tis tlata , yerna ur țțiliɣ ara ț-țaɛekkumt fell-awen . Mačči d idrimen-nwen i bɣiɣ lameɛna d kunwi ; axaṭer mačči d dderya i glaqen ad jemɛen i lwaldin-nsen , lameɛna d lwaldin i glaq ad jemɛen i dderya-nsen .
47012015	Ma d nekkini , zemreɣ ad ṣeṛṛfeɣ fell-awen seg ul ayen sɛiɣ , ad rnuɣ ad sebbleɣ ula ț-țudert-iw ɣef ddemma-nwen . Eɛni leḥmala-nwen ɣuṛ-i aț-țenqes imi i kkun-ḥemmleɣ aṭas ?
47012016	? - țideț ur a wen-lliɣ ara ț țaɛekkumt , lameɛna kra deg-wen qqaṛen , imi ḥeṛceɣ , ṭṭfeɣ-kkun s tḥila !
47012017	Eɛni kellxeɣ-awen mi wen-ceggɛeɣ kra seg watmaten ?
47012018	Asmi ḥelleleɣ Tit a n-yas ɣuṛ-wen akk-d gma-tneɣ nniḍen , yella wayen i d-istenfeɛ seg-wen Titus ? Eɛni ur neddi ara nekk yid-es s yiwet n lɛeqliya akk d yiwet n tikli ?
47012019	Acḥal aya kunwi tɣilem nețnadi amek ara ndafeɛ ɣef yiman-nneɣ zdat-nwen . Lameɛna zdat Sidi Ṛebbi , nukni nheddeṛ-awen-d s lebɣi n Lmasiḥ . Annect-agi meṛṛa a wid eɛzizen fell-aɣ , nxeddem-it iwakken aț-țennernim di liman .
47012020	Axaṭer uggadeɣ m'ara n-aseɣ ɣuṛ-wen , ur kkun-țțafeɣ ara akken bɣiɣ , kunwi daɣen ur iyi-tețțafem ara akken tenwam ; uggadeɣ a n-afeɣ gar-awen amennuɣ , tismin , zzɛaf , amḥezwer , zzux , ccwal , aqeṛṛeḍ , wid yekkaten deg wiyaḍ .
47012021	Uggadeɣ m'ara n-aseɣ ɣuṛ-wen , ad ssetḥiɣ yis-wen zdat Sidi Ṛebbi ; uggadeɣ ad țruɣ ɣef waṭas deg-wen iɛacen zik-nni di ddnub yerna ar ass-a ur tuben , ur rrin aḍar ɣef lefsed-nsen , ɣef yir tikli-nsen akk-d ticmatin i xeddmen .
47013001	Atan a n-aseɣ ɣuṛ-wen tikkelt tis tlata , mkul talu aț-țefru s sin neɣ tlata inigan akken yura di tira iqedsen .
47013002	Asmi i n-usiɣ ɣuṛ-wen tikkelt tis snat nniɣ-awen-t-id , tura daɣen ɣas ur lliɣ ara yid-wen , a t-id-ɛiwdeɣ ama i wid-nni yeɣlin di ddnub deg wayen iɛeddan , ama i wiyaḍ : asm'ara n-aseɣ ɣuṛ-wen ur țqileɣ ula d yiwen ,
47013003	imi tebɣam aț-țetḥeqqeqem belli d Lmasiḥ i d-iheddṛen seg-i ; nețța ur nelli ara d win ifeclen ɣuṛ-wen lameɛna isbeggen-ed tazmert-is gar awen .
47013004	? - țideț yețwaṣleb ɣef ddemma n wefcal-ines , lameɛna yedder s tezmert n Sidi Ṛebbi ; ula d nukni nefcel imi nella di Lmasiḥ lameɛna a nidir yid-es s tezmert n Sidi Ṛebbi di leqdic-nneɣ gar-awen .
47013005	Jeṛṛbet tmeyyzem deg iman-nwen iwakken aț-țwalim ma tețțeddum s liman neɣ ala ; eɛni ur teɛqilem ara belli Ɛisa Lmasiḥ yella deg-wen ? Neɣ ahat tfeclem mi tețțujeṛbem ?
47013006	Lameɛna ssarameɣ aț-țestɛeṛfem belli nukni nbeggen-ed liman-nneɣ di teswiɛt n ujeṛṛeb !
47013007	Ndeɛɛu ɣer Sidi Ṛebbi iwakken ur txeddmem ara cceṛ , mačči iwakken a d-nbeggen belli nesɛa lḥeqq , lameɛna nebɣa kan aț-țxedmem lxiṛ , ɣas ma nban-ed belli nefcel deg ujeṛṛeb .
47013008	Axaṭer ur nesɛi ara tazmert iwakken a nxalef tideț , lameɛna nesɛa kan tazmert s wayes ara neqdec ɣef tideț .
47013009	Nfeṛṛeḥ s wefcal-nneɣ ma yella kunwi tǧehdem ; m'ara ndeɛɛu ɣer Sidi Ṛebbi fell-awen , nessaram aț-țennernim di liman .
47013010	Atah iwacu i wen-țaruɣ akkagi m'ara beɛdeɣ fell-awen , iwakken asm'ara iliɣ gar-awen , ur țiwɛiṛeɣ ara ɣuṛ-wen s tezmert i yi-d-ifka Sidi Ṛebbi , iwakken a kkun-sǧehdeɣ mačči iwakken a kkun-sseɣliɣ .
47013011	Tura ay atmaten ilit di lfeṛḥ , ssimɣuṛet liman-nwen , nadit amek ara tawḍem ɣer lekmal , mseǧhadet wway gar-awen , msefhamet , ɛicet di lehna , imiren Sidi Ṛebbi Bab n talwit akk-d leḥmala ad yili yid-wen .
47013012	? emsalamet wway gar-awen s sslam n tegmaț . Atmaten meṛṛa țsellimen fell-awen .
47013013	
47013014	Ṛṛeḥma n Sidna Ɛisa Lmasiḥ , leḥmala n Sidi Ṛebbi ț-țdukli i d-ițțak Ṛṛuḥ iqedsen ad ilin yid-wen meṛṛa !
48001001	Nekk Bulus , yellan d ṛṛasul , mačči s ufus neɣ s lebɣi n yemdanen , lameɛna s lebɣi n Ɛisa Lmasiḥ akk-d Baba Ṛebbi i t-id isseḥyan si ger lmegtin .
48001002	Uriɣ tabṛaț-agi nekk d watmaten meṛṛa yellan yid-i , i tejmuyaɛ n watmaten n tmurt n Galasya :
48001003	ṛṛeḥma d lehna a wen-d-țțunefkent s ɣuṛ Baba-tneɣ Ṛebbi akk-d Sidna Ɛisa Lmasiḥ .
48001004	Lmasiḥ isebbel iman-is ɣef ddnubat-nneɣ , iwakken a ɣ-isellek si yir lǧil-agi , s lebɣi n Baba-tneɣ Ṛebbi .
48001005	I nețța tamanegt si lǧil ɣer lǧil ! Amin !
48001006	Wehmeɣ imi twexxṛem s lemɣawla ɣef win i wen-d-issawlen s ṛṛeḥma n Lmasiḥ , iwakken aț-țḍefṛem lexbaṛ n lxiṛ nniḍen .
48001007	Ur wen-d-nniɣ ara akka am akken yella lexbaṛ n lxiṛ nniḍen , lameɛna qqaṛeɣ-awen-d akka , axaṭer llan kra lɣaci i kkun-icewwlen yerna bɣan ad sɛewjen lexbaṛ n lxiṛ yeɛnan Lmasiḥ .
48001008	? as a lukan d nukni , neɣ d lmelk ara d-yasen seg igenni a wen-d ibbecceṛ lexbaṛ n lxiṛ yemxalafen ɣef win i wen-d-nbecceṛ si tazwara , atan ad yețwanɛel !
48001009	Nenna-yawen-t-id si zik , a s-d ɛiwdeɣ tura : yețwanɛel win ara wen-d ibeccṛen lexbaṛ n lxiṛ yemxalafen ɣef win i tqeblem !
48001010	Ihi tura , eɛni d lemziya n yemdanen i țnadiɣ ? Xaṭi ! D lemziya n Sidi Ṛebbi i țnadiɣ . Neɣ eɛni țnadiɣ ad ɛeǧbeɣ i yemdanen ? Lemmer i mazal țnadiɣ ad ɛeǧbeɣ i yemdanen , tili ur țțilliɣ ara d aqeddac n Lmasiḥ .
48001011	A wen-d-iniɣ ay atmaten belli lexbaṛ-agi n lxiṛ i wen-d-beccṛeɣ mačči s ɣuṛ wemdan i d-yekka ;
48001012	axaṭer , nekk s yiman-iw mačči d amdan i yi-t-id-issawḍen neɣ i yi t-islemden , lameɛna d Sidna Ɛisa Lmasiḥ i yi-t-id-iweḥḥan .
48001013	Teslam ɣef tikli-inu n zik asmi lliɣ ttabaɛeɣ ddin n wat Isṛail ; teslam amek i qehṛeɣ tajmaɛt n imasiḥiyen d wamek bɣiɣ a ten-snegreɣ .
48001014	Asmi lliɣ ḍefṛeɣ ddin d leɛwayed n wat Isṛail , ifeɣ akk tizyiwin-iw akk-d wid n laṣel-iw , axaṭer ṭṭfeɣ di leɛwayed n lejdud-iw akken ilaq .
48001015	Lameɛna s ṛṛeḥma-s , Sidi Ṛebbi ixtaṛ-iyi-d uqbel a d-laleɣ yerna yessawel-iyi-d iwakken ad qedceɣ fell-as .
48001016	Asmi i yi-d-ibeggen Sidi Ṛebbi Mmi-s iwakken ad beccṛeɣ lexbaṛ n lxiṛ i t-iɛnan ger wid ur nelli ara n wat Isṛail , ur cawṛeɣ ula d yiwen ;
48001017	yerna ur uliɣ ara ɣer temdint Lquds ɣer wid yellan d ṛṛusul uqbel-iw , lameɛna ṛuḥeɣ ɣer tmurt n waɛṛaben ; syenna uɣaleɣ-ed daɣen ɣer temdint n Dimacq .
48001018	Mi ɛeddan tlata iseggasen , uliɣ ɣer temdint Lquds iwakken ad issineɣ Buṭrus , qqimeɣ ɣuṛ-es xemseṭṭac wussan .
48001019	Lameɛna ur ẓriɣ ula d yiwen nniḍen si ṛṛusul , anagar Yeɛqub , gma-s n Ssid-nneɣ .
48001020	Ayen i wen-d-uriɣ akka ț-țideț , zdat Ṛebbi ur skiddibeɣ ara .
48001021	Syenna , ṛuḥeɣ ɣer tmura n Surya d Silisya ;
48001022	kra wayen kkiɣ dinna , imasiḥiyen n tejmuyaɛ n tmurt n Yahuda leɛmeṛ ẓrin udem-iw .
48001023	Slan kan qqaṛen fell-i : win akken yellan ițqehhiṛ deg-nneɣ , atan tura ițbecciṛ liman i gebɣa zik-nni a t-issenger .
48001024	Dɣa țḥemmiden Ṛebbi ɣef ddemma-w .
48002001	Mi ɛeddan ṛbeɛṭac iseggasen , ɛawdeɣ uliɣ ɣer temdint n Lquds akk-d Barnabas , wwiɣ daɣen yid-i gma-tneɣ Tit .
48002002	Uliɣ , axaṭer d Sidi Ṛebbi i yi-t-id yumṛen deg uweḥḥi . Sfehmeɣ-asen lexbaṛ n lxiṛ i țbecciṛeɣ ger wid ur nelli ara n wat Isṛail ; mliɣ-asen-t weḥḥed-sen i yimeqqranen n tejmaɛt iwakken ayen xedmeɣ armi d ass-a ur ițṛuḥ ara baṭel .
48002003	Tit , aṛfiq-iw yellan d ayunani , yiwen ur iḥettem fell-as ad iḍheṛ ,
48002004	ɣas akken llan yir watmaten i d-ikecmen gar-aneɣ s tuffra , bɣan a t-ḥeṛsen ad iḍheṛ . Kecmen-d gar-aneɣ iwakken ad walin tilelli i nesɛa di tikli-nneɣ akk-d Ɛisa Lmasiḥ , bɣan a ɣ-rren d aklan-nsen .
48002005	Ula d yiwet n tikkelt ur nekni zdat-sen , iwakken tideț yellan di lexbaṛ n lxiṛ aț-țeqqim gar-awen .
48002006	Ma d wid yesɛan lqima gar-awen , [ ur iyi-tewqiɛ ara lmeɛna d acu i llan zik , axaṭer Sidi Ṛebbi ur ixeddem ara lxilaf ger yemdanen ] ; wid-nni yesɛan lqima ur ḥețțmen ara fell-i ad xedmeɣ ayen nniḍen .
48002007	Lameɛna walan belli Sidi Ṛebbi iwekkel-iyi iwakken ad beccṛeɣ lexbaṛ n lxiṛ i wid ur nelli ara n wat Isṛail , am akken i gceggeɛ Buṭrus ad ibecceṛ lexbaṛ n lxiṛ i wat Isṛail .
48002008	Axaṭer , Sidi Ṛebbi i gerran Buṭrus d ṛṛasul n wid yellan n wat Isṛail , yerra-yi ula d nekk d ṛṛasul n wid ur nelli ara n wat Isṛail .
48002009	Yeɛqub , Buṭrus akk-d Yuḥenna yețwaḥesben d imeqqranen n tejmaɛt , setɛeṛfen belli d Sidi Ṛebbi i yi-d ifkan ccɣel-agi , dɣa selmen fell-aneɣ afus deg ufus iwakken a ɣ-d-beggnen belli qeblen ayagi . Imiren nemsefham : nutni ad ṛuḥen ad beccṛen i wat Isṛail , ma d nekk akk-d Barnabas , a nṛuḥ a nbecceṛ i wid ur nelli ara n wat Isṛail ;
48002010	acu kan , weṣṣan-aɣ iwakken ur ntețțu ara igellilen n tejmuyaɛ-nsen yellan di temdint n Lquds , ayagi ur stehzaɣ ara deg-s , xedmeɣ-t seg-wul .
48002011	Asmi i d-yusa Buṭrus ɣer temdint n Antyuc , qubleɣ-t ɣer wudem-is zdat lɣaci , axaṭer yeɣleḍ .
48002012	Uqbel a d-asen kra n yemdanen i d-iceggeɛ Yeɛqub , yella itețț akk-d watmaten ur nelli ara n wat Isṛail , lameɛna akken kan i d-wwḍen , iḥbes lmakla yid-sen iwexxeṛ fell-asen , axaṭer yuggad wid iṭṭfen di lɛaddat n wat Isṛail .
48002013	Atmaten nniḍen n wat Isṛail xedmen am nețța , wexxṛen ula d nutni , yuɣal armi ula d Barnabas iɛuned-iten .
48002014	Mi walaɣ ur teddun ara akken ilaq am akken i d-yeqqaṛ lexbaṛ n lxiṛ , nniɣ i Buṭrus zdat lɣaci meṛṛa : ma yella kečč yellan seg wat Isṛail tețɛiceḍ am wid ur nelli ara n wat Isṛail , amek ara tḥeṛṣeḍ wid ur nelli ara n wat Isṛail ad ɛicen am wat Isṛail ?
48002015	Nukni ur nelli ara d imednuben am leǧnas nniḍen , laṣel-nneɣ seg wat Isṛail .
48002016	Lameɛna neẓra belli amdan yețțuɣal d aḥeqqi zdat Sidi Ṛebbi s liman-ines di Ɛisa Lmasiḥ , mačči imi gxeddem ayen i d-teqqaṛ ccariɛa ; daymi ula d nukni numen s Ɛisa Lmasiḥ , iwakken a nuɣal d iḥeqqiyen zdat Sidi Ṛebbi s liman di Ɛisa Lmasiḥ , mačči imi nxeddem ayen i d-teqqaṛ ccariɛa n Musa . Axaṭer ula d yiwen ur izmir ad yuɣal d aḥeqqi zdat Ṛebbi imi i gettabaɛ ccariɛa n Musa .
48002017	Nukni nețnadi a nuɣal d iḥeqqiyen s liman di Lmasiḥ ; ma nufa iman-nneɣ d imednuben ula d nukni am leǧnas nniḍen , eɛni d Lmasiḥ i ɣ-ițțawin ɣer ddnub ? Xaṭi !
48002018	Axaṭer ma uɣaleɣ ɣer ccariɛa nni i ǧǧiɣ , ihi rriɣ iman-iw d amɛaṣi ;
48002019	ɣef wayen yeɛnan ccariɛa aql-iyi mmuteɣ , yerna d nețțat i yi-wwin ɣer lmut ; ayagi yedṛa-d iwakken ad sɛuɣ tudert di Sidi Ṛebbi ; aql-iyi țwasemmṛeɣ ɣef wumidag akk-d Lmasiḥ .
48002020	Tura mačči d nekk i gețțidiren , d Lmasiḥ i gețțidiren deg-i ; axaṭer tudert-iw di ddunit , țɛiceɣ-ț s liman di Mmi-s n Sidi Ṛebbi i yi-ḥemmlen yerna isebbel iman-is fell-i .
48002021	Ur sseɣlayeɣ ara lqima n ṛṛeḥma n Sidi Ṛebbi , axaṭer ma nezmer a nuɣal d iḥeqqiyen zdat Ṛebbi s ccariɛa n Musa , ihi Lmasiḥ yemmut ɣef wulac !
48003001	Ay at Galasya ur nessin leṣlaḥ nsen ! Anwa i kkun-iseḥḥren kunwi iwumi i d-nessefhem akken ilaq lmut n Ɛisa Lmasiḥ ɣef wumidag ?
48003002	? ef wayagi kan i bɣiɣ a kkun steqsiɣ : amek i wen-d-ițțune Ṛṛuḥ iqedsen , imi i txeddmem ayen i d-teqqaṛ ccariɛa neɣ imi teslam yerna tumnem s lexbaṛ n lxiṛ n Lmasiḥ ?
48003003	Eɛni ixuṣṣ-ikkun leɛqel ? Amek , di tazwara tețțeklem ɣef Ṛṛuḥ iqedsen , tura tebɣam aț-țețțeklem ɣef yiman-nwen ?
48003004	Eɛni ayen akk i tenɛețțabem iṛuḥ baṭel ? Ur ḥsiɣ ara iṛuḥ baṭel !
48003005	Win i wen-d-ifkan Ṛṛuḥ iqedsen , ixeddmen lbeṛhanat gar-awen , eɛni ixeddem-iten imi i tettabaɛem ccariɛa neɣ imi tumnem s lexbaṛ n lxiṛ iwumi teslam ?
48003006	Akken yura : Ibṛahim yumen s Ṛebbi , yețkel fell-as , daymi i t-iḥseb Sidi Ṛebbi d aḥeqqi .
48003007	Ilaq aț-țfehmem ihi , wid iteddun s liman , d nutni i d arraw n tideț n Sidna Ibṛahim .
48003008	Si zik i d-ixebbeṛ Sidi Ṛebbi di tira iqedsen belli ad yerr leǧnas ur nelli ara n wat Isṛail d iḥeqqiyen ɣef ddemma n liman nsen , mi genna i Sidna Ibṛahim lexbaṛ-agi n lxiṛ : Leǧnas meṛṛa n ddunit ad țțubarken yis-ek ;
48003009	ihi kra n win yumnen s Ṛebbi akken yumen yis Ibṛahim , ad ițțubarek am nețța .
48003010	Axaṭer wid yettabaɛen ccariɛa iwakken ad țwaqeblen ɣer Ṛebbi , deɛwessu tezga fell-asen imi yura : ad ițwanɛel kra n win yettabaɛen ccariɛa , ur nxeddem ara ayen akk yuran deg-s .
48003011	Ula d yiwen ur izmir ad yuɣal d aḥeqqi zdat Ṛebbi s ccariɛa , ayagi d ayen ibanen imi yura : Aḥeqqi ad yidir s liman .
48003012	Abrid n ccariɛa d webrid n liman mxalafen , imi yura : d win ara ixedmen ayen akk i d-teqqaṛ ccariɛa ara yesɛun tudert n dayem .
48003013	Lmasiḥ icufeɛ-aɣ-d si deɛwessu n ccariɛa , d nețța i gețwaneɛlen deg umkan-nneɣ ; axaṭer yura : ițwanɛel kra n win ițwaɛelqen ɣer ttejṛa .
48003014	Ayagi yedṛa-d iwakken s Ɛisa Lmasiḥ , leǧnas ur nelli ara n wat Isṛail ad weṛten lbaṛaka i gefka Sidi Ṛebbi i Ibṛahim ; s liman ara ɣ-d ițțune Ṛṛuḥ iqedsen i ɣ-iwɛed Sidi Ṛebbi .
48003015	Ay atmaten , a wen-d-fkeɣ lemtel yellan di lɛaddat-nneɣ : m'ara yexdem yiwen leɛqed akken ilaq , yiwen ur izmir a t-inkeṛ neɣ a s-yernu kra .
48003016	Ihi , Sidi Ṛebbi yefka lemɛahda i Ibṛahim akk-d win ara d-ilalen seg-s , ( ur d-yenni ara : i wid ara d-ilalen seg-s am akken aṭas i gellan ) . Di tira iqedsen yura : i win ara d-ilalen seg-k ; win i ɣef yura wayagi , d Lmasiḥ .
48003017	Atah wayen bɣiɣ a d-iniɣ : di tazwara Sidi Ṛebbi yesbedd leɛqed akken ilaq , ccariɛa i d-yusan ṛebɛa meyya utlatin iseggasen deffir-es , ur tezmir ara aț-țemḥu leɛqed-agi , neɣ m'ulac aț-țeɣli lqima n lemɛahda n Sidi Ṛebbi .
48003018	Lemmer si ccariɛa ara newṛet leslak , acuɣeṛ lemɛahda ? Axaṭer s lemɛahda-agi i d-ibeggen Sidi Ṛebbi ṛṛeḥma-s i Ibṛahim .
48003019	Acuɣeṛ ihi i d-tețțune ccariɛa ? Tețțunefk-ed iwakken a d-tesbeggen belli nɛuṣa lumuṛ n Sidi Ṛebbi , alamma yusa-d win akken ara d ilalen si dderya n Ibṛahim iwumi d tețțune lemɛahda . D lmalayekkat i d-yewwin ccariɛa ɣer ufus n Sidna Musa iwakken a ț-id-issiweḍ i yemdanen .
48003020	Sidi Ṛebbi iceggeɛ-ed amdan iwakken a d-yessiweḍ ccariɛa i wiyaḍ , meɛna ur iḥwaǧ ara amdan iwakken ad isbedd leɛqed yid-sen .
48003021	Eɛni ccariɛa txulef lemɛahdat n Sidi Ṛebbi ? Xaṭi ! Lemmer ccariɛa tezmer a d-te tudert i wemdan , tili yezmer wemdan ad yuɣal d aḥeqqi zdat Ṛebbi s ccariɛa .
48003022	Lameɛna tira iqedsen nnant-ed : ddunit meṛṛa tella seddaw tezmert n ddnub ; iwacu ? Iwakken lemɛahda n Sidi Ṛebbi aț-țețțune i yemdanen meṛṛa ɣef ddemma n liman-nsen di Ɛisa Lmasiḥ .
48003023	Uqbel a d-yas lweqt i deg ara namen s Lmasiḥ , nella seddaw leḥkum n ccariɛa , armi d ass i deg i d-yedheṛ webrid n liman .
48003024	S wakka , nețțuṛebba-d s ccariɛa armi d asmi d-yusa Lmasiḥ iwakken a ɣ-yerr d iḥeqqiyen zdat Ṛebbi s liman .
48003025	Tura yusa-d lweqt i deg ara namen s Lmasiḥ , ifuk fell-aneɣ leḥkum n ccariɛa .
48003026	Axaṭer tuɣalem akk d arraw n Sidi Ṛebbi s liman di Ɛisa Lmasiḥ .
48003027	Kunwi akk yețwaɣeḍsen s yisem n Lmasiḥ , tețɛicim tudert tajḍiṭ yellan di Lmasiḥ .
48003028	Tura ulac lxilaf ger wat Isṛail d iyunaniyen , ger waklan d iḥeṛṛiyen , ger yergazen ț-țilawin , axaṭer kunwi akk tuɣalem d yiwen di Ɛisa Lmasiḥ .
48003029	Yerna ma tellam d ayla n Lmasiḥ , aql-ikkun si dderya n Ibṛahim , wid ara iweṛten akken i t-id-iwɛed Sidi Ṛebbi .
48004001	Atah wayen i bɣiɣ a t-id-iniɣ : qqaṛeɣ-awen skud win ara iweṛten mazal-it meẓẓi , ur yemxalaf ara nețța d win yellan d akli , ɣas akken d nețța ara yuɣalen d bab n kullec ;
48004002	lameɛna ilaq-as ad yaɣ awal i wid ițelhayen yid-es , iseddayen lecɣal-is , alamma yessaweḍ leɛmeṛ akken i d-iweṣṣa baba-s .
48004003	Akken daɣen ula d nukni asmi nella meẓẓiyit , nɛac seddaw leḥkum n leqwanen n ddunit ,
48004004	meɛna asmi i d-yewweḍ lweqt i ɣ-iweɛɛed Sidi Ṛebbi , iceggeɛ-ed Mmi-s i d-ilulen si tmeṭṭut , iɛac seddaw leḥkum n ccariɛa ,
48004005	iwakken a d-ifdu wid yellan seddaw leḥkum n ccariɛa , iwakken a nuɣal d arraw-is .
48004006	Tura imi nuɣal d arraw n Sidi Ṛebbi , ifka-yaɣ-d ɣer wulawen-nneɣ Ṛṛuḥ n Mmi-s s wayes i nessawal i Ṛebbi : « Abba » ! Yeɛni : a Baba !
48004007	S wakka , ikkes fell-awen uzaglu n tkelwa , tuɣalem seg warraw-is ; ma tellam seg warraw-is , d kunwi ara iweṛten ayen i wen-iwɛed Sidi Ṛebbi s ṛṛeḥma-ines .
48004008	Zik-nni ur tessinem ara Ṛebbi yerna tețɛebbidem lemqamat d ssadaț deg umkan n Ṛebbi .
48004009	Lameɛna tura mi tessnem Ṛebbi , yerna nețța iḥseb ikkun d arraw-is , amek armi tebɣam aț-țuɣalem ɣer lɛaddat n zik ur nesɛi lmeɛna iwakken aț-țilim seddaw uzaglu-nsent ?
48004010	Tețțakem lqima i leɛyudat n kra wussan , kra wagguren , kra lewqat d kra yiseggasen !
48004011	Uggadeɣ ayen i nɛețțabeɣ akk fell-awen iṛuḥ baṭel .
48004012	Ay atmaten di leɛnaya-nwen , uɣalet am nekkini , imi ula d nekk lliɣ am kunwi . Ur iyi-texdimem acemma n diri .
48004013	Ur tecfim ara belli d lehlak i yi-ṭṭfen ɣuṛ-wen mi wen-beccṛeɣ lexbaṛ n lxiṛ ass amezwaru .
48004014	? as akken lehlak-iw yeɛfen , ur teɛyim deg-i , ur iyi-teḥqiṛem , lameɛna telham yis-i am akken d lmelk n Sidi Ṛebbi neɣ d Ɛisa Lmasiḥ s yiman-is i lliɣ .
48004015	Anda-t lfeṛḥ-nni-nwen n zik ? Acu i gedṛan yid-wen ? Zemreɣ ad cehdeɣ fell-awen belli , lemmer d ayen iwumi tzemrem a t-txedmem , tili tekksem-d allen-nwen iwakken a yi-tent-id-tefkem .
48004016	Eɛni uɣaleɣ awen tura d aɛdaw imi i wen-d qqaṛeɣ tideț ?
48004017	Imdanen-agi țbegginen-awen-d belli ḥemmlen-kkun , lameɛna nutni ččuṛen ț-țiḥila ; bɣan kan a kkun sbeɛden fell-i iwakken a ten-tettebɛem nutni .
48004018	Yelha ma ixeddem yiwen lxiṛ , mačči kan m'ara iliɣ gar-awen lameɛna di mkul lweqt .
48004019	Ay arraw-iw , aql-i nɛețțabeɣ tura daɣen ɣef ddemma-nwen am tmeṭṭut yeṭṭfen addud , alamma iban-ed Lmasiḥ deg-wen .
48004020	Acḥal mennaɣ ad iliɣ gar-awen di teswiɛt-agi i wakken a wen-d mmeslayeɣ akken nniḍen , axaṭer aql-iyi tḥeyyṛeɣ ɣef ddemma-nwen .
48004021	Init-iyi-d , kunwi yebɣan aț-țilim seddaw leḥkum n ccariɛa , eɛni ur teslim ara i wayen i d-teqqaṛ ccariɛa ?
48004022	Atah wayen i d-teqqaṛ : Sidna Ibṛahim yesɛa sin warraw-is , yiwen seg Haǧiṛa yellan ț-țaklit , wayeḍ seg Saṛa yellan ț-țaḥeṛṛit .
48004023	Lameɛna mmi-s n taklit-nni , ilul-ed s lebɣi n wemdan , ma d mmi-s n tḥeṛṛit-nni , ilul-ed ɣef ddemma n lemɛahda n Sidi Ṛebbi .
48004024	Taqsiṭ-agi tesɛa lmeɛna nniḍen : snat n tilawin-agi țusemmant d sin leɛqud : yiwen n leɛqed d win n wedrar n Sinay i d-ițaǧǧan aklan , yeɛni : d Haǧiṛa .
48004025	Haǧiṛa , d adrar n Sinay yellan di tmurt n waɛṛaben , tețmettil-ed tamdint n Lquds n tura , i gellan ț-țaklit s nețțat s warraw-is .
48004026	Lameɛna tamdint n Lquds yellan deg igenwan ț-țaḥeṛṛit , d nețțat i d yemma-tneɣ .
48004027	Axaṭer yura : Efṛeḥ kemm a tiɛiqeṛt ur nețțarew ara ! Ɛeggeḍ s lfeṛḥ kemm ur nessin lewjaɛ n tarrawt ! Axaṭer tameṭṭut yețwaḥeqṛen , aț-țes ɛu dderya akteṛ n tin yesɛan argaz-is .
48004028	Ma d kunwi ay atmaten , d arraw n lemɛahda i tellam am Isḥaq .
48004029	Zik-nni , win i d-ilulen s lebɣi n wemdan ițqehhiṛ win i d-ilulen s lebɣi n Ṛṛuḥ n Ṛebbi , akka i gella lḥal ar ass-a .
48004030	Lameɛna d acu yuran di tira iqedsen ? Enfu taklit d mmi-s ; axaṭer mmi-s n taklit ur ilaq ara ad iwṛet akk-d mmi-s n tmeṭṭut taḥeṛṛit .
48004031	Akka ay atmaten , ur nelli ara d arraw n taklit lameɛna d arraw n tmeṭṭut taḥeṛṛit .
48005001	Ɛisa Lmasiḥ isellek-aɣ iwakken a nesɛu tilleli n tideț . Ihi ḥerzet tilelli-agi , ḥadret aț-țuɣalem d aklan !
48005002	? esset-iyi-d ! Nekk Bulus , nniɣ awen-d : ma yella tḍehṛem , Lmasiḥ ur kkun-infiɛ ara .
48005003	Yerna ad ɛawdeɣ a d-iniɣ i yal argaz i gḍehṛen , belli ilzem ad ixdem ayen akk i d-tenna ccariɛa .
48005004	Kunwi yețnadin aț-țuɣalem d iḥeqqiyen zdat Ṛebbi s ccariɛa , ur d-yeqqim wacemma gar-awen d Lmasiḥ , tețwaḥeṛmem si ṛṛeḥma n Sidi Ṛebbi .
48005005	Ma d nukni , nessaram a ɣ-yerr Sidi Ṛebbi d iḥeqqiyen zdat-es ; ayagi nețṛaǧu-t s Ṛṛuḥ iqedsen akk-d liman .
48005006	Axaṭer , di tikli-nneɣ akk-d Ɛisa Lmasiḥ , neḍheṛ neɣ ur neḍhiṛ ara , ayagi ur yesɛi ara azal ; ayen yesɛan azal , d liman i d-țbegginen lecɣal i nxeddem s leḥmala .
48005007	Di tazwara tewwim abrid ilaqen , anwa i kkun-issufɣen i webrid n tideț ?
48005008	Ṛṛay-agi ur d-yekki ara s ɣuṛ Sidi Ṛebbi i wen-d-issawlen .
48005009	Akken qqaṛen : « Ciṭṭuḥ n temtunt ( iɣes n temtunt ) yessalay akk arukti . »
48005010	Lameɛna Sidi Ṛebbi ihedden ul-iw fell-awen , țekleɣ belli ur tețxemmimem ara akken nniḍen . Lameɛna win i kkun-icewwlen , akken ibɣu yili , a t-iɛaqeb Sidi Ṛebbi .
48005011	Lemmer mazal nehhuɣ ar tura ɣef ṭṭhaṛa , iwacu i yi-mazal țwaqehṛeɣ ? Tili lexbaṛ i nețbecciṛ ɣef Lmasiḥ ițwasemmṛen ɣef wumidag , ur yețțili d ugur ula i yiwen .
48005012	Wid-nni i kkun-icewwlen ɣef ṭṭhaṛa ad ṛuḥen ihi ad ɛegben iman-nsen .
48005013	Ay atmaten , Sidi Ṛebbi ifka yawen tilelli , ur d-țafet ara sebba s wayes ara txedmem s tlelli-agi lebɣi n tnefsit-nwen ; lameɛna beggnet-ed lmaḥibba yellan gar-awen .
48005014	Axaṭer lameṛ i gesdukklen meṛṛa ccariɛa d wagi : ḥemmel lɣiṛ-ik am yiman-ik .
48005015	Ma yella tețțemkerracem am lewḥuc yerna wa itețț wa , ḥadret iman-nwen neɣ m'ulac yiwen ad issenger wayeḍ .
48005016	Ddut ihi s lebɣi n Ṛṛuḥ iqedsen , iwakken ur txeddmem ara lebɣi n tnefsit-nwen .
48005017	Axaṭer lebɣi n tnefsit ixulef lebɣi n Ṛṛuḥ iqedsen , akken daɣen lebɣi n Ṛṛuḥ iqedsen ixulef lebɣi n tnefsit ; d iɛdawen wway gar-asen , daymi ur tezmirem ara aț-țxedmem akken tebɣam .
48005018	Lameɛna ma yella tleḥḥum s lebɣi n Ṛṛuḥ iqedsen , atan ihi ur tellim ara seddaw leḥkum n ccariɛa .
48005019	Axaṭer , lefɛayel n tnefsit țbanen : zzna , leḥṛam , lefsad ,
48005020	zzyaṛa n lemqamat , ssḥur , lkeṛh , ccwal , tismin , zzɛaf , wid yebɣan a d-kken sennig wiyaḍ , assexṛeb , wid ifeṛqen ț-țirebbaɛ ,
48005021	ṭṭmeɛ , ssekṛan , at iɛebbaḍ ur nesɛi lqaɛ d wayen akk ițemcabin ɣer wayagi meṛṛa . Ɛeggneɣ-awen-d am akken i wen-d-nniɣ yakan : wid i gxeddmen lecɣal-agi ur seɛɛun ara amkan di tgelda n Sidi Ṛebbi .
48005022	Lameɛna atan wayen i d-itekken si Ṛṛuḥ iqedsen : leḥmala , lfeṛḥ , lehna , ṣṣbeṛ , lehhu , leḥnana , liman ,
48005023	ul yeṣfan , aɣlab n tnefsit ; eɛni ccariɛa tugi annect-agi ?
48005024	Wid yellan n Ɛisa Lmasiḥ , semmṛen ɣef wumidag lebɣi n tnefsit-nsen , s ccehwat-is d umenni ines .
48005025	Imi d Ṛṛuḥ iqedsen i ɣ-d ifkan tudert , ilaq-aɣ ihi a neddu di lebɣi ines .
48005026	Ur ilaq a nessimɣuṛ iman nneɣ , ur ilaq a nețnaɣ neɣ a nețțemyasam wway-gar-aneɣ .
48006001	Ay atmaten , kunwi ileḥḥun s Ṛṛuḥ iqedsen , ma teṭṭfem yiwen yeɣleḍ , erret-ț-id ɣer webrid s leḥnana ; ḥadret ɣef yiman-nwen , axaṭer tzemrem aț-țeɣlim ula d kunwi deg ujeṛṛeb .
48006002	? emɛawanet deg unerfud n tɛekkmin nwen , s wakka ara tḍuɛem ayen i d-tenna ccariɛa n Lmasiḥ .
48006003	Ma yeḥseb yiwen iman-is yesɛa lqima nețța ur yeswi kra , ɣef yiman-is i gețkellix .
48006004	Ilaq mkul yiwen ad imeyyez tikli-ines , imiren ma yufa ayen s wayes ara izux , ad izux i yiman-is kan mačči alamma imettel iman-is ɣer wiyaḍ .
48006005	Axaṭer mkul yiwen ad yerfed taɛkumt-is weḥd-es .
48006006	Win iwumi sselmaden awal n Ṛebbi ilaq ad yeǧǧ amur deg wayen akk yesɛa i win i t-isselmaden .
48006007	? adret aț-țɣelṭem : yiwen ur yezmir ad istehzi ɣef Ṛebbi ; ayen yezreɛ wemdan , a t-id-imger .
48006008	Win yettabaɛen lebɣi n tnefsit-is , a t-tessiweḍ ɣer lmut ; ma d win iteddun s Ṛṛuḥ iqedsen ad isɛu tudert n dayem .
48006009	Ilaq a nxeddem lxiṛ mbla ɛeyyu ; axaṭer m'ur nefcil ara , a d-nemger m'ara d-yaweḍ lweqt .
48006010	Ihi , skud yella wamek , a nexdem lxiṛ i yemdanen meṛṛa , abeɛda atmaten di liman !
48006011	Walit tira-agi : s ufus-iw i wen tent-id-uriɣ .
48006012	Wid meṛṛa i gebɣan ad ḥețțmen fell-awen ṭṭhaṛa , bɣan a d-sbeggnen iman-nsen zdat imdanen belli ṭṭfen di leɛwayed , iwakken ur țwaqehhaṛen ara ɣef ddemma n umidag n Lmasiḥ .
48006013	Widak-agi iḍehṛen , nutni s yiman nsen ur ttabaɛen ara ccariɛa ; lameɛna bɣan aț-țḍehṛem iwakken ad zuxxen imi ḥettmen fell-awen ṭṭhaṛa-agi .
48006014	Ma d nekk ur bɣiɣ ad zuxxeɣ s wacemma , anagar s lmut n Ɛisa Lmasiḥ ɣef wumidag ; axaṭer s lmut n Lmasiḥ ɣef wumidag uɣaleɣ ur ḥsibeɣ ara ddunit-agi , akken daɣen ddunit ur iyi-teḥsib ara ula d nekk .
48006015	Axaṭer ayen yesɛan azal , mačči d ṭṭhaṛa , lameɛna ț-țalalit tajḍiṭ i d-itekken s ɣuṛ Sidi Ṛebbi .
48006016	I wid akk itebɛen abrid-agi , a sen-iniɣ : lehna d ṛṛeḥma n Sidi Ṛebbi a wen-d țțunefkent i kunwi d wegdud n Sidi Ṛebbi meṛṛa !
48006017	Sya ɣer zdat , ur ḥwaǧeɣ yiwen a yi-isseḥzen ; axaṭer ccwami yellan di lǧețța-w țbegginent-ed belli d aqeddac n Sidna Ɛisa i lliɣ .
48006018	Ay atmaten , ṛṛeḥma n Ssid-nneɣ Ɛisa Lmasiḥ aț-țili yid-wen meṛṛa ! Amin !
49001001	Nekk Bulus yellan d amceggeɛ n Ɛisa Lmasiḥ s lebɣi n Sidi Ṛebbi , uriɣ-ed tabṛaț-agi i watmaten yellan di temdint n Ifasus i gumnen s Ɛisa Lmaṣiḥ .
49001002	Ṛṛeḥma d lehna a wen-d țțunefkent s ɣuṛ Sidi Ṛebbi baba-tneɣ akk-d Ssid-nneɣ Ɛisa Lmasiḥ .
49001003	Ad ițțubarek Sidi Ṛebbi , baba-s n Ssid-nneɣ Ɛisa Lmasiḥ , i ɣ-d-ifkan deg igenwan mkul lbaṛakat n Ṛṛuḥ iqedsen , s Ɛisa Lmasiḥ .
49001004	Yis i ɣ-d-ixtaṛ Sidi Ṛebbi uqbel a d-ixleq ddunit , iwakken a nili zdat-es d izedganen mbla lɛib .
49001005	Sidi Ṛebbi iḥemmel-aɣ , daymi i geqsed si zik s lebɣi-ines a ɣ-yerr d arraw-is s Ɛisa Lmasiḥ ,
49001006	iwakken a t-neḥmed a t-ncekkeṛ ɣef ṛṛeḥma-s tameqqrant i ɣ-d-ifka s Mmi-s eɛzizen .
49001007	S lmut n Sidna Ɛisa i ɣ-d-icufeɛ Sidi Ṛebbi , s idammen-is yuzzlen i ɣ-țwaɛfan ddnubat-nneɣ ; s wakka isbeggen-aɣ-d acḥal meqqṛet ṛṛeḥma ines
49001008	i d-issers fell-aɣ s tugeț yerna ifka-yaɣ-d lefhama ț-țmusni .
49001009	Sidi Ṛebbi isbeggen-aɣ-ed lebɣi-s yellan d lbaḍna , lemziya-nni i geqsed a ț-ixdem si tazwara s Lmasiḥ ,
49001010	ara yessiweḍ ɣer lekmal-is di lweqt i gextaṛ : ad isdukkel ayen akk yellan ama deg igenwan ama di lqaɛa , seddaw lḥekma n Lmasiḥ .
49001011	S Ɛisa Lmasiḥ i ɣ-yerra Sidi Ṛebbi d ayla-s , am akken i t-iqsed si tazwara di lebɣi-ines ,
49001012	iwakken nukni yessarmen di Lmasiḥ d imezwura , a neḥmed Sidi Ṛebbi ɣef tmanegt-is .
49001013	Kunwi daɣen mi teslam s lexbaṛ n lxiṛ i wen-d-yewwin leslak , tumnem s Lmasiḥ ; dɣa Sidi Ṛebbi iḍbeɛ-ikkun s ṭṭabeɛ-ines yellan d Ṛṛuḥ iqedsen i gewɛed a wen-t-id ye .
49001014	Ṛṛuḥ iqedsen d aɛeṛbun n lweṛt-nneɣ , alamma yewweḍ ɣer lekmal-is leslak n wid akk yextaṛ Sidi Ṛebbi . A neḥmed ihi Sidi Ṛebbi ɣef tmanegt-agi-ines ( lɛaḍima-s ) .
49001015	Daymi mi sliɣ s liman-nwen yeṛsan di Ɛisa Lmasiḥ d wamek i tḥemmlem wid akk i gextaṛ Sidi Ṛebbi ,
49001016	kull ass țḥemmideɣ rennuɣ Sidi Ṛebbi ɣef ddemma-nwen , țțadreɣ-kkun-id dayem di tẓallit-iw
49001017	iwakken Sidi Ṛebbi , Illu n Ssid nneɣ Ɛisa Lmasiḥ yellan d bab n tmanegt , a wen-d-ye s Ṛṛuḥ iqedsen tamusni d lefhama s wayes ara t-tissinem akken ilaq ;
49001018	a wen-ildi leɛqel iwakken aț țfehmem d acu n usirem i ɣer wen-d issawel , d acu n lbaṛakat timeqqranin i ghegga i wid yumnen yis ;
49001019	aț-țwalim tazmert-is tameqqrant i ɣ-d-ibeggen i nukni s wid yumnen yis .
49001020	Tazmert nni i d-ibeggen s Ɛisa Lmasiḥ , mi t-id-yesseḥya si ger lmegtin , yerna yesɣim-it ɣer tama-s tayeffust deg igenwan iwakken ad yeḥkem ,
49001021	sennig igelliden meṛṛa n ddunit , sennig imdebbṛen ț-țnezmarin , sennig tgeldiwin akk-d yismawen meṛṛa yellan mačči kan di lǧil-agi meɛna ula di lǧil i d-iteddun .
49001022	Sidi Ṛebbi yerra kullec seddaw iḍaṛṛen n Lmasiḥ , yerra-t daɣen d aqeṛṛuy n tejmaɛt n imasiḥiyen
49001023	yellan d lǧețța n Lmasiḥ ; deg-s i gețțili yerna d nețța i d kullec di ddunit meṛṛa .
49002001	Zik-nni , tellam am wid yemmuten ɣef ddemma n tuccḍa-nwen akk-d ddnubat-nwen ;
49002002	tețɛicim di ddnub , tewwi-kkun ddunit , tḍefṛem Cciṭan , sselṭan n ddunit-agi i gțekellixen ar tura wid ur nḍuɛ ara Sidi Ṛebbi .
49002003	Nukni daɣen , zik-nni am nutni i nella ; nettabaɛ ixemmimen-nneɣ , ccehwat-nneɣ , nxeddem lebɣi n tnefsit-nneɣ , nella nuklal urrif n Sidi Ṛebbi am wiyaḍ .
49002004	Lameɛna imi i geččuṛ Sidi Ṛebbi d ṛṛeḥma , yerna leḥmala-ines ɣuṛ-nneɣ ț-țameqqrant ,
49002005	yerra-yaɣ-d ɣer tudert akk-d Lmasiḥ , nukni yellan am wid yemmuten ɣef sebba n ddnubat-nneɣ . S ṛṛeḥma n Sidi Ṛebbi i tețwasellkem .
49002006	S tdukli-nneɣ akk-d Ɛisa Lmasiḥ , Sidi Ṛebbi isseḥya-ɣ-ed akk-d Lmasiḥ yerna yesɣim-aɣ yid-es deg igenwan ,
49002007	iwakken di leqṛun i d-iteddun , a d-tban acḥal meqqṛit ṛṛeḥma-ines akk-d leḥnana-s i ɣ-d-isbeggen s Ɛisa Lmasiḥ .
49002008	S ṛṛeḥma n Sidi Ṛebbi kan i tețwasellkem , mi tumnem . Ayagi mačči d ayen i d-ikan s ɣuṛ-wen lameɛna ț-țukci n Sidi Ṛebbi .
49002009	Mačči s lḥasanat-nwen i tețwasellkem akken yiwen ur ițzuxxu s yiman is ;
49002010	axaṭer ayen i nella tura s ɣuṛ Sidi Ṛebbi i ɣ-d-yekka , ixleq-aɣ-ed di Ɛisa Lmasiḥ iwakken a nexdem di tudert-nneɣ lecɣal yelhan i-ɣ-d ihegga si tazwara .
49002011	Kunwi ur nelli ara seg wegdud n wat Isṛail , iwumi qqaṛen wat Isṛail : « A wid ur neḍhiṛ » axaṭer nutni ḥesben iman-nsen ḍehṛen ɣef ddemma n ṭṭhaṛa-nni i sɛan di lɛadda-nsen ,
49002012	mmektit-ed amek i tellam zik : di lweqt-nni tellam tbeɛdem ɣef Lmasiḥ , d ibeṛṛaniyen ur nelli ara seg ugdud i gextaṛ Sidi Ṛebbi , ur tețțekkam di lemɛahdat i sen-iwɛed , ur tesɛim asirem , ur tessinem Sidi Ṛebbi .
49002013	Meɛna imi tumnem s Ɛisa Lmasiḥ , kunwi yellan zik tbeɛdem fell-as , tura tqeṛṛbem-d ɣuṛ-es s idammen-is yuzzlen ɣef ddemma-nwen .
49002014	Axaṭer d Lmasiḥ s yiman-is i d lehna-nneɣ , imi i gesdukkel at Isṛail d leǧnas nniḍen yerra-ten d yiwen n wegdud . Mi gefka iman-is d asfel , ihudd lḥiḍ-nni i ten-ifeṛqen , i ten-yerran d iɛdawen ;
49002015	yesseɣli tazmert n ccariɛa yerna lewṣayat akk-d leqwanen-ines , iwakken a d-issufeɣ si snat ccetlat-agi , yiwen kan n wegdud ajdid ara yamnen yis ; s wakka i d-issers lehna .
49002016	S lmut-is ɣef wumidag i ten-issemṣaleḥ d Sidi Ṛebbi , ikkes tiɛdawit yellan gar-asen , isdukkel sin leǧnas-agi yerra-ten d yiwen wegdud .
49002017	Yusa-d a wen-ibecceṛ lexbaṛ n lxiṛ , yewwi-awen-d lehna ama i kunwi yellan tbeɛdem ɣef Ṛebbi , ama i wat Isṛail iqeṛben ɣuṛ-es ;
49002018	axaṭer yis i nezmer am kunwi am nukni , a nqeṛṛeb meṛṛa ɣer Baba Ṛebbi , s yiwen n Ṛṛuḥ iqedsen .
49002019	Ihi tura , kunwi ur nelli ara seg wat Isṛail , ur tellim ara d ibeṛṛaniyen neɣ d imsebriden , meɛna tețțekkam di tejmaɛt n wegdud n Sidi Ṛebbi , tuɣalem d iɛeyyalen n twacult-is .
49002020	Tuɣalem d axxam yebnan ɣef lsas i ssersen ṛṛusul akk-d lenbiya , Ɛisa Lmasiḥ s yiman-is i d azṛu alemmas yeṭṭfen lebni .
49002021	D nețța i gessalayen lebni , yesseǧhad-it iwakken ad yuɣal d lǧameɛ iqedsen n Sidi Ṛebbi .
49002022	S tdukli-nwen akk-d Lmasiḥ , ula d kunwi tețțekkam di lebni-agi , iwakken aț-țilim d axxam anda yezdeɣ Sidi Ṛebbi s Ṛṛuḥ-is .
49003001	Daymi nekk Bulus , aql-i d ameḥbus n Lmasiḥ ɣef ddemma nwen kunwi ur nelli ara n wat Isṛail .
49003002	Ahat teslam s lxedma i yi-d ițțunefken s ṛṛeḥma n Sidi Ṛebbi ɣef wayen i kkun-yeɛnan .
49003003	Sidi Ṛebbi ildi-yi-d allen iwakken ad fehmeɣ lbaḍna-ines , am akken i t-id-uriɣ s kra imeslayen ;
49003004	m'ara ten-teɣṛem , aț-țeẓrem ayen fehmeɣ ɣef lbaḍna n Lmasiḥ .
49003005	Sidi Ṛebbi ur d-ibeggen ara lbaḍna-agi i lejdud-nneɣ , lameɛna tura ibeggen-iț-id s Ṛṛuḥ-is iqedsen i imceggɛen-ines akk-d lenbiya .
49003006	Ațah lbaḍna-agi : imi umnen leǧnas ur nelli ara n wat Isṛail s lexbaṛ n lxiṛ n Lmasiḥ i sen-d ițțubeccṛen , ad țekkin di lɛahed i d-ițțunefken i wat Isṛail , ad weṛten yid-sen lbaṛakat yerna ad uɣalen meṛṛa d yiwet n lǧețța .
49003007	Uɣaleɣ d aqeddac n lexbaṛ-agi n lxiṛ n Lmasiḥ s ṛṛeḥma n Sidi Ṛebbi ț-țezmert-is ixeddmen deg-i ;
49003008	nekk yellan d ulac ger imasiḥiyen meṛṛa , yețțunefk-iyi-d s ṛṛeḥma n Sidi Ṛebbi ad beccṛeɣ i wid ur nelli ara n wat Isṛail , lexbaṛ n lxiṛ yeɛnan lbaṛakat ur nkeffu yellan di Lmasiḥ
49003009	yerna a d-sfehmeɣ lmeɛna n lbaḍna agi i geffer Sidi Ṛebbi si lebda , nețța i gxelqen kullec .
49003010	S wakka , lḥekmat ț-țnezmarin n igenwan ad issinent tamusni n Sidi Ṛebbi di mkul ṣṣifat-ines , s tejmaɛt n imasiḥiyen
49003011	akken yella di leqsed n Sidi Ṛebbi si lebda ; leqsed-agi yessaweḍ-it ɣer lekmal-is s Ɛisa Lmasiḥ Ssid-nneɣ .
49003012	S liman-nneɣ di Sidna Ɛisa i nezmer a nqeṛṛeb ɣer Sidi Ṛebbi s lețkal .
49003013	Daymi i wen-qqaṛeɣ tura : ur țțaǧat ara uguren i d-țmagareɣ ɣef ddemma-nwen a kkun-sfeclen axaṭer d ayen ara kkun-iqeṛṛben ɣer Sidi Ṛebbi .
49003014	Ɣef wayagi i kerfeɣ tigecrar , seǧǧdeɣ zdat Sidi Ṛebbi baba-tneɣ ,
49003015	seg i d-tekka yal tawacult yellan ama deg igenwan ama di lqaɛa ,
49003016	ṭṭalabeɣ-as iwakken s lɛaḍima-s tameqqrant , a kkun-isseǧhed s tezmert n Ṛṛuḥ-is iqedsen .
49003017	Ssutureɣ-as ad izdeɣ Lmasiḥ deg wulawen-nwen s liman , aț-țesɛum izuṛan ara iṛeṣṣin di leḥmala ,
49003018	iwakken kunwi akk-d wid yumnen meṛṛa , aț-țzemrem aț-țfehmem acḥal hraw , acḥal ɣezzif , acḥal lqay , acḥal ɛlay leḥmala n Lmasiḥ ,
49003019	yerna aț-țissinem leḥmala-agi yugaren yal tamusni yellan di ddunit , alamma yezdeɣ Ṛṛuḥ n Sidi Ṛebbi deg-wen s lekmal .
49003020	Sidi Ṛebbi ixeddem deg-nneɣ s tezmert-is , yețțak-aɣ-d akteṛ n wayen akk i s-neṭṭalab d wayen akk i nețxemmim ;
49003021	ad ițțubarek yisem-is si lǧil ɣer lǧil di tejmaɛt n imasiḥiyen akk-d Ɛisa Lmasiḥ i dayem , Amin !
49004001	Nekk yellan d aqeddac n Lmasiḥ , a kkun-nhuɣ ihi aț-țeddum akken yebɣa Sidi Ṛebbi mi wen-d-issawel .
49004002	Ddut s lḥenna d wannuz akk-d ṣṣbeṛ , țemyawit wway gar-awen s lmaḥibba .
49004003	Ḥeṛset iman-nwen aț-țeṭṭfem di tdukkli n Ṛṛuḥ iqedsen , s lehna wway gar-awen .
49004004	Yiwet n lǧețța kan akk-d yiwen n Ṛṛuḥ iqedsen i gellan , am akken daɣen i wen-d-issawel Sidi Ṛebbi ɣer yiwen usirem kan .
49004005	Yiwen kan i d Ssid-nneɣ , yiwen n liman akk-d yiwen n weɣḍas i gellan ,
49004006	yiwen n Ṛebbi kan i gellan , d nețța i d baba-tneɣ meṛṛa ; yella sennig kullec , yella ger yemdanen meṛṛa , yella daɣen deg-sen meṛṛa .
49004007	Meɛna mkul yiwen deg-nneɣ tețțunefk-as-d ṛṛeḥma n Sidi Ṛebbi s wakken yella umur i s-d-yefka Lmasiḥ .
49004008	Akken yura di tira iqedsen + : Mi yuli ɣer igenwan , + yewwi yid-es imeḥbas , ifka-d tikciwin i yemdanen .
49004009	D acu i d lmeɛna : « Yuli ɣer igenni ? » Ayagi , yeɛni : uqbel ad yali Lmasiḥ ɣer igenni , iṣubb ɣer imukan lqayen n ddaw tmurt .
49004010	D win akken iṣubben , i gulin daɣen ɣer igenwan iwakken ad yeɛmeṛ ddunit meṛṛa ;
49004011	d nețța i d-ifeṛqen tukciwin i yemdanen : kra yefka-yasen ad ilin d ṛṛusul , kra d lenbiya , kra nniḍen ad beccṛen lexbaṛ n lxiṛ , wiyaḍ d imeksawen n tejmaɛt n imasiḥiyen neɣ d wid yesselmaden agdud n Sidi Ṛebbi .
49004012	S tukciwin-agi , Sidna Ɛisa ad iheggi wid yextaṛ Sidi Ṛebbi , ad sɛun tazmert s wayes ara xedmen ccɣel i sen-d-ifka iwakken aț-țegmu tejmaɛt n watmaten yellan d lǧețța n Lmasiḥ ;
49004013	s wakka a ndukkel deg yiwen n liman akk-d yiwet n tmusni ɣef wayen yeɛnan Mmi-s n Sidi Ṛebbi , alamma nuɣal d imeqqranen di liman , imiren s tdukli-nneɣ a naweḍ ɣer lekmal yellan di Lmasiḥ .
49004014	S wakka ur nețɣimi ara d arrac imeẓyanen i țțawint lemwaji , i gekkat waḍu ɣer mkul lǧiha , iwumi țkellixen yemdanen s tḥila-nsen d uselmed-nsen .
49004015	Meɛna m'ara d-nini tideț s lmaḥibba , a nennerni di kullec di tikli-nneɣ akk-d Lmasiḥ yellan d aqeṛṛuy n tejmaɛt n watmaten .
49004016	Lǧețța tebna s leɛḍam i cuddent lemfaṣel yal yiwen deg umkan-is ; s Lmasiḥ i tețțimɣuṛ tețnerni di lmaḥibba m'ara xeddmen leɛḍam ccɣel-nsen akken ilaq .
49004017	Atah ihi wayen i d-nniɣ d wayen i d-qqaṛeɣ s yisem n Lmasiḥ : ur țɛicit ara am wid ur nessin ara Sidi Ṛebbi , imi nutni ttabaɛen ixemmimen-nsen ur nesɛi lmeɛna .
49004018	Lefhama-nsen iɣumm-iț ṭṭlam , sbeɛden iman-nsen ɣef tudert i d ițțak Sidi Ṛebbi axaṭer jehlen , qquṛen wulawen-nsen .
49004019	Ur țsetḥin ur țneḥcamen , xeddmen anagar leɛṛuṛ yerna ur sɛin ara leqniɛa .
49004020	Meɛna kunwi , mačči d ayagi i tlemdem ɣef wayen yeɛnan Lmasiḥ .
49004021	Ma yella d ṣṣeḥ teslam yis yerna slemden awen tideț yeɛnan Lmasiḥ ,
49004022	eǧǧet ihi tikli d lɛeqliyat-nwen tiqdimin i ssefsadent ccehwat-nni yețɣuṛṛun ,
49004023	iwakken aț-țesɛum lefhama tajdiṭ i d-yețțak Ṛṛuḥ iqedsen ;
49004024	aț-țuɣalem d imdanen ijdiden akken yella di lebɣi n Sidi Ṛebbi , iwakken aț-țeddum deg webrid n lḥeqq akk-d ṣṣfa i ɣer tessufuɣ tideț .
49004025	Daymi , xḍut i lekdeb , ilaq mkul yiwen deg-wen ad immeslay s tideț i lɣiṛ-is , axaṭer d leɛḍam n yiwet n lǧețța i nella .
49004026	Ma yella terfam ur dennbet ara , ilaq a wen-yekkes wurrif uqbel ad yeɣli yiṭij ;
49004027	ur țțaǧat ara abrid i Cciṭan ad ikcem ulawen nwen .
49004028	Win yellan yețțakar ilaq ad yeǧǧ tukerḍa , ad ixdem s iɣallen-is iwakken a d-isewweṛ aɣṛum-is s leḥlal , s wakka ad izmir ad iɛiwen wid yeḥwaǧen .
49004029	Ur ilaq ara a d-iffeɣ yir wawal seg imi nwen , meɛna init-ed kan imeslayen iṣelḥen s wayes ara sfaydin wid ara sen-islen yerna ad nnernin di liman .
49004030	Ur sseḥzanet ara Ṛṛuḥ iqedsen , axaṭer yis i kkun-iḍbeɛ Sidi Ṛebbi i wass i deg ara innekmal leslak-nwen .
49004031	Ekkset si gar-awen : ddɣel , taɛdawit , zzɛaf , urrif , leɛyaḍ , rregmat d wayen akk n diri .
49004032	Ilit d iḥninen msamaḥet wway gar-awen , akken i wen-isemmeḥ Sidi Ṛebbi s Lmasiḥ .
49005001	Cbut Sidi Ṛebbi baba-twen imi tellam d arraw-is eɛzizen ;
49005002	ddut di tudert-nwen s leḥmala am akken i ɣ-iḥemmel Lmasiḥ i gefkan iman-is ɣef ddemma-nneɣ d asfel i Sidi Ṛebbi , am lweɛda yesɛan rriḥa iɛeǧben i Sidi Ṛebbi .
49005003	Kunwi s imasiḥiyen xḍut i zzna , i wayen ur neṣfi ara , i ṭṭmeɛ ; ayagi meṛṛa ur ilaq ara a d-ițwabdar gar-awen ulamma d abdar ;
49005004	ur qebbḥet , ur d-qqaṛet imeslayen ur nesɛi lmeɛna , ur stehzayet ara ɣef wiyaḍ , ayagi d ayen n diri ; meɛna d imeslayen ara iḥemden Sidi Ṛebbi i glaqen a d-ffɣen seg imi-nwen ;
49005005	axaṭer ilaq aț-țeẓrem belli wid izennun neɣ wid ixeddmen ayen ur neṣfi akk-d wid ur nesteqniɛ ara , imi wid ur nesteqniɛ ara cban wid iɛebbden lmeṣnuɛat , widak-agi meṛṛa ur țekkayen ara di tgeldit n Lmasiḥ akk-d Sidi Ṛebbi .
49005006	Ḥadret ad yili win ara kkun-ikellxen s lehduṛ ur nesɛi lmeɛna ; axaṭer ɣef wayagi i d-ițrusu wurrif n Sidi Ṛebbi ɣef wid i t ițɛuṣun .
49005007	Ɣuṛ-wat ad yili wayen ara kkun icerken yid-sen .
49005008	Ț-țideț , zik-nni tellam di ṭṭlam , meɛna tura s tikli nwen deg ubrid n Lmasiḥ , teffɣem ɣer tafat . Ddut ihi di tafat imi tellam d arraw n tafat ;
49005009	axaṭer tafat tețțawi ɣer wayen yelhan , ɣer lḥeqq akk-d tideț .
49005010	Meyyzet aț-țfehmem ayen iɛeǧben i Sidi Ṛebbi ;
49005011	ur țekkayet ara di lecɣal n ṭṭlam ur nesɛi lfayda , meɛna kecfet-ed lecɣal-agi ɣer tafat .
49005012	S tideț ayen xeddmen imdanen agi s tuffra , d lḥecma a t-id-nebder ;
49005013	lameɛna m'ara d-nekcef ayen xeddmen , lecɣal-nsen țbanen-d di tafat imi anda tella tafat , kullec yețban di tafat .
49005014	Axaṭer yura : Ddekwal a kečč yeṭṭsen , ekker-ed si ger lmegtin , imiren a d-tecṛeq fell-ak tafat n Lmasiḥ .
49005015	Ihi ḥadret mliḥ tikli-nwen , ur leḥḥut ara am imehbal , meɛna am wid itɛeqlen ;
49005016	faṛset lweqt axaṭer ussan d ixeddaɛen .
49005017	Daymi , ur smuhbulet ara , meɛna nadit aț-țissinem lebɣi n Sidi Ṛebbi .
49005018	Ur sekkṛet ara , axaṭer ssekṛan yessufuɣ i webrid , lameɛna ǧǧet Ṛṛuḥ iqedsen ad iččaṛ ulawen-nwen ;
49005019	țemseǧhadet wway-gar-awen s isefra n Zabuṛ , cnut ɣef Sidi Ṛebbi , țḥemmidet-eț s wulawen-nwen .
49005020	Ḥemmdet Sidi Ṛebbi baba-tneɣ ɣef kullec , di mkul lweqt , s yisem n Sidna Ɛisa Lmasiḥ .
49005021	Țemqadaṛet wway gar-awen i lmend n Lmasiḥ .
49005022	A tilawin , ḍuɛemt irgazen-nkunt am akken i glaq aț țḍuɛemt Sidi Ṛebbi !
49005023	Axaṭer argaz d aqeṛṛuy ɣef tmeṭṭut-is , am akken yella Lmasiḥ d aqeṛṛuy ɣef tejmaɛt n imasiḥiyen ; Lmasiḥ d amsellek n tejmaɛt-agi yellan d lǧețța-s .
49005024	Am akken i tețḍuɛu tejmaɛt n imasiḥiyen Lmasiḥ , tilawin daɣen ilaq ad ḍuɛent irgazen-nsent di kullec .
49005025	Ay irgazen , mkul yiwen deg-wen ilaq ad iḥemmel tameṭṭut-is akken iḥemmel Lmasiḥ tajmaɛt n imasiḥiyen yerna isebbel tudert-is fell-as ;
49005026	s weɣḍas n waman d wawal n Sidi Ṛebbi yerra-ț teṣfa iwakken a ț-iqeddem i Sidi Ṛebbi ;
49005027	yebɣa a d-tban tejmaɛt-agi n imasiḥiyen zdat-es , teṣfa mbla ccwami , mbla akmac , mbla lɛib , aț-țili ț țimqeddest , ulac deg-s ayen ara s-d-nessukkes .
49005028	Akken daɣen , irgazen ilaq ad ḥemmlen tilawin-nsen am lǧețțat-nsen . Win iḥemmlen tameṭṭut-is d iman-is i gḥemmel .
49005029	Ulac win ikeṛhen lǧețța-s , lameɛna ițɛeyyic-iț , ițḥadar-iț am akken i gxeddem Lmasiḥ i tejmaɛt n imasiḥiyen ,
49005030	axaṭer d leɛḍam n lǧețța-s i nella ; am akken yura :
49005031	daymi argaz ilaq ad yeǧǧ baba-s d yemma-s iwakken ad iɛic ț-țmeṭṭut-is , dɣa di sin yid-sen ad uɣalen d yiwen .
49005032	Bɣiɣ a wen-d-iniɣ belli ayagi d lbaḍna tameqqrant yeɛnan Lmasiḥ akk-d tejmaɛt n imasiḥiyen .
49005033	Ihi , mkul yiwen deg-wen ilaq ad iḥemmel tameṭṭut-is am yiman-is , ma ț-țameṭṭut ilaq aț-țqadeṛ argaz-is .
49006001	A dderya , ḍuɛet imawlan-nwen akken yebɣa Sidi Ṛebbi , axaṭer ayagi d ayen yellan d lḥeqq .
49006002	Di ccariɛa i d-yefka Sidi Ṛebbi i Sidna Musa , d wagi i d lameṛ amezwaru yesɛan lemɛahda :
49006003	Qadeṛ baba-k d yemma-k iwakken aț-țɛiceḍ di lehna yerna ad yiɣzif leɛmeṛ-ik di ddunit .
49006004	Ma d kunwi ay imawlan , ur sserfayet ara dderya-nwen , meɛna ṛebbit-țen akken i kkun-id-iweṣṣa Sidi Ṛebbi .
49006005	Ay aklan , ḍuɛet imɛellmen n ddunit-agi , s leqdeṛ , s wul yeṣfan d neyya am akken d Lmasiḥ i tețḍuɛum .
49006006	Ayagi ur t-xeddmet ara kan m'ara kkun-țɛassan am akken tețnadim aț-țɛeǧbem i yemdanen , lameɛna ilit am iqeddacen n Lmasiḥ i gxeddmen lebɣi n Sidi Ṛebbi seg ul .
49006007	Qedcet fell-asen am akken d Lmasiḥ s yiman-is i ɣef tqeddcem mačči ɣef yemdanen .
49006008	Teẓram belli win ixedmen lxiṛ , ama d akli neɣ d aḥeṛṛi , a t-yaf ɣer Sidi Ṛebbi .
49006009	Ma d kunwi ay imɛellmen , xedmet daɣen i iqeddacen-nwen akken yella di lebɣi n Sidi Ṛebbi ; ur xeddmet ara deg-sen lbaṭel , imi teẓram belli amɛellem-nsen yellan daɣen d amɛellem-nwen , deg igenwan i gella yerna nețța ur ixeddem ara lxilaf ger yemdanen .
49006010	Sǧehdet ihi iman-nwen s tezmert tameqqrant n Sidi Ṛebbi .
49006011	Refdet leslaḥ meṛṛa i d-yețțak Sidi Ṛebbi , iwakken ur kkun-iɣelleb ara Cciṭan s tḥila-ines ;
49006012	axaṭer imenɣi-nneɣ mačči akk d yemdanen i gella , lameɛna nețnaɣ ț-țgeldiwin akk-d tnezmarin n ṭṭlam iḥekmen di ddunit-agi , akk-d leṛwaḥ imcumen yellan deg igenwan .
49006013	Ɣef wayagi , refdet leslaḥ n Sidi Ṛebbi , iwakken aț-țizmirem aț-țqablem tiswiɛin iweɛṛen , s wakka ɣer taggara n umenuɣ a kkun-id-yaf lḥal mazal tbeddem .
49006014	Heggit iman-nwen am iɛsekṛiwen , beggset tideț , lset lḥeqq ɣef yidmaren-nwen am tidemmar n wuzzal .
49006015	Sɛut zzwaṛa am warkasen deg yidaṛṛen-nwen , daymen theggam i ubecceṛ n lexbaṛ n lxiṛ .
49006016	Di yal taswiɛt , sɛut liman am tseddarit s wayes ara tizmirem aț-țsensem isufa n tmes n Cciṭan ;
49006017	cuddet leslak am tcacit n wuzzal ɣef wuqeṛṛuy-nwen , sxedmet asekkin n Ṛṛuḥ iqedsen yellan d awal n Sidi Ṛebbi .
49006018	Di yal taswiɛt deɛɛut ɣer Sidi Ṛebbi s Ṛṛuḥ iqedsen s yal taẓallit d uḥellel . Ɛiwzet ihi , kettṛet di tẓallit , deɛɛut ɣer Sidi Ṛebbi ɣef watmaten meṛṛa ;
49006019	deɛɛut daɣen fell-i iwakken a yi-d-ye Sidi Ṛebbi imeslayen s wayes ara beccṛeɣ lbaḍna n lexbaṛ n lxiṛ mbla tugdi .
49006020	Țțuceggɛeɣ-d ad beccṛeɣ lexbaṛ n lxiṛ ; ɣef ddemma-s i lliɣ d ameḥbus ; dɛut ihi iwakken a t-beccṛeɣ akken ilaq , mbla tugdi .
49006021	Bɣiɣ aț-țeẓrem ula d kunwi ayen i yi-yeɛnan d wayen i xeddmeɣ , daymi i n-ceggɛeɣ gma-tneɣ ameɛzuz Tucik iqeddcen seg ul ɣef Sidna Ɛisa , d nețța ara kkun-isɛelmen ɣef kullec .
49006022	Ceggɛeɣ-t-in iwakken aț-țeẓrem ayen akk i ɣ-iɛnan , yerna ad isseǧhed ulawen-nwen .
49006023	Ay atmaten , lehna , leḥmala akk-d liman a wen-d-țțunefken s ɣuṛ Sidi Ṛebbi baba-tneɣ akk-d Sidna Ɛisa Lmasiḥ .
49006024	Ṛṛeḥma n Sidi Ṛebbi a d-ters ɣef wid akk iḥemmlen Sidna Ɛisa Lmasiḥ s lmaḥibba ur nfennu !
50001001	S ɣuṛ Bulus akk-d Timuti iqeddacen n Ɛisa Lmasiḥ , i watmaten yumnen s Ɛisa Lmasiḥ , i imeqqranen n tqeḍɛit akk-d wid i ten-ițɛassan yellan di temdint n Filibus .
50001002	Ṛṛeḥma ț-țalwit a wen-d țțunefkent s ɣuṛ baba-tneɣ Ṛebbi akk-d Ɛisa Lmasiḥ Ssid-nneɣ !
50001003	? ḥemmideɣ țcekkiṛeɣ Sidi Ṛebbi mkul tikkelt m'ara kkun-id-mmektiɣ .
50001004	Yal ass deɛɛuɣ fell-awen s lxiṛ di tẓallit-iw s lfeṛḥ d ameqqran ,
50001005	ɣef ddemma n lexbaṛ n lxiṛ i deg tețțekkim seg wass amezwaru armi ț-țura .
50001006	Umneɣ s tideț belli win yebdan deg-wen ccɣel-agi yelhan , a t-ikemmel alamma d ass n tuɣalin n Sidna Ɛisa Lmasiḥ .
50001007	D lḥeqq imi țxemmimeɣ akkagi fell-awen axaṭer tezgam deg ul-iw yerna tețțekkim irkulli di tejmilt i yi-d-ifka Sidi Ṛebbi , ama mi lliɣ di lḥebs ama mi țbecciṛeɣ lexbaṛ n lxiṛ s tezmert ț-țissas .
50001008	Atan Ṛebbi d inigi , acḥal i kkun ccedhaɣ axaṭer ḥemmleɣ-kkun s leḥnana n Ɛisa Lmasiḥ ;
50001009	yerna ayen i ssutureɣ di tẓallit-iw d anerni n leḥmala-nwen di tmusni akk-d lefhama .
50001010	S wakka aț-țissinem amek ara textiṛem ayen ifazen , iwakken aț-țilim teṣfam , ulac ayen ara wen-ssukksen i wass n tuɣalin n Lmasiḥ ;
50001011	yerna tudert-nwen aț-țeččaṛ s wayen yellan d lḥeqq i gxeddem yis-wen Ɛisa Lmasiḥ , i tmanegt akk-d lḥemd n Sidi Ṛebbi .
50001012	Ay atmaten , bɣiɣ aț-țeẓrem belli ayen idṛan yid-i , d ayen i gesnernan abecceṛ n lexbaṛ n lxiṛ .
50001013	Axaṭer deg ufrag n ccṛeɛ akk-d imukan nniḍen meṛṛa , ẓran akk ɣef ddemma n Lmasiḥ i țwaḥebseɣ .
50001014	Aṭas n watmaten i gțeklen ɣef Ssid-nneɣ , yerna ɣas akken ẓran-iyi țwarzeɣ s snasel ur kukran ara , țbecciṛen awal n Ṛebbi mbla tugdi .
50001015	S tideț , llan kra țbecciṛen Lmasiḥ s ṭṭmeɛ akk-d zzux ; meɛna wiyaḍ țbecciṛen s wul yeṣfan d neyya .
50001016	Widak-agi xeddmen ayagi s lmaḥibba , imi ẓran țwaxtaṛeɣ iwakken ad dafɛeɣ ɣef lexbaṛ n lxiṛ .
50001017	Ma d wiyaḍ , țbecciṛen Lmasiḥ s wul yeččuṛen ț-țiḥila ; ixemmimen nsen ur ṣfin ara , ɣilen s wakka ara rnun lqeṛḥ i wul-iw m'akka lliɣ di lḥebs .
50001018	Ur i yi-tewqiɛ ara , axaṭer akken yebɣu yili lḥal , ama s tḥila ama s wul yeṣfan Lmasiḥ yețwabecceṛ ; ɣef wayagi feṛḥeɣ yerna mazal ad feṛḥeɣ ,
50001019	axaṭer ẓriɣ ayagi meṛṛa i nnfeɛ inu , s tẓallit-nwen akk-d lemɛawna n Ṛṛuḥ n Sidna Ɛisa .
50001020	Bɣiɣ yerna ssarameɣ ur d-yețțili wacemma s wayes ara ssetḥiɣ ; meɛna am ass-a am uzekka , s lețkal ameqqran , a d-tban deg-i tmanegt n Lmasiḥ ama s tudert-iw ama s lmut-iw ;
50001021	axaṭer ɣuṛ-i , Lmasiḥ ț-țudert-iw ma d lmut d rrbeḥ .
50001022	Meɛna ma yella tudert-iw di ddunit , d lfayda ɣef ddemma n leqdic-iw ɣef lexbaṛ n lxiṛ , d acu ara xtiṛeɣ ? Ur ẓriɣ ara !
50001023	Di snat lǧihat-agi ɛewqeɣ : deg yiwet n tama , bɣiɣ ad ṛuḥeɣ iwakken ad iliɣ akk-d Lmasiḥ , axaṭer d ayen ifazen aṭas ,
50001024	di tama nniḍen , ɣef ddemma-nwen yenfeɛ axiṛ ad idireɣ di ddunit ; ayagi tḥeqqeqeɣ deg-s .
50001025	? riɣ ad idireɣ yerna ad qqimeɣ gar-awen meṛṛa , iwakken aț-tennernim yerna aț-țfeṛḥem di liman .
50001026	Tuɣalin-iw ɣuṛ-wen , a wen-d-te sebba tajḍiṭ , s wayes ara tzuxxem s Ɛisa Lmasiḥ ɣef ddemma-inu .
50001027	Acu kan , ddut s tikli yuklal lexbaṛ n lxiṛ n Lmasiḥ iwakken ad sleɣ fell-awen , ama usiɣ-ed a kkun-ẓreɣ ama ɣabeɣ fell-awen , tǧehdem , tedduklem s yiwen n Ṛṛuḥ , tețḥarabem s yiwen wul ɣef liman i d-ițțak lexbaṛ n lxiṛ .
50001028	? uṛ-wat aț-țeǧǧem iɛdawen a kkun-ssagden , ayagi ad yili i nutni d țbut n nnger-nsen , i kunwi d țbut n leslak-nwen ; annect-agi s ɣuṛ Ṛebbi i d-yekka ;
50001029	axaṭer tețțunefk-awen-d ṛṛeḥma mačči kan iwakken aț-țamnem s Lmasiḥ , meɛna iwakken aț-țenɛețțabem daɣen ɣef ddemma-ines
50001030	m'ara tețḥarabem akken twalam țḥarabeɣ nekkini , yerna mazal țḥarabeɣ ar tura am akken i teslam yis .
50002001	Eɛni ur tufim ara ṣṣbeṛ di Lmasiḥ , asseǧhed di leḥmala , tagmaț di Ṛṛuḥ iqedsen wway-gar-awen , ur tufim ara leḥnana d ṛṛeḥma ?
50002002	Kemmlet ihi lfeṛḥ-iw , sɛut yiwen uxemmem , sɛut yiwet n leḥmala , ddukklet s yiwen n ṛṛuḥ , d yiwen uxemmem .
50002003	Ur xeddmet acemma s umḥizwer neɣ iwakken aț-țesɛum ccan ur nesɛi lqima , meɛna anzet , ḥesbet wiyaḍ am akken sɛan lqima akteṛ-nwen .
50002004	Ilaq yal yiwen deg-wen ur ițnadi ara kan ɣef nnfeɛ-ines , lameɛna ilaq ad inadi ɣef nnfeɛ n wiyaḍ .
50002005	Sɛut deg ulawen nwen ixemmimen yellan di Ɛisa Lmasiḥ :
50002006	Nețța yellan d ṣṣifa n Ṛebbi , ur inuda ara ad isseɛdel iman-is akk-d Ṛebbi .
50002007	Meɛna isellem kullec s yiman-is mi guɣal d aqeddac . Isseɛdel iman-is d yemdanen mi d-iban s ṣṣifa n wemdan ;
50002008	yessanez iman-is mi gedda s ṭṭaɛa armi d lmut , lmut ɣef wumidag .
50002009	Daymi Sidi Ṛebbi issuli-t sennig n kra wayen yellan yerna ifka-yas isem yellan sennig n yismawen meṛṛa ,
50002010	iwakken s yisem n Ɛisa , yal tagecrirt aț-țeknu deg igenwan , di lqaɛa , ddaw lqaɛa ,
50002011	iwakken yal iles a d-icehhed belli Ɛisa Lmasiḥ , d nețța i gellan sennig kullec i tmanegt n Ṛebbi baba-tneɣ .
50002012	A wid eɛzizen fell-i , yal ass tețțaɣem awal ; sbeggnet-ed ihi leslak-nwen s lecɣal , s ṭṭaɛa d wannuz , mačči am asm'akken lliɣ yid-wen , meɛna tura akteṛ imi ɣabeɣ fell-awen .
50002013	Axaṭeṛ d Ṛebbi i wen-d-ițțaken lebɣi akk-d tezmert s wayes ara txedmem lebɣi-s yelhan .
50002014	Xedmet kullec mbla asmermeg neɣ asṭuqqet n wawal ,
50002015	iwakken yiwen ur kkun-ițlumu , aț-țilim teṣfam , d arraw n Ṛebbi , ur tseɛɛum ara lɛib ger lǧil-agi n ixeddaɛen , aț-țfeǧǧeǧem gar-asen am teftilin di ddunit
50002016	aț-țețbecciṛem awal n tudert ; s wakka , ass n tuɣalin n Lmasiḥ , ayagi ad yili d sebba n ccan-iw imi ur uzzileɣ ur nɛețțabeɣ baṭel .
50002017	? as akken ad țțusebbleɣ d asfel ara yernun ɣef wesfel n liman-nwen yețțunefken d lweɛda i Sidi Ṛebbi , d ayen i yi isfeṛḥen yerna feṛḥeɣ yid-wen meṛṛa .
50002018	Ula d kunwi feṛḥet am nekk , feṛḥet yid-i .
50002019	S lețkal i sɛiɣ di Sidna Ɛisa , ssarameɣ qṛib a wen-ceggɛeɣ Timuti iwakken a yi-issefṛeḥ s lexbaṛ ara yi-d-yawi s ɣuṛ-wen .
50002020	Ur sɛiɣ ula d yiwen ara yi-iɛawnen deg ixemmimen-iw , iwakken ad iḥebbeṛ fell-awen seg ul ;
50002021	axaṭer akken ma llan țnadin ɣef nnfeɛ-nsen , mačči ɣef nnfeɛ n Ɛisa Lmasiḥ .
50002022	Tessnem tikli n Timuṭi , am weqcic ɣer baba-s , yefka tudert-is yid-i i ubecceṛ n lexbaṛ n lxiṛ .
50002023	Ihi akken kan ara tefru temsalt-iw , a wen-t-in-ceggɛeɣ
50002024	yerna sɛiɣ lețkal di Ssid-nneɣ belli qṛib a n-aseɣ s yiman-iw ɣuṛ-wen .
50002025	Walaɣ ilaq-iyi a wen-ceggɛeɣ gma-tneɣ Ebafrudit , amdakkul-iw di lxedma d uḥareb ɣef ddemma n lexbaṛ n lxiṛ , win akken i yi-d-tceggɛem yewwi-yi-d s ɣuṛ-wen ayen akk ḥwaǧeɣ ;
50002026	iccedha-kkun meṛṛa yerna yeḥzen aṭas imi teslam yis yehlek .
50002027	? - țideț ihlek armi yewweḍ lmut ; meɛna iɣaḍ Sidi Ṛebbi yerna mačči kan d nețța i t-iɣaḍen , ɣaḍeɣ-t ula d nekk iwakken ur d-iɣelli ara fell-i leḥzen ɣef wayeḍ .
50002028	Ceggɛeɣ-t-in s lemɣawla , iwakken aț-țfeṛḥem m'ara t-twalim yerna ula d nekk leḥzen-iw ad yifsus .
50002029	Sṭerḥbet yis s lfeṛḥ d ameqqran , s wakken yuklal yal yiwen yellan deg ubrid n Lmasiḥ ; qadṛet imdanen am wigi
50002030	axaṭer ɣef ddemma n leqdic ɣef Lmasiḥ i gewweḍ ɣer lmut , mi gsebbel ṛṛuḥ-is iwakken ad ixdem ayen akken ur tezmirem ara a yi-t-txedmem kunwi .
50003001	Ihi ay atmaten , feṛḥet imi tedduklem akk-d Ssid-nneɣ . Ur ɛeyyuɣ ara di tira n wayen i wen-n-uriɣ yakan , yerna ayagi a wen-yili d ṭṭmana i liman-nwen .
50003002	? adret iman nwen deg wuccanen , ḥadret iman nwen ɣef yemcumen-nni iḍehṛen s lekdeb .
50003003	Axaṭeṛ d nukni i gesɛan ṭṭhara n ṣṣeḥ imi nɛebbed Sidi Ṛebbi s Ṛṛuḥ-is ; yerna nețzuxxu s Ɛisa Lmasiḥ nețkel fell-as , ur nețkil ara ɣef limaṛat n yemdanen .
50003004	Ula d nekk zemreɣ ad țekleɣ ɣef limaṛat n yemdanen . Ma yella win i gɣilen izmer ad ițkel ɣef limaṛat agi , nekk zemreɣ ad țekleɣ akteṛ !
50003005	Axaṭer dehṛeɣ ass wis tmanya , kkiɣ-ed si ccetla n wat Isṛail , n wedrum n Benyamin , d aɛibṛani mmi — s n uɛibṛani .
50003006	? ef wayen yeɛnan ccariɛa , d afarizi , ma d zzwaṛa , d win ițqehhiṛen tajmaɛt n imasiḥiyen ; ɣef wayen yeɛnan lqanun n ccariɛa n Sidna Musa , ur yelli wayen i yi-ixuṣṣen .
50003007	Meɛna ayen akken i yi-illan d lfayda , ḥesbeɣ-t tura d lexṣara ɣef ddemma n Lmasiḥ .
50003008	Zemreɣ a d iniɣ : ḥesbeɣ kullec d lexṣara ɣef ddemma n wayen ifazen , yellan ț-țamusni n Ɛisa Lmasiḥ Ssid-iw . ? ef ddemma-s qebleɣ a yi-iṛuḥ kullec , ḥesbeɣ kullec d afṛaden , iwakken a d-rebḥeɣ Lmasiḥ
50003009	yerna ad sɛuɣ amkan ɣuṛ-es , ad uɣaleɣ d aḥeqqi mačči mi ḍuɛeɣ ccariɛa n Sidna Musa , meɛna imi uɣaleɣ d aḥeqqi s liman yellan di Lmasiḥ , s lḥeqq-nni i d-yețțak Sidi Ṛebbi i wid yesɛan liman deg-s .
50003010	S wakka ad issineɣ Lmasiḥ , ad issineɣ tazmert n ḥeggu-ines , ad țekkiɣ di leɛtab-is , ad iliɣ am nețța di lmut-is iwakken
50003011	akken yebɣu yili lḥal ad awḍeɣ s wayagi ɣer ḥeggu si ger lmegtin .
50003012	Ur d-nniɣ ara tikli-inu di Lmasiḥ tennekmal neɣ wwḍeɣ ɣer lmeqsud , meɛna mazal țțazzaleɣ iwakken a t-awḍeɣ , imi ula d nekk yewwi-yi Ɛisa Lmasiḥ .
50003013	Ay atmaten , ur ḥsibeɣ ara iman-iw wwḍeɣ ɣer lmeqṣud-agi ; lameɛna tella yiwet lḥaǧa xeddmeɣ-ț : tețțuɣ ayen iɛeddan , ssarameɣ ɣer wayen yellan ɣer zdat ,
50003014	țțazzaleɣ ɣer lmeqṣud-agi iwakken ad awḍeɣ ɣer wayen i ɣ-ihegga Sidi Ṛebbi deg igenwan s Ɛisa Lmasiḥ .
50003015	Nukni yellan d imdanen meqqṛen di liman ilaq a nesɛu akk axemmem-agi ; ma yella tesɛam axemmem yemxalafen ɣef kra n temsalin , d Sidi Ṛebbi ara kkun-d-isfehmen ɣef wayagi .
50003016	S wakka , imi newweḍ di tudert-nneɣ ɣer tegniț-agi , ilaq a nkemmlet tikli-nneɣ s tdukli .
50003017	Ɛandet-iyi ay atmaten , țmuqulet ɣer wid i twalam leḥḥun di liman am nukni ,
50003018	axaṭer aṭas i gteddun am iɛdawen n umidag n Lmasiḥ ; nniɣ-awen-t-id acḥal d abrid , tura daɣen a wen-t-id ɛiwdeɣ s imeṭṭawen :
50003019	Taggara-nsen d nnger ; ṛebbi-nsen d iɛebbaḍ-nsen , țzuxxun s wayen i glaq ad nneḥcamen , țxemmimen anagar ɣef leḥwayeǧ n ddunit .
50003020	Ma d nukni tanezduɣt-nneɣ deg igenwan , syenna i nețṛaǧu s lḥir amsellek-nneɣ Sidna Ɛisa Lmasiḥ
50003021	ara ibeddlen lǧețțat-nneɣ timeḥquṛin , a tent-yerr am lǧețța-s yeččuṛen d lɛaḍima , s tezmert s wayes ițțarra kullec seddaw lḥekma-s .
50004001	Daymi , ay atmaten-iw eɛzizen fell-i , kunwi i ccedhaɣ a kkun ẓreɣ , kunwi yellan d lfeṛḥ-iw , d ccan-iw , akka i glaq aț-țeṭṭfem s lǧehd di Ssid-nneɣ , a wid eɛzizen fell-i !
50004002	Bɣiɣ ad weṣṣiɣ tiyessetmatin nneɣ Iwudya akk-d Sinticya , iwakken ad ddukklent deg yiwen uxemmem di Ssid-nneɣ .
50004003	Ula d kečč a gma Sizugus unṣiḥ , ḍelbeɣ-ak a tent-tɛiwneḍ nutenti i ḥurben yid-i ɣef ddemma n lexbaṛ n lxiṛ , akk-d Klimun d imdukkal-iw nniḍen di leqdic iwumi uran yismawen nsen di tektabt n tudert .
50004004	Ilit dayem di lfeṛḥ imi tedduklem akk-d Ssid-nneɣ ; a wen-t-id-ɛiwdeɣ : ilit dayem di lfeṛḥ .
50004005	Ilaq aț-țiḥninem ɣer yemdanen meṛṛa , Ssid-nneɣ qṛib a d-yuɣal .
50004006	Ur țḥebbiṛet ɣef wacemma , meɛna di yal lḥaǧa , ssutret ayen teḥwaǧem i Sidi Ṛebbi s tẓallit , s uḥellel akk-d leḥmadi ;
50004007	imiren lehna n Sidi Ṛebbi i gugaren yal tamusni , aț-țeḥrez ulawen-nwen d ixemmimen nwen di Ɛisa Lmasiḥ .
50004008	Taggara ay atmaten a wen-d iniɣ : ayen akk yellan d ṣṣeḥ , d lḥeṛma , d lḥeqq , d ṣṣfa , ayen akk yuklalen leḥmala d wayen yuklalen leqdeṛ akk-d leḥmadi , ad ilin d sebba n ixemmimen-nwen .
50004009	Ayen tlemdem s ɣuṛ-i yerna tqeblem-t , ayen twalam xeddmeɣ-t d wayen teslam nniɣ-t-id xedmet-eț ula d kunwi , dɣa Sidi Ṛebbi Bab n lehna ad yili yid-wen .
50004010	Feṛḥeɣ aṭas am akken ț-țukci i yi-d-ifka Ssid-nneɣ mi walaɣ ul-nwen iɛawed iǧǧuǧeg-ed ɣuṛ-i , tețḥebbiṛem fell-i ; ẓriɣ tețḥebbiṛem fell-i , lameɛna ur wen-d-teɣli ara teswiɛt iwakken a yi-t-id-tbeggnem .
50004011	Ur d-nniɣ ara ayagi imi xuṣṣeɣ , axaṭer lemdeɣ ad steqniɛeɣ di yal taswiɛt i deg lliɣ .
50004012	Ssneɣ ad ɛiceɣ di lexṣaṣ , am akken ssneɣ ad ɛiceɣ di tawant . Di yal amkan , di kullec lemdeɣ leqnaɛa d lexṣaṣ , lemdeɣ tawant d laẓ .
50004013	Zemreɣ i kullec s win i yi-sseǧhaden .
50004014	Lameɛna d ayen ilhan i txedmem imi tețțekkim di leɛtab-iw .
50004015	Kunwi teẓram ay atmaten n temdint n Filibus belli asmi bdiɣ abecceṛ n lexbaṛ n lxiṛ , mi ṛuḥeɣ si tmurt n Masidunya . Ula d yiwet n tejmaɛt ur temḥasab yid-i deg wayen i ț-id ikeččmen d wayen i tețțak d lemɛawna i wiyaḍ , anagar tajmaɛt-nwen ;
50004016	anagar kunwi i gxedmen ayagi , yerna mi lliɣ di temdint n Tisalunikya , snat n tikkal i yi-d-tceggɛem ayen akk ḥwaǧeɣ .
50004017	Mačči ɣef lweɛda i țnadiɣ , meɛna țnadiɣ ɣef lfayda tameqqrant ara yilin di nnfeɛ-nwen .
50004018	Yewweḍ-iyi-d kullec , aql-i di tawant , ur iyi-ixuṣṣ wacemma imi i yi-d-iwweḍ wayen i d-tefkam i gma tneɣ Ibafrudit ; ayen i d-yusan s ɣuṛ-wen am leɛṭeṛ n rriḥa yelhan , am wesfel i geqbel Sidi Ṛebbi yerna iɛǧeb-as .
50004019	Sidi Ṛebbi a wen-d-ye ayen akk teḥwaǧem s wakken tella lɛaḍima n lbaṛakat-is , di Ɛisa Lmasiḥ .
50004020	Tamanegt i Sidi Ṛebbi baba tneɣ , si lǧil ɣer lǧil , amin !
50004021	Sellmet ɣef wegdud n Sidi Ṛebbi , wid akk yumnen s Ɛisa Lmasiḥ .
50004022	Atmaten akk yellan yid-i țsellimen fell-awen . Wid akk yellan seg ugdud n Sidi Ṛebbi țsellimen fell-awen , abeɛda wid yellan d iqeddacen n Qayṣer .
50004023	Ṛṛeḥma n Sidna Ɛisa Lmasiḥ aț-țili yid-wen .
51001001	Nekk Bulus , amceggeɛ n Ɛisa Lmasiḥ s lebɣi n Sidi Ṛebbi akk-d gma-tneɣ Timuti ,
51001002	i watmaten yellan di temdint n Kulus , wid iteddun s ṣṣfa deg webrid n Lmasiḥ . Ṛṛeḥma ț-țalwit a wen-d-țțunefkent s ɣuṛ Ṛebbi Baba-tneɣ !
51001003	Nețḥemmid Sidi Ṛebbi Baba-s n Ssid-nneɣ Ɛisa Lmasiḥ yerna ndeɛɛu fell-awen ;
51001004	axaṭer nesla s liman i tesɛam di Ɛisa Lmasiḥ d wamek i tḥemmlem agdud n Sidi Ṛebbi ,
51001005	ɣef ddemma n usirem i wen-ițțuheggan deg igenwan , asirem nni i wen-d-ițțuxebbṛen s wawal n tideț n lexbaṛ n lxiṛ .
51001006	Lexbeṛ-agi n lxiṛ yewḍen armi d ɣuṛ-wen , yețnerni di ddunit meṛṛa ; akken daɣen i gețnerni deg-wen ula d kunwi seg wasmi i teslam yerna tessnem tideț ɣef ṛṛeḥma n Sidi Ṛebbi ,
51001007	akken i wen-ț-isselmed Ibafras , aṛfiq-nneɣ eɛzizen di leqdic ; nețța iqeddcen ɣef Lmasiḥ s wul yeṣfan ,
51001008	ixebbeṛ-aɣ-ed ɣef leḥmala s wayes i kkun-yeččuṛ Ṛṛuḥ iqedsen .
51001009	Daymi nezga ndeɛɛu fell-awen ɣer Sidi Ṛebbi seg wasmi nesla yis-wen , nessutur-as a wen-d-ye amek ara tissinem akken ilaq lebɣi ines , s lɛeqliya d lefhama i d-ițțak Ṛṛuḥ iqedsen .
51001010	S wakka , aț-țleḥḥum s tikli yebɣa Sidi Ṛebbi iwakken a s tɛeǧbem di kullec , a d-tefkem lfakya yelhan , yerna aț-țnernim di tmusni n Sidi Ṛebbi ,
51001011	Ndeɛɛu ɣer Ṛebbi akken a kkun-isseǧhed s tezmert-is tameqqrant iwakken aț-tṣebṛem i kullec alamma ț-țaggara .
51001012	Ḥemmdet , cekkṛet s lfeṛḥ Sidi Ṛebbi Baba-tneɣ i wen-d-yefkan amur di lweṛt i d-ihegga i warraw n tafat .
51001013	Ikkes-aɣ-d si tezmert n ṭṭlam , iwakken a ɣ-yessiweḍ ɣer tgelda n Mmi-s eɛzizen ,
51001014	s wayes nețwasellek yerna nesɛa leɛfu n ddnubat-nneɣ .
51001015	Lmasiḥ , d ṣṣifa n Sidi Ṛebbi ur nezmir a nwali , d nețța i d amezwaru n txelqit meṛṛa .
51001016	Yis i gețwaxleq wayen nețwali d wayen ur nețwali ara ama deg igenwan ama di lqaɛa , tigeldiwin d igelliden , lḥekmat akk-d tezmar yellan deg igenwan ; kullec yețwaxleq yis , kullec yețwaxleq i nețța .
51001017	Yella-d uqbel a d-yețwaxleq kra yellan , d nețța i d lsas n txelqit ,
51001018	d aqeṛṛuy n tejmaɛt n imasiḥiyen yellan d lǧețța-s . Yella si tazwara , d nețța i d amenzu i d-iḥyan si ger lmegtin iwakken ad yili d amezwaru di kullec .
51001019	Axaṭer Sidi Ṛebbi yufa lfeṛḥ-is s lekmal di Mmi-s ,
51001020	s Lmasiḥ i gemṣalaḥ akk-d txelqit , yessers-ed lehna ama di lqaɛa ama deg igenwan s idammen n Mmi-s yuzzlen ɣef wumidag .
51001021	Kunwi yellan zik-nni d ibeṛṛaniyen , d iɛdawen n Sidi Ṛebbi s ixemmimen-nwen d yir lecɣal nwen
51001022	Tura issemṣaleḥ-ikkun yid-es s lmut n Mmi-s iwakken a d-tbanem zdat-es teṣfam , mbla lɛib .
51001023	Ma yella teṭṭfem di liman-nwen s tideț , ma yella tbeddem , tṛeṣṣam . Ɣuṛ-wat aț-țțwexxṛem ɣef wusirem i wen-d-yewwi lexbaṛ n lxiṛ iwumi teslam , lexbaṛ-agi n lxiṛ i gețțubeccṛen i yemdanen n ddunit meṛṛa , i ɣef uɣaleɣ nekk d aqeddac .
51001024	Tura feṛḥeɣ aṭas imi nɛețțabeɣ fell-awen , axaṭer țkemmileɣ ayen ixuṣṣen i leɛtab n Lmasiḥ ɣef ddemma n imasiḥiyen meṛṛa , yellan d lǧețța-s , i ɣef uɣaleɣ d aqeddac .
51001025	Iceggeɛ-iyi-d Sidi Ṛebbi iwakken a wen-d-beccṛeɣ awal-is s lekmal .
51001026	Lbaḍna yeffren si zik , si lǧil ɣer lǧil , ibeggen-iț-id tura i wid yellan d ayla-s .
51001027	Yebɣa a d-yesken ccan n lbaḍna agi ifazen i leǧnas nniḍen ur nelli ara n wat Isṛail , iwakken ad walin Lmasiḥ deg-wen , nețța yellan d lsas n lɛaḍima i ɣer nessaram .
51001028	D Lmasiḥ agi i nețbecciṛ i yemdanen , nețweṣṣi-ten , nesselmad iten s tmusni d leɛqel , iwakken yal amdan ad innekmal di Lmasiḥ zdat Sidi Ṛebbi .
51001029	Ɣef wayagi i qeddceɣ s tezmert n Lmasiḥ yellan deg-i .
51002001	Bɣiɣ aț-țeẓrem acḥal meqqeṛ imenɣi i deg lliɣ ɣef ddemma nwen , ɣef watmaten n temdint n Ludikus akk-d wid meṛṛa i geslan yis-i meɛna leɛmeṛ ur ẓrin udem-iw .
51002002	Qebleɣ imenɣi-agi iwakken ad theddnen wulawen-nsen , ad ddukklen s leḥmala , ad ččaṛen d lefhama iwakken ad issinen lbaḍna n Sidi Ṛebbi Ṛebbi yellan di Lmasiḥ ;
51002003	deg-s i ffren igerrujen n lefhama ț-țmusni .
51002004	Nniɣ-d akka iwakken ur kkun ițkellix yiwen s imeslayen yețɣuṛṛun .
51002005	Ɣas akken ur lliɣ ara yid-wen , leɛqel-iw atan ɣuṛ-wen ; feṛḥeɣ aṭas mi ẓriɣ acḥal i teṭṭfem di liman-nwen di Lmasiḥ yerna tsedduyem kullec akken ilaq .
51002006	Ihi imi tqeblem Ɛisa Lmasiḥ d Ssid-nwen , ddut di lebɣi-ines .
51002007	Sbeddet lsas n tudert-nwen fell-as , sǧehdet liman-nwen akken i kkun nesselmed , țḥemmidet daymen Sidi Ṛebbi .
51002008	Ḥadret a kkun-kellxen wid ițfelsifen , wid yessexdamen tiḥila ț-țiḥeṛci ; ayagi d lekdubat i gebnan ɣef leɛwayed n yemdanen akk ț-țizemmar n ddunit , mačči ɣef uselmed n Lmasiḥ .
51002009	Axaṭer ayen akk yellan di Sidi Ṛebbi yezdeɣ s lekmal di Lmasiḥ ,
51002010	kunwi tesɛam kullec deg-s , nețța yellan sennig lḥekmat ț-țzemmar .
51002011	Sṭhaṛa-nwen tekka-d si tikli nwen akk-d Lmasiḥ , mačči am tin yețwaxedmen s ufus n wemdan , lameɛna s ɣuṛ Lmasiḥ i d-tekka iwakken a kkun-isellek si tezmert n lǧețța tamednubt .
51002012	S weɣḍas-nwen tețwameḍlem akk-d Lmasiḥ , lameɛna teḥyam-d daɣen yid-es si lmut imi tumnem s tezmert n Sidi Ṛebbi i t-id-isseḥyan si ger lmegtin .
51002013	Kunwi ur neḍhiṛ ara , tellam temmutem ɣef ddemma n ddnubat nwen ; tura Sidi Ṛebbi yerra-kkun-id ɣer tudert s Lmasiḥ . Sidi Ṛebbi yeɛfa-yaɣ ddnubat-nneɣ meṛṛa .
51002014	Yemḥa leɛqed-nni i ɣ-isseḍlamen , imi ur nezmir ara a nexdem ayen d-teqqaṛ ccariɛa ; yemḥa-t mi t-isemmeṛ ɣef wumidag .
51002015	Sidi Ṛebbi yekkes tazmert i lḥekmat ț-țzemmar n igenwan , ikcef itent-id zdat txelqit meṛṛa , iɣleb-itent s lmut n Mmi-s ɣef wumidag .
51002016	Ihi ur țțaǧat ara win ara kkun-iḥasben ɣef wayen ara teččem d wayen ara teswem neɣ imi ur tettabaɛem ara ayen yeɛnan leɛyudat , talalit n waggur d wussan n westeɛfu ;
51002017	ayagi akk yezwar-ed d lemtel kan n wayen i d-iteddun , axaṭer tideț di Lmasiḥ i tella .
51002018	Ɣuṛ-wat a wen-kellxen yemdanen ițțarran iman-nsen d wid yunzen , țɛebbiden lmalayekkat , a kkun-id-awin ɣer webrid-nsen iwakken ur tețțawḍem ara ɣer lmeqṣud-nwen ; imdanen am wigi ttabaɛen kan ixemmimen-nsen yerna xeddmen ccan i yiman-nsen .
51002019	Ur qbilen ara ad ṭṭfen di Lmasiḥ yellan d aqeṛṛuy , i gesdukklen lǧețța s lemfaṣel meṛṛa d iẓuran i d-icudden ɣuṛ-es ; yis i tețnerni lǧețța , i tețțimɣuṛ s wakken yella di lebɣi n Sidi Ṛebbi .
51002020	Ma yella temmutem akk-d Lmasiḥ , teṭṭaxṛem ɣef wayen akk yeɛnan tudert n ddunit , acimi ihi am akken di ddunit i tellam , tqebblem ad ḥețțmen fell-awen leɛwayed n ddunit m'ara wen-qqaṛen :
51002021	« Ur teddmet ara neɣ ur ɛeṛṛdet ara neɣ ur țnalet ara ! »
51002022	Lumuṛat-agi meṛṛa i nxeddem d ayen ara yefnun , d leqwanen d uselmed n yemdanen ;
51002023	ț-țideț , lumuṛat-agi sselmaden leɛbada , annuz akk-d uɛețțeb n lǧețțat nneɣ , țbanen-d amakken d ayen yelhan , lameɛna d ayen ur nezmir ad iɛawen bunadem ad iṭṭef iman-is .
51003001	Kunwi ihi , imi i d-teḥyam akk-d Lmasiḥ , nadit ɣef leḥwayeǧ n igenwan anda yella Lmasiḥ i gḥekmen ɣer tama tayeffust n Sidi Ṛebbi .
51003002	Țḥebbiṛet ɣef wayen yellan deg igenwan mačči ɣef wayen yellan di ddunit-agi ,
51003003	axaṭer ɣer ddunit tețțusemmam temmutem , meɛna ɣer Sidi Ṛebbi tudert-nwen teffer akk-d Lmasiḥ .
51003004	M'ara d-iban Lmasiḥ yellan ț-țudert-nwen , kunwi daɣen a d tbanem yid-es .
51003005	Ɣef ddemma n wayagi , xḍut i yir tikli n ddunit-agi s wayes tețțeddum zik : leḥṛam , ayen iɛefnen , lebɣi n tnefsit , ccehwat n diri akk-d ṭṭmeɛ , ayagi meṛṛa am win ițɛebbiden ayen ixulfen Sidi Ṛebbi .
51003006	D annect-agi i d-isseɣlayen urrif n Sidi Ṛebbi ɣef wid i t-ițɛaṣin .
51003007	Ula d kunwi akka i tellam zik-nni mi tețɛicim di ddnub .
51003008	Meɛna tura sbeɛdet iman-nwen ɣef wannect-agi meṛṛa : urrif , zzɛaf , ddɣel ; ḥadret a d-ffɣen seg imawen-nwen rregmat neɣ yir lehduṛ .
51003009	Ur skiddibet ara wway gar-awen imi tura teǧǧam yir tikli-nwen n zik .
51003010	Tuɣalem d ijdiden , tețnernim di tmusni n Sidi Ṛebbi iwakken aț țemcabim ɣuṛ-es , nețța i kkun-d-ixelqen .
51003011	Di tudert-agi tajdiṭ ulac lxilaf ger wat Isṛail d leǧnas nniḍen , ger win iḍehṛen d win ur neḍhiṛ , ger wid itqeddmen d wid ur netqeddem , neɣ ger wakli d uḥeṛṛi , imi d Lmasiḥ i gellan d kullec di mkul yiwen .
51003012	Sidi Ṛebbi iḥemmel-ikkun , yextaṛ-ikkun aț-țilim d agdud-is . Sɛut ihi ṛṛeḥma deg wulawen-nwen , leḥnana , lxiṛ , ṣṣbeṛ d wannuz .
51003013	Țemyawit wway gar-awen , ma yella win yesɛan accetki ɣef wayeḍ msamaḥet axiṛ wway gar-awen , akken i wen-isemmeḥ Lmasiḥ , msamaḥet ula d kunwi .
51003014	Nnig n wayagi meṛṛa sɛut leḥmala , ț-țin i gesdukkulen ulawen .
51003015	Sɛut lehna n Lmasiḥ deg ulawen nwen iwakken aț-țilim d yiwen , ḥemmdet Sidi Ṛebbi imi ɣer lehna-agi i wen-d-yessawel .
51003016	Awal n Lmasiḥ ad izdeɣ gar-awen s lbaṛakat-is meṛṛa iwakken wa ad isselmad wa , wa ad inehhu wayeḍ s ṣṣwab . Ccnut s wulawen-nwen , ḥemmdet Sidi Ṛebbi s isefra n Zabuṛ akk-d ccnawi i d-ițțak Ṛṛuḥ iqedsen .
51003017	Ama deg imeslayen ama di lecɣal ara txedmem , xedmet kullec s yisem n Ssid-nneɣ Ɛisa , s yisem-is țḥemmidet Sidi Ṛebbi baba-tneɣ .
51003018	A tilawin , ḍuɛemt irgazen-nkunt , ayagi d ayen ilaqen i tid i gețḍuɛun Sidi Ṛebbi .
51003019	Ma d kunwi ay irgazen , ilaq aț-țḥemmlem tilawin-nwen , ur seɛɛut ara ulawen iqesḥen ɣuṛ-sent .
51003020	Ay arrac țțaɣet awal i imawlan nwen di kullec , axaṭer akka ara tɛeǧbem i Sidi Ṛebbi .
51003021	Lameɛna kunwi ay imawlan ur sserfuyet ara dderya-nwen neɣ m'ulac ad feclen .
51003022	Ma d kunwi ay iqeddacen , țțaɣet awal i imɛellmen-nwen di ddunit-agi mačči kan zdat-nsen akken a sen tɛeǧbem meɛna ɣas ulac-iten xedmet ccɣel-nwen seg wul , am akken i Sidi Ṛebbi .
51003023	Kra n wayen ara txedmem , xedmet-eț s wul yeṣfan am akken i Sidi Ṛebbi i t-txeddmem mačči i yemdanen ,
51003024	mmektit-ed lweṛt i kkun ițṛaǧun s ɣuṛ Sidi Ṛebbi akken i t-id-yewɛed ; axaṭer amɛellem n tideț i ɣef tqeddcem , d Lmasiḥ .
51003025	Win ixeddmen cceṛ a d-iɣellet ayen yexdem ; axaṭer ɣer Sidi Ṛebbi ulac lxilaf .
51004001	Ay imɛellmen ddut s lḥeqq , ur xeddmet ara lxilaf ger iqeddacen nwen , axaṭer teẓram belli ula d kunwi tesɛam amɛellem deg igenwan .
51004002	Ur ɣefflet ara , meɛna deɛɛut țḥemmidet daymen Sidi Ṛebbi .
51004003	Deɛɛut daɣen fell-aɣ ɣer Sidi Ṛebbi iwakken a ɣ-d-ildi tiwwura a nbecceṛ awal-is , a nxebbeṛ ɣef lbaḍna n Lmasiḥ i ɣef lliɣ di lḥebs ,
51004004	dɛut iwakken ad sfehmeɣ akken ilaq lbaḍna-agi i yemdanen .
51004005	Ddut s ṣṣwab zdat wid ur numin ara s Ɛisa Lmasiḥ ; faṛset tagniț , țbecciṛet awal n Ɛisa Lmasiḥ .
51004006	Sɛut iles aẓidan , imeslayen yesɛan lfayda , iwakken aț-țețțarram awal i yal yiwen s ṣṣwab .
51004007	Tucik , gma-tneɣ eɛzizen i ɣef țekleɣ , aṛfiq-nneɣ di leqdic ɣef Ssid-nneɣ , a wen-n-yawi lexbaṛ-iw .
51004008	Ɣef wannect-agi i wen-t-in ceggɛeɣ iwakken a wen-n-yawi lexbaṛ-nneɣ yerna ad ihedden ulawen-nwen .
51004009	A d-yas nețța d gma-tneɣ eɛzizen Unizim i ɣef nețkel , yellan d yiwen seg-wen ; d nutni ara wen-n-yawin lexbaṛ ɣef wayen meṛṛa ideṛṛun dagi .
51004010	Ițsellim-ed fell-awen Arisṭark aṛfiq-iw yellan yid-i di lḥebs akk-d Maṛqus yețțilin i Barnabas , win i ɣef kkun-weṣṣaɣ aț-țesterḥbem yis ma yusa-d ɣuṛ-wen .
51004011	Ițsellim-ed daɣen fell-awen Ɛisa iwumi qqaṛen Yustus . Ger wat Isṛail anagar tlata watmaten-agi i gxeddmen yid-i i tgeldit n Sidi Ṛebbi , d nutni kan i yufiɣ ɣer tama-w .
51004012	Gma-tneɣ Ibafras n tmurt-nwen , yellan d aqeddac n Ɛisa Lmasiḥ ițsellim-ed fell-awen ; yezga ideɛɛu ɣer Ṛebbi fell-awen iwakken aț-țeṭṭfem , aț-țennernim di liman yerna aț-țilim twejdem aț-țxedmem lebɣi n Sidi Ṛebbi .
51004013	A d-cehdeɣ fell-as acḥal inɛețțab fell-awen , ɣef watmaten n tejmaɛt n Ludikus akk-d wid n Yirabulis .
51004014	Luqa aḥbib-nneɣ eɛzizen yellan d ṭṭbib akk-d Dimas , țsellimen-d fell-awen .
51004015	Sellmet ɣef watmaten yellan di Ludikus , ɣef Nimfa akk d wid ițnejmaɛen deg wexxam-is .
51004016	M'ara teɣṛem tabṛaț-agi , fket-eț i watmaten n tejmaɛt n Ludikus a ț-ɣṛen , kunwi daɣen ɣṛet tabṛaț ara kkun-id-yawḍen s ɣuṛ-sen .
51004017	Init i Arcibus ad ibedd i ccɣel nni i ɣef t-iwekkel Ssid-nneɣ , a t-ixdem akken ilaq .
51004018	Nekk Bulus , s ufus-iw i wen-n uriɣ . Sslam fell-awen ! Ur tețțut ara belli d ameḥbus i lliɣ . Ṛṛeḥma n Sidi Ṛebbi aț-țili yid-wen .
52001001	Nekk Bulus , Silwan akk-d Timuti , i tejmaɛt n watmaten yellan di temdint n Tiṣalunik yumnen s Sidi Ṛebbi baba-tneɣ akk-d Ssid-nneɣ Ɛisa lmasiḥ . Ṛṛeḥma ț-țalwit a d-ersent fell-awen .
52001002	Yal ass nețḥemmid Sidi Ṛebbi fell-awen ; mkul m'ara nedɛu ɣuṛ-es , nețțader-ikkun-id di tẓallit-nneɣ .
52001003	Nețmektay-ikkun-id zdat Sidi Ṛebbi baba-tneɣ , ɣef wayen akk txeddmem seg wasmi tumnem s Ssid-nneɣ Ɛisa Lmasiḥ ; tqeblem aț-țenneɛtabem ɣef ddemma n yisem-is imi tḥemmlem-t yerna lețkal-nwen fell-as d ameqqran .
52001004	Ay atmaten eɛzizen ɣer Sidi Ṛebbi , neẓra belli d nețța i kkun-id ixtaṛen .
52001005	Lexbeṛ-agi n lxiṛ i wen-d newwi mačči d imeslayen kan , lameɛna s țțeḥqiq i wen-d-nbecceṛ lexbaṛ-agi n tideț , s tezmert n Ṛṛuḥ iqedsen . Teẓram amek i nedda gar-awen , asm'akken i nella ɣuṛ-wen ; nexdem ayagi iwakken a kkun-nɛiwen di tikli-nwen .
52001006	Ula d kunwi tuɣalem tețțeddum am nukni deg webrid n Ssid-nneɣ , imi di teswiɛt iweɛṛen i tqeblem awal-is s lfeṛḥ i d-ițțak Ṛṛuḥ iqedsen .
52001007	S wakka tuɣalem d lemtel i wid akk yumnen , i gellan di tmura n Masidunya akk-d Akaya .
52001008	Axaṭer s ɣuṛ-wen , lexbaṛ n lxiṛ iwweḍ mačči kan ɣer tmura-agi , meɛna slan s liman-nwen di Sidi Ṛebbi di mkul amkan . Daymi fiḥel a d-nemmeslay fell-awen .
52001009	Imdanen meṛṛa ḥekkun amek i tesṭerḥbem yis-nneɣ , amek i d-tuɣalem ɣer webrid n Sidi Ṛebbi , teǧǧam aɛbad n ssadaț , iwakken aț-țḍuɛem Sidi Ṛebbi n tideț , Sidi Ṛebbi yeddren .
52001010	Yerna tețṛaǧum a d-yuɣal Ssid nneɣ Ɛisa seg igenwan , Mmi-s-nni i d-isseḥya si ger lmegtin ; d nețța ara ɣ-isellken ass n lḥisab .
52002001	Ay atmaten , kunwi s yiman-nwen teẓram mačči mbla lmeɛna i d-nusa ɣuṛ-wen .
52002002	Teẓram daɣen nenneɛtab , nețwargem di temdint n Filibus , meɛna neṭṭef di liman-nneɣ di Sidi Ṛebbi , nkemmel abecceṛ n wawal-is gar-awen ɣas akken nețwaqehheṛ .
52002003	Lexbeṛ-agi n lxiṛ i wen-d newwi ur ibni ara ɣef lekdeb neɣ ɣef tḥila d lexdeɛ .
52002004	Sidi Ṛebbi ițkel fell-aɣ , daymi i ɣ-iceggeɛ iwakken a nbecceṛ awal-is . Axaṭer iẓra nețmeslay mačči iwakken a neɛǧeb i yemdanen , meɛna iwakken a s-neɛǧeb i nețța yessnen ulawen-nneɣ .
52002005	Teẓram belli leɛmeṛ ur nemmeslay s usqizzeb neɣ neḍmeɛ kra deg yiwen , atan Sidi Ṛebbi d inigi !
52002006	Leɛmeṛ ur nqelleb ad yali ccan-nneɣ ama ɣuṛ-wen ama ɣer wiyaḍ ; yerna lemmer nebɣi , nezmer a nḥettem iman-nneɣ fell-awen imi d imceggɛen n Lmasiḥ i nella !
52002007	Meɛna asmi nella gar-awen , neččuṛ d leḥnana am tyemmaț ițḥadaren ɣef warraw-is .
52002008	Imi tellam deg wulawen-nneɣ , mačči kan d lexbaṛ n lxiṛ n Sidi Ṛebbi i nebɣa a wen-nbecceṛ , meɛna nezmer a nsebbel ula ț-țiṛwiḥin-nneɣ fell-awen , axaṭer teɛzizem fell-aɣ aṭas .
52002009	Ma tecfam ay atmaten ɣef wussan nni mi i wen-d-newwi lexbaṛ n lxiṛ , nenneɛtab , nxeddem iḍ d wass akken ur nețțili ț-țaɛkumt ula i yiwen deg-wen .
52002010	Ṛebbi yeẓra , kunwi teẓram belli tikli-nneɣ teṣfa , nedda s lḥeqq , yiwen ur aɣ-d-issukkes lɛib gar-awen kunwi s wid yumnen .
52002011	Teẓram daɣen nella i mkul yiwen deg-wen am ubabat ɣer warraw-is .
52002012	Nenha-kkun , nesseǧhed-ikkun , nḥellel-ikkun iwakken aț-țeddum akken yebɣa Sidi Ṛebbi i wen-d issawlen ɣer tgeldit-is d lɛaḍima-s .
52002013	S wakka nețḥemmid dayem Sidi Ṛebbi imi tqeblem awal-is i wen-d newwi . Tqeblem-t mačči am akken d awal n wemdan , meɛna tqeblem-t imi d awal n Sidi Ṛebbi . D awal-agi i gxeddmen deg-wen tura , kunwi s wid yumnen .
52002014	Ay atmaten , tedṛa yid-wen am tejmuyaɛ n imasiḥiyen yellan di tmurt n Yahuda : akken i kkun-qehṛen warraw n tmurt-nwen akken daɣen i ten-qehṛen wudayen .
52002015	D udayen-agi i genɣan Ssid nneɣ Ɛisa Lmasiḥ akk-d lenbiya , d nutni daɣen i ɣ-iqehṛen . Ɛuṣan Sidi Ṛebbi yerna d iɛdawen n yemdanen .
52002016	Rnan kemmlen di ddnubat-nsen , axaṭer ur ɣ-ǧǧin ara a nbecceṛ leslak n Sidi Ṛebbi i leǧnas nniḍen ur nelli ara n wat Isṛail . S wakka i d-yeɣli lɛiqab n Sidi Ṛebbi fell-asen .
52002017	Ma d nukni ay atmaten seg wasmi i d-nṛuḥ s ɣuṛ-wen , ɣas akken ur kkun-ẓerrent ara wallen , tellam deg wulawen-nneɣ ; nxaq fell-awen aṭas , daymi i neɛṛeḍ a d-nas iwakken a kkun-nẓer .
52002018	Acḥal n tikkal i nebɣa a nuɣal ɣuṛ-wen , nekk s yiman-iw , yiwet neɣ snat n tikkal i ɛerḍeɣ a n-ruḥeɣ , meɛna Cciṭan ur aɣ yeǧǧi ara , iqḍeɛ-aɣ abrid .
52002019	D kunwi i d sebba n usirem d lfeṛḥ-nneɣ ɣer Sidi Ṛebbi , yis-wen ara nzuxx zdat Ssid-nneɣ Ɛisa asm'ara d-yuɣal .
52002020	Ț-țideț , d kunwi i d can nneɣ i d lfeṛḥ-nneɣ .
52003001	Imi ur nezmir ara a neṣbeṛ fell-awen nnig wannect-a , nufa-d yiwen ṛṛay : nukni a neqqim di temdint n Atinya ,
52003002	ma d gma-tneɣ Timuti , aqeddac n Sidi Ṛebbi , ițbecciṛen lexbaṛ n lxiṛ n Lmasiḥ , a wen-t-in-nceggeɛ a kkun isseǧhed yerna a kkun-inhu di liman nwen ,
52003003	iwakken yiwen ur ifeččel di teswiɛt-agi n uqehheṛ . Teẓram belli ayagi d ayen i ɣ-ițṛaǧun .
52003004	Asmi nella yid-wen nenna-yawen yakan belli a d-yas wass i deg ara nețwaqehheṛ . Atan tura twalam belli d ayen ideṛṛun .
52003005	Imi xaqeɣ fell-awen , ur zmireɣ ara ad ṣebṛeɣ , ceggɛeɣ-awen gma tneɣ Timuti iwakken a yi-d-yawi lexbaṛ ma mazal teṭṭfem di liman nwen ; axaṭer uggadeɣ a kkun iɣuṛṛ Cciṭan , aț-țețțum ayen akk i wen-nesselmed , uggadeɣ lxedma nneɣ aț-țuɣal d ulac .
52003006	Mi d-yuɣal Timuti s ɣuṛ-wen , yewwi-yaɣ-d lexbaṛ yelhan fell-awen : iḥka-yaɣ-d amek tḍuɛem Sidi Ṛebbi , d leḥmala yellan wway gar-awen ; yenna-yaɣ-d daɣen amek i ɣ-d țmektayem , ur aɣ-tețțum ara , tḥarem melmi ara ɣ-teẓrem am akken i nxaq fell-awen ula d nukni .
52003007	Ay atmaten , ɣas akka nella di lmeḥna d iɣeblan , theddnen wulawen nneɣ ɣef wayen yeɛnan liman-nwen .
52003008	Tura yuɣal-aɣ-d ṛṛuḥ imi neẓra teṭṭfem di Ssid-nneɣ Ɛisa Lmasiḥ .
52003009	Lfeṛḥ-nneɣ d ameqqran zdat Sidi Ṛebbi ɣef ddemma-nwen . Akken nebɣu neḥmed-it fell-awen drus .
52003010	Nețḥellil Sidi Ṛebbi am iḍ am ass , a ɣ-d-ye tagniț i deg ara kkun-nẓer , iwakken a wen-nkemmel aselmed n wayen i kkun-ixuṣṣen di liman-nwen .
52003011	Nessutur Sidi Ṛebbi baba-tneɣ d Ssid-nneɣ Ɛisa a ɣ-d-ldin iberdan iwakken a n-nas ɣuṛ-wen .
52003012	Ad isnerni Ṛebbi leḥmala i tesɛam wway gar-awen , aț-țḥemmlem daɣen imdanen meṛṛa am akken i kkun nḥemmel nukni .
52003013	Ad isseǧhed Ṛebbi ulawen nwen , iwakken aț-țeṣfum , aț-țilim mbla lɛib zdat Sidi Ṛebbi baba-tneɣ i wass i deg ara d-yuɣal Ssid-nneɣ Ɛisa Lmasiḥ nețța d lmalayekkat .
52004001	Ay atmaten , tlemdem s ɣuṛ-nneɣ amek ara teddum iwakken aț-țɛeǧbem i Sidi Ṛebbi ; a kkun nenhu s yisem n Sidna Ɛisa Lmasiḥ kemmlet ɣer zdat iwakken aț țimɣuṛem .
52004002	Ay atmaten teẓram belli lewṣayat i wen-nesselmed , kkant-ed s ɣuṛ Sidna Ɛisa Lmasiḥ .
52004003	D ṣṣfa n wulawen-nwen i gebɣa Sidi Ṛebbi ; yebɣa aț-țḥadrem iman nwen si lefsad ,
52004004	yal yiwen deg-wen ur ițțak ara lebɣi i tnefsit-is deg wayen icemten ; ad iddu s ṣṣfa d lḥeṛma ,
52004005	ur ițmenni ara ayen icemten am akken xeddmen imejhal ur nessin ara Sidi Ṛebbi .
52004006	Deg wannect-agi ilaq yiwen ur ițkellix gma-s di tlufa yeɛnan idrimen . Acḥal n tikkal i kkun-nweṣṣa iwakken aț-țḥadrem iman-nwen axaṭer Sidi Ṛebbi ad yerr țțar akken i wen-t-id-nenna !
52004007	Sidi Ṛebbi ur aɣ-d-inni ara a neddu di lefsad meɛna iweṣṣa-yaɣ-d a neddu s ṣṣfa .
52004008	S wakka win ur neqbil ara lewṣayat-agi , mačči d amdan i gɛuṣa , meɛna iɛuṣa Sidi Ṛebbi i wen-d-ițțaken Ṛṛuḥ-is iqedsen .
52004009	Ɣef wayen yeɛnan tagmaț , fiḥel ma nemmeslay-awen-d fell-as , imi temyeḥmalem wway gar-awen akken i tlemdem s ɣuṛ Sidi Ṛebbi .
52004010	Akken daɣen i tḥemmlem atmaten yellan di tmurt n Masidunya meṛṛa . Di leɛnaya nwen ay atmaten , kemmlet deg webrid-agi .
52004011	Nadit aț-țɛicem di talwit , ur țɛassat ara d acu i xeddmen wiyaḍ . Xedmet s ifassen-nwen , ur ṭṭamaɛet ara aɣṛum-nwen deg wiyaḍ , akken i kkun-nweṣṣa yakan
52004012	iwakken a kkun-qadṛen medden ɣef ddemma n tikli nwen yeṣfan , yerna ur tețțilim ț-țaɛkumt ula i yiwen .
52004013	Ay atmaten , ur nebɣi ara a kkun-neǧǧ di ccekk ɣef wayen yeɛnan wid yemmuten , iwakken ur tețțilim ara di leḥzen am wid ur nesɛi ara asirem n leslak n Sidna Ɛisa .
52004014	Axaṭer akken numen belli Sidna Ɛisa yemmut yuɣal yeḥya-d , numen daɣen belli Sidi Ṛebbi a d-isseḥyu wid yemmuten , imi umnen s Sidna Ɛisa .
52004015	Atah wayen ara wen-d-nini akken i t-id-isselmed Ssid-nneɣ : ma yella mazal-aɣ nedder asm'ara d-yuɣal , ur nețțili ara d imezwura ɣef wid yemmuten .
52004016	Axaṭer m'ara d-iffeɣ lameṛ , m'ara d-tenṭeq taɣect n lmelk akk-d ṣṣut n lbuq n Sidi Ṛebbi , Sidna Ɛisa s yiman-is a d-iṣubb seg igenni , imiren widak-nni yemmuten , llan umnen yis , a d-ḥyun d imezwura si ger lmegtin .
52004017	Ma d nukni ma yella mazal-aɣ nedder , a nețwarfed yid-sen ɣef wusigna , a nemmager Sidna Ɛisa deg igenwan , iwakken a nili yid-es i dayem .
52004018	Ihi mseǧhadet , mṣebbaṛet wway gar-awen s yimeslayen-agi .
52005001	Ɣef wayen yeɛnan ussan akk d lweqt , fiḥel ma nura-yawen fell-asen .
52005002	Teẓram s yiman-nwen belli ass-nni , Sidna Ɛisa a d-yuɣal am umakar deg iḍ .
52005003	M'ara yinin yemdanen : « aql-aɣ di lehna ț-țalwit , » ass-nni ur țfiqen ara alamma yeɣli-d fell-asen nnger , am lewjaɛ m'ara ṭṭfen tameṭṭut yellan s tadist , yernu yiwen ur imenneɛ .
52005004	Ma d kunwi ay atmaten , ur tellim ara di ṭṭlam iwakken a d-iɣli wass-nni fell-awen am umakar ;
52005005	axaṭer kunwi d arraw n tafat , tețțeddum deg wass ; nukni ur nelli ara d arraw n ṭṭlam iteddun deg yiḍ .
52005006	Ihi ur ilaq ara a neɣfel am wiyaḍ , meɛna ilaq a nɛass iman-nneɣ yerna a nɛiwez .
52005007	Wid yegganen gganen deg yiḍ , wid iṣekkren țṣekkiren deg yiḍ .
52005008	Ma d nukni yellan d arraw n tafat , a nɛass ɣef yiman-nneɣ : a nesɛu liman d leḥmala am llebsa n wuzzal ițlusu uɛeskṛi , a nesɛu asirem n leslak , am tcacit n wuzzal ɣef wuqeṛṛuy .
52005009	Axaṭer Sidi Ṛebbi ur aɣ-ixtaṛ ara iwakken a nețwaɛaqeb , meɛna yebɣa a nesɛu leslak s Ssid-nneɣ Ɛisa Lmasiḥ
52005010	i gemmuten fell-aɣ , iwakken ama nedder ama nemmut a nili yid-es .
52005011	S wakka ihi , țemseǧhadet , țemṣebbaṛet wway gar-awen akken i txeddmem yakan .
52005012	Di leɛnaya-nwen ay atmaten , qadṛet wid iqeddcen gar-awen , axaṭer s yisem n Sidna Ɛisa Lmasiḥ i kkun nehhun , i kkun-sselmaden .
52005013	Ɛuzzet țen tḥemmlem-ten ɣef ddemma n lxedma-nsen , ɛicet di lehna wway gar-awen .
52005014	Di leɛnaya-nwen ay atmaten : nhut wid iteddun s yir tikli , ṣebbṛet wid iwumi ɣlin ifadden , refdet wid ifeclen , swesɛet ulawen-nwen ɣuṛ-sen meṛṛa .
52005015	Ḥadret iman-nwen ur țțarat ara țțaṛ , qellbet ɣef wayen yelhan ama gar-awen ama ɣer imdanen meṛṛa .
52005016	Ilit dayem di lfeṛḥ ,
52005017	yal ass deɛɛut ɣer Sidi Ṛebbi ,
52005018	ḥemmdet-eț ɣef kullec . D ayagi i gețṛaǧu Sidi Ṛebbi deg-wen , di tikli-nwen akk-d Ɛisa Lmasiḥ .
52005019	Ur snusut ara tafat n Ṛṛuḥ iqedsen ;
52005020	ur ḥeqqṛet ara ayen i d-ițweḥḥi Ṛṛuḥ iqedsen i yemdanen .
52005021	Meɛna meyzet , qeblet ayen yelhan ,
52005022	ḥadret iman-nwen ɣef wayen n diri .
52005023	Sidi Ṛebbi bab n talwit , ad iṣeffi ṛṛuḥ-nwen , lǧețțat nwen ț-țeṛwiḥin-nwen , iwakken aț țeqqimem d izedganen i wass i deg ara d-yuɣal Ssid-nneɣ Ɛisa Lmasiḥ .
52005024	Win i kkun-ixtaṛen , deg-s laman , d nețța ara kkun-iṣṣiwden ɣer wannect agi .
52005025	Ay atmaten , deɛɛut ɣer Sidi Ṛebbi fell-aneɣ .
52005026	Sṣiwḍet sslam-iw i watmaten meṛṛa .
52005027	Di leɛnaya-nwen , s yisem n Ssid-nneɣ , sseɣṛet tabṛaț-agi i watmaten meṛṛa .
52005028	Ṛṛeḥma n Ssid-nneɣ a d-ters fell-awen .
53001001	Nekk Bulus , Silwan akk-d Timuti , i tejmaɛt n watmaten n temdint n Tiṣalunik yumnen s Sidi Ṛebbi d Ssid-nneɣ Ɛisa Lmasiḥ .
53001002	Ṛṛeḥma ț-țalwit a wen-d țțunefkent s ɣuṛ Sidi Ṛebbi .
53001003	Ay atmaten eɛzizen , imi liman-nwen simmal yețnerni , simmal tețțemyeḥmalem wway gar-awen , eɛni mačči d lḥeqq ma nețḥemmid Sidi Ṛebbi fell-awen am iḍ am ass ?
53001004	Newweḍ armi nețzuxxu yis-wen di yal tajmaɛt n watmaten , nețțawi-kkun d lemtel axaṭer ɣas akken tenneɛtabem tețwaqehṛem , tṣebrem , teṭṭfem di liman-nwen .
53001005	Sidi Ṛebbi d bab n lḥeqq , ma yella iɛemmed aț-țenneɛtabem akkagi , yebɣa a kkun-yerr d wid yuklalen tagelda-ines ; ț-țagelda-agi i ɣef tenneɛtabem .
53001006	Axaṭer Sidi Ṛebbi yellan d Bab n lḥeqq , a d-yerr leqheṛ ɣef wid i kkun-ițqehhiṛen ,
53001007	a kkun-iṣebber yid-nneɣ , kunwi yețwaqehṛen . Ayagi a d-idṛu asm'ara d-yuɣal Ssid-nneɣ Ɛisa Lmasiḥ , m'ara d-iṣubb seg igenwan nețța d lmalayekkat-is
53001008	di tlemmast n uḥeǧǧaǧu n tmes iwakken ad iɛaqeb wid iɛuṣan Sidi Ṛebbi , ur neqbil ara lexbaṛ n lxiṛ n Sidna Ɛisa .
53001009	Lɛiqab ara ten-id-yasen , ț-țawaɣit ur nețfaka , Sidi Ṛebbi a ten-iḥeṛṛem ɣef udem-is , ur țwalin ara lɛaḍima-s .
53001010	Ayagi a d-idṛu asm'ara d-yas Sidna Ɛisa ; ass-nni wid yumnen yis ad tɛeǧǧben deg-s , a t-ḥemden m'ara t-walin di lɛaḍima-s ! Ula d kunwi aț-țilim gar-asen axaṭer tumnem s lexbaṛ n lxiṛ i wen-nbecceṛ .
53001011	? ef ayagi i ndeɛɛu ɣer Sidi Ṛebbi fell-awen am iḍ am ass , iwakken a kkun-yerr d wid yuklalen tudert i ɣer wen-d-issawel . Nessutur-as daɣen a wen-d-i tazmert , iwakken aț-țxedmem ayen akken tessaramem n wayen yelhan , yerna ad ibarek lecɣal txeddmem deg webrid n Sidna Ɛisa .
53001012	S wakka imdanen ad ḥemden isem-is ɣef ddemma n tikli-nwen yelhan , kunwi daɣen aț-țwaɛuzzem s ṛṛeḥma n Sidi Ṛebbi akk-d ṛṛeḥma n Ssid-nneɣ Ɛisa Lmasiḥ .
53002001	? ef wayen yeɛnan tuɣalin n Ssid nneɣ Ɛisa Lmasiḥ ț-țemlilit-nneɣ yid-es , di leɛnaya-nwen ay atmaten :
53002002	ḥadret a kkun-iffeɣ leɛqel neɣ a wen-ikcem ukukru , ma yella win i wen-d-yennan belli ass n tuɣalin n Sidna Ɛisa yewweḍ-ed ; yezmer lḥal ad yili win i wen-t-id-yennan neɣ win i t-iwalan deg uweḥḥi , neɣ daɣen a wen-arun tabṛaț am akken d nukni i wen-țin-yuran .
53002003	Akken yebɣu yili lḥal ur țțaǧat yiwen a kkun-ikellex , axaṭer ass-nni ur d-ițaweḍ ara uqbel ussan n tijehli , uqbel a d-iban wemcum ijehlen i gețṛaǧu nnger .
53002004	Win akken ara yessimɣuṛen iman is sennig wayen meṛṛa iɛebbden yemdanen , ad yekcem ɣer lǧameɛ iqedsen n Ṛebbi ad yerr iman-is deg wemkan n Ṛebbi . f+
53002005	Ur tecfim ara belli xebbṛeɣ kkun id yakan ɣef ayagi asm'akken lliɣ yid-wen ?
53002006	Teẓram acu i t-iṭṭfen ur d-ițban ara tura alamma yewweḍ-ed lweqt-is !
53002007	Tazmert n cceṛ yellan d lbaḍna , tebda ccɣel-is , ilaq kan ayen i ț-iṭṭfen ar tura ad ițwakkes .
53002008	Imiren amcum-nni amejhul a d-ban , dɣa Sidna Ɛisa a t-iṣuḍ s nnefs-is a t-issenger , a t-imḥu s ufeǧǧeǧ n lɛaḍima-s asm'ara d-yuɣal .
53002009	Amcum-agi amejhul a d-yas s tezmert n Cciṭan , ad ixdem leɛǧubat d lbeṛhanat s wayes ara ikellex ,
53002010	ad issexdem lekdeb d lbaṭel iwakken ad ikellex wid iḍaɛen , axaṭer ur qbilen ara leḥmala n tideț s wayes ara țwaselken .
53002011	Daymi Sidi Ṛebbi iceggeɛ-asen-d tazmert n ṭṭlam aț-țexdem deg-sen , iwakken ad amnen s wayen yellan d lekdeb .
53002012	S wakka wid akk ur numin ara s tideț , ad țțuɛaqben imi țțafen lfeṛḥ-nsen anagar di lbaṭel .
53002013	Ay atmaten ɛzizen ɣer Ṛebbi , ilaq-aɣ a nețḥemmid kull ass Sidi Ṛebbi fell-awen , axaṭer ixtaṛ-ikkun d imezwura iwakken aț-țețțusellkem s Ṛṛuḥ iqedsen i kkun-iṣeffan s liman di tideț .
53002014	Sidi Ṛebbi issawel-awen-d aț țekkim di tmanegt n Ssid-nneɣ Ɛisa Lmasiḥ , s lexbaṛ-agi n lxiṛ i wen-d newwi .
53002015	Ihi ay atmaten ḥerzet , ṭṭfet deg uselmed i wen-d-newwi , ama s yimi nneɣ ama s tebṛatin-nneɣ .
53002016	Nessutur di Ssid-nneɣ Ɛisa Lmasiḥ akk-d baba-tneɣ Ṛebbi i ɣ-iḥemmlen , i ɣ-d-ifkan s ṛṛeḥma ines ṣṣbeṛ d usirem ițdumun ,
53002017	ad țțuṣebbṛen wulawen-nwen , a wen-d-tețțune tezmert s wayes ara txeddmem anagar ayen yelhan ama di lecɣal-nwen ama deg imeslayen-nwen .
53003001	? ef wayen nniḍen ay atmaten , dɛut Sidi Ṛebbi fell-aneɣ iwakken awal-is ad ițțubecceṛ , ad yaweḍ ɣer yal amkan , ad ițwaɛuzz am akken i t-tɛuzzem kunwi .
53003002	Dɛut daɣen iwakken a ɣ-isellek si ger ifassen n yemcumen i ɣ-ibɣan cceṛ , axaṭer llan wid ur nețțamen ara .
53003003	Lameɛna Sidi Ṛebbi d bab n lețkal , a kkun-isseǧhed , a kkun iḥader ɣef wemcum .
53003004	Nesɛa laman ɣuṛ-es fell-awen belli txeddmem yerna aț-țkemlem aț-țxedmem ayen i ɣef i kkun-nweṣṣa .
53003005	Ndeɛɛu ɣer Sidi Ṛebbi iwakken ad iččaṛ ulawen-nwen s leḥmala-ines , iwakken aț-țesɛum ṣṣbeṛ n Lmasiḥ . f+
53003006	Ay atmaten a kkun-nenhu s yisem n Sidna Ɛisa Lmasiḥ : sbeɛdet iman-nwen ɣef atmaten imeɛdazen , ițɛicin akken bɣan , mačči am akken i wen-t-nesselmed .
53003007	Teẓram s yiman nwen amek i glaq a ɣ-tɛandem , axaṭer nukni ur nɛac ara deg ussexṛeb asmi nella yid-wen .
53003008	Ur neḍmiɛ ula deg yiwen aɣṛum-nneɣ , lameɛna nețɛețțib iman-nneɣ di lxedma iḍ d wass , iwakken ur nețțili ț-țaɛekkumt ula i yiwen .
53003009	Yerna lemmer nessuter-awen a ɣ-tɛiwnem , d lḥeqq fell-aɣ ; meɛna nexdem akkenni iwakken a wen-nili d lemtel .
53003010	Asmi nella gar-awen nweṣṣa kkun belli « win ur nebɣi ara ad ixdem ur ilaq ara ad yečč . »
53003011	Axaṭer nesla belli llan gar-awen imeɛdazen ur nebɣi ara ad xedmen meɛna ggaren iman-nsen di lecɣal i ten-ixḍan .
53003012	Imdanen-agi a ten-nweṣṣi s yisem n Ssid-nneɣ Ɛisa Lmasiḥ : ad xedmen akken ilaq iwakken a d-ḥeṛṛen aɣṛum nsen .
53003013	Ma d kunwi ay atmaten xedmet lxiṛ , ur ɛeggut ara !
53003014	Win ur neqbil ara ayen i d-nenna di tebṛaț-agi , jebdet iman-nwen fell-as , ur țeddut ara yid-es iwakken ad inneḥcam , ad issetḥi .
53003015	Ur t-ḥețțbet ara d aɛdaw , meɛna nhut-eț am yiwen seg watmaten-nwen .
53003016	Nessutur di Sidi Ṛebbi bab n talwit a wen-d-ye lehna kull ass , di yal tagniț ! Sidi Ṛebbi ad yili yid-wen meṛṛa !
53003017	Nekk Bulus , uriɣ-awen sslam-agi s ufus-iw , ț-țagi i ț-țira-inu di yal tabṛaț i wen-ceggɛeɣ .
53003018	Ṛṛeḥma n Ssid-nneɣ Ɛisa Lmasiḥ a d-ters fell-awen meṛṛa !
54001001	Nekk Bulus amceggeɛ n Ɛisa Lmasiḥ , s lebɣi n Sidi Ṛebbi amsellek-nneɣ akk-d lebɣi n Ɛisa Lmasiḥ i deg yella usirem-nneɣ ,
54001002	i gma-tneɣ Timuti f+ i d-ṛebbaɣ di liman am mmi n tideț , lbaṛaka , ṛṛeḥma ț-țalwit a k-d-țțunefkent s ɣuṛ Sidi Ṛebbi Baba-tneɣ akk-d Ɛisa Lmasiḥ Ssid-nneɣ .
54001003	Akken i k-nhiɣ uqbel ad ṛuḥeɣ ɣer tmurt n Masidunya qqim di temdint n Ifasus f+ iwakken ur tețțaǧǧaḍ ara kra n yemdanen ad slemden ayen i gxulfen tikli di liman ,
54001004	ini-asen ad xḍun i tmucuha f+ d umeslay n zzux ɣef yizuṛan n tjaddit ur nețfaka , ayagi yețțawi-d lehduṛ ur nesɛi lfayda i ɣ-issebɛaden ɣef liman d lebɣi n Sidi Ṛebbi .
54001005	A sen-tiniḍ annect-agi iwakken a d-tessakiḍ deg wulawen-nsen leḥmala yeṣfan , ad ithedden lxaṭer-nsen yerna ad sɛun liman n tideț ɣer Sidi Ṛebbi .
54001006	Llan kra n yemdanen ffɣen i webrid , țmeslayen kan ɣef wayen ur nesɛi lmeɛna .
54001007	Bɣan ad slemden i wiyaḍ ccariɛa n Sidi Ṛebbi , nutni s yiman-nsen ur fhimen d acu i d qqaṛen ur fhimen ayen i sselmaden .
54001008	Neẓra belli ccariɛa n Sidi Ṛebbi d ayen yelhan ma yella netbeɛ-iț akken ilaq ,
54001009	meɛna ilaq daɣen a nẓer belli ccariɛa n Sidi Ṛebbi ur d-tețțune ara ɣef ddemma n iḥeqqiyen meɛna tețțunefk-ed ɣef ddemma n yemcumen , i wid iɛuṣan Ṛebbi , i imejhal , i imednuben akk-d wid ur nețțak ara lqima i wayen iqedsen , wid ur nețqadaṛ ara Ṛebbi , wid ineqqen imawlan-nsen akk-d iqettalen ,
54001010	i wid yeffɣen i webrid , i wat lɛaṛ , i wid itjaṛen deg waklan akk-d i ikeddaben , i wid ur nețțaṭṭaf ara deg wawal-nsen neɣ wid yețxalafen aselmed n tideț i wen-d yețțunefken .
54001011	Akka i gella di lexbaṛ n lxiṛ i yi-d-ițțunefken , i d-isbegginen tamanegt n Sidi Ṛebbi ameɣlal .
54001012	Ad ḥemdeɣ Ɛisa Lmasiḥ Ssid-nneɣ i yi-isǧehden , i yi-fkan laman iwakken ad iliɣ d aqeddac-is , yextaṛ-iyi-d ad iliɣ d aqeddac-is
54001013	ɣas akken zik regmeɣ-t yerna qehṛeɣ wid yumnen yis . Meɛna iɛfa-yi axaṭer imiren ur ẓriɣ ara d acu xeddmeɣ imi mazal ur sɛiɣ ara liman deg ul-iw .
54001014	Tura ṛṛeḥma-s tameqqrant ters-ed fell-i s liman d leḥmala yellan deg-s .
54001015	Awal-agi d awal n tideț yuklalen ad ițwaqbel s lekmal-is : « Ɛisa Lmasiḥ yusa-d ɣer ddunit iwakken ad isellek imednuben » .
54001016	Iḥunn-ed fell-i nekk yellan d amednub ameqqran iwakken a d-isbeggen ṛṛeḥma-s yerna ad iliɣ d lemtel sya ɣer zdat i wid ara yamnen yis ad sɛun tudert n dayem .
54001017	I ugellid n dayem , ameɣlal ur țwalint wallen , win yellan d yiwen , i nețța tamanegt d lɛezz si lǧil ɣer lǧil ! Amin !
54001018	A Timuti a mmi , a k-weṣṣiɣ ɣef wayen i d-caren fell-ak s ɣuṛ Ṛebbi si zik . Eṭṭef deg imeslayen-nni , sseǧhed iman-ik di liman s wul yeṣfan tedduḍ akken ilaq ,
54001019	axaṭer kra n yemdanen nniḍen wexxṛen i tikli yeṣfan armi i sṛuḥen liman-nsen .
54001020	Llan gar-asen ? imni d Alixandru f+ sellmeɣ-ten i Cciṭan iwakken ad ẓren amek i tdeṛṛu d wid ireggmen Sidi Ṛebbi .
54002001	Ayen i ɣef ara kkun-weṣṣiɣ di tazwara , ḥemmdet cekkṛet Sidi Ṛebbi , ssuturet di tẓallit , deɛɛut ɣuṛ-es ɣef yemdanen meṛṛa .
54002002	Deɛɛut ɣef yigelliden d wid akk yeṭṭfen imukan n lḥekma iwakken a nɛic di lisser ț-țalwit , a nḍuɛ Sidi Ṛebbi s lḥeṛma d leqdeṛ .
54002003	Ayagi d ayen yelhan , d ayen iɛeǧben i Sidi Ṛebbi amsellek-nneɣ ,
54002004	axaṭer yebɣa imdanen meṛṛa ad issinen tideț yerna ad țțuselken .
54002005	Yiwen n Ṛebbi i gellan , yiwen umcafeɛ daɣen i gellan ger yemdanen d Ṛebbi ; amcafeɛ-agi , d Ɛisa Lmasiḥ
54002006	i gefkan iman-is d asfel i leslak n yemdanen meṛṛa . D wagi i d țțbut i d-yefka Sidi Ṛebbi di lweqt-is ;
54002007	daymi i d-țțuceggɛeɣ iwakken ad beccṛeɣ , ad slemdeɣ i leǧnas ibeṛṛaniyen ayen yeɛnan liman ț-țideț . Ayen akka i d-qqaṛeɣ ț-țideț mačči d lekdeb .
54002008	Bɣiɣ ihi ad ilin di mkul amkan yergazen ireffden ifassen ɣer Ṛebbi s wul yeṣfan , mbla lɣecc d yir axemmem .
54002009	Akken daɣen i glaq ad xedment tilawin , ad ilint s llebsa isseṭren , ad sɛunt lḥeṛma d neyya , ur țzewwiqent acebbub-nsent , ur țcebbiḥent iman-nsent s ddheb , s tɛeqcin akk-d llebsa ifazen ,
54002010	meɛna ad cebbḥent iman-nsent s lecɣal yelhan , akken ilaq ad xedment tilawin yețḍuɛun Sidi Ṛebbi .
54002011	Ilaq-as i tmeṭṭut aț-țḥesses i uselmed s tsusmi d wannuz .
54002012	Ur qebbleɣ ara aț-țesselmed tmeṭṭut neɣ aț-țdebbeṛ ɣef wergaz meɛna aț-țețsusum ( ur d-teggar ara iman-is ) .
54002013	Axaṭer d Adem i d-yețwaxelqen d amezwaru d wamek i d-terna ? ewwa ; f+
54002014	mačči d Adem i geɣwa Cciṭan meɛna d ? ewwa i wumi ikellex f+ armi i tɛuṣṣa Sidi Ṛebbi ,
54002015	lameɛna aț-țețțusellek s tarwa-s f+ ma tețțeddu s ṣṣfa d neyya di liman d leḥmala .
54003001	? - țideț mi qqaṛen : « ma yella win yebɣan ad yuɣal d amdebbeṛ di tejmaɛt d ayen yelhan i gețmenni » .
54003002	Lameɛna amdebbeṛ di tejmaɛt ur ilaq ara ad afen deg-s lɣaci wayen ara s-d-ssukksen , ilaq ad yesɛu yiwet n tmeṭṭut kan , ad yili d win iḥekkmen deg iman-is , d aɛeqli , d win iteddun s ṣṣwab . Ilaq ad yili d win yesṭerḥiben deg wexxam-is , d win izemren ad isselmed awal n Ṛebbi ;
54003003	ur yețțili ara d asekṛan neɣ d amčaqlal meɛna ad yili d aḥnin d imhenni . Ur ilaq ara ad iḥemmel idrimen ;
54003004	ilaq daɣen ad yissin amek ara idebbeṛ ɣef wexxam-is , arraw-is ad ilin d wid yețțaɣen awal yerna a t-țqadaṛen .
54003005	Axaṭer ma yella walebɛaḍ ur yezmir ara ad idebbeṛ ɣef wexxam is , amek ara idebbeṛ di tejmaɛt n Sidi Ṛebbi ?
54003006	Amdebbeṛ di tejmaɛt ur ilaq ara ad yili d ajdid di liman di Ɛisa Lmasiḥ , m'ulac a t-yekcem zzux , aț-țedṛu yid-es akken tedṛa d Cciṭan . f+
54003007	Ilaq ula d wid ur numin ara s Ɛisa Lmasiḥ a d-cehden fell-as s lxiṛ ur țțafen ara deg-s wayen ara s-d ssukksen , iwakken ur iɣelli ara di tecṛektin n Cciṭan .
54003008	Iqeddacen n tejmaɛt daɣen ilaq ad sɛun leqdeṛ , ad ilin d irgazen iteṭṭfen deg awal-nsen , ad xḍun i tissit n ccṛab akk-d rrbeḥ n lexdeɛ .
54003009	Ilaq ad ḥerzen s wul yeṣfan lbaḍna n liman i d-yețwakecfen .
54003010	Ilaq ula d nutni ad țwajeṛben di leqdic-nsen , m'ur ufin ara ayen ara sen-d-ssukksen imiren zemren ad qedcen di tejmaɛt .
54003011	Ula ț-țiqeddacin n tejmaɛt ilaq ad sɛunt lḥeṛma , ur țmeslayent ara cceṛ ɣef wiyaḍ , ad ilint ț-țiɛeqliyin , ț-țid i ɣef yella lețkal ɣef kullec .
54003012	Iqeddacen n tejmaɛt ilaq ad sɛun yiwet n tmeṭṭut kan yerna ad ḍebbṛen ɣef yexxamen-nsen d warraw-nsen akken ilaq .
54003013	Axaṭer wid iqeddcen ɣef tejmaɛt akken ilaq , ad yali leqdeṛ-nsen ad nnernin di liman yerna ad sɛun lețkal d ameqqran di Ɛisa Lmasiḥ .
54003014	Uriɣ-ak-n meṛṛa annect-agi ɣas akken ssarameɣ a n-aseɣ ɣuṛ-ek ,
54003015	iwakken ma ɛeṭṭleɣ ur n-usiɣ ara aț-țissineḍ amek i glaq aț-țedduḍ deg wexxam n Sidi Ṛebbi i gellan ț-țajmaɛt n Ṛebbi yeddren . Tajmaɛt-agi , ț-țigejdit i ɣef ters tideț .
54003016	S tideț acḥal meqqṛet lbaḍna n Lmasiḥ yellan d sebba n liman-nneɣ : win akken i d-yusan s ṣṣifa n wemdan , i ɣef d-icehhed Ṛṛuḥ iqedsen , tɛeǧǧbent deg-s lmalayekkat , yețwabecceṛ i leǧnas , umnen yis di ddunit meṛṛa , yețwarfed s tmanegt tameqqrant ɣer igenwan .
54004001	Ṛṛuḥ iqedsen ixebbeṛ-ed ɛinani belli deg ussan ineggura , aṭas ara iwexxṛen ɣef liman di Lmasiḥ , ad tebɛen wid i ten-ițɣuṛṛun s uselmed i d-yețțasen s ɣuṛ leǧnun .
54004002	A ten-ɣuṛṛen wat sin wudmawen yețbecciṛen lekdeb , wid iwumi yemmut wul am akken yețwaqqed s useffud .
54004003	Imdanen-agi bɣan ad ḥeṛṛmen zzwaǧ akk-d kra n leṣnaf n lmakla , lameɛna Sidi Ṛebbi ixleq-ed kullec iwakken wid yumnen yis yessnen tideț , a t-ḥemden a t-cekkṛen .
54004004	Ayen akk i d-ixleq Sidi Ṛebbi yelha , ur ilaq ara a nerr kra di rrif , acu kan ilaq a t-ncekkeṛ ɣef wayen i ɣ-d-ițțak ,
54004005	axaṭer ayen akk i d yețwaxelqen iṣeffu-t wawal n Ṛebbi akk-d țẓallit .
54004006	Ssefhem-asen ayagi i watmaten iwakken aț-țiliḍ d aqeddac yelhan n Ɛisa Lmasiḥ , sseǧhed iman-ik di liman s wawal n Sidi Ṛebbi d uselmed n tideț i ttebɛeḍ s wul yeṣfan .
54004007	Ma ț-țimucuha n temɣaṛin ur nesɛi ara lmeɛna i gxulfen liman , ḍeggeṛ-itent akkin fell-ak . Issin amek ara telḥuḍ deg ubrid n Sidi Ṛebbi .
54004008	Tazzla deg wannar d ayen yelhan meɛna tenfeɛ i lǧețța kan , ma ṭṭaɛa n Sidi Ṛebbi tenfeɛ i kullec axaṭer deg-s i tella tudert n tura akk-d ț-țin i d-iteddun i ɣ-iwɛed Sidi Ṛebbi .
54004009	Awal-agi d awal n tideț yuklalen ad ițwaqbel ɣer yemdanen meṛṛa .
54004010	Ma d nukni nețɛețțib iman-nneɣ iwakken a neǧhed di liman , imi nețkel ɣef Sidi Ṛebbi Illu-nneɣ yeddren yellan d amsellek n yemdanen meṛṛa abeɛda wid yumnen yis .
54004011	Atan wayen i ɣef ara tweṣṣiḍ imdanen d wayen ara sen-teslemḍeḍ .
54004012	? uṛ-ek a k-iḥqeṛ yiwen imi meẓẓiyeḍ di leɛmeṛ , meɛna ili-k d lemtel ger wid yumnen s yimeslayen-ik , s tikli-inek , s leḥmala-inek , s liman-inek ț-țezdeg n wul-ik .
54004013	Sɛedday lweqt-ik di leqṛaya d ubecceṛ d uselmed n wawal n Ṛebbi i wiyaḍ , alamma usiɣ-en .
54004014	Ur țțaǧa ara di rrif tikci i k-d-ițțunefken s ṛṛeḥma n Sidi Ṛebbi d yimeslayen s wayes i d-caren fell-ak di tejmaɛt mi ssersen ifassen-nsen fell-ak imeqqranen n tejmaɛt .
54004015	Err ddehn-ik ɣer wayagi txedmeḍ-t akken ilaq , iwakken imdanen meṛṛa ad walin amek i tețnerniḍ di tikli-inek di Lmasiḥ .
54004016	? ader ɣef yiman-ik d wayen i tesselmadeḍ i wiyaḍ , ma tkemmleḍ akken , d leslak ara d-tawiḍ i keččini akk-d wid i k-yesmeḥsisen .
54005001	Ur țlummu ara ɣef wemɣaṛ s leɛyaḍ , meɛna nhu-t am akken d baba-k ; enhu daɣen ilmeẓyen am akken d atmaten-ik ,
54005002	tamɣaṛt am yemma-k , tilmeẓyin am yessetma-k , s wul yeṣfan .
54005003	Qadeṛ tuǧǧal f+ telhuḍ ț-țid yeḥwaǧen lemɛawna .
54005004	Ma ț-țid yesɛan dderya neɣ dderya n warraw-nsent , ilaq d nutni ara d-yelhun yid-sent , akka ara d-sbeggnen ṭṭaɛa-nsen ɣer Sidi Ṛebbi m'ara rren lxiṛ i imawlan-nsen , ayagi d ayen i gɛeǧben i Sidi Ṛebbi .
54005005	Taǧǧalt i gellan weḥd-es ur nesɛi win ara ț-țirefden tețkel ɣef Sidi Ṛebbi tdeɛɛu ɣuṛ-es tețḥellil-it am yiḍ am ass .
54005006	Ma ț-țaǧǧalt yeṭṭafaṛen zzhu n ddunit , tinna temmut ɣas mazal-iț tedder .
54005007	Atah wayen i ɣef ara tweṣṣiḍ tuǧǧal iwakken ur d-yețțili ara wayen ara sent-d-ssukksen .
54005008	Ma yella win ur nɛawen ara at wexxam-is abeɛda imawlan-is , atan yeǧǧa liman , yuɣal akteṛ n win ijehlen .
54005009	Taǧǧalt ilaq aț-țesɛu sețțin n iseggasen di leɛmeṛ-is iwakken a ț-tɛawen tejmaɛt , ilaq aț-țili tezweǧ yiwet n tikkelt kan .
54005010	Ilaq aț-țili tețwassen s lecɣal-is yelhan , ț-țin iṛebban arraw-is akken ilaq , isṭerḥiben deg wexxam-is , issarden iḍaṛṛen n iqeddacen n Sidi Ṛebbi ; treffed imeɣban , txeddem lxiṛ .
54005011	Meɛna ur qebbel ara i tejmaɛt aț-țɛawen tuǧǧal meẓẓiyen di leɛmeṛ , axaṭer m'ara bɣunt ad ɛawdent zzwaǧ zemrent ad ǧǧent abrid n Lmasiḥ ;
54005012	s wakka ad xedɛent lɛahed-nni i fkant i Sidi Ṛebbi .
54005013	Yerna m'ur sɛint ara ayen ara xedment , ad țcalint seg wexxam ɣer wayeḍ mačči kan imi ur sɛint ara ccɣel , meɛna ad kettṛent deg yimeslayen ur nesɛi lmeɛna , ad ggarent iman-nsent deg wayen i tent-yexḍan .
54005014	Ihi bɣiɣ ad nhuɣ tuǧǧal meẓẓiyen di leɛmeṛ ad ɛawdent zzwaǧ , ad sɛunt dderya , ad lhint d yexxam-nsent iwakken iɛdawen ur țțafen ara ayen n diri ara hedṛen fell-asent .
54005015	Axaṭer llant seg-sent tid i geffɣen i webrid n Ṛebbi tebɛent abrid n Cciṭan .
54005016	Ma tella tin yumnen tesɛa tuǧǧal i s-yețțilin , d nețțat i glaq a tent tɛiwen iwakken ur țțilint ara ț țaɛkumt i tejmaɛt , akken daɣen tajmaɛt aț-țizmir aț-țɛiwen tid ur nesɛi ara win ara tent-irefden .
54005017	Imdebbṛen n tejmaɛt ixeddmen ccɣel-nsen akken ilaq uklalen ad țwaxelṣen s zzyada abeɛda wid yenneɛtaben deg ubecceṛ d uselmed .
54005018	Axaṭer tira iqedsen nnant-ed : Ur țțara ara takmamt i wezger yesserwaten , f+ yura daɣen : Axeddam yuklal lexlaṣ-is . f+
54005019	Ur qebbel ara win ara iccetkin ɣef wemdebbeṛ n tejmaɛt anagar ma ḥedṛen sin neɣ tlata inagan ara d-icehden fell-as .
54005020	Ma d wid idenben , lumm-iten zdat medden meṛṛa iwakken ula d wiyaḍ ad aggaden .
54005021	Di leɛnaya-k ɣef wudem n Ṛebbi d Sid-nneɣ Ɛisa Lmasiḥ akk-d lmalayekkat yețwaxtaṛen , deg wannect-agi meṛṛa ur xeddem ara lxilaf ger yemdanen .
54005022	Ur țɣawal ara aț-țesserseḍ ifassen ɣef yiwen , ur țekki ara di ddnubat n wiyaḍ ; ḥader iman-ik , qqim d azedgan .
54005023	? ef ddemma n weqṛaḥ n tɛebbuṭ-ik i k-issefcalen , ur tess ara kan aman lameɛna sew ciṭṭuḥ n ccṛab .
54005024	Llan kra n yemdanen ddnubat-nsen țbanen-d uqbel ad țțuḥasben , llan wiyaḍ ddnubat-nsen ur d-țbanen ara imiren kan .
54005025	Akken daɣen i d-țbanen lecɣal lɛali , ma d lecɣal n diri ur zmiren ara ad qqimen ffren .
54006001	Wid yellan d aklan yumnen s Lmasiḥ ilaq ad ẓren belli imɛellmen-nsen uklalen leqdeṛ , iwakken ur ițwargam f+ ara yisem n Sidi Ṛebbi , ur kkaten ara medden deg wayen i nesselmad .
54006002	Wid yesɛan imɛellmen i gețțamnen s Lmasiḥ ur ilaq ara ad kksen fell-asen leqdeṛ imi d atmaten-nsen i llan , lameɛna ad qedcen fell-asen seg ul imi d wid yumnen s Lmasiḥ , d wid eɛzizen ara yesfayden si leqdic-nsen . Atah wayen ara tweṣṣiḍ d wayen ara teslemdeḍ :
54006003	win ara yeslemden ayen ixulfen liman-nneɣ , ur neqbil ara awal imqeddes n Ssid-nneɣ Ɛisa Lmasiḥ ,
54006004	yeččuṛ d zzux ur yessin kra ; iḥemmel ad ikețțeṛ awal , yețnaɣ ɣef ddemma n yimeslayen . Seg wannect-agi i d-itekk umennuɣ , tismin , lekfeṛ d ccekk ,
54006005	imeslayen nsen ur țfakan ara axaṭer ččuṛen s yir ixemmimen teɛṛeq-asen tideț , ɣilen s ṭṭaɛa n Sidi Ṛebbi ara uɣalen d imeṛkantiyen .
54006006	? - țideț abrid n Sidi Ṛebbi yețțawi-d rrbeḥ ameqqran , meɛna ma yella nesteqniɛ s wayen nesɛa .
54006007	Axaṭer ur d-newwi yid-nneɣ acemma ɣer ddunit , akken daɣen ur nezmir a nawi acemma yid-nneɣ m'ara nemmet .
54006008	Ihi ma yella nesɛa ayen ara nečč d wayen ara nels , ilaq a nesteqneɛ .
54006009	Ma d wid yettabaɛen cci n ddunit ɣellin deg ujeṛṛeb akk-d tfextin n yir ccehwat n tnefsit-nsen , i gețțawin imdanen ɣer txeṣṣart akk-d nnger .
54006010	Axaṭer ṭṭmeɛ n idrimen d sebba n kra n wayen yellan diri-t . Llan kra i gtebɛen cci-yagi n ddunit , ffɣen i webrid n Lmasiḥ , ḍuṛṛen tiṛwiḥin nsen , sseɣlin-d lhemm ɣef yiman nsen .
54006011	Ma d kečč ay aqeddac n Sidi Ṛebbi ssebɛed iman-ik ɣef wannect agi meṛṛa , nadi ɣef lḥeqq d ṭṭaɛa , liman , lmaḥibba , ṣṣbeṛ d wannuz .
54006012	Sseǧhed iman-ik deg umenɣi ɣef liman , eṭṭef di tudert n dayem i ɣer k-d-issawel Sidi Ṛebbi , asm'akken i d-cehdeḍ s wayen tumneḍ zdat yemdanen meṛṛa .
54006013	A k-weṣṣiɣ zdat Sidi Ṛebbi i d-yețțaken tudert , zdat Ɛisa Lmasiḥ i gcehden ɣef liman akken ilaq zdat Bunṭus Bilaṭus .
54006014	Tbeɛ lewṣayat-agi , iwakken aț-țeqqimeḍ d azedgan , ur a k-d-issukus yiwen kra alamma d ass n Ssid-nneɣ Ɛisa Lmasiḥ
54006015	ara d-yuɣalen di lweqt i d-ihegga Sidi Ṛebbi awḥid Bab n tezmert , Agellid n igelliden d Ssid n ssyadi ,
54006016	win yeddren i dayem , i gellan di tafat ur yezmir yiwen aț-țyaweḍ , ulac win i t-iwalan neɣ i gzemren a t-iwali . I nețța tamanegt ț-țezmert i dayem ! Amin .
54006017	Weṣṣi imeṛkantiyen n ddunit-agi iwakken ur ssemɣaṛen ara iman-nsen , ur țkalayen ara ɣef cci n ddunit ur nesɛi laman , meɛna ad țeklen ɣef Sidi Ṛebbi i ɣ-d-ițțaken lxiṛ s tugeț iwakken a nili di lfeṛḥ .
54006018	Weṣṣi-ten ad xeddmen lxiṛ , ad ilin d imeṛkantiyen s lecɣal lɛali , ad țseddiqen mbla cceḥḥa , ad bḍun d wiyaḍ ayen sɛan .
54006019	S wakka , ad jemɛen i yiman-nsen agerruj yelhan i wussan i d-iteddun iwakken ad sɛun tudert n tideț .
54006020	A Timuti eɛzizen , eḥrez ayen i tlemdeḍ , ssebɛed iman-ik ɣef yimeslayen ur nesɛi lmeɛna , ɣef yimennuɣen yeɛnan tamusni n lekdeb .
54006021	Wid i gtebɛen tamusni-agi , sṛuḥen liman-nni i sɛan di Lmasiḥ . Ṛṛeḥma n Sidi Ṛebbi aț-țili yid-wen !
55001001	Nekk Bulus aqeddac n Ɛisa Lmasiḥ s lebɣi n Sidi Ṛebbi , țwaceggɛeɣ ad beccṛeɣ tudert i ɣ-iwɛed Sidi Ṛebbi di Ɛisa Lmasiḥ .
55001002	A Timuti a mmi eɛzizen : leɛfu , ṛṛeḥma ț-țalwit a k-d-țțunefkent s ɣuṛ Sidi Ṛebbi baba-tneɣ akk-d Ɛisa Lmasiḥ Ssid-nneɣ .
55001003	? ḥemmideɣ Sidi Ṛebbi i ɣef qeddceɣ s wul yeṣfan akken qedcen fell-as lejdud-iw , deɛɛuɣ fell-ak am yiḍ am ass ;
55001004	m'ara d-mmektiɣ imeṭṭawen-ik , țḥiriɣ melmi ara k-ẓreɣ iwakken ad iliɣ di lfeṛḥ .
55001005	? mektayeɣ-ed neyya-nni i tesɛiḍ di liman , akken i ț-tesɛa sețți-k Luiza akk-d yemma-k Anisa ; tḥeqqeqeɣ belli ar ass-a mazal-iț deg wul-ik .
55001006	Daymi bɣiɣ a k-weṣṣiɣ a d tessakiḍ tikci-nni i k-d-yețțunefken s ɣuṛ Ṛebbi asm'akken i sserseɣ ifassen-iw fell-ak .
55001007	Axaṭer mačči d Ṛṛuḥ n ukukru i ɣ-d-yefka Sidi Ṛebbi meɛna d Ṛṛuḥ yeččuṛen ț-țazmert d leḥmala akk-d leɛqel .
55001008	Ihi ur țsetḥi ara aț-țcehdeḍ ɣef Ssid-nneɣ , ur țsetḥi ara daɣen yis-i nekk yellan d ameḥbus ɣef ddemma-s . Meɛna eqbel leɛtab yid-i ɣef ddemma n lexbaṛ n lxiṛ , țkel ɣef tezmert i d-yețțak Sidi Ṛebbi .
55001009	D nețța i ɣ-isellken , i ɣ-d-issawlen ɣer tudert iqedsen , ayagi mačči ɣef ddemma n lecɣal-nneɣ meɛna d nețța i gebɣan s ṛṛeḥma-ines i ɣ-d yețțunefken s Ɛisa Lmasiḥ uqbel a d-texleq ddunit .
55001010	Ṛṛeḥma-agi tban-ed tura s tisin n wemsellek-nneɣ Ɛisa Lmasiḥ , i gɣelben lmut , ibeggen-ed tafat n tudert ur nețfaka s lexbaṛ n lxiṛ .
55001011	? ef ddemma n lexbaṛ-agi n lxiṛ i d-țțucegɛeɣ d ṛṛasul iwakken ad beccṛeɣ , ad slemdeɣ .
55001012	Daymi i țenɛețțabeɣ tura , meɛna ur ssetḥaɣ ara axaṭer ẓriɣ anwa s wayes umneɣ , yerna țekleɣ fell-as yesɛa tazmert ad yeḥrez ayen akken i ɣef iyi-iwekkel alamma d ass n tuɣalin-is .
55001013	? rez imeslayen iqedsen i tlemdeḍ s ɣuṛ-i , eddu yis-sen s liman d leḥmala i nesɛa di Ɛisa Lmasiḥ .
55001014	? rez mliḥ deg ul-ik ayen akken i tlemḍeḍ , s tezmert n Ṛṛuḥ iqedsen i gzedɣen deg-nneɣ .
55001015	Teẓriḍ belli wid akk yellan yid-i di tmurt n Asya ǧǧan-iyi weḥd-i , llan gar-asen Figilus d ? irmujinus .
55001016	Ad ibarek Sidi Ṛebbi axxam n gma-tneɣ Unisifur axaṭer daymen yețṣebbiṛ-iyi , ur yessetḥa ara yis-i imi di lḥebs i lliɣ ;
55001017	lameɛna akken kan i d-yusa ɣer temdint n Ṛuma inuda fell-i armi i yi-yufa .
55001018	Teẓriḍ acḥal i yi-iɛawen asmi lliɣ di temdint n Ifasus . A d-yessers Ṛebbi fell-as ṛṛeḥma-s deg ass n tuɣalin n Ɛisa Lmasiḥ .
55002001	Ihi kečč a mmi , sseǧhed iman-ik s ṛṛeḥma i gellan di Ɛisa Lmasiḥ .
55002002	Ayen tesliḍ s ɣuṛ-i zdat waṭas inigan , sseḥfeḍ-it i wid yeṭṭfen di liman di Ɛisa Lmasiḥ iwakken nutni daɣen ad izmiren a t-slemden i wiyaḍ .
55002003	Awi amur-ik n leɛtab am uɛsekṛi n Lmasiḥ .
55002004	Aɛsekṛi i gebɣan ad yeɛǧeb i lqebṭan-is ur ilaq ara ad ixemmem ɣef lecɣal n ddunit .
55002005	Ulac daɣen win ara irebḥen timzizla ma yella ur yuzzil ara akken i d-yenna lqanun .
55002006	Afellaḥ ițenɛețțaben , d nețța i gezwar lḥal ad iɣellet .
55002007	Efhem ayen akka i k-d-nniɣ axaṭer d Sidi Ṛebbi ara k-iɛawnen aț-țfehmeḍ kullec .
55002008	Mmekti-d Ɛisa Lmasiḥ i d-iḥyan si ger lmegtin , win akken i d-iffɣen seg uẓaṛ n Sidna Dawed akken i t-id-yenna lexbaṛ n lxiṛ n Lmasiḥ i ɣ ɣ ecciṛeɣ ;
55002009	lexbaṛ-agi i ɣef nneɛtabeɣ armi țwarzeɣ s snasel am akken d amcum i lliɣ , meɛna awal n Sidi Ṛebbi ur yețwacekkal ara .
55002010	Daymi ṣebṛeɣ i kullec ɣef ddemma n wid yețwaxtaṛen iwakken ula d nutni ad sɛun leslak i gellan di Ɛisa Lmasiḥ akk-d țmanegt n dayem .
55002011	Atah wayen yuklalen lețkal : ma nemmut yid-es , a nidir daɣen yid-es ;
55002012	ma yella neṭṭef di liman , a neḥkem yid-es ; ma yella nenkkeṛ-it ula d nețța a ɣ-yenkeṛ ;
55002013	ma yella nexdeɛ-it , nețța ur a ɣ-ixeddeɛ ara axaṭer ur yezmir ara ad yenkeṛ ayen i d-yenna .
55002014	Atah wayen ara sen-d-smektiḍ : nhu-ten zdat Ṛebbi ur țemčeqlalen ara ɣef yimeslayen ur nesɛi lmeɛna , yessufuɣen i webrid wid i sen ismeḥsisen .
55002015	Exdem lmeǧhud-ik zdat n Ṛebbi , aț-țiliḍ d aqeddac ibedden ɣer ccɣel-is , ur nețsetḥi ara deg wayen i gxeddem , i gețbecciṛen awal n Sidi Ṛebbi s lḥeqq .
55002016	Xḍu i yimeslayen ur nesɛi lmeɛna i gxulfen liman axaṭer wid i ten itebɛen simmal țzaden teffɣen i webrid n Ṛebbi .
55002017	Imeslayen-nsen am lehlak i teddun di lǧețța armi yečča-ț meṛṛa . Llan gar-asen ? imnayus d Filitus
55002018	i gwexxṛen ɣef webrid n tideț , qqaṛen belli ḥeggu n lmegtin dayen yedṛa-d , s wakka ssufuɣen aṭas n yemdanen seg webrid n liman .
55002019	Lameɛna d lsas i gessers Sidi Ṛebbi ara idumen : Ssid-nneɣ yeẓra wid yellan d ayla-s ; f+ yura daɣen win ara yinin nekk d ayla-s , ilaq ad yexḍu i wayen n diri . f+
55002020	Deg wexxam n imeṛkantiyen mačči d iqbucen n ddheb neɣ n lfeṭṭa kan i gellan meɛna llan daɣen wid n wesɣaṛ d wid n wakal ; wid n ddheb d lfeṭṭa țțaǧan-ten i leqdic n wussan n tmeɣṛa ma d wiyaḍ i leqdic n mkul ass .
55002021	Win ara yessizdgen iman-is yexḍa i lecɣal-agi n diri , ad yili am weqbuc-nni n ddheb neɣ n lfeṭṭa i sseqdacen deg wass n tmeɣṛa , yewjed ad yenfeɛ i wass m'ara t-yeḥwiǧ umɛellem-is .
55002022	Exḍu i ccehwat n temẓi i gețɣuṛṛun , kečč akk-d wid ideɛɛun ɣer Sidi Ṛebbi s wul yeṣfan , nadi ɣef lḥeqq , liman , leḥmala ț-țalwit , .
55002023	Ur ggar ara iman-ik di lketṛa n lehḍur ifeṛɣen ur nesɛi lmeɛna , xḍu-k seg-sen ; teẓriḍ belli țțawin-d anagar amennuɣ .
55002024	Ur s-ilaq ara i uqeddac n Sidi Ṛebbi ad ițnaɣ . Ilaq ad yili d aḥnin ɣer medden , ad isselmed s ṣṣwab yerna ad isɛu ṣṣbeṛ ;
55002025	ilaq ad issefhem s leɛqel wid i t-yețxalafen , ahat Sidi Ṛebbi a ten-id-yerr ɣer webrid iwakken ad issinen tideț ,
55002026	a d-ldint wallen-nsen a d-snesren iman-nsen si tifextin n Cciṭan i ten-yeṭṭfen ad xedmen lebɣi-s .
55003001	Ilaq aț-țeẓred belli ɣer taggara n ddunit a d-asen wussan iweɛṛen .
55003002	Imdanen ad țxemmimen ɣef yiman-nsen kan , ad ṭṭamaɛen deg idrimen , ad ssemɣuṛen iman-nsen , ad țzuxxun , ad reggmen di Ṛebbi , ad țɛaṣin imawlan-nsen , ad nekkṛen lxiṛ , ad tekksen sser ɣef wayen yesɛan lḥeṛma ,
55003003	ur seɛɛun ṛṛeḥma ur seɛɛun leḥnana deg ulawen-nsen , ad skiddiben ɣef wiyaḍ , ur zemmren ara ad ḥekmen deg iman-nsen , ulawen nsen qquṛen , d iɛdawen n lxiṛ ,
55003004	d ixeddaɛen , a ten-isderɣel zzux , ad ḥemmlen lebɣi n tnefsit-nsen wala lebɣi n Sidi Ṛebbi ;
55003005	ad tebɛen abrid n Sidi Ṛebbi s wawal kan meɛna ad nekkṛen tazmert yellan deg-s . Ihi xḍu-k i yemdanen am wigi .
55003006	Kra seg-sen keččmen ɣer kra n yexxamen , țkellixen tilawin ur nesɛi ara lḥeṛma i gețțawi zzhu n ddunit ;
55003007	țqellibent daymen ad fehment , lameɛna leɛmeṛ țțawḍent ɣer tmusni n tideț .
55003008	Am akken i xulfen Yanes d Yambris Sidna Musa , f+ akken daɣen ara xalfen tideț yemdanen-agi , aț-țeɛwej lefhama-nsen , ad ffɣen i webrid n liman .
55003009	Meɛna ur țțawḍen ɣer wacemma axaṭer imdanen meṛṛa a ten-ɛeqlen belli ffɣen i webrid am akken tedṛa d Yanes d Yambris .
55003010	Ma d kečč tettebɛeḍ akken ilaq ayen i k-slemdeɣ , tikli-inu , ixemmimen-iw , liman-iw , ṣṣbeṛ-iw , leḥmala-inu d ẓẓwara-inu ,
55003011	leqheṛ i țwaqehṛeɣ akk-d leɛtab-iw . Teẓriḍ lemḥayen i gɛeddan fell-i di temdinin n Antyuc , n Ikunyum d Listra ? Anwa leqheṛ iwumi ur ṣbiṛeɣ ara ? Meɛna Sidi Ṛebbi isellek-iyi seg-sen meṛṛa .
55003012	Kra n win yebɣan ad iddu di liman n Ɛisa Lmasiḥ ad ițțuqehheṛ .
55003013	Ma d imcumen ixeddaɛen , ad țkemmilen dayem di cceṛ-nsen , ad ɣuṛṛen wiyaḍ , ad rnun iman-nsen .
55003014	Ma d kečč eḥrez ayen i tlemdeḍ s wayes i tesqenɛeḍ ; teẓriḍ anwa i k-islemden .
55003015	Seg asmi telliḍ d ameẓyan i tessneḍ tira iqedsen ; yis-sent ara tesɛuḍ lefhama yețțawin ɣer leslak s liman di Ɛisa Lmasiḥ .
55003016	Yal tira iqedsen s ɣuṛ Ṛebbi i d-tekka yerna twulem i uselmed , i usefhem , i nehhu akk-d țṛebga deg webrid n lḥeqq ,
55003017	iwakken yal aqeddac n Sidi Ṛebbi ad yili d amdan ikemlen i gwulmen i yal ccɣel yelhan .
55004001	A k-n-ssutreɣ ɣef wudem n Ṛebbi d Ɛisa Lmasiḥ ara iḥasben wid yeddren d wid yemmuten , i lmend n wass n tuɣalin-is ț-țgeldit-is .
55004002	Becceṛ awal n Sidi Ṛebbi ama di teswiɛt yelhan ama di teswiɛt iweɛṛen , ssefhem , lumm , enhu , sselmed s ṣṣbeṛ d leɛqel .
55004003	Axaṭer a d-yaweḍ lweqt anda kra n yemdanen ur zemmren ara ad slen i uselmed n tideț , lameɛna ad tebɛen lebɣi n tnefsit-nsen , a d-sbedden lecyux ara sen-d-ihedṛen ayen kan i sen-iɛeǧben ;
55004004	ad sɛuẓẓgen iman nsen ɣef tideț , ad rren ddehn-nsen ɣer tmucuha .
55004005	Ma d kečč ḥekkem deg iman-ik di kullec , ṣṣbeṛ i cedda d leɛtab , becceṛ lexbaṛ n lxiṛ , txedmeḍ lwaǧeb-ik n uqeddac n Sidi Ṛebbi akken ilaq .
55004006	Ma d nekk yewweḍ-ed lweqt i deg ilaq ad sebbleɣ iman-iw , yewweḍ-ed lweqt i deg ara ṛuḥeɣ .
55004007	Kfiɣ ccɣel-iw yerna ṭṭfeɣ di liman ar tura , nnuɣeɣ imenɣi n tideț armi ț-țaggara .
55004008	Tura yețṛaǧu-yi lḥeqq n lxedma-w ara yi-d-ye Bab n lḥeqq deg ass n lḥisab , yerna mačči i nekk kan , lameɛna i wid meṛṛa i t-iḥemmlen yețṛaǧun ass n tuɣalin-is .
55004009	Exdem lmeǧhud-ik iwakken ur tețɛeṭṭileḍ ara a d-taseḍ ɣuṛ-i .
55004010	Gma-tneɣ Dimas yeǧǧa-yi , yewwi-t zzhu n ddunit , iṛuḥ ɣer temdint n Tisalunik . Gma-tneɣ Krisis iṛuḥ ɣer tmurt n Galasya , ma d gma-tneɣ Tit iṛuḥ ɣer tmurt n Dalmasya .
55004011	Anagar gma-tneɣ Luqa i geqqimen yid-i . Awi-d yid-ek gma tneɣ Maṛqus iwakken ad iyi-iɛawen di lxedma-w .
55004012	Ma d gma-tneɣ Ticik atan ceggɛeɣ-t ɣer temdint n Ifasus .
55004013	M'ara d-taseḍ , awi-d yid-ek abeṛnus-nni i ǧǧiɣ deg wexxam n Karbus di temdint n Truwas , awi-d yid-ek daɣen idlisen , abeɛda wid yețwaxedmen s weglim .
55004014	Alixandru aḥeddad iḍuṛṛ-iyi , ixdem-iyi aṭas n cceṛ meɛna ayen yexdem a t-yaf ɣer Sidi Ṛebbi .
55004015	Ula d kečč ḥader iman-ik seg-s , axaṭer yețxaṣam-aɣ-d daymen deg wayen i nețbecciṛ .
55004016	Ass amezwaru i deg d-beddeɣ ɣer ccṛeɛ ur ufiɣ ula d yiwen ɣer tama-w , ǧǧan-iyi akk ; lameɛna a wer ten-iḥaseb Ṛebbi ɣef wayagi !
55004017	D Sidi Ṛebbi i yi-iɛawnen , i yi-isǧehden , iwakken lexbaṛ n lxiṛ ad ițțubecceṛ s lekmal-is i leǧnas nniḍen meṛṛa yerna isellek-iyi-d seg imi n yizmawen .
55004018	Sidi Ṛebbi mazal a yi-iḥader ɣef wayen akk n diri yerna ad iyi-isellek iwakken ad kecmeɣ tagelda-ines yellan deg igenwan . I nețța tamanegt si lǧil ɣer lǧil ! Amin !
55004019	Sellem ɣef Briska d Akilas akk-d țwacult n Unisifur .
55004020	Gma-tneɣ Irast yeqqim di temdint n Kurintus , ma d Trufim ǧǧiɣ-t di temdint n Milet mazal-it yehlek .
55004021	Exdem lmeǧhud-ik iwakken a d taseḍ uqbel ccetwa . Bulus , Buden , Linus , Kludya d watmaten akk nniḍen țsellimen-d fell-ak .
55004022	Sidi Ṛebbi ad yili yid-ek ! Ṛṛeḥma-s a d-ters fell-awen ! Amin .
56001001	Nekk Bulus aqeddac n Sidi Ṛebbi , i d-iceggeɛ Ɛisa Lmasiḥ iwakken ad ssiwleɣ i wid akk yextaṛ Sidi Ṛebbi a d-uɣalen ɣer webrid-is yerna ad issinen tideț ,
56001002	akken ad țeklen belli sɛan tudert n dayem , tudert i gewɛed Sidi Ṛebbi uqbel a d-tețwaxleq ddunit nețța ur neskiddib ara .
56001003	Yefka-d awal-is di lweqt ilaqen , ibeggen-it-id di lexbaṛ i yi-d yețțunefken s lameṛ n Sidi Ṛebbi amsellek-nneɣ .
56001004	Uriɣ-ed tabṛaț-agi i kečč , a Tit a mmi n tideț di liman i ɣ-yesdukklen : ṛṛeḥma ț-țalwit a k-d-țțunefkent s ɣuṛ Sidi Ṛebbi akk-d Ɛisa Lmasiḥ amsellek-nneɣ !
56001005	? ǧiɣ-k di tegzirt n Kritus iwakken aț-țkemmleḍ ccɣel-nni ur nfuk ara , yerna aț-țesbeddeḍ di yal tamdint imeqqranen n tejmuyaɛ n imasiḥiyen akken i k-n-umṛeɣ .
56001006	Yal yiwen deg-sen ilaq ad yili d amdan iwumi ur d-ssukksen acemma , ad yesɛu yiwet tmeṭṭut kan , arraw-is ad ilin d wid iḍuɛen Sidi Ṛebbi , ad sɛun tikli yelhan , ad țțaɣen awal iwakken ur sen-d-ssukkusen ara wiyaḍ kra n diri .
56001007	Ilaq ameqqran n tejmaɛt ad yili yeṣfa di tikli-ines , imi d nețța i geṭṭfen lecɣal n Sidi Ṛebbi , ur ilaq ad yili d win yessimɣuṛen iman-is , ur ilaq ad ireffu , ur ilaq ad yili d asekṛan , ur ilaq ad yeskker ccwal , ur ilaq daɣen a t-ɣwun yedrimen n leḥṛam .
56001008	Lameɛna ilaq-as ad yili d win yețqabalen s wudem lɛali , d bab lxiṛ , d aɛeqli , d aḥeqqi , d win yețḍuɛun Sidi Ṛebbi , d win iḥekkmen deg iman-is ;
56001009	ilaq ad yeṭṭef deg awal n Sidi Ṛebbi yellan ț-țideț akken i t-yelmed , iwakken ad yizmir ad isselmed , ad inhu wiyaḍ yerna a d-isbeggen i wid i d-yekkaten deg awal-agi , belli ɣelṭen .
56001010	Aṭas seg wat Isṛail i gɛuṣan Sidi Ṛebbi yerna țkellixen medden s imeslayen-nsen ,
56001011	ilaq a sen-terrem tikmamin i yimawen-nsen . Skarayen lhul deg yexxamen m'ara sselmaden ayen ur nlaq ara , iwakken ad rebḥen leḥṛam .
56001012	Yiwen seg-sen i ḥesben d nnbi , yenna-d : « at țegzirt n Kritus si zik-nsen d imeskaddaben , d lewḥuc iweɛṛen , d ifenyanen yețxemmimen kan ad ččen ' ' ;
56001013	ayagi i d-yenna ț-țideț . Daymi , ilaq a ten-tenhuḍ s lewɛaṛa , iwakken ad sɛun liman iseḥḥan ;
56001014	ur ilaq ara ad țḥessisen i tmucuha n wudayen akk-d lewṣayat n yemdanen ur neqbil ara tideț .
56001015	Kullec zeddig i wid zeddigen , meɛna ulac ayen zeddigen i wid ur nzeddig ara , ur nețțamen ara s Ṛebbi ; imi xemmimen-nsen d wulawen-nsen neǧsen yerna ur țendemmayen ara .
56001016	Imdanen-agi qqaṛen nessen Ṛebbi , meɛna cceṛ i xeddmen yesbeggin-ed belli ur t-ssinen ara , ɛuṣan Sidi Ṛebbi xeddmen anagar wayen yekṛeh , ur zmiren ara ad xedmen ayen yelhan .
56002001	Ma d kečč sselmed ayen yellan ț-țideț n Sidi Ṛebbi .
56002002	Ini i yemɣaṛen ad setqenɛen , ad fken leqdeṛ i yiman-nsen , ad sɛun leɛqel , ad amnen s Sidi Ṛebbi s tideț , ad ḥemmlen wiyaḍ seg wul , ad ṣebṛen i leɛtab .
56002003	Ini daɣen i temɣarin ad sɛunt tikli yeṣfan , ur ilaq ara ad ilint ț-țiqeṛṛaḍin , ur ilaq ara ad țḥawalent tissit n ccṛab meɛna ilaq ad nehhunt ɣer wayen yelhan ,
56002004	ad țweṣṣint tilawin ad ḥemmlent irgazen-nsent d warraw nsent ,
56002005	ad ilint ț-țiɛeqliyin , ad ddunt s ṣṣfa , ad lhint d lecɣal n wexxam , ad lhunt , ad țțaɣent awal i yergazen-nsent iwakken awal n Sidi Ṛebbi ur yețwargam ara .
56002006	Nhu daɣen ilmeẓyen ad sɛun leɛqel ;
56002007	kečč s yiman-ik ilaq aț-țiliḍ d lemtel s lecɣal-ik yelhan , sselmad seg wul akk-d țideț ,
56002008	s imeslayen iṣeḥḥan i deg ur yezmir yiwen a d iwwet , iwakken ixṣimen-ik ur țțafen ara ayen n diri ara hedṛen fell-aneɣ yerna ad nneḥcamen .
56002009	Iqeddacen daɣen ilaq-asen ad țțaɣen awal yerna ad ɛeǧben bab-nsen , ur sen-țeddun ara di nneqma ,
56002010	ilaq ur ten-țțakren ara meɛna ad ilin d wid imeɛnen i deg yella laman , iwakken aselmed n Sidi Ṛebbi amsellek-nneɣ ad yesɛu ccan .
56002011	Sidi Ṛebbi isbeggen-ed ṛṛeḥma-s i d-yewwin leslak i yemdanen meṛṛa .
56002012	Ṛṛeḥma n Sidi Ṛebbi tesselmad-aɣ a neṭṭixeṛ ɣef lecɣal-nneɣ ur nelhi d wayen akk n diri yellan di ddunit , a nɛic di ddunit-a s ṣṣwab , s lḥeqq d ṭṭaɛa n Sidi Ṛebbi ;
56002013	akka ihi ara neṛǧu lfeṛḥ n wass i nessaram i deg ara d-tban tmanegt n Yillu-nneɣ ameqqran , amsellek nneɣ Ɛisa Lmasiḥ .
56002014	Yefka iman-is fell-aneɣ iwakken a ɣ-isellek si ddnub yerna a ɣ-yerr d agdud-is yeṣfan , iwejden i lecɣal yelhan .
56002015	Akka i glaq aț-țețmeslayeḍ , aț-țnehhuḍ , aț-țețweṣṣiḍ s lewɛaṛa , ur țțaǧa yiwen a k-yeḥqeṛ .
56003001	Smekti-ten-id ad qadṛen wid iḥekkmen , ad țțaɣen awal , ad ilin wejden ad xedmen lecɣal yelhan :
56003002	ur kkaten deg yiwen , ad ilin d imhenniyen d imawlan n tifrat , yeččuṛen d leḥnana ɣer yemdanen meṛṛa .
56003003	Axaṭer ula d nukni zik txuṣṣ-aɣ tmusni , ur nețțaɣ ara awal ; nella nḍaɛ , nella d aklan n zzhu d wayen akk s wayes i ɣ-tesseḍmeɛ ddunit , nella d imcumen , nɛac di tismin , nekṛeh wiyaḍ , wiyaḍ keṛhen-aɣ .
56003004	Meɛna asmi i d-ibeggen Sidi Ṛebbi leḥnana-s d leḥmala-s i yemdanen ,
56003005	isellek-aɣ mačči axaṭer d iḥeqqiyen i nella meɛna isellek-aɣ s ṛṛeḥma-s tameqqrant ; yessared-aɣ si ddnub-nneɣ s tezmert n Ṛṛuḥ iqedsen iwakken a d-nlal d ijdiden ;
56003006	Sidi Ṛebbi yeččuṛ-aɣ s Ṛṛuḥ iqedsen s Ɛisa Lmasiḥ amsellek-nneɣ ,
56003007	iwakken s ṛṛeḥma-ines a nuɣal d iḥeqqiyen zdat Sidi Ṛebbi , a ɣ-d tețțune tudert n dayem i nețṛaǧu .
56003008	Awal-agi ț-țideț yerna bɣiɣ a d tesmektayeḍ ayagi kull-as iwakken wid yumnen s Ṛebbi , ad xeddmen anagar ayen yelhan , d ayagi kan i gelhan yerna yeṣleḥ i yemdanen !
56003009	Ur sṭuqqutet ara awal mbla lmeɛna ɣef wayen yeɛnan izuṛan n lejdud neɣ čaqlalat d umenɣi ɣef ddemma n ccariɛa , axaṭer d ayen ur nesɛi azal , ur neṣliḥ .
56003010	Ma yella tenhiḍ tikkelt neɣ snat win i d-yeskaren ccwal , ur k-d-ismeḥses ara , ssebɛed-it fell-ak ;
56003011	amdan am wagi yeṭṭaxeṛ i webrid n tideț , ddnub i yiri-s .
56003012	M'ara k-n-ceggɛeɣ gma-tneɣ Artimas neɣ Tucik , ilaq-ak a d-ṛuḥeḍ a nemlil di temdint n Nikubulis , dinna ara sɛeddiɣ ccetwa .
56003013	Eɛṛeḍ aț-țɛiwneḍ Zennac yellan d abugaṭu yesnen ccariɛa akk-d Abulus m'ara ṛuḥen ad safṛen , tefkeḍ-asen ayen ara ḥwiǧen .
56003014	Axaṭer ilaq daɣen atmaten-nneɣ ad lemden ad xedmen i wiyaḍ lecɣal yelhan , iwakken ad sɛun ayen ara ḥwiǧen , ur țțilin ara mbla lfayda .
56003015	Wid akk yellan yid-i țsellimen-d fell-ak . Sellem ɣef wid i ɣ-ihemmlen i gḍuɛen Sidi Ṛebbi . Ṛṛeḥma n Sidi Ṛebbi a d-ters fell-awen !
57001001	Nekk , Bulus yellan di lḥebs ɣef ddemma n Ɛisa Lmasiḥ , akk-d d gma-tneɣ Timuti , i kečč a Filimun eɛzizen , amdakkel-nneɣ di leqdic ,
57001002	i weltma-tneɣ Abya , i Arxibus aṛfiq-nneɣ di lecɣal n Lmasiḥ akk-d tejmaɛt i gețțilin deg wexxam-ik ;
57001003	ṛṛeḥma ț-țalwit a wen-d-tețțunefkent s ɣuṛ Sidi Ṛebbi baba-tneɣ akk-d Ssid-nneɣ Ɛisa Lmasiḥ .
57001004	Mkul m'ara dɛuɣ ɣer Ṛebbi țmektayeɣ-k-id , țḥemmideɣ Sidi Ṛebbi fell-ak ;
57001005	axaṭer sliɣ ɣef liman-ik meqṛen di Sidna Ɛisa Lmasiḥ akk-d leḥmala i tesɛiḍ ɣer yemqedsen meṛṛa .
57001006	Ssutureɣ di Ṛebbi iwakken a d tesbeggneḍ liman-inek di Lmasiḥ s lecɣal yelhan , yerna aț-țɛeqleḍ ayen meṛṛa i ɣ-yelhan i nukni deg webrid n Lmasiḥ .
57001007	Feṛḥeɣ , yethedden wul-iw ɣef ddemma n leḥmala-inek axaṭer yis-ek a gma theddnen wulawen n yemqedsen .
57001008	? as Lmasiḥ iserreḥ-iyi iwakken ad ḍebbṛeɣ fell-ak ɣef wayen i glaq aț-țxedmeḍ ,
57001009	bɣiɣ axiṛ a k-ssutreɣ s leḥmala imi nekk Bulus yellan d amɣaṛ yerna tura d ameḥbus ɣef ddemma n Ɛisa Lmasiḥ ,
57001010	A k-ḥelleleɣ ɣef ddemma n gma-tneɣ Unizim , i guɣalen d mmi axaṭer wwiɣ-t-id ɣer webrid n Lmasiḥ dagi di lḥebs .
57001011	Zik ur k-yenfiɛ ara , meɛna tura infeɛ-aɣ di sin am kečč am nekk .
57001012	Nețța yeɛzizen ɣuṛ-i aṭas , atan a k-t-in-erreɣ ihi .
57001013	Acḥal bɣiɣ ad iqqim dagi ɣuṛ-i iwakken ad iyi-iqdec deg umkan-ik , m'akka țwaḥebseɣ ɣef ddemma n lexbaṛ n lxiṛ .
57001014	Meɛna ur bɣiɣ ara ad xedmeɣ ayagi mbla ṛṛay-ik , iwakken ayen ara yi-txedmeḍ n wayen yelhan ur t-txeddmeḍ ara s uḥettem , lameɛna a t-txedmeḍ s wul-ik d lebɣi-k .
57001015	Anwi yeẓran ? Ahat yemfaṛaq yid-ek i kra n lweqt kan iwakken asm'ara temlilem ur tețțuɣalem ara aț-țemfaṛaqem ,
57001016	imiren ur yețțili ara d akli meɛna axiṛ n wakli imi guɣal d yiwen seg watmaten eɛzizen , abeɛda ɣuṛ-i , ilaq ad yiɛziz fell-ak akteṛ imi tura mačči d aqeddac-ik kan i gella , meɛna d gma-tneɣ di Lmasiḥ .
57001017	Ma yella ț-țidet tḥesbeḍ-iyi d aḥbib-ik tḥemmleḍ-iyi , sṭerḥeb yis am akken ara tesṭerḥbeḍ yis-i .
57001018	Ma yella iḍlem-ik neɣ tețțalaseḍ-as lḥaǧa , ḥaseb-iyi-d nekkini .
57001019	Uriɣ-ak-n ayagi s ufus-iw : « d nekk Bulus ara k-ixellṣen deg wayen i s-tețțalaseḍ » yerna mbla ma smektaɣ-k-id belli d nekk i k-id yewwin ɣer webrid n leslak .
57001020	A gma , xdem-iyi lemziya-agi ɣef ddemma n Ssid-nneɣ Ɛisa Lmasiḥ akken ad yethedden wul-iw di Lmasiḥ .
57001021	Uriɣ-ak-n tabṛaț-agi imi țekleɣ ad iyi-taɣeḍ awal , yerna ẓriɣ aț-țxedmeḍ nnig wayen i k-n-ssutreɣ .
57001022	Heggit-iyi taxxamt , axaṭer ssarameɣ ɣer Sidi Ṛebbi qṛib a-yi-n yerr ɣuṛ-wen akken i s-tessuturem kull-as di tẓallit-nwen .
57001023	Gma-tneɣ Ibafras , yețțuḥebsen yid-i ɣef ddemma n Lmasiḥ yețsellim fell-ak aṭas .
57001024	? sellimen-d daɣen fell-ak atmaten ixeddmen yid-i : Maṛqus , Arisṭark , Dimas akk-d Luqa .
57001025	Ṛṛeḥma n Ssid-nneɣ Ɛisa Lmasiḥ aț-țili fell-awen .
58001001	Zik-nni , acḥal iberdan i d-ihdeṛ Sidi Ṛebbi seg yimi n lenbiya s țebcirat yemxalafen ;
58001002	ma deg ussan-agi yellan d ussan ineggura , yemmeslay-aɣ-d s Mmi-s , yerra kullec ger ifassen-is , yis i d-ixleq ddunit meṛṛa .
58001003	D nețța i d-isbeggnen ccbiha n tideț akk-d tmanegt tameqqrant n Sidi Ṛebbi akken tella , s tezmert n wawal-is i gbedd lsas n ddunit meṛṛa . Mi gessazdeg imdanen si ddnubat-nsen , yeṭṭef amkan n lḥekma deg igenwan ɣer tama tayeffust n Sidi Ṛebbi ;
58001004	yekka-d sennig n lmalayekkat , axaṭer Sidi Ṛebbi yefka-yas isem yugaren isem-nsent .
58001005	Anwa lmelk iwumi yenna Sidi Ṛebbi : Kečč d Mmi , d nekk i k-id-yefkan ɣer ddunit ass-a . Anwa lmelk i ɣef i d-yenna : Nekk ad iliɣ d Baba-s , nețța ad yili d Mm i .
58001006	Asmi i d-yefka amenzu ɣer ddunit yenna-d : L malayekkat meṛṛa n Sidi Ṛebbi ad seǧǧdent zdat-es a t-ɛebdent .
58001007	Yenna-d daɣen ɣef lmalayekkat : Yesseqdac lmalayekkat-is am aḍu , iqeddacen-is am uḥeǧǧaǧu n tmes .
58001008	Ma ɣef Mmi-s yenna-d : Amkan n lḥekma-k a Ṛebbi ibedd i dayem , t azmert n tgeldit-ik , ț-țazmert taḥeqqit .
58001009	Tḥemmleḍ lḥeqq tkeṛheḍ lbaṭel , daymi a Ṛebbi , Illu-inek , idhen aqeṛṛuy-ik s zzit n lfeṛḥ , isbedd-ik d agellid , d k ečč i gextaṛ ger yeṛfiqen-ik .
58001010	Yerna yenna : D kečč a Ṛebbi i gessersen lsas n ddunit si tazwara , d ifassen-ik i gfeṣṣlen igenwan ;
58001011	nutni ad fnun ma d kečč aț-țdumeḍ , ad uɣalen meṛṛa d iqdime n am llebsa taqdimt ,
58001012	a ten-tbeddleḍ a m akken tețwabeddal llebsa , a ten-tețleḍ am ubeṛnus , ma d kečč ur tețbeddileḍ ar a , ussan-ik ur țfakan ara .
58001013	Anwa lmelk iwumi yenna : ? ṭef amkan n lḥekma ɣer tama-w tayeffust , alamma rriɣ-ed iɛdawen-ik seddaw n iḍaṛṛen-ik ?
58001014	D acu-tent lmalayekkat ? D leṛwaḥ iqeddcen ɣef Sidi Ṛebbi , i d-ițceggiɛ iwakken ad ɛiwnent wid iwumi i d-yețțune leslak n Sidi Ṛebbi , d lweṛt !
58002001	? ef wayagi , ilaq a neṭṭef deg uselmed n tideț i nesla , a t neḥrez iwakken ur nțeffeɣ ara i webrid .
58002002	Imeslayen i d-wwint lmalayekkat sɛan azal , kra n win ur neqbil ara , ur netbiɛ ara imeslayen-agi yuklal lɛiqab ,
58002003	amek ara nemneɛ ma yella ur neḥsib ara leslak ameqqran yecban wagi ? Leslak-agi i d-ibecceṛ Ssid-nneɣ si tazwara , ɛawden-aɣ-t-id daɣen wid i s-yeslan .
58002004	Sidi Ṛebbi ibeggen-ed tideț n cchada-nsen s licaṛat d lbeṛhanat d waṭas n leɛǧayeb akk-d tezmert n Ṛṛuḥ iqedsen , akken yella di lebɣi-ines .
58002005	Mačči i lmalayekkat iwumi yefka Sidi Ṛebbi lḥekma ɣef ddunit i d-iteddun i ɣef d-nețmeslay .
58002006	Yella win i d-icehden ɣef wayagi di tira iqedsen , yenna-d : D acu-t wemdan iwakken a t-id-temmektiḍ , a d-terreḍ ddehn-ik ɣuṛ-es ; d acu-t mmi-s n wemdan iwakken a d-telhiḍ yid-es ?
58002007	Terriḍ-t seddaw n lmalayekkat i kra n lweqt , mbeɛd tefkiḍ-as lqima d lɛezz ,
58002008	terriḍ kullec seddaw iḍaṛṛen-is . Mi gerra Sidi Ṛebbi kullec seddaw iḍaṛṛen-is , yefka-yas ad iḥkem ɣef kullec ; ladɣa urɛad nwala tura yeḥkem ɣef kullec .
58002009	Lameɛna Ɛisa , win akken yerra Sidi Ṛebbi seddaw n lmalayekkat i kra n lweqt , nețwali-t tura di tmanegt-is yeččuṛ d lɛezz ɣef ddemma n leɛtab n lmut-is ; s ṛṛeḥma n Sidi Ṛebbi i gemmut ɣef yemdanen meṛṛa .
58002010	Sidi Ṛebbi i d-ixelqen kullec yerna kullec d ayla-s , yehwa-yas ad issiweḍ ccan n Ɛisa amsellek n yemdanen ɣer lekmal , mi t-id isɛedda si leɛtab ameqqran , iwakken a d-yawi aṭas n yemdanen ɣer lɛaḍima-s ;
58002011	axaṭer Sidna Ɛisa i gṣeffun si ddnub akk-d wid i gețwaṣeffan , yiwen i ten-id-ifkan . Daymi ur yessetḥa ara yis-sen , isemma-yasen « atmaten-is »
58002012	mi genna : A d beccṛeɣ isem-ik i watmaten-iw , a k-ḥemdeɣ di tlemmast n tejmaɛt n watmaten .
58002013	Yenna daɣen : Ad țekleɣ ɣef Sidi Ṛebbi . Yerna yenna : Aql-iyi nekk d warrac i yi-d-ifka Sidi Ṛebbi .
58002014	Imi arrac-agi țwaxelqen s weksum d idammen , ula d nețța yusa-d s ṣṣifa n wemdan iwakken ad iɣleb s lmut-is Cciṭan , win akken iḥekkmen ɣef lmut ,
58002015	ad ikkes lxuf i wid akk yezgan d aklan seddaw uzaglu n lmut , a ten-isellek ;
58002016	axaṭer ur d-yusi ara ad iɛiwen lmalayekkat meɛna yusa-d ad iɛiwen tarwa n Sidna Ibṛahim .
58002017	Daymi i s-ilaq a d-yas s ṣṣifa n wemdan am atmaten-is iwakken ad yuɣal d lmuqeddem ameqqran i ɣef yella lețkal , yeččuṛen d ṛṛeḥma , ad iqdec ɣef Sidi Ṛebbi seg ul yerna ad ikkes ddnubat n yemdanen meṛṛa .
58002018	Imi nețța s yiman-is yenneɛtab deg ujeṛṛeb , yezmer ad iɛiwen wid ara yețțujeṛben .
58003001	Ihi ay atmaten yețwaxtaṛen , a wid iwumi i d-yessawel Sidi Ṛebbi aț-țweṛtem tageldit n igenwan , sserset tamuɣli-nwen ɣef Ɛisa , lmuqeddem ameqqran i d-iceggeɛ Sidi Ṛebbi i ɣef nețcehhid .
58003002	Yexdem lebɣi n win i t-id iceggɛen am akken i gexdem Sidna Musa i wexxam n Sidi Ṛebbi .
58003003	? - țideț Sidna Ɛisa yesɛa ccan akteṛ n Sidna Musa , imi win yebnan axxam , d nețța i gesɛan ccan akteṛ n wexxam yebna .
58003004	Axaṭer yal axxam yella win i t-yebnan , ma d win i d-ixelqen kra yellan , d Sidi Ṛebbi .
58003005	Sidna Musa yexdem ayen i glaqen a t-yexdem , yella am uqeddac ɣef wexxam n Sidi Ṛebbi iwakken a d ibeggen ayen ara d-ițțubeccṛen sya ɣer zdat .
58003006	Ma d Lmasiḥ yexdem ayen i glaq a t-yexdem , yesbedd-it am Mmi-s , d aqeṛṛuy n wexxam-is ; d nukni i d axxam-is ma yella neṭṭef , neṣbeṛ yerna nețkel deg wayen i nessaram .
58003007	? ef wannect-a i d-yenna Ṛṛuḥ iqedsen : Ass-a ma yella teslam i taɣect n Sidi Ṛebbi ,
58003008	ur sɣaṛayet ara ulawen-nwen am wasmi i jehlen lejdud-nwen m'akken i yi-sserfan deg unezṛuf
58003009	anda ɛeṛden ad iyi-jeṛṛben ɣas akken walan lecɣal akk i xedmeɣ di ṛebɛin iseggasen .
58003010	? ef wayagi i rfiɣ ɣef lǧil-agi , dɣa nniɣ : Ulawen-nsen beɛden fell-i , zgan ɛeṛqen , ugin ad fehmen iberdan-iw .
58003011	Seg wakken i rfiɣ , gulleɣ ur kcimen asteɛfu-inu .
58003012	Ay atmaten , ḥadret ad yili gar-awen win ara yesseɣṛen ul-is , ara yeǧǧen cceṛ ad izdeɣ deg-s alamma issufeɣ-it i webrid n Sidi Ṛebbi yeddren .
58003013	? emyenhut wway gar-awen yal ass , skud nezmer a d-nini « ass-a » am akken i gura di tira iqedsen iwakken yiwen deg-wen ur t-ițkellix ddnub , ur yesɣaṛay ul-is .
58003014	Ma yella neṭṭef alamma ț-țaggara di liman-nni i nesɛa di tazwara , akka ara nțekki di Lmasiḥ ,
58003015	akken yura di tira iqedsen : Ass-a ma yella teslam i taɣect n Sidi Ṛebbi , ur sɣaṛayet ara ulawen-nwen am asmi i jehlen lejdud-nwen deg unezṛuf .
58003016	Anwa-ten wid i gjehlen ɣer Sidi Ṛebbi mi slan i taɣect-is , mačči d wid i d-yessufeɣ Sidna Musa si tmurt n Maṣer ?
58003017	Anwi i ɣef yerfa Sidi Ṛebbi azal n ṛebɛin n iseggasen , mačči d wid idenben i gessenger deg unezṛuf ?
58003018	Anwa-ten wid i ɣef yeggul ur kcimen amkan anda ara steɛfun , mačči d wid i t-iɛuṣan ?
58003019	Nwala ur kcimen ara ɣer westeɛfu n Sidi Ṛebbi axaṭer ugin ad amnen yis .
58004001	Skud mazal nezmer a nekcem ɣer westeɛfu i ɣ-yewɛed Sidi Ṛebbi , ilaq a naggad ur aɣ-ițfat ara lḥal , iwakken yiwen deg-wen ur s-yeqqaṛ ḍelmeɣ , iɛedda lweqt ur zmireɣ ara ad kecmeɣ .
58004002	Axaṭer lexbaṛ-agi n lxiṛ i ɣ-d ițțubeccṛen , d lexbaṛ-nni i d ițțubeccṛen i lejdud-nneɣ , lameɛna ur stenfɛen ara seg-s axaṭer mi s-slan ur t-qbilen ara .
58004003	Ma d nukni i t-iqeblen a nekcem ɣer westeɛfu-yagi i ɣef d-yenna Sidi Ṛebbi : Deg wurrif i deg lliɣ , gulleɣ ur kcimen asteɛfu-inu . Sidi Ṛebbi yenna-d akka ɣas akken ifuk lecɣal-is seg wasmi i gexleq ddunit ,
58004004	akken yura di tira iqedsen ɣef wass wis sebɛa : Sidi Ṛebbi yesteɛfa deg wass wis sebɛa seg wayen akk yexdem .
58004005	Yura daɣen : D lmuḥal ad kecmen ɣer westeɛfu-inu .
58004006	Imezwura i geslan i lexbaṛ-agi n lxiṛ ur kcimen ara ɣer westeɛfu yagi axaṭer ur t-qbilen ara , meɛna yella wamek ara kecmen wiyaḍ .
58004007	Aṭas n leqṛun mbeɛd , Sidi Ṛebbi yemmeslay-ed ɣef wass nniḍen iwumi i gsemma « ass-a » mi d-yenna seg yimi n Sidna Dawed : ( am akken yura iwsawen ) Ass-a ma yella teslam i taɣect-is ur sɣaṛayet ara ulawen-nwen .
58004008	Lemmer nnbi Yacuɛa yessaweḍ lejdud-nneɣ ɣer wemkan n westeɛfu , tili Sidi Ṛebbi ur d-yețmeslay ara ɣef wass nniḍen n westeɛfu .
58004009	Ar ass-a yeqqim-ed wass n westeɛfu i wegdud n Sidi Ṛebbi .
58004010	Axaṭer win ara ikecmen deg westeɛfu n Sidi Ṛebbi ad isteɛfu daɣen si lecɣal-is am akken yesteɛfa nețța .
58004011	A newwet ihi amek ara nekcem ɣer westeɛfu-agi , a nḥader akken ur iɣelli yiwen am wegdud n wat Isṛail iɛuṣan Sidi Ṛebbi deg unezṛuf .
58004012	Axaṭer awal n Sidi Ṛebbi d awal n tudert yesɛan tazmert , qeṭṭiɛ akteṛ n ujenwi yesɛan snat n leǧwahi qeṭṭiɛen , ikeččem armi d lqaɛ n teṛwiḥt d ṛṛuḥ , armi d ger lemfaṣel d wadif , yețbeggin-ed ixemmimen n wul d wayen yețḥussu wemdan .
58004013	Ulac ayen yeffren zdat Sidi Ṛebbi deg wayen akk i d-ixleq , kullec iban-ed ɛinani zdat win ara ɣ-iḥasben .
58004014	Imi d Ɛisa Mmi-s n Ṛebbi i nesɛa d lmuqeddem ameqqran , nețța i gzemren i kullec , i gzegren igenwan ɣer Sidi Ṛebbi , ilaq-aɣ ihi a neḥrez ayen i nețbecciṛ ɣef liman-nneɣ .
58004015	Axaṭer lmuqeddem ameqqran i nesɛa mačči d win ur nezmir ara a d-yiḥnin fell-aneɣ m'ara ɣ-iwali necceḍ , imi nețța daɣen yețțujeṛṛeb deg wayen yellan , am nukni , meɛna ur yeɣli ara di ddnub .
58004016	A nețkel ihi , a nqeṛṛeb ɣer Sidi Ṛebbi anda tella ṛṛeḥma iwakken a naf ssmaḥ , a ɣ-iɛiwen di lweqt ilaqen .
58005001	Yal lmuqeddem ameqqran yețwaxtaṛ-ed iwakken ad iqdec ɣef Sidi Ṛebbi ɣef ddemma n yemdanen , ad yețqeddim lewɛadi d iseflawen ɣef ddemma n ddnubat nsen .
58005002	Yezmer ad ifhem wid ur nessin ara akk-d wid iḍaɛen , imi ula d nețța s yiman-is ur yeǧhid ara , yezmer ad yeɣleḍ .
58005003	Ihi ɣef lǧehd-agi i t-ixuṣṣen i glaq ad ye iseflawen ɣef yiman-is nețța akk-d yemdanen nniḍen ɣef ddemma n ddnubat-nsen .
58005004	Yiwen ur izmir ad yeṭṭef amkan n lmuqeddem ameqqran ma yella mačči d Sidi Ṛebbi i t-id-isbedden , am akken i gesbedd nnbi Haṛun .
58005005	Akka daɣen Lmasiḥ , mačči d nețța i gesbedden iman-is d lmuqeddem ameqqran lameɛna d Sidi Ṛebbi i t-isbedden mi s-yenna : Kečč d Mmi , d nekk i k-id-yefkan ɣer ddunit ass-a .
58005006	Yenna-yas daɣen : Sbeddeɣ-k aț-țiliḍ d lmuqeddem i dayem am akken i sbeddeɣ Malxisadeq .
58005007	Asm'akken yella Lmasiḥ di ddunit s ṣṣifa n wemdan , acḥal i gedɛa , acḥal i gḥellel s nnhati d imeṭṭawen Sidi Ṛebbi i gzemren a t-isellek si lmut . ? ef ddemma n ṭṭaɛa-ines , yețwaqbel .
58005008	? as akken d Mmi-s n Ṛebbi i gella , yelmed ṭṭaɛa s leɛtab i gɛeddan fell-as .
58005009	S wakka i gewweḍ ɣer tmanegt tameqqrant , yuɣal d abrid n leslak n dayem i wid akk i s-yețțaɣen awal .
58005010	Sidi Ṛebbi isbedd-it ad yili d lmuqeddem ameqqran am akken i t-yella Malxisadeq .
58005011	Nezmer a d-nernu aṭas ɣef wannect-agi meɛna d ayen i weɛṛen i wsefhem , axaṭer tweɛṛem i lefhama .
58005012	Ilaq acḥal ayagi segmi i tuɣalem d iselmaden , kunwi atan mazal teḥwaǧem win ara wen-islemden lumuṛ imezwura n wawal n Ṛebbi ; ur tezmirem ara i weɣṛum , mazal-ikkun teḥwaǧem ayefki .
58005013	S kra n win mazal i teṭṭeḍ , d llufan i gella , ur yessin ara ad yextiṛ ger wayen yelhan d wayen n diri .
58005014	Ma d win meqqren yezmer ad yečč ayen yeseḥḥan , imi i gjeṛṛeb , yessen ad yextiṛ ger wayen yelhan d wayen n diri .
58006001	Ur ilaq ara a neqqim kan deg wayen nelmed di tazwara ɣef wawal n Lmasiḥ . Ilaq-aɣ a neddu ɣer zdat a nesnekmal almud-nneɣ , mbla ma nɛawed-ed i lsas s wadda ɣef wayen yeɛnan : nndama ɣef lecɣal n diri i gețțawin ɣer lmut , liman di Sidi Ṛebbi ,
58006002	ayen yeɛnan aɣḍas akk-d țrusi n ifassen , ḥeggu n lmegtin neɣ lḥisab aneggaru .
58006003	D ayen ara nexdem ma iserreḥ-aɣ Sidi Ṛebbi .
58006004	Ma d wid i d-yusan ɣer tafat , i gessefhem Ṛṛuḥ iqedsen , i gɛerḍen lbaṛakat n Ṛebbi ,
58006005	lbenna n wawal-is akk-d tezmert n ddunit i d-iteddun ,
58006006	ma yella ṭṭaxṛen i webrid n Ṛebbi ulamek ara d-uɣalen imi țɛawaden asemmeṛ i Mmi-s n Ṛebbi , sseɣlayen di lqima-s zdat yemdanen .
58006007	Akal yeṛwan aman i d-yețțaken lerẓaq i wid i t-izerɛen , lbaṛaka n Sidi Ṛebbi tețrusu-d fell-as .
58006008	Meɛna ma yella yefka-d isennanen d ubuneqqaṛ , d akal ur nesɛi azal , ad ițwanɛel yerna qṛib a s-ceɛlen times .
58006009	? as ma nețmeslay-ed akka a wid eɛzizen , nețkel fell-awen d abrid yelhan i tewwim , d win ara kkun isellken .
58006010	Sidi Ṛebbi d bab n lḥeqq , ur itețțu ara lecɣal-nwen d leḥmala nwen ɣef ddemma n yisem-is akk-d lxiṛ i mazal txeddmem-t i watmaten di liman .
58006011	Nebɣa ihi yal yiwen deg-wen ad iṭṭef deg webrid-agi alamma ț-țaggara iwakken aț-țawḍem ɣer wayen i tessaramem .
58006012	Ur țțilit ara d imeɛdazen meɛna ɛandet wid iweṛten s liman d ṣṣbeṛ nsen lweṛt i gewɛed Sidi Ṛebbi .
58006013	Asmi i gefka Sidi Ṛebbi lɛahed i Sidna Ibṛahim , yeggul s yixef-is , axaṭer ulac win yellan sennig-es ,
58006014	dɣa yenna : Gulleɣ a k-barkeɣ , ad sseftiɣ dderya-k .
58006015	Akka ihi Sidna Ibṛahim yeṣbeṛ yuṛǧa armi i t-id-yewweḍ wayen i s-yewɛed Sidi Ṛebbi .
58006016	Imdanen țgallan s wayen i ten-yugaren , s limin i ferrun tilufa ;
58006017	daymi i geggul Sidi Ṛebbi i wid ara iweṛten ayen i sen-yewɛed , iwakken a d-ibeggen belli ur yețbeddil ara ṛṛay .
58006018	Lɛahed-agi i d-yefka Sidi Ṛebbi akk-d limin i geggul d ayen ur nețbeddil yerna ur yezmir ara a ten-inkkeṛ . Ma d nukni yeddurin ɣuṛ-es , d annect-agi i ɣ-isseǧhaden a neṭṭef mliḥ deg usirem i ɣ-d ițțunefken .
58006019	Asirem-agi d ayen yeṭṭfen tudert-nneɣ am umextaf ( tnejga ) yeṭṭfen lbabuṛ , yețɛedday akkin i leḥjab ɣer wemkan iqedsen ,
58006020	anda akken yekcem Ssid-nneɣ Ɛisa d amezwaru , ɣef ddemma-nneɣ yuɣal d lmuqeddem ameqqran i dayem akken yella Malxisadeq .
58007001	Malxisadeq-agi yella d agellid n Salem , d lmuqeddem n Sidi Ṛebbi ɛlayen . D nețța i gemmugren Sidna Ibṛahim mi d-yuɣal seg umenɣi i deg yeɣleb igelliden nniḍen , iwakken a t-ibarek .
58007002	I nețța i gefka Sidna Ibṛahim amur wis ɛecṛa n wayen akk i d-yerbeḥ seg umenɣi . Malxisadeq lmeɛna n yisem-is « agellid n lḥeqq » , yețțusemma daɣen agellid n Salem yeɛni « agellid n lehna » .
58007003	Ur neẓri ara anwa i d baba-s neɣ anta i d yemma-s , ur nessin tajaddit-is , ur neẓri melmi i glul neɣ melmi i gemmut . Yella d lemtel n Mmi-s n Ṛebbi , yeqqim d lmuqeddem i dayem .
58007004	Walit acḥal meqqeṛ ccan n win iwumi yefka Sidna Ibṛahim leɛcuṛ seg wayen i d-yerbeḥ deg umenɣi .
58007005	At Lewwi yellan d lmuqedmin , țțawin leɛcuṛ ɣef wat Isṛail yellan d atmaten-nsen akken i d-tenna ccariɛa , ɣas akken ula d nutni ț-țarwa n Sidna Ibṛahim .
58007006	Ma d Malxisadeq ur nelli ara n at Lewwi , yewwi leɛcuṛ s ɣuṛ Sidna Ibṛahim yerna iburek-it .
58007007	Mbla ccekk win yețbaraken yugar win yețțubarken .
58007008	At Lewwi-agi yețțawin leɛcuṛ , d imdanen yețmețțaten , ma d Malxisadeq d win i ɣef d-nnant tira iqedsen : Mazal idder .
58007009	Nezmer ihi a d-nini belli Lewwi yețțawin leɛcuṛ ɣef wat Isṛail , yefka leɛcuṛ i Malxisadeq uqbel a d-ilal s ufus n Sidna Ibṛahim yellan si lejdud-is ;
58007010	axaṭer asmi yemmuger Malxisadeq Sidna Ibṛahim , Lewwi urɛad d-ilul .
58007011	Ccɣel i xeddmen lmuqedmin n at Lewwi , d lsas n ccariɛa yețțunefken i wegdud n wat Isṛail ; meɛna lemmer yennekmal ccɣel-agi , acuɣeṛ ihi ara d-yili lmuqeddem nniḍen am Malxisadeq mačči am Haṛun n at Lewwi ?
58007012	Ma yella ccɣel i xeddmen lmuqeddmin n at Lewwi yuɣal di rrif , ihi ula d ccariɛa aț-țuɣal di rrif .
58007013	Axaṭer Ssid-nneɣ , ur d-yekki ara seg wedrum n at Lewwi , meɛna yekka-d seg wedrum nniḍen . Adrum-nni ulac deg-s ula d yiwen n lmuqeddem i gqedcen deg wudekkan n iseflawen .
58007014	Ihi neẓra belli Ssid-nneɣ yeffeɣ ed seg wedrum n Yahuda , yerna Sidna Musa ur d-yenni ara a d-yeffeɣ lmuqeddem seg wedrum agi .
58007015	Yella wayen i d-ibeggnen annect agi , axaṭer yeffeɣ-ed lmuqeddem nniḍen yecban Malxisadeq .
58007016	Mačči d ccariɛa i t-yerran d lmuqeddem meɛna yuɣal d lmuqeddem s tezmert n tudert ur nețfaka ;
58007017	imi yura fell-as : Kečč d lmuqeddem i dayem am Malxisadeq .
58007018	Lameṛ aqdim yeɛnan lmuqedmin yețwabeddel , axaṭer ixuṣṣ yerna ur yenfiɛ ara .
58007019	Ccariɛa n Musa ur tezmir ara a ɣ-terr d iḥeqqiyen zdat Sidi Ṛebbi , meɛna yella yiwen usirem s wayes ara nqeṛṛeb ɣuṛ-es ;
58007020	yerna ayagi yedṛa-d s limin n Sidi Ṛebbi , mačči am at Lewwi yuɣalen d lmuqedmin mbla limin ;
58007021	ma d Sidna Ɛisa yesbedd-it Sidi Ṛebbi s limin mi s-yenna : Sidi Ṛebbi yeggul ur yeḥnit aț-țiliḍ d lmuqeddem i dayem .
58007022	Ɛisa , d nețța i ɣ-iḍemnen lɛahed yifen amezwaru .
58007023	Aṭas seg wat Lewwi i gellan d lmuqedmin axaṭer lmut ur ten-tețțaǧa ara ad dumen di ccɣel-nsen ;
58007024	ma d Sidna Ɛisa , d win yețdumun , ur yuḥwaǧ ara a d-yeǧǧ lxedma-s n lmuqeddem i wayeḍ .
58007025	Daymi i gezmer ad isellek di mkul lweqt wid akk yețqeṛṛiben ɣer Ṛebbi s yisem-is , imi nețța yedder i dayem , ideɛɛu fell-asen ɣer Sidi Ṛebbi .
58007026	D wagi i d lmuqeddem ameqqran i ɣ-ilaqen , d imqeddes , d azedgan , ur yesɛi ara lɛib , yemxalaf d imdanen idenben yerna ițwarfed sennig igenwan .
58007027	Ur yeḥwaǧ ara ad ye iseflawen am lmuqedmin nniḍen ɣef ddnubat-is neɣ ɣef wid n wegdud , lameɛna yefka iman-is d asfel yiwet n tikkelt kan ɣef ddemma n ddnubatnneɣ .
58007028	Lmuqedmin imeqqranen i d tesbeddad ccariɛa , d irgazen ixuṣṣen di lǧehd , ma d win i gesbedd Sidi Ṛebbi s limin deffir ccariɛa , d Mmi-s i gessaweḍ ɣer tezmert tameqqrant i dayem .
58008001	Deg wayen akk i d-nenna atan wayen yesɛan azal : Lmuqeddem nneɣ ameqqran yeṭṭef amkan n lḥekma ɣer tama tayeffust n Sidi Ṛebbi di tgelda n igenwan .
58008002	Ixeddem ccɣel-is n lmuqeddem ameqqran deg wemkan iqedsen n tideț i gebna Sidi Ṛebbi , mačči d win i bnan yemdanen .
58008003	Yal lmuqeddem sbedden-t iwakken ad yețqeddim lewɛadi d iseflawen , daymi i s-ilaq ula d nețța ad yesɛu ayen ara iqeddem ;
58008004	lemmer Lmuqeddem-nneɣ ameqqran di ddunit i gella , ur yezmir ara ad yili d lmuqeddem nețța ur nelli ara seg wat Lewwi , imi llan wid yețqeddimen lewɛadi akken i d-tenna ccariɛa .
58008005	Ccɣel i xeddmen lmuqedemin agi d lemtel , d ccbiha n wayen yellan deg igenwan . Mi gekker Sidna Musa ad isbedd aqiḍun n temlilit , Sidi Ṛebbi yenna yas : — Muqel ! Xdem kullec am lemtel i k-d-ssekneɣ deg wedrar .
58008006	Meɛna tura Lmasiḥ yețțune as-d ccɣel yugaren wagi s waṭas , d nețța i d amcafeɛ-nneɣ ɣer Sidi Ṛebbi di leɛqed yifen amezwaru , ibedden ɣef lweɛd iṣeḥḥan .
58008007	Lemmer leɛqed amezwaru ur ixuṣṣ ara tili ur d-yețțili ara wayeḍ .
58008008	Axaṭer asmi i glum Sidi Ṛebbi ɣef wegdud-is yenna : A d-asen wussan i deg ara sbeddeɣ leɛqed ajdid akk-d wegdud n Isṛail d wegdud n Yahuda .
58008009	Ur yețțili ara am leɛqed-nni i xedmeɣ d lejdud-nsen asmi i sen-ṭṭfeɣ afus s sufɣeɣ-ten-id si tmurt n Maṣer , imi nutni ur ṭṭifen ara di leɛqed-inu ula d nekk ǧǧiɣ-ten .
58008010	Atan leɛqed ara sbeddeɣ gar-i d wegdud n Isṛail . A wen-iniɣ : M'ara ɛeddin wussan-agi , a sen-sfehmeɣ lumuṛat-inu , a ten-skecmeɣ deg wulawen-nsen , ad iliɣ d Illu-nsen , ad ilin d agdud-iw .
58008011	Deg ussan-nni , yiwen ur yeqqaṛ i wayeḍ neɣ i gma-s « issin Sidi Ṛebbi » axaṭer ad iyi-issinen meṛṛa seg umeẓyan ar umeqqran .
58008012	A sen-semmḥeɣ ddnubat-nsen , ur ten-id-țmektayeɣ ara .
58008013	Imi d-yehdeṛ ɣef leɛqed ajdid , leɛqed amezwaru yuɣal d aqdim ; ayen yellan d aqdim qṛib ad ițwakkes .
58009001	Leɛqed amezwaru yesɛa leqwanen yesɛan daɣen amkan anda ɛebbden Ṛebbi .
58009002	Axaṭer sbedden yiwen uqiḍun n temlilit i deg llan sin imukan : Deg umkan amezwaru yețțusemman amkan iqedsen , yella lmeṣbeḥ akk-d ṭṭabla anda yețrusu weɣṛum yețțunefken d lweɛda .
58009003	Deg umkan-agi iqedsen yella yiwen n leḥjab ifeṛqen amkan iqedsen d umkan iqedsen nezzeh ,
58009004	tella dinna lḥila n ddheb i deg sseṛɣayen lebxuṛ akk-d usenduq n leɛqed iṛuccen s ddheb . Zdaxel n usenduq-agi yella uɛekkaz-nni n Haṛun yeǧǧuǧgen , illa daɣen aqbuc iččuṛen ț-țamanna akk-d teblaḍin i deg uran lumuṛat n Sidi Ṛebbi .
58009005	Sufella n usenduq-agi rsent snat n lmeṣnuɛat imetlen lmalayekkat , ɣumment s tili n wafriwen-nsent amkan-nni i țṛuccun s idammen n iseflawen i leɛfu n ddnubat . Mačči tura i d lweqt i deg ara d-nemmeslay ɣef wayagi meṛṛa .
58009006	Akka i gers kullec deg wemkan-agi iqedsen , lmuqedmin keččmen ɣuṛ-es mkul lweqt iwakken ad xedmen ccɣel-nsen ;
58009007	ma d amkan iqedsen nezzeh , anagar lmuqeddem ameqqran i gkeččmen ɣuṛ-es yiwet n tikkelt i useggas , iwakken ad iqeddem idammen n iseflawen ɣef ddemma n ddnubat-is akk-d wid n wegdud .
58009008	Ṛṛuḥ iqedsen issefhem-aɣ-d belli ulac abrid ɣer wemkan iqedsen nezzeh skud mazal aqiḍun n temlilit .
58009009	Ayagi yella d lemtel i lweqt-agi i deg nella ; lewɛadi d iseflawen i țțaken medden i Sidi Ṛebbi ur zmiren ara ad ssiwḍen ɣer ṣṣfa n wul .
58009010	D ayen yeɛnan kan lɛaddat n ccariɛa ɣef wučči ț-țissit akk-d luḍu ; lɛaddat-agi llant-ed d lemtel kan armi d asmi yerra Sidi Ṛebbi kullec d ajdid .
58009011	Lmasiḥ yusa-d d lmuqeddem ameqqran n lxiṛ i d-iteddun , yezger i wemkan iqedsen yugaren kra n wayen yebna wemdan , yesɛan azal meqqṛen , ur nelli ara n ddunit-agi .
58009012	Yekcem yiwet n tikkelt kan ɣer wemkan iqedsen nezzeh , mačči d idammen n iɛejmiyen neɣ n iqelwacen i gewwi yid-es lameɛna d idammen-is nețța , s wannect-a i ɣ-d-yefda i dayem .
58009013	Axaṭer ma yella idammen n iɛejmiyen d iqelwacen akk-d yiɣed n tgenduzt yeṛɣan d asfel țṣeffin lǧețța n wid idenben m'ara ten ṛuccen yis-sen ,
58009014	amek ur aɣ-țṣeffin ara idammen n Lmasiḥ yefkan iman-is i Ṛebbi d asfel s tezmert n Ṛṛuḥ n dayem , nețța ur nesɛi lɛib ? Amek ur yessizdig ara ulawen-nneɣ si lecɣal ur nemɛin yețțawin ɣer lmut iwakken a nuɣal d iqeddacen n Sidi Ṛebbi yeddren .
58009015	? ef wannect-agi i gella d amcafeɛ gar-aɣ d Ṛebbi s leɛqed agi ajdid , iwakken wid iwumi d-yessawel Sidi Ṛebbi ad weṛten lxiṛat n dayem i sen-yewɛed . Zemren ad weṛten ayagi s lmut-is i d-yedṛan , lmut-is i gtekksen ɣef yemdanen ddnubat-nsen n wasmi i llan seddaw n leɛqed amezwaru .
58009016	Ma yella walebɛaḍ yeǧǧa-d lewṣaya weqbel ad yemmet akken ad feṛqen ayla-s , ilaq ad aṛǧun alamma yemmut .
58009017	Lewṣaya-agi ur tṣeḥḥa ara ma yella mazal bab-is yedder lameɛna m'ara yemmet aț-țuɣal tṣeḥḥa .
58009018	Daymi leɛqed amezwaru daɣen yebda s tazzla n idammen .
58009019	Ula d Sidna Musa mi i d-yeɣṛa lumuṛ akken llan di Tawṛat , yeddem-ed taciṭa akk-d taḍuṭ tazeggaɣt , yebbeɣ-iten deg idammen n iɛejmiyen d iqelwacen akk-d waman , iṛucc yis-sen taktabt iqedsen akk-d wegdud meṛṛa ,
58009020	yenna : Wigi d idammen n leɛqed i gesbedd Sidi Ṛebbi yid-wen .
58009021	Iṛucc daɣen s idammen-nni aqiḍun akk-d wayen yellan deg-s .
58009022	Axaṭer ccariɛa teqqaṛ-ed kullec ad yeṣfu s idammen , ulac leɛfu mbla tazzla n idammen .
58009023	Imi ayagi akk i gmetlen ayen yellan deg igenwan ilaq ad ițwaṣeffi s idammen n iseflawen , ula d ayen yellan deg igenwan ilaq ad ițwaṣeffi s idammen n wesfel yifen iseflawen imezwura .
58009024	Axaṭer Lmasiḥ ur yekcim ara ɣer wemkan iqedsen i bnan ifasen n yemdanen , yellan d lemtel n win n tideț , meɛna yuli ɣer igenni anda yella tura d amcafeɛ-nneɣ zdat Sidi Ṛebbi .
58009025	Lmuqeddem ameqqran ikeččem mkul aseggas ɣer wemkan iqedsen nezzeh , iwakken ad iqeddem idammen n lmal , ma d Lmasiḥ ur ikcim ara iwakken ad isebbel iman-is aṭas n tikkal ;
58009026	neɣ m'ulac , yili yeɛteb aṭas n iberdan seg wasmi i d-texleq ddunit . Lameɛna yusa-d di zzman-agi aneggaru yiwet n tikkelt kan , isebbel iman-is d asfel iwakken ad ikkes ddnub .
58009027	Lmut tețțawi imdanen yiwet n tikkelt kan imiren a d-yili lḥisab .
58009028	Ula d Lmasiḥ yefka iman-is yiwet n tikkelt kan iwakken ad iɛebbi ddnubat n waṭas n yemdanen , a d yuɣal tikkelt tis snat , mačči iwakken ad yekkes daɣen ddnubat n yemdanen meɛna iwakken ad isellek wid i t-yețṛaǧun
58010001	Ccariɛa n Musa ur d-țbeggin ara tideț akken tella , meɛna d lemtel n lxiṛat i d-iteddun , daymi ur tezmir ara aț-țessiweḍ ɣer tezdeg ikemlen wid yețqeṛṛiben ɣer Ṛebbi s iseflawen i țqeddimen seg useggas ɣer useggas .
58010002	Ihi tura lemmer wid yețqeddimen iseflawen-agi , țwaṣeffan si ddnubat nsen , tili ur țțuɣalen ara ad fken iseflawen ɣef ddnubat-nsen , imi ad ḥṣun deg wulawen-nsen belli ṣfan .
58010003	Meɛna s iseflawen-agi țmektayen-d yal aseggas belli mazal-iten d imednuben .
58010004	Imi d lmuḥal idammen n iɛejmiyen d iqelwacen ad kksen ddnubat .
58010005	Daymi mi i gțeddu a d-yas Lmasiḥ ɣer ddunit yenna i Sidi Ṛebbi : Ur tebɣiḍ iseflawen , ur tebɣiḍ lewɛadi ; lameɛna tefkiḍ-iyi-d ɣer ddunit s ṣṣifa n wemdan .
58010006	Ur teqbileḍ iseflawen n lmal i tețțeț tmes , ur teqbileḍ iseflawen itekksen ddnub ;
58010007	Dɣa nniɣ : Aql-iyi-n ay Illu-yiw , usiɣ-ed ad xedmeɣ lebɣi-k , akken yura fell-i di tektabt iqedsen .
58010008	Teslam d acu i d-yenna Lmasiḥ ! Yenna : Ur tebɣiḍ iseflawen d lewɛadi , ur teqbileḍ iseflawen n lmal i tețțețtmes ur teqbileḍ iseflawen itekksen ddnub , ɣas akken iseflawen-agi țțunefken akken yura di ccariɛa .
58010009	Yerna yenna : Aql-iyi usiɣ-ed iwakken ad xedmeɣ lebɣi-k . S wakka Sidi Ṛebbi yekkes akk iseflawen imezwura , yerra-d deg wemkan-nsen asfel n Lmasiḥ .
58010010	Ɛisa Lmasiḥ yexdem lebɣi n Sidi Ṛebbi , isebbel iman-is d asfel , iṣeffa-yaɣ si ddnub ɣef yiwet n tikkelt .
58010011	Lmuqedmin țqeddimen mkul ass iseflawen n lmal ur nezmir ad kksen ddnub .
58010012	Ma d nețța yefka yiwen wesfel kan i dayem ɣef ddemma n ddnubat ; dɣa yeṭṭef amkan n lḥekma ɣer tama tayeffust n Sidi Ṛebbi ,
58010013	alamma uɣalen yeɛdawen-is seddaw iḍaṛṛen-is .
58010014	S yiwen wesfel kan yessazdeg i dayem wid yețwaxtaṛen .
58010015	Ula d Ṛṛuḥ iqedsen ibeggen-it-id imi gura di tira iqedsen :
58010016	Sidi Ṛebbi yenna : atan leɛqed ara sbeddeɣ gar-i yid-sen , M'ara ɛeddin wussan-agi ad skecmeɣ lumuṛ-inu deg wulawen-nsen , a ten-aruɣ di lɛeqliya-nsen
58010017	Yenna daɣen : Ur d-țmektayeɣ ara ddnubat akk-d yir lecɣal-nsen .
58010018	Ma yella Sidi Ṛebbi yeɛfa-yaɣ ddnubat-nneɣ , acuɣeṛ ihi i neḥwaǧ tura iseflawen n lmal ɣef ddnub .
58010019	Ay atmaten , imi uzzlen idammen n Ɛisa Lmasiḥ fell-aneɣ , nețkel a nekcem ɣer wemkan iqedsen ,
58010020	axaṭer yeldi-yaɣ abrid ajdid ɣer tudert mi gcerreg leḥjab , yeɛni lǧețța-s ițțusemmṛen .
58010021	Nesɛa lmuqeddem ameqqran yellan d aqeṛṛuy ɣef wexxam n Sidi Ṛebbi .
58010022	A nqeṛṛeb ihi ɣer Ṛebbi s wul d liman ikemlen , s wulawen-nneɣ zeddigen seg yir ixemmimen , s lǧețțat-nneɣ yuraden s waman yeṣfan .
58010023	Ilaq a neṭṭef deg usirem-nneɣ s wayes i nețcehhid , axaṭer win i ɣ-iɛuhden iteṭṭef deg wawal-is .
58010024	A nțemḥadar wway gar-aneɣ , a nțemweṣṣi ɣef leḥmala d lecɣal yelhan .
58010025	Ur ilaq ara a neṭṭixeṛ si tejmaɛt n watmaten akken uɣen tannumi kra nniḍen , meɛna a nțemyenhut wway gar-aneɣ imi ass n tuɣalin n Ssid nneɣ iqeṛṛeb-ed .
58010026	Ma yella nețkemmil nețɛici di ddnub s lebɣi-nneɣ yili nukni nessen tideț , ur d-yeqqim ara wesfel ara ɣ-yekksen ddnub-nneɣ ,
58010027	yeqqim-aɣ-ed kan a neṛǧu s lxuf ameqqran lḥisab i d-ițeddun ț-țmes iṛeqqen ara yeččen wid iɛuṣan Ṛebbi .
58010028	Kra n win i gxulfen ccariɛa n Musa , ma yella cehden-d fell-as sin neɣ tlata inigan belli yuklal lmut ad immet mbla ṛṛeḥma ;
58010029	amek ihi ara tedṛu d win ara yewten di Mmi-s n Ṛebbi , ur neḥsib ara idammen n leɛqed i t-iṣeffan , ara iregmen Ṛṛuḥ iqedsen i ɣ-d-yewwin ṛṛeḥma n Sidi Ṛebbi .
58010030	Axaṭer neẓra anwa i d-yennan : ? țaṛ d ayla-w , d nekk ara ten-ixelṣen akken uklalen Yenna daɣen : D nețța ara iḥasben agdud-is .
58010031	A nnger n win ara d-yeɣlin ger ifassen n Sidi Ṛebbi yeddren !
58010032	Mmektit-ed ussan imezwura i deg twalam tafat n Sidi Ṛebbi d wamek tqublem leɛtab di tegniț n ccedda :
58010033	seg yiwet n tama reggmen-kkun , kksen fell-awen sser , si tama nniḍen tbeddem ɣer wid iwumi yedṛa wayagi .
58010034	? - țideț tḥunnem ɣef yimeḥbas yerna tqeblem s lfeṛḥ a wen-kksen ayla nwen , axaṭer teẓram belli tesɛam ayen yugaren ayagi yerna d ayen yețdumun .
58010035	Ihi ḥadret a wen-iṛuḥ laman i tesɛam ɣer Ṛebbi axaṭer a wen-d-yawi rrbeḥ d ameqqran .
58010036	Ilaq-awen aț-țesɛum ṣṣbeṛ iwakken aț-țxedmem lebɣi n Ṛebbi iwakken a wen-d-ye ayen i wen yewɛed .
58010037	Drus i mazal , di kra n lweqt a d-yaweḍ win akken ara d-yasen , ur yețɛeṭṭil ara .
58010038	Aḥeqqi ɣer ɣuṛ-i d win i gțeklen fell-i , yesɛan liman deg wul-is meɛna ma iwexxeṛ fell-i ad zziɣ udem-iw fell-as .
58010039	Ma d nukni ur nelli ara seg wid yeṭṭixiṛen i webrid n Ṛebbi , ur nelli ara seg wid yețțuɣalen ɣer deffir , yețḍiɛen , lameɛna nukni seg wid yesɛan liman , nețțeddu deg ubrid n leslak .
58011001	Liman ɣer Ṛebbi , d lețkal nesɛa belli a ɣ-d-yaweḍ wayen i nețṛaǧu , ɣas ur t-nwala ara s wallen-nneɣ neẓra ț-țideț yella .
58011002	Si zik wid i gɛeǧben i Sidi Ṛebbi , d wid yesɛan liman deg-s .
58011003	S liman i nefhem belli ddunit tețwaxleq s wawal n Ṛebbi ; ihi ayen nețwali yekka-d seg wayen ur nețwali ara .
58011004	S liman i gqeddem Habil asfel i Sidi Ṛebbi axiṛ n wesfel n gma-s Kahin , ɣef ddemma n liman-ines Sidi Ṛebbi yeqbel asfel-ines yerna iḥseb-it d aḥeqqi ; daymi ɣas yemmut yeqqim-ed d lemtel ɣef liman .
58011005	S liman , Hanux yețwarfed ɣer igenni mbla ma tɛedda fell-as lmut , iɣab ɣef wallen , ur d-iban ara axaṭer irfed-it Sidi Ṛebbi ɣuṛ-es . Uqbel ad yețwarfed yeẓra belli yeɛǧeb i Sidi Ṛebbi .
58011006	Ihi , mbla liman d lmuḥal ad yeɛǧeb yiwen i Ṛebbi , axaṭer win ara iqeṛṛben ɣuṛ-es ilaq ad yamen belli yella yerna iqebbel-ed wid yețnadin fell-as .
58011007	S liman , i gumen nnbi Nuḥ ayen i s-d-iweḥḥa Sidi Ṛebbi ɣef wayen ara yedṛun , ɣas akken mazal ur iwala acemma s wallen-is , yebna lbabuṛ iwakken ad isellek at wexxam-is . S wakka i gḥuseb at ddunit imi yuɣ awal i Sidi Ṛebbi , yuɣal d aḥeqqi ɣuṛ-es ɣef ddemma n liman yesɛa .
58011008	S liman i guɣ Ibṛahim awal i Sidi Ṛebbi mi s-d-yessawel ad iṛuḥ ɣer yiwet n tmurt ara s-ye d lweṛt ; iṛuḥ ɣas akken ur yeẓri ara ɣer wanda ițeddu .
58011009	S liman daɣen i gɛac am ubeṛṛani di tmurt i s-yewɛed Sidi Ṛebbi , yezdeɣ deg iqiḍunen am nețța am warraw-is Isḥaq akk-d Yeɛqub iweṛten yid-es ayen akken i s-yewɛed Sidi Ṛebbi .
58011010	Yețṛaǧu tamdint ibedden ɣef lsas iǧehden , tin akken yebna Sidi Ṛebbi s yiman-is .
58011011	S liman , ? ara tesɛa-d dderya ɣas akken ț-țiɛiqeṛt yerna meqqeṛt di leɛmeṛ , tumen belli win i s-yefkan lɛahed , ad iṭṭef deg wawal-is .
58011012	Daymi seg yiwen wergaz iwumi kkawen ifadden teffeɣ-ed dderya s waṭas dderya n dderya-k ad ilin am yitran n igenni , am ṛṛmel yellan ɣef rrif n lebḥeṛ , ur yezmir yiwen a ten yeḥseb .
58011013	Di liman , i mmuten akk yemdanen-agi uqbel a ten-id-yaweḍ wayen i sen-yewɛed Sidi Ṛebbi , lameɛna walan-t si lebɛid feṛḥen yis yerna setɛeṛfen belli d ibeṛṛaniyen , d imsebriden di ddunit .
58011014	Wid iheddṛen akka , iban țnadin tamurt i yiman-nsen .
58011015	Lemmer ndemmen imi ǧǧan tamurt-nsen tili uɣalen ɣuṛ-es ,
58011016	meɛna nutni țqelliben ɣef tmurt ifazen yeɛni tin n igenwan , daymi Sidi Ṛebbi ur issetḥa ara ad ițțusemmi d Illu-nsen axaṭer ihegga yasen tamurt .
58011017	S liman i gefka Ibṛahim mmi-s Isḥaq d asfel mi i t-ijeṛṛeb Sidi Ṛebbi , nețța iwumi d-țunefkent lemɛahdat , yeqbel ad ye mmi-s awḥid d asfel ,
58011018	nețța iwumi i d-yenna Sidi Ṛebbi : Seg Isḥaq ara k-d-fkeɣ dderya ara irefden isem-ik .
58011019	Yețkel ɣef Ṛebbi bab n tezmert belli yezmer a d-isseḥyu ula si ger lmegtin daymi i s-d-yerra mmi-s : ayagi yella-d d lemtel .
58011020	S liman , Isḥaq iburek arraw-is Yeɛqub akk-d Icaɛu ɣef ddemma n wayen i d-iteddun .
58011021	S liman daɣen i gburek Yeɛqub arraw n Yusef uqbel ad yemmet , s liman i gsenned ɣef wuɛekkaz iwakken ad iɛbed Ṛebbi .
58011022	S liman i gcar Sidna Yusef uqbel ad immet ɣef tuffɣa n wat Isṛail si tmurt n Maṣer , i gweṣṣa ad awin iɣsan-is yid-sen .
58011023	S liman , imawlan n Sidna Musa ffren-t tlata n wagguren mi d-ilul axaṭer walan aqcic yecbeḥ dɣa ur uggaden ara lameṛ n ugellid .
58011024	S liman , mi meqqeṛ Sidna Musa ur yeqbil ara ad ițțusemmi d mmi-s n yelli-s n Ferɛun ,
58011025	yextaṛ ad yeɛteb d wegdud n Ṛebbi wala ad iqqim di zzhu n ddunit-agi yețțawin ɣer ddnub .
58011026	Yefhem belli leɛtab n Lmasiḥ , d sɛaya tameqqrant yugaren igerrujen n tmurt n Maṣer axaṭer iwala ɣer zdat lerbaḥ i t-yețṛaǧun .
58011027	S liman i d-iffeɣ si tmurt n Maṣer ur yuggad ara agellid iweɛṛen , yeṭṭef di liman am win iwalan win akken ur yețwali yiwen .
58011028	S liman i gefka lameṛ ad zlun izimer n leslak , i gṛucc tiwwura s idammen n izimer-nni iwakken m'ara d-iɛeddi win yessengaren ur yețnal ara imenza i d-ilulen ɣer wat Isṛail .
58011029	S liman , agdud n Isṛail yezger ɣef wuḍar i lebḥeṛ azeggaɣ , ma d imaṣriyen mi ɛeṛden ad zegren am nutni , yečča-ten .
58011030	S liman i ɣlin leswaṛ n temdint n Yeriku mi i s-yezzi wegdud n Isṛail sebɛa wussan .
58011031	S liman , Ṛaḥab yellan d yir tameṭṭut ur temmut ara akk-d wid ur numin ara s Ṛebbi axaṭer testeṛḥeb akken ilaq s wid i d-yusan ad ssiwḍen lexbaṛ i wat Isṛail a sen-awin lexbaṛ .
58011032	D acu ara d-iniɣ daɣen ? Aṭas n lweqt i glaqen iwakken a d-hedṛeɣ ɣef Gidɛun , ɣef Baraq , ɣef Samsun , ɣef Jifti , ɣef Sidna Dawed , ɣef Camwil neɣ ɣef lenbiya meṛṛa .
58011033	Wid i grebḥen deg umenɣi tigeldiwin nniḍen s liman , xedmen anagar lḥeqq , țțunefkent-asen-d lemɛahdat , zemmemen imawen n yizmawen ,
58011034	ɣelben tazmert n tmes , menɛen i ujenwi qeṭṭiɛen , ḥlan si lehlakat-nsen , zewṛen deg umenɣi , lɛeskeṛ n tmura nniḍen rewlen zdat-sen .
58011035	Kra n tilawin walant wid i sent-yemmuten uɣalen-d si ger lmegtin , wiyaḍ țwaqehṛen meɛna ur qbilen ara ṛṛeḥma n yemdanen iwakken ad sɛun ḥeggu n tideț .
58011036	Wiyaḍ daɣen țwaqehṛen s ustehzi , s ujelkkaḍ , s snasel d leḥbus .
58011037	? waṛejmen , țwajeṛben , țwagezmen s umencaṛ , mmuten s ujenwi , teddun sya ɣer da , llebsa nsen d ibḍanen n wulli ț-țɣeṭṭen , yețwakkes-asen kullec , țwaḥeqṛen , țwaqehṛen .
58011038	Nutni ur tuklal ara ddunit , țmenṭaren deg unezṛuf , deg idurar , deg ifran d mkul amkan n ddunit .
58011039	Widak-agi meṛṛa yețwaqeblen ɣer Ṛebbi s liman-nsen urɛad i ten-id yewweḍ wayen i sen-yewɛed ,
58011040	Axaṭer Sidi Ṛebbi ihegga-yaɣ ayen yifen ayen akken i sen-yewɛed i nutni , iwakken ur țțawḍen ara ɣer wayen akken ikemlen mbla ma nțekka yid-sen .
58012001	Ula d nukni ihi imi i ɣ-d zwaren waṭas inagan agi , a nḍeggeṛ taɛkumt-nneɣ akk-d ddnub i ɣ-iɣummen , a nexdem s ṣṣbeṛ ccɣel-agi i ɣ-d-ițțunefken .
58012002	A nṛeṣṣi tamuɣli-nneɣ di Ɛisa Lmasiḥ , nețța i ɣ-d-ildin abrid n liman yerna yessawaḍ-it ɣer lekmal ; mi geẓra lfeṛḥ i t-yețṛaǧun , yeqbel leɛtab ɣef wumidag , yeqbel tamḥeqṛanit akk-d lḥecma , dɣa yeṭṭef amkan n lḥekma ɣer tama tayeffust n Sidi Ṛebbi .
58012003	Xemmemet ihi ɣuṛ-es aț-țwalim amek i geqbel leɛtab n yemdanen imednuben , iwakken ur tɛeggum ara , ur tfeččlem ara ;
58012004	axaṭer kunwi mazal ur tennuɣem ara akk-d ddnub armi d lmut ,
58012005	yerna tețțum lewṣayat i wen-d-ițțak am warraw-is . A mmi ur ḥeqqeṛ ara tiyita n Sidi Ṛebbi , ur feččel ara m'ara d-izzem fell-ak
58012006	axaṭer Sidi Ṛebbi yețqassa wid i gḥemmel , yețțak tiɣṛit i wid i geḥseb d arraw-is .
58012007	Qeblet leɛtab , imi Sidi Ṛebbi iḥseb-ikkun d arraw-is ; axaṭeṛ ulac argaz ur nețqassa ara mmi-s ;
58012008	lameɛna ma yella tmenɛem i tiyita-agi i gețḥazen imdanen meṛṛa , atan ihi ur tellim ara d dderya n leḥlal , meɛna tețțusemmam d arraw n leḥṛam .
58012009	Imi ibabaten-nneɣ i ɣ-d-isɛan țțaken-aɣ tiyita yerna nqudeṛ-iten , amek ur nețqadaṛ ara Ṛebbi yellan d Baba-tneɣ s Ṛṛuḥ iqedsen , iwakken a nesɛu tudert ?
58012010	Imawlan-nneɣ țṛebbin-aɣ dagi di ddunit akken i sen yehwa , lameɛna Baba-tneɣ n igenwan yețțak-aɣ tiɣṛit di nnfeɛ-nneɣ iwakken a nuɣal d izedganen am nețța .
58012011	S tideț m'ara ɣ-țṛebbin yețɣiḍ aɣ lḥal lameɛna m'ara tɛeddi teswiɛt-nni , a naf belli d ayen yelhan i tudert-nneɣ .
58012012	Sǧehdet ihi iɣallen-nwen yeɛyan akk ț-țgecrar-nwen ifeclen .
58012013	Ṛeṣṣit iḍaṛṛen-nwen , ddut deg ubrid n lewqam , iwakken win isquḍuṛen ur iɣelli ara meɛna ad ibedd .
58012014	Nadit amek ara tilim di lehna d medden meṛṛa , nadit ɣef ṣṣfa axaṭer win ur neṣfi ara ur izmir ara ad iwali Sidi Ṛebbi .
58012015	? adret ad yili gar-awen win ara yeṭṭixṛen ɣef ṛṛeḥma n Sidi Ṛebbi , ara yesɛun lɣecc , a t-yeǧǧ ad ye ixulaf deg wul-is alamma yuɣal d ugur ara iḍuṛṛen wiyaḍ .
58012016	? uṛ-wat ad yili gar-awen win ara ijehlen , ad iffeɣ i iberdan n Ṛebbi am Icaɛu yezzenzen lḥeqq-is n umenzu s uḍebsi n lmakla .
58012017	Teẓram mbeɛd , mi gebɣa ad iwṛet lbaṛaka s ɣuṛ baba-s ur yețwaqbel ara ɣas akken yețḥellil-it s imeṭṭawen , ur s-yufi ara abrid amek ara s-ibeddel ṛṛay .
58012018	Kunwi ur tqeṛṛbem ara am wegdud n Isṛail ɣer wedrar i gezmer wemdan a t-yennal , i deg tecɛel tmes ; ur twalam ara am nutni asigna d ṭṭlam akk-d țbuciḍant ,
58012019	ur teslim ara am nutni i ṣṣut n lbuq neɣ i ṛṛɛud n lehḍur-nni armi eɛnan ɣer Ṛebbi ur sen-d-irennu ula d yiwen n wawal .
58012020	Axaṭer ur qbilen ara imeslayen-agi : ? as d yiwen si lmal ara d-iqeṛṛben ɣer wedrar-agi , ad immet s weṛjam .
58012021	Ayagi d ayen yessexlaɛen armi ula d Sidna Musa yenna : Tekcem-iyi tugdi armi i țergigiɣ .
58012022	Lameɛna kunwi tqeṛṛbem ɣer wedrar n Siyun , ɣer temdint n Sidi Ṛebbi bab n tudert , ɣer temdint n Lquds yellan deg igenwan anda llant luluf n lmalayekkat .
58012023	Tqeṛṛbem ɣer tejmaɛt n wid yextaṛ Ṛebbi d imezwura yesɛan ismawen-nsen uran deg igenwan . Tqeṛṛbem ɣer Ṛebbi nețța i gḥekkmen ɣef yemdanen meṛṛa , tqeṛṛbem ɣer leṛwaḥ n iḥeqqiyen i gewwḍen ɣer lekmal .
58012024	Tqeṛṛbem daɣen ɣer Ɛisa i ɣ-ildin abrid ɣer Ṛebbi s lemɛahda tajdiṭ akk-d idammen-is yuzzlen , yesɛan azal akteṛ n wid n Habil .
58012025	? uṛ-wat ihi , smeḥsiset i win i wen-d-ițmeslayen , ur xeddmet ara am wat Isṛail yugin ad semḥessen i win i sen-d-iceggeɛ Sidi Ṛebbi akken a d-uɣalen ɣer webrid , axaṭer ma yella nutni yeɣli-d fell-asen lɛiqab n Ṛebbi amek ara nemneɛ seg-s nukni , m'ur nuɣ ara awal i win i ɣ-d-ițweṣṣin seg igenwan .
58012026	Zik-nni , s ṣṣut-is yessenhez lqaɛa , ma ț-țura yefka-d lemɛahda-agi : Tikkelt nniḍen ad senhezzeɣ daɣen mačči kan ddunit meɛna ula d igenwan .
58012027	Imeslayen-agi « tikkelt nniḍen daɣen » sbeggnen-d belli ayen yețwaxelqen ad yenhezz ad yenger iwakken a d-yeqqim kan wayen yețdumun .
58012028	? ef wannect-agi imi i ɣ-d tețțune tgeldit ibedden ɣef lsas iṣeḥḥan a neḥmed a ncekkeṛ Sidi Ṛebbi s weɛbad i s-iɛeǧben , s liman ț-țugdi .
58012029	Axaṭer Illu-nneɣ am tmes itețțen .
58013001	Kemmlet myeḥmalet wway gar-awen am atmaten ,
58013002	ur tețțut ara daɣen belli ilaq-awen aț-țesṭreḥbem s ibeṛṛaniyen axaṭer aṭas i gesṭṛeḥben s lmalayekkat mbla ma ẓran .
58013003	Xemmemet ihi ɣef yimeḥbas am akken yid-sen i tețwaḥebsem , mmektit-ed wid yenneɛtaben am akken ula d kunwi tenneɛtabem yid-sen .
58013004	Ilaq-awen aț-țefkem azal i zzwaǧ , argaz ț-țmeṭṭut-is ur țemyexdaɛen ara axaṭer Sidi Ṛebbi ad iɛaqeb wid izennun ileḥḥun deg yir abrid .
58013005	Ur țaǧǧat ara iman-nwen a kkun ɣuṛṛen yedrimen , setqenɛet s wayen tesɛam . Sidi Ṛebbi s yiman-is yenna d : U r k-țaǧǧaɣ ara , ad iliɣ yid-ek .
58013006	Daymi i nețkel , nezmer a d-nini : Sidi Ṛebbi d amɛawen-inu , ulac ayen ara aggadeɣ ; d acu i gezmer a yi-t-ixdem wemdan ?
58013007	Mmektit-ed wid i wen-yemlan abrid , i wen d-ibeccṛen awal n Ṛebbi ; meyzet amek tekfa tudert nsen , sɛut liman am nutni .
58013008	Ɛisa Lmasiḥ , d win yellan iḍelli , i gellan ass-a , ara yilin i dayem .
58013009	? uṛ-wat aț-tebɛem ddyanat tibeṛṛaniyin ; axaṭer d ul yeččuṛen d ṛṛeḥma i gelhan mačči d win yeččuṛen d leqwanen yeɛnan lmakla ; wid yettabaɛen ayagi ur stenfɛen acemma .
58013010	? uṛ-nneɣ adekkan n tmezliwt anda ur zmiren ara lmuqedmin iqeddcen deg uqiḍun n temlilit ad ččen ayen i d yețțunefken d asfel .
58013011	Teẓram belli lmuqeddem ameqqran ikeččem ɣer wemkan iqedsen nezzeh , yețțawi yid-es idammen n lmal iwakken a ten iqeddem ɣef ddnub , ma d lǧețțat yesseṛɣay-itent beṛṛa n uqiḍun .
58013012	? ef wayagi Sidna Ɛisa daɣen yemmut beṛṛa n temdint iwakken s idammen-is , ad yessizdeg agdud meṛṛa .
58013013	A nṛuḥet ihi ɣuṛ-es ɣer beṛṛa , a neqbel a nețwakṛeh am nețța .
58013014	Imi dagi di ddunit ur nesɛi ara tamezduɣt n dayem , nețnadi ɣef tmezduɣt n igenwan .
58013015	A neḥmed Ṛebbi di mkul lweqt , s yisem n Sidna Ɛisa ; d wagi i d asfel ara s-nqeddem i Sidi Ṛebbi , m'ara nețberriḥ isem-is .
58013016	Ur stehzayet ara , xedmet ayen yelhan , țemɛawanet : d wigi i d iseflawen iɛeǧben Sidi Ṛebbi .
58013017	Aɣet awal i wid i wen-immalen abrid , ḍuɛet-țen axaṭer țɛassan fell awen , ẓran a d-yas wass deg ara ten-iḥaseb Sidi Ṛebbi ɣef lxedma nsen . Akka ara xedmen ccɣel-nsen akken ilaq s lfeṛḥ mačči s leḥzen neɣ m'ulac ur tseɛɛum ara lfayda .
58013018	Deɛɛut ɣer Ṛebbi s lxiṛ fell aneɣ , axaṭer neẓra nesɛa ul yethennan , nḥemmel a neddu akken ilaq di mkul taswiɛt .
58013019	Ad ssutreɣ deg-wen aț-țedɛum ɣer Ṛebbi fell-i iwakken ur țɛeṭṭileɣ ara a n-uɣaleɣ ɣuṛ-wen .
58013020	Ad ssutreɣ di Sidi Ṛebbi bab n talwit i d-isseḥyan Ssid-nneɣ yellan d Ameksa ameqqran s idammen-is yuzzlen , i ɣef tbedd lemɛahda n dayem ,
58013021	a kkun-yawi d webrid yelhan , aț-țxedmem kra yellan d lebɣi-s . Ad yexdem deg-neɣ lebɣi-s s yisem n Ɛisa Lmasiḥ , nețța yesɛan tamanegt i dayem . Amin .
58013022	Ay atmaten , a wen-ssutreɣ aț-țqeblem s ṣṣbeṛ ayagi akk i ɣef kkun-weṣṣaɣ ; atan tabṛaț-agi i wen-uriɣ ț-țamecṭuḥt .
58013023	A kkun xebbṛeɣ belli gma-tneɣ Timuti yeffeɣ-ed si lḥebs , ma yella ilḥeq-ed zik , atan a d-nṛuḥ ɣuṛ-wen nekk yid-es .
58013024	Sellmet ɣef yimeqqranen akk n tejmaɛt d watmaten meṛṛa . Atan țsellimen-d fell-awen watmaten n ? elyan .
58013025	Ṛṛeḥma n Sidi Ṛebbi aț-țili yid-wen meṛṛa .
59001001	Nekk Yeɛqub aqeddac n Sidi Ṛebbi akk-d Sidna Ɛisa Lmasiḥ , sslam-iw i tnac leɛṛac n wegdud n Sidi Ṛebbi yenwezzaɛen di ddunit meṛṛa !
59001002	Ay atmaten , feṛḥet m'ara țɛeddayent fell-awen teswiɛin ujeṛṛeb ,
59001003	axaṭer teẓram belli ajeṛṛeb n liman nwen yețțawi-d ṣṣbeṛ .
59001004	Meɛna ilaq ṣṣbeṛ-nwen a kkun issiweḍ aț-țxedmem lecɣal yelhan iwakken aț-țilim d wid yennekmalen , aț-țǧehdem ur kkun-yețxaṣṣa ula d acemma .
59001005	Ma yella yiwen deg-wen ixuṣṣ di lefhama , a ț-yessuter i Sidi Ṛebbi i d-yețțaken i yemdanen meṛṛa mbla cceḥḥa d ulummu , a s-ț-id-ye .
59001006	Lameɛna Ilaq a ț-yessuter s liman mbla ccekk ; axaṭer win yețcukkun icuba ɣer lemwaji n lebḥeṛ i greffed yesrusu waḍu .
59001007	Amdan am wagi ɣas ur iṭṭamaɛ ara di Sidi Ṛebbi a s-d-ye kra ,
59001008	axaṭer d amdan ur nesɛi ara yiwen n ṛṛay , lecɣal-is ur seḥḥan ara .
59001009	Lameɛna igellil ilaq ad ifṛeḥ imi i t-irfed Sidi Ṛebbi ;
59001010	ma d ameṛkanti ad ifṛeḥ imi t-id-issers Sidi Ṛebbi axaṭer ad ifnu akken ifennu ujeǧǧig n lexla .
59001011	M'ara d-yali yiṭij s leḥmu-ines yesseṛɣayen , imɣi ad iqqaṛ , ajeǧǧig-is ad iɣli , ccbaḥa-ines a s-tṛuḥ . Akka ara tedṛu d umeṛkanti , ad iṛuḥ a d-yeǧǧ deffir-es wayen akk yesɛa .
59001012	D aseɛdi wemdan i gteṭṭfen deg ujeṛṛeb ur iɣelli ara ; axaṭer m'ara iɛeddi seg ujeṛṛeb , a s-d-tețțune tɛeṣṣabt n tudert i gewɛed Sidi Ṛebbi i wid i t-iḥemmlen .
59001013	M'ara tețwaɣuṛṛem , ɣuṛ-wat aț-ținim : d Ṛebbi i ɣ-iɣuṛṛen axaṭer Ṛebbi ur yezmir ara a t-iɣuṛṛ wemcum yerna Nețța s yiman-is ur yețɣuṛṛu ula yiwen .
59001014	Lameɛna yal yiwen deg-nneɣ yețɛedday deg ujeṛṛeb axaṭer d ccehwat n tnefsit-nneɣ i ɣ-ițɣuṛṛun .
59001015	Lebɣi n tnefsit yețțawi-d ddnub , ddnub mi gețwaxdem , yețțawi-d lmut .
59001016	Ay atmaten-iw eɛzizen ur ɣellṭet ara deg wayagi :
59001017	kra n tikci yelhan tețțas-ed seg igenwan , s ɣuṛ baba Ṛebbi i d-ixelqen tafat n igenwan , win akken ur nețbeddil , ur nețɣab am yiṭij iwakken a d-yeǧǧ ṭṭlam .
59001018	Yehwa-yas a ɣ-d-ye tudert s wawal-is n tideț , iwakken a nili d imezwura deg wayen akk i d-yexleq .
59001019	Ay atmaten-iw eɛzizen , teẓram belli yal yiwen deg-wen ilaq ad yesmeḥsis , ur ilaq ara ad ireffu neɣ ad yețḥawal ameslay ;
59001020	axaṭer amdan ireffun ur ixeddem ara ayen yellan d lḥeqq ɣer Sidi Ṛebbi .
59001021	Daymi i glaq aț-țḍeggṛem seg ulawen-nwen ayen akk ur nzeddig ara , d wayen yellan d cceṛ deg-wen ; meɛna qeblet s wannuz awal i geẓẓan deg-wen i gzemren ad isellek lerwaḥ nwen .
59001022	Mačči d asmeḥses kan n wawal n Sidi Ṛebbi i ɣer tella , lameɛna sbeggnet-ț-id di lecɣal-nwen ; neɣ m'ulac ț-țikellax kan i tețkellixem iman-nwen .
59001023	Axaṭer win yesmeḥsisen i wawal n Sidi Ṛebbi ur t-yexdim ara , icuba ɣer wemdan yețwalin udem-is di lemri akken yella .
59001024	Mi gwala iman-is , iṛuḥ , yețțu imiren kan amek akken i gella .
59001025	Ma d win yețmeyyizen akken ilaq ccariɛa iṣeḥḥan , ccariɛa i d yețțaken tilelli , iteṭṭfen deg-s mačči s usmeḥses kan ad yuɣal a ț-yețțu , meɛna ixeddem ayen i d-tenna , wagi ad yili d aseɛdi di lecɣal-is meṛṛa .
59001026	Ma yella win iḥesben iman-is yetbeɛ abrid n Sidi Ṛebbi yili ur yețțaṭṭaf ara iles-is , yesseɣlaḍ deg iman-is , abrid-agi i gewwi ur iṣeḥḥa ara .
59001027	Atan webrid iṣeḥḥan yellan ț-țideț zdat Sidi Ṛebbi baba-tneɣ : d m'ara terzum ɣef igujilen ț-țuǧǧal m'ara ilin di lmeḥna , d uḥader n yiman-nwen ɣef wayen n diri ara d-yekken si ddunit .
59002001	Ay atmaten , ur xeddmet ara lxilaf ger watmaten , d ayen ur nlaq ara ad yili ɣer wid yețțamnen s Ssid-nneɣ ameqqran , Ɛisa Lmasiḥ .
59002002	Yezmer lḥal a d-kecmen ɣer tejmaɛt-nwen sin yemdanen , yiwen d ameṛkanti yelsa llebsa ifazen yeqqen taxatemt n ddheb , wayeḍ d igellil llebsa-ines tcerreg ;
59002003	ma yella tuzzlem ɣer umeṛkanti-nni yelsan llebsa ifazen tefkam-as lqima tennam-as : eyya-d aț-țeqqimeḍ dagi , d amkan n lɛali ; ma d igellil-nni tennam-as : kečč bedd kan dagi neɣ qqim-ed dagi ɣer iḍaṛṛen-nneɣ .
59002004	Ma yella akka , atan txeddmem lxilaf wway gar-awen , eɛni mačči d lbaṭel i d itekken seg yir ixemmimen-nwen ?
59002005	Ay atmaten-iw eɛzizen , ḥesset-ed : Sidi Ṛebbi yextaṛ igellilen n ddunit agi iwakken a ten-yerr d imeṛkantiyen di liman , yerna ad weṛten tagelda i gweɛɛed i wid akk i t-iḥemmlen .
59002006	Ma d kunwi tḥeqṛem igellil ! Tqudṛem imeṛkantiyen , wid i kkun yeṭṭalamen i kkun-yeẓẓuɣuṛen ɣer yexxamen n ccṛeɛ .
59002007	D nutni daɣen i greggmen isem eɛzizen s wayes i tneddhem ɣer Sidi Ṛebbi .
59002008	Ma yella txeddmem ayen i d-tenna ccariɛa n Sidi Ṛebbi : ? emmel wiyaḍ am yiman-ik , d ayen yelhan i txedmem .
59002009	Meɛna ma yella txeddmem lxilaf ger yemdanen , tdenbem yerna ccariɛa n Sidi Ṛebbi teḥkem fell-awen axaṭer tɛuṣam-ț .
59002010	Ma yella win i gteddun deg webrid n ccariɛa , ixulef ulamma d yiwen si lumuṛat-is , ihi yerẓa akk lumuṛat n ccariɛa .
59002011	Win i d-yennan : Ur zennu ara , yenna-d daɣen : Ur tneqqeḍ ara tamgeṛṭ . Ihi ma yella ur tezniḍ ara meɛna tenɣiḍ tamgerṭ , atan teṛẓiḍ ccariɛa n Sidi Ṛebbi .
59002012	Ilaq aț-țeẓrem belli Sidi Ṛebbi a kkun-iḥaseb s ccariɛa-ines yețțaken tilelli ɣef kra n wayen i tețmeslayem d wayen i txeddmem ;
59002013	Sidi Ṛebbi ur yețḥunnu ara ɣef win ur nețḥunnu ɣef wiyaḍ meɛna win yețḥunnun ɣef wiyaḍ , ur yețțagad ara ass n lḥisab .
59002014	Ay atmaten , d acu n lfayda ara yesɛu wemdan ma yenna-d umneɣ s Ṛebbi , m'ur t-id-isbeggen ara s lecɣal-is ? Eɛni liman am wagi a t-isellek ?
59002015	Yezmer lḥal ad yili yiwen seg watmaten neɣ si tyessetmatin xuṣṣen di llebsa , lluẓen ur sɛin ara ayen ara ččen ;
59002016	ma yella yiwen deg-wen yenna-yasen kan : « qqimet di lehna , sseḥmut teččem aț-țeṛwum » yili nețța ur sen-yefki ara ayen ḥwaǧen , d acu n lfayda yellan deg imeslayen-agi ?
59002017	Liman ɣer Ṛebbi akka i gella : ma yella ur t-id-sbeggnen ara lecɣal nwen , liman-agi yemmut
59002018	Meɛna ma yenna walebɛaḍ : kečč tesɛiḍ liman ma d nekk xeddmeɣ lecɣal ; nekk a s-rreɣ i wagi : sken-iyi-d liman-inek mbla lecɣal , nekk a k-ed ssekneɣ liman-iw s lecɣal-iw yelhan .
59002019	Tumneḍ belli yiwen n Ṛebbi kan i gellan ? d ayen yelhan ; ula d ccwaṭen umnen yis yerna țergigin seg-s .
59002020	Teggumam aț-țfehmem ay imdanen ! Ilaq aț-țeẓrem belli liman mbla lecɣal n lɛali , ur infiɛ ara .
59002021	Mmektit-ed Ibṛahim baba-tneɣ yețwaḥesben d aḥeqqi ɣef ddemma n lecɣal-is m'akken i d-iddem mmi-s Isḥaq a t-yezlu d asfel i Sidi Ṛebbi .
59002022	Twalam belli liman-is d lecɣal is ddukklen , s lecɣal-is i gennekmal liman-is .
59002023	Akka i gedṛa wayen d-nnant tira iqedsen fell-as : Ibṛahim yesɛa liman di Ṛebbi , daymi yenneḥsab d aḥeqqi ; yețțusemma d aḥbib n Ṛebbi .
59002024	Twalam ihi ! Amdan yețban-ed d aḥeqqi zdat Sidi Ṛebbi s lecɣal yelhan mačči kan s liman-is .
59002025	Ula d Raḥab yellan d yir tameṭṭut , tețwaḥseb ț-țaḥeqqit zdat Sidi Ṛebbi ɣef ddemma n ccɣel-nni n lɛali i texdem asm'akken i tesṭerḥeb s yemceggɛen n at Isṛail mi sen-temla abrid nniḍen ara yawin iwakken ad ṛuḥen .
59002026	Lǧețța ur nesɛi ara Ṛṛuḥ , temmut , akken daɣen , liman ur nesɛi ara lecɣal yelhan yemmut .
59003001	Ay atmaten-iw , ur țnadit ara aț-țuɣalem meṛṛa d wid yesselmaden , axaṭer teẓram belli d nukni s wid yesselmaden , ara yețțuḥasben akteṛ n wiyaḍ ,
59003002	axaṭer nɣelleḍ meṛṛa , yal yiwen deg-nneɣ amek i gɣelleḍ . Win ur nɣelleḍ ara deg umeslay-is d amdan ikemlen , ula d lǧețța-s yezmer ad iḥkem deg-s .
59003003	Ma yella nerra aleggam deg yimi n uɛewdiw iwakken a ɣ-yaɣ awal , lǧețța-ines meṛṛa txeddem akken nebɣa .
59003004	Walit daɣen lbabuṛ , ɣas d ameqqran , yețsuḍu deg-s waḍu iǧehden , meɛna s yiwen ujeggu d ameẓyan , lqebṭan-ines issedduy-it ɣer wanda yebɣa .
59003005	Akken daɣen ula d iles ; ɣas mecṭuḥ deg yiman-is , yețzuxxu s lecɣal imeqqranen . Walit times tamecṭuḥt i gzemren aț-țesseṛɣ tiẓgi tameqqrant .
59003006	Iles daɣen ț-țimes , d bab n lbaṭel , yesɛa amkan di lǧețța-nneɣ yerna yessamas akk taṛwiḥt-nneɣ , yesseṛɣay akk tudert-nneɣ s tmes n ǧahennama i seg d-yuɣ aẓar .
59003007	Amdan yezmer ad iḥeṛṛeb yal ṣṣenf n lewḥuc : ama d wid iteddun ɣef ṛebɛa iḍaṛṛen , ama d ifṛax , ama d izerman ama d lewḥuc n lebḥeṛ yerna ț-țideț iɣleb-iten meṛṛa .
59003008	Ma d iles , ulac amdan i gzemren a t-yeɣleb . Yeččuṛ d ssem ineqqen ; d lehlak ur nesɛi ddwa .
59003009	Yis i nḥemmed Sidi Ṛebbi baba tneɣ , yis daɣen i nenneɛɛel imdanen i d-ixleq Sidi Ṛebbi ɣer ccbiha-s .
59003010	Seg yimi-agi i d-țeffɣent ddeɛwat n lxiṛ d nneɛlat . Ay atmaten-iw , ur ilaq ara ad yili wakka .
59003011	Eɛni yezmer yiwen n lɛinseṛ a d-ye aman ḥlawen akk-d wid ṛẓagen ?
59003012	Ay atmaten-iw , ulac taneqleț ara d-yefken azemmur , neɣ tara ara d-yefken tibexsisin , lɛinseṛ meṛṛiɣen ur yezmir ara a d-ye aman yelhan .
59003013	Ma yella yiwen deg-wen yefhem yetɛeqqel , ilaq a t-id-isbeggen s tikli-ines yelhan akk-d lecɣal i gxeddem s tmusni d wannuz .
59003014	Meɛna ma yella ul-nwen yeččuṛ ț-țismin tirẓaganin yerna tebɣam a d-tekkem sennig wiyaḍ ; ur xeddmet ara ccan i yiman-nwen , ur skiddibet ara , ur nekkṛet ara tideț .
59003015	Lefhama am tagi ur d-tekki ara s ɣuṛ Ṛebbi meɛna d lefhama n ddunit akk-d yemdanen , tekka-d daɣen s ɣuṛ Cciṭan .
59003016	Axaṭer anda llant tismin d wemḥizwer , yella ussexṛeb d mkul ccɣel n diri yellan .
59003017	Lefhama n bab igenwan uqbel kullec teṣfa , ț-țamhennit , ț-țuṛẓint , teččuṛ d leḥnana akk-d lecɣal yelhan , ur tesɛi timrurit ur tesɛi sin wudmawen .
59003018	Imawlan n lehna țeẓẓun s lehna ayen i d-issemɣayen ayen yellan d lḥeqq ɣer Sidi Ṛebbi .
59004001	Seg uxemmem i tețxemmimem ɣef yiman-nwen kan i d-itekk umennuɣ akk-d imenɣi gar-awen .
59004002	Tețmennim aṭas leḥwayeǧ lameɛna ur tezmirem ara tent-tesɛum ; tneqqem , tețțasmem ur d-tețțawim ayen tebɣam ; tețnaɣem yerna tețțemyenɣam , ur kkun-id-ițțaweḍ ara wayen tebɣam axaṭer ur tessuturem ara ɣer Sidi Ṛebbi .
59004003	M'ara tessutrem kra ur a wen-d - țune ara , axaṭer ur tessutrem ara akken ilaq , tessutrem kan wayen yellan d nnfeɛ-nwen .
59004004	Ay at leɛṛuṛ ! Ur teẓrim ara belli win iḥemmlen ddunit yekṛeh Sidi Ṛebbi ? Ihi , win iḥemmlen ddunit-agi d aɛdaw n Sidi Ṛebbi .
59004005	Tɣilem ayen akken yuran di tira iqedsen ur yesɛi ara lqima : belli Sidi Ṛebbi iḥemmel Ṛṛuḥ iqedsen i d-iceggeɛ ad izdeɣ deg-wen armi yețțasem seg win ara iṭṭfen amkan-is ?
59004006	Lameɛna Sidi Ṛebbi yețțak-ed ṛṛeḥma tameqqrant , akken yura di tira iqedsen : S idi Ṛebbi ur iqebbel ara wid yessemɣaṛen iman-nsen meɛna yețțak-ed ṛṛeḥma-s i wid yessanazen iman-nsen .
59004007	Ihi ḍuɛet Sidi Ṛebbi , ur țaǧǧat ara Cciṭan a kkun-yeɣleb dɣa ad yerwel fell-awen .
59004008	Qeṛṛbet ɣer Sidi Ṛebbi , nețța a d-iqeṛṛeb ɣuṛ-wen . Ssizdeget ifassen-nwen ay imednuben , ṣṣfut ulawen-nwen , ay at sin udmawen .
59004009	Walit lɣelṭat-nwen , meǧdet , ilaq taḍsa-nwen aț-țuɣal d imeṭṭi , lfeṛḥ nwen ad yuɣal d leḥzen .
59004010	Anzet i Sidi Ṛebbi , nețța a kkun yerfed .
59004011	Ay atmaten , ur kkatet ara wa deg wa , win ara yewten di gma-s neɣ iḥuseb-it , yewwet-ed di ccariɛa yerna iḥuseb-iț . Ihi ma yella tewtem di ccariɛa , ur tellim ara seg wid ixeddmen wayen i d-tenna , meɛna seg wid yekkaten deg-s .
59004012	Kečč yețḥasaben gma-k d acu i tḥesbeḍ iman-ik ? D Sidi Ṛebbi kan i gețḥasaben i d-yefkan ccariɛa , d nețța kan i gețselliken i gețțaǧan i lmut .
59004013	Slet-ed tura kunwi i geqqaṛen : ass-a neɣ azekka a nṛuḥ ɣer temdint ihina , a neqqim aseggas , a netjaṛ iwakken a d-nerbeh idrimen !
59004014	Kunwi ur neẓri ara d acu ara wen-yedṛun azekka ! Kunwi yecban tagut i d-ițalin tɣelli !
59004015	Meɛna ilaq aț-țeqqaṛem : ma yebɣa Sidi Ṛebbi , a nɛic am akka , ma yebɣa daɣen , a nexdem aya neɣ aya .
59004016	Meɛna kunwi tesɛam ixemmimen n zzux deg ulawen-nwen . Kra yellan d zzux am wagi diri-t .
59004017	Ma yella win yessnen ad ixdem ayen yelhan ur t-yexdim ara , yedneb .
59005001	Slet-ed tura ula d kunwi ay imeṛkantiyen : meǧdet ɣef ddemma n txeṣṣarin ara d-yeɣlin fell-awen !
59005002	Cci-nwen yerka , llebsa-nwen tečča-ț tumeṭ !
59005003	Ddheb d lfeṭṭa-nwen ṣeddeḍen ; d ṣḍiḍ-nsen ara icehden fell-awen , ara kkun-iččen am tmes . Tjemmɛem cci deg ussan-agi ineggura n ddunit !
59005004	Teččam lḥeqq n wid imegren igran-nwen , slet-asen i wigi ițcetkin ɣef lbaṭel-nwen , Sidi Ṛebbi Bab n tezmert yesla-d i leɛyaḍ-nsen .
59005005	Ddunit-nwen tesɛeddam-ț di lxiṛ , txedmem ayen akk mennan wulawen nwen ; tṛebbam tassemt i wass aneggaru .
59005006	Tḥekmem , tenɣam iḥeqqiyen yerna ur kkun-xuṣmen ara .
59005007	Ay atmaten , ṣebṛet ihi alamma d asm' ara d-yuɣal Ssid-nneɣ . Walit amek i gețṛaǧu ufellaḥ lɣella n wakal-is , iṣebbeṛ alamma yewwet-ed ugeffur n lexṛif ț-țefsut .
59005008	Ula d kunwi ṣebṛet , sǧehdet iman nwen , axaṭer tuɣalin n Ssid-nneɣ teqṛeb-ed .
59005009	Ur țemcetkayet ara wway gar-awen iwakken ur kkun-ițḥasab ara Sidi Ṛebbi ; axaṭer Bab n lḥisab , ibedd-ed ɣer tewwurt !
59005010	Ay atmaten-iw , mmektit-ed lenbiya i d-iceggeɛ Sidi Ṛebbi tecbum-d ṣṣbeṛ akk-d liman i sɛan di teswiɛin n leɛtab .
59005011	Ihi amarezg n wid yeṭṭfen ur fcilen ara . Teslam ayen i d-qqaṛen ɣef ṣṣbeṛ n Sidna Yub , yerna twalam daɣen d acu i geqsed Sidi Ṛebbi a s-t-id-ye , axaṭer Sidi Ṛebbi yeččuṛ d leḥnana akk-d ṛṛeḥma .
59005012	Ay atmaten-iw , ur țgallat s igenni , ur țgallat s lqaɛa neɣ s wayen nniḍen , meɛna init kan ih neɣ ala , iwakken ur kkun-ițḥasab ara Sidi Ṛebbi .
59005013	Ma yella yenneɛtab yiwen deg-wen , ad yedɛu ɣer Sidi Ṛebbi . Ma yella win yellan di lfeṛḥ , ad yeḥmed Sidi Ṛebbi s ccnawi .
59005014	Ma yella yiwen deg-wen yehlek , ad issiwel i imeqqranen n tejmaɛt , ad dɛun ɣer Ṛebbi fell-as , ad dehnen aqeṛṛuy-is s zzit s yisem n Sidi Ṛebbi ;
59005015	ma yella dɛan ɣer Sidi Ṛebbi s liman , țeklen fell-as , amuḍin-nni ad yețțusellek ; Sidi Ṛebbi a t-yesseḥlu yerna a s-isemmeḥ ddnubat-is .
59005016	? emqiṛit ddnubat-nwen wway gar-awen , wa ad yedɛu i wa s lxiṛ ɣer Sidi Ṛebbi iwakken aț-țeḥlum . Ddeɛwat n win yellan d aḥeqqi zdat Sidi Ṛebbi , sɛant tazmert tameqqrant .
59005017	Nnbi Ilyas yella d argaz am nukni : meɛna mi gessuter ɣer Sidi Ṛebbi s wul-is iwakken ur d-tɣelli ara lehwa , ur d-teɣli ara tlata iseggasen d sețța waguren
59005018	Yessuter daɣen a d-teɣli lehwa dɣa teɣli-d , lqaɛa tefka-d leṛẓaq-is .
59005019	Ay atmaten-iw , ma yella yiwen deg-wen iɛṛeq-as webrid n Sidi Ṛebbi , yerra-t-id wayeḍ ɣer webrid ,
59005020	ilaq aț-țeẓrem belli win ara d-yerren yiwen umednub ɣer webrid , isellek-it-id si lmut yerna aṭas si ddnubat-is ara yețțusemḥen .
60001001	Nekk Buṭrus , amceggeɛ n Ɛisa Lmasiḥ , i yeɣṛiben ițɛicin di tmurt n Galasya , n Kafadusya , n Asya , n Bitinya akk-d wid yellan di tmurt n tqenṭert .
60001002	Akken i t-iqsed Baba Ṛebbi , tețwaxtaṛem si tazwara s tezmert n Ṛṛuḥ iqedsen iwakken aț-țḍuɛem Ɛisa Lmasiḥ , a kkun-iṣfu s idammen-is yuzzlen . Ṛṛeḥma ț-țalwit a wen-d tețțunefkent s tugeț .
60001003	Ad ițțubarek Ṛebbi , Baba-s n Ssid-nneɣ Ɛisa Lmasiḥ i ɣ-d-ifkan s ṛṛeḥma-ines tudert tajḍiṭ s ḥeggu n Ssid-nneɣ Ɛisa Lmasiḥ si ger lmegtin , s wakka i nesɛa asirem ameqqran ,
60001004	iwakken a newṛet ayen ur nrekku , ur nețțames , ur nfennu . D annect-agi i kkun-ițṛaǧun deg igenwan kunwi yumnen yis .
60001005	Sidi Ṛebbi ițḥadar fell-awen s tezmert-is alamma iban-ed leslak nwen di taggara .
60001006	D ayagi i kkun-issefṛaḥen ɣas akken tura sseḥzanent-kkun teswiɛin agi deg ilaq a d-tɛeddim seg ujeṛṛeb .
60001007	D uguren-agi ara d-isbeggnen lǧehd n liman-nwen i gesɛan azal akteṛ n ddheb ; ɣas akken ddheb-agi ifennu , ilaq-as ad iɛeddi di tmes iwakken ad iṣfu . Akken daɣen ula d liman-nwen ilaq ad ițțujeṛṛeb ; s wakka a wen-yili d sebba n ccan , n ucekkeṛ , akk-d tmanegt asm'ara d-yuɣal Ɛisa Lmasiḥ .
60001008	Tḥemmlem-t mbla ma twalam-t , tumnem yis ɣas akken ar tura ur t-teẓrim ara . Daymi lfeṛḥ-nwen d ameqqran armi ur tezmirem ara a t-id-tesfehmem s imeslayen .
60001009	Axaṭeṛ lfayda n liman-nwen , d leslak n teṛwiḥin-nwen .
60001010	Lenbiya caren-d ɣef wayen yeɛnan leslak i wen-d-ihegga Sidi Ṛebbi . Meyzen , qellben a d-afen lawan d wamek ara d-idṛu wayen i d-ixebbeṛ Ṛṛuḥ n Lmasiḥ yellan deg-sen ; axaṭer d Ṛṛuḥ-agi n Lmasiḥ i d-ixebbṛen ɣef wayen ara inneɛtab Lmasiḥ akk-d tmanegt ara d-yasen deffir leɛtab-agi .
60001011	
60001012	Ițțubeggen-asen-d belli mačči i nutni , meɛna i kunwi i d-xebbṛen ayagi . D ayen i wen-d-xebbṛen tura wid ițbecciṛen lexbaṛ n lxiṛ , s tezmert n Ṛṛuḥ iqedsen i d-ițțucegɛen seg igenni . Ula d lmalayekkat bɣant ad walint annect-agi .
60001013	Daymi , sǧehdet leɛqel-nwen , ur ɣefflet ara , ɛasset iman-nwen , sɛut asirem iṣeḥḥan di leslak ara wen d-ițțunefken asm' ara d-yuɣal Ɛisa Lmasiḥ .
60001014	Ilit am arrac ițțaɣen awal , ur xeddmet ara ayen akk i txeddmem asm' akken werɛad i kkun-tekcim tmusni ,
60001015	meɛna ilit teṣfam di tikli-nwen am akken iṣfa Sidi Ṛebbi i wen-d issawlen .
60001016	Imi yura : Ilit teṣfam axaṭer nekk ṣfiɣ .
60001017	Ma tnedhem ɣer Sidi Ṛebbi am akken d Baba-twen , sbeggnet-ed di tudert-nwen belli tḍuɛem-t s leqdeṛ ameqqran , deg wussan i wen-d iqqimen di ddunit-agi ; nețța ur nxeddem lxilaf ger yemdanen , yețḥasaben yal yiwen s wakken llan lecɣal-is .
60001018	Teẓram belli mačči s idrimen neɣ s ddheb neɣ s lfeṭṭa ur nețdum ara i tețwacafɛem si yir tikli i wen-d-ǧǧan lejdud-nwen ,
60001019	meɛna s idammen ɣlayen n Lmasiḥ , i gefkan iman-is d asfel am izimer ur nesɛi lɛib , ur nesɛi ccama .
60001020	Ihegga-t-id Sidi Ṛebbi uqbel a d-texleq ddunit , meɛna armi d ussan-agi ineggura i t-id-isbeggen ɣef ddemma-nwen .
60001021	Imi yis i tesɛam liman ɣer Sidi Ṛebbi i t-id-isseḥyan si ger lmegtin , i s-ifkan tamanegt tameqqrant , iwakken lsas n usirem-nwen akk-d liman-nwen ad ilin di Sidi Ṛebbi .
60001022	Imi tessazdgem ulawen-nwen , teddam di tideț , akken aț-țḥemmlem seg wul atmaten-nwen , myeḥmalet ihi wway gar-awen s wul yeṣfan
60001023	axaṭer tɛawdem-d talalit ɣer tudert tajḍiṭ . Talalit-agi mačči seg wemdan ițmețțaten i d-tekka , meɛna seg wawal n tudert ițdumun n Sidi Ṛebbi .
60001024	Akken yella di tira iqedsen : Amdan am leḥcic , + ccan-is meṛṛa am ujeǧǧig n lexla , + leḥcic ițɣaṛ , ajeǧǧig iɣelli ,
60001025	ma d awal n Sidi Ṛebbi + ițdumu i dayem + . Awal-agi , d awal n lexbaṛ n lxiṛ i wen-d-ițțubecṛen .
60002001	Kkset seg ulawen-nwen cceṛ , tiḥila , tismin ; ur seɛɛut ara sin wudmawen , ur țmeslayet ara ayen n diri ɣef wiyaḍ .
60002002	Am llufan illuẓen ayefki n yemma-s , nadit ula d kunwi aț-țeṛwum awal n Sidi Ṛebbi iwakken aț-țimɣuṛem , aț-tețțuselkem ,
60002003	ma yella tjeṛbem acḥal yelha Sidi Ṛebbi !
60002004	Qeṛṛbet ɣuṛ-es nețța yellan d-azṛu nni yeddren i ḍeggṛen yemdanen , meɛna Sidi Ṛebbi ixtaṛ-it , axaṭer azal-is meqqeṛ .
60002005	Ula d kunwi yellan am izṛa yeddren , dduklet iwakken ad ibedd wexxam i deg ara izdeɣ Ṛṛuḥ n Sidi Ṛebbi . Aț-țilim ț-țajmaɛt n lmuqedmin ara iqeddmen s yisem n Ssid-nneɣ Ɛisa Lmasiḥ , iseflawen iqedsen ara iɛeǧben i Sidi Ṛebbi .
60002006	Axaṭer atan wayen yuran di tira iqedsen : Xtaṛeɣ-ed azṛu + yesɛan azal d ameqqran + , sserseɣ-t deg udrar n Siyun , + d nețța i geṭṭfen lebni , + win ara yamnen yis ur ineddem ara .
60002007	Amarezg-nwen kunwi yumnen yis . Ma d wid ur numin ara : Adɣaɣ-nni ḍeggṛen wid ibennun , + d nețța i guɣalen d azṛu alemmas , + Win yeṭṭfen lebni .
60002008	D wagi i d azṛu + i guɣalen d ugur i yemdanen , + d azṛu i ten-isseɣlayen + . Imi ugin ad amnen s wawal n Sidi Ṛebbi , ayen i ten-ițṛaǧun d ugur-agi ara ten-iɣeḍlen .
60002009	Kunwi d arraw n laṣel ițwaxtaṛen , d lmuqedmin n ugellid , d lǧens iṣfan , d agdud i d-ițwacefɛen . Tețwaxtaṛem iwakken aț-țbecṛem lecɣal yelhan n Sidi Ṛebbi , i kkun-id issufɣen si ṭṭlam yewwi-kkun-id ɣer tafat-is isteɛǧiben .
60002010	Zik-nni ur tewwiḍem ara ula d lǧens , ma ț-țura tuɣalem d agdud n Sidi Ṛebbi ; tellam zik-nni ur tesɛim ara ṛṛeḥma n Sidi Ṛebbi ma ț-țura tețțunefk-awen-d .
60002011	A wid eɛzizen ! Kunwi yellan d ibeṛṛaniyen , d imsebriden di ddunit a kkun-nhuɣ aț-țettixṛem i lebɣi n tnefsit i gețnaɣen d ṛṛuḥ-nwen .
60002012	Sɛut tikli ilhan ger wid ur nessin ara Sidi Ṛebbi , iwakken ɣas a d-skidben fell-awen , neɣ xedmen awen cceṛ ; m' ara walin lecɣal-nwen ilhan ad ḥemden Sidi Ṛebbi asm' ara d-yerzu ɣuṛ-sen .
60002013	Ɣef ddemma n Sidi Ṛebbi qadṛet wid iḥekmen . Qadṛet agellid imi d nețța i gḥekmen ,
60002014	qadṛet ineɣlafen-is imi d nețța i ten-isbedden iwakken ad ɛaqben imcumen , ad cekkṛen wid i gțeddun s lḥeqq .
60002015	Xedmet ayen yelhan iwakken aț-țerrem takmamt i imejhal ur nefhim ; d wagi i d lebɣi n Sidi Ṛebbi .
60002016	Ilit d ilelliyen , meɛna ur ssexdamet ara tilelli-nwen iwakken aț-țɣummem cceṛ i txeddmem , ilit d iqeddacen n Sidi Ṛebbi .
60002017	Qadṛet imdanen meṛṛa ; ḥemmlet atmaten nwen , ḍuɛet Sidi Ṛebbi , qadṛet agellid .
60002018	Ay iqeddacen ! Ilaq aț-qadṛem imɛellmen nwen , aɣet-asen awal ama i wid ilhan ḥninen , ama i wid iweɛṛen .
60002019	D ayen ilhan i win iṣebbṛen m' ara iɛeddi fell-as lbaṭel ilmend n ṭṭaɛa n Sidi Ṛebbi .
60002020	Ma tețwaɛaqbem imi txedmem kra n diri , ma tṣebṛem i wannect-agi , anwa ara kkun-icekkṛen ? Meɛna ma iɛedda fell-awen lbaṭel , mi txedmem ayen yelhan , tṣebṛem , d ayen yelhan ɣer Sidi Ṛebbi .
60002021	Ɣer wannect-agi i wen-d-issawel Sidi Ṛebbi , axaṭer Lmasiḥ s yiman-is inneɛtab fell-awen , iǧǧa-yawen-d lemtel iwakken aț țeddum di lateṛ-is .
60002022	Nețța ur nednib , leɛmeṛ ur d-iffiɣ lekdeb seg imi-s .
60002023	Nețța ițwaregmen ur d-yerri rregmat , qehṛen-t ur d-irfid afus-is ɣer yiwen ; lameɛna yerra kullec ger ifassen n win i gḥekmen s lḥeqq .
60002024	Nețța i gɛebban ddnubat-nneɣ , ițwasemmeṛ ɣef wumidag iwakken a nili am wid yemmuten ɣef wayen yeɛnan ddnub axaṭer ddnub ur isɛi ara tazmert ɣef wid immuten . S wakka , tura ur nețɛici ara di ddnub meɛna di lḥeqq , akken yura : Di leǧruḥ-is i tufam ḥellu .
60002025	Zik tellam am ulli iɛeṛqen , ma ț-țura , tuɣalem ɣer umeksa ițɛassan ɣef teṛwiḥin-nwen .
60003001	Kunemti daɣen a tilawin ḍuɛemt irgazen-nkunt , iwakken ɣas ma llan kra n yergazen ur uminen ara s wawal n Sidi Ṛebbi , s tikli ilhan n tilawin-nsen ,
60003002	ad amnen mbla imeslayen m' ara walin tikli-nsent teṣfa , tesɛa leqdeṛ .
60003003	Ur țzewwiqemt ara iman-nkunt s ufella kan , ama s ddheb , neɣ s llebsa ifazen , neɣ s wemcaḍ n ucekkuɛ nkunt ,
60003004	meɛna ccbaḥa-nkunt ilaq aț-țili deg wulawen-nkunt ; axaṭer ayen yesɛan azal ameqqran ɣer Sidi Ṛebbi : ț-țezdeg n wul , lehna d leḥnana , imi ayagi d ayen ițdumun .
60003005	Akka i țcebbiḥent iman-nsent tilawin iḍuɛen Sidi Ṛebbi , yețqadaṛen irgazen-nsent ;
60003006	am Saṛa iḍuɛen argaz-is Ibṛahim , tessawal-as « A Sidi . » Aț-țuɣalemt d yessi-s ma txeddmemt ayen yelhan mbla tugdi .
60003007	Ma d kunwi ay irgazen , ḥadret tilawin-nwen imi teẓram ur ǧhident ara am kunwi . Ilaq a tent-tqadṛem axaṭer nutenti daɣen ad weṛtent yid-wen ṛṛeḥma n Sidi Ṛebbi ; s wakka ur d-ițili ara ẓẓeṛb i tẓallit-nwen .
60003008	Ihi sɛut akk yiwet n lɛeqliya , myeḥmalet wway gar-awen . Sɛut tagmaț , iḥninet , ddut s wannuz .
60003009	Ur țțarat ara țțaṛ , ur țarrat ara rregmat i wid i kkun-iregmen ; meɛna ddɛut s lxiṛ i wiyaḍ axaṭer d annect-agi i gețṛaǧu deg-wen Sidi Ṛebbi , iwakken aț-țweṛtem lbaṛaka-ines .
60003010	Win iḥemmlen tudert , + ibɣan ad yili d aseɛdi deg ussan-is : + + + Ad iḥader iles-is ɣef wayen n diri + d yimi-s seg yimeslayen ițɣuṛṛun + .
60003011	Ad issebɛed iman-is ɣef cceṛ , + ad ixeddem ayen yelhan , + ad ițnadi amek ara yili dayem di talwit ,
60003012	axaṭer Sidi Ṛebbi ṛeṣṣant wallen-is ɣef yiḥeqqiyen , + + isell-ed i tiɣṛi-nsen ; + meɛna ițeffer udem-is + ɣef wid ixeddmen cceṛ .
60003013	Anwa ara wen-ibɣun cceṛ ma yella tḥemmlem aț-țxedmem anagar ayen yelhan ?
60003014	Yerna ma yella tețwaḍelmem ɣef lḥeqq , feṛḥet ! Ur țțagadet ara imdanen , ur tḥeyyiṛet ara .
60003015	Ɛuzzet deg ulawen-nwen Lmasiḥ yellan d Ssid-nwen . Ilit dayem twejdem aț-țǧawbem s leɛqel d leqdeṛ i kra n wid i kkun-id-isteqsan ɣef wusirem nwen di Sidi Ṛebbi , iwakken ad ithedden wul-nwen ;
60003016	imiren wid i d-iskiddiben ɣef tikli-nwen ilhan deg ubrid n Lmasiḥ , ad nneḥcamen .
60003017	Axiṛ aț-țenṭaṛṛem ma txedmem ayen yelhan di lebɣi n Sidi Ṛebbi , wala aț-țenṭaṛṛem ma txedmem ayen n diri .
60003018	Lmasiḥ s yiman-is immut ; s lmut-agi-ines i gefra tamsalt n ddnub n yemdanen . Nețța yellan d aḥeqqi , immut ɣef ddemma n imednuben meṛṛa iwakken a kkun-yawi ɣer Sidi Ṛebbi . Nɣan lgețța-s meɛna yuɣal-ed ɣer tudert s tezmert n Ṛṛuḥ iqedsen .
60003019	S tezmert n Ṛṛuḥ iqedsen i gṛuḥ ad ibecceṛ i leṛwaḥ ițwaḥebsen ,
60003020	yugin ad amnen , asm' akken i ten-ițṛaǧu Sidi Ṛebbi s ṣṣbeṛ akken a d-uɣalen ɣer webrid-is ; asmi i gexdem Sidna Nuḥ lbabuṛ i ɣer kecmen anagar tmanya yemdanen i gmenɛen si lḥemla n waman .
60003021	Aman-agi , d lemtel n weɣḍas i kkun-ițselliken ass-a ula d kunwi . Aɣḍas-agi n waman mačči d ayen i gessizdigen lǧețța n wemdan , lameɛna ițbeggin-ed belli nefka tudert-nneɣ i Sidi Ṛebbi s wul yeṣfan . Ayagi yezmer a d-yedṛu i lmend n ḥeggu n Sidna Ɛisa Lmasiḥ
60003022	i gulin ɣer igenni , yeṭṭef amkan n lḥekma ɣer tama tayeffust n Sidi Ṛebbi , sennig n lmalayekkat , sennig n tezmar d lḥekmat meṛṛa .
60004001	Am akken inneɛtab Lmasiḥ di lǧețța-s , kunwi daɣen ilaq-awen aț-țheggim iman-nwen ; axaṭer win i genneɛtaben di lǧețța-s iṭṭaxeṛ ɣef ddnub ;
60004002	iwakken ussan i s-d-iqqimen di tudert-is , ad iddu s lebɣi n Sidi Ṛebbi , mačči akken ibɣa nețța .
60004003	Beṛka-kkun tura ! Tellam tețțeddum d wid ijehlen , ur nessin Sidi Ṛebbi : tellam d isekṛanen , tețțeddum deg webrid n lefsad d zzhu , tɛebdem lemqamat , ulawen nwen ččuṛen d ṭṭmeɛ .
60004004	Tura wehmen imi teṭṭaxṛem fell-asen ur tețțeddum ara deg webrid nsen i gețțawin ɣer nnger , daymi i kkaten deg-wen .
60004005	Lameɛna a ten-iḥaseb Sidi Ṛebbi , nețța yețḥasaben wid iddren d wid yemmuten .
60004006	S wakka , lexbaṛ n lxiṛ ițțubecceṛ ula i wid yemmuten iwakken ɣas țțuḥasben am imdanen n ddunit meṛṛa , ad idiren s Ṛṛuḥ iqedsen akken ibɣa Sidi Ṛebbi .
60004007	Taggara n ddunit tețțeddu-d ! Ɣef wannect-a , sɛut leɛqel , ɛasset ɣef yiman-nwen iwakken aț-țizmirem aț-țeẓẓallem .
60004008	Lḥaǧa tamezwarut , myeḥmalet wway gar-awen seg wul , axaṭer leḥmala tețsamaḥ aṭas n ddnubat .
60004009	Țmesṭerḥabet wway gar-awen s wul iṣfan .
60004010	Mkul yiwen deg-wen d acu n tikci i s-d-ifka Sidi Ṛebbi , ihi sxedmet-eț iwakken ad sfaydin wiyaḍ seg-s .
60004011	Win i wumi i d-yețțune ad ihḍeṛ , ilaq ad ihḍeṛ s imeslayen i s-d-ițțasen s ɣuṛ Sidi Ṛebbi . Akken daɣen ma yella wayeḍ ițțunefk-as-ed ad iqdec , ad iqdec ɣef wiyaḍ s tezmert i s-d-ifka Sidi Ṛebbi . Iwakken di yal ccɣel , ad ițwaḥmed Sidi Ṛebbi s yisem n Ɛisa Lmasiḥ , bab n tezmert ț-țmanegt si lǧil ɣer lǧil . Amin !
60004012	A wid eɛzizen ! Ur wehhmet ara ɣef wujeṛṛeb i d-iɣellin fell-awen am tmes , ur xellɛet ara , axaṭer ayagi ilaq a d-idṛu .
60004013	Lameɛna feṛḥet imi i tețțekkim di leɛtab n Lmasiḥ , axaṭer asm' ara d-tban tmanegt-is , aț-țfeṛḥem yid-es lfeṛḥ d ameqqran .
60004014	Amarezg-nwen ma yella iɛedda fell-awen lbaṭel imi tumnem s Lmasiḥ ! Axaṭer Ṛṛuḥ iqedsen iččuṛen ț-țamanegt , Ṛṛuḥ n Sidi Ṛebbi yella deg-wen !
60004015	Ḥadret a d-yili gar-awen win ara ițwaqehṛen axaṭer yenɣa tamgeṛṭ neɣ yuker , neɣ iger iman-is di lecɣal n wiyaḍ ;
60004016	lameɛna ma yella ițwaqheṛ imi yumen s Lmasiḥ , ur ilaq ara ad inneḥcam ; ilaq ad iḥmed Sidi Ṛebbi ɣef yisem-agi .
60004017	Yewweḍ-ed lweqt n lḥisab n Sidi Ṛebbi ; yerna ad ibdu seg wat wexxam-is . Ihi ma yella seg-neɣ ara ibdu lḥisab , amek ara tili taggara n wid ur numin ara s lexbaṛ n lxiṛ n Sidi Ṛebbi ?
60004018	Ma yella iwɛeṛ-as i uḥeqqi iwakken ad ițwasellek , amek ara tedṛu ihi d wemcum ur numin ara s Sidi Ṛebbi ?
60004019	Ma yella s lebɣi n Sidi Ṛebbi i genneɛtab yiwen ; ilaq ad yerr kullec ger ifassen n win i t-id-ixelqen , ad ițkel fell-as , ad ikemmel di lecɣal-is ilhan .
60005001	Ad nhuɣ tura imeqqranen di liman yellan gar-awen . Nekk yellan d ameqqran am nutni , nekk iḥedṛen i leɛtab n Lmasiḥ , ițekkan di tmanegt-is ara d-ibanen ; a ten weṣṣiɣ :
60005002	Ḥadret wid i wen-d-iwekkel Sidi Ṛebbi akken ițḥadar umeksa ɣef qeḍɛit-is ; lhit ihi yid-sen s lebɣi-nwen , mačči sennig n wulawen-nwen , xedmet ayagi ɣef wudem n Sidi Ṛebbi mačči s ṭṭmeɛ .
60005003	Ur ssimɣuṛet ara iman-nwen ɣef wid i wen-d-iwekkel Sidi Ṛebbi , meɛna ilit d lemtel ara tebɛen .
60005004	Imiren asm' ara d-iban win yellan sennig imeqqranen meṛṛa , a wen d-tețțune tɛeṣṣabt n tmanegt ur nfennu .
60005005	Ula d kunwi daɣen ay ilmeẓyen , qadṛet imeqqranen di liman ! Ddut s leqdeṛ d wannuz , axaṭer Sidi Ṛebbi ur iqebbel ara wid ițzuxxun , meɛna ițțak ṛṛeḥma-s i wid ițțanzen .
60005006	Anzet ihi seddaw ufus iǧehden n Sidi Ṛebbi , iwakken a kkun-irfed di teswiɛt ilaqen .
60005007	Rret akk iɣeblan-nwen ger ifassen-is , axaṭer ițḥebbiṛ fell-awen .
60005008	Ḥadret , Ɛasset iman-nwen axaṭer aɛdaw-nwen d Cciṭan , ițezzi iṛeɛɛed am yizem , ițqellib anwa ara issebleɛ .
60005009	Ur s-țaǧǧat ara abrid , sɛut liman iǧehden ; axaṭer teẓram belli atmaten nwen di ddunit meṛṛa , akka i tdeṛṛu yid-sen am kunwi .
60005010	M'ara tenneɛtabem kra n wussan , Sidi Ṛebbi Bab n mkul ṛṛeḥma i kkun-ixtaṛen s Ɛisa Lmasiḥ iwakken aț-țilim di tmanegt-is ițdumun , a kkun-iheggi , a kkun iseggem , a kkun-isseǧhed , iwakken ur tɣellim ara .
60005011	I nețța lḥekma si lǧil ɣer lǧil . Amin !
60005012	S ufus n gma-tneɣ eɛzizen Silwan i ɣef nețkel , i wen-d-uriɣ kra n imeslayen-agi iwakken a kkun-nhuɣ yerna ad cehdeɣ belli ț-țagi i d ṛṛeḥma n tideț n Sidi Ṛebbi s wayes tumnem .
60005013	Tajmaɛt n watmaten yumnen s Lmasiḥ , yellan di temdint n Babilun țsellimen-d fell-awen ; ula d mmi Maṛqus ițsellim fell-awen .
60005014	Msalamet wway gar-awen am atmaten ; talwit a d-ters fell-awen kunwi yumnen s Lmasiḥ .
61001001	Nekk Semɛun Buṭrus , d aqeddac , d amceggeɛ n Ɛisa Lmasiḥ , i wid akk yesɛan liman am nukni , s lḥeqq n Sidi Ṛebbi Illu-nneɣ akk-d umsellek nneɣ Ɛisa Lmasiḥ .
61001002	Ṛṛeḥma ț-țalwit a wen-d tețțunefkent s tugeț , s tmusni n Sidi Ṛebbi akk-d Ssid-nneɣ Ɛisa .
61001003	Tazmert n Sidi Ṛebbi tefka yaɣ-ed ayen akk ilaqen i tudert d ṭṭaɛa ; yis i ɣ-d-isbeggen win akken i ɣ-ixtaṛen s ṛṛeḥma-s ț-țmanegt-is .
61001004	Yis-sent daɣen i ɣ-d-tețțunefkent lemɛahdat yesɛan azal d ameqqran , iwakken s tmanegt-agi-ines akk-d ṛṛeḥma-s , aț-țekkim di lecɣal n Sidi Ṛebbi , aț-țbeɛdem ɣef ṭṭmeɛ ițțawin ɣer lefsad n ddunit .
61001005	Ɣef ayagi , ǧehdet , ẓewṛet iwakken aț-țernum i liman-nwen tikli yeṣfan , i tikli yeṣfan tamusni ;
61001006	i tmusni rnut ḥekmet deg yiman nwen , ṣebṛet , i ṣṣbeṛ rnut ṭṭaɛa ,
61001007	i ṭṭaɛa tagmaț , i tegmaț leḥmala .
61001008	Ma yella wannect-agi deg-wen s tugeț , ur tețțilim ara d imeɛdazen , yerna ur tețɣimim ara mbla tamusni n Ssid-nneɣ Ɛisa Lmasiḥ .
61001009	Ma d win ixuṣṣen deg wannect-agi , am uderɣal isferfuden , ur ițwali ara , ițțu akk ddnubat-is iɛeddan i s-isemmeḥ Sidi Ṛebbi .
61001010	Ay atmaten , ẓewṛet , sǧehdet iman-nwen deg wannect-agi imi d Sidi Ṛebbi i wen-d-issawlen , d nețța i kkun-ixtaṛen . Ma txedmem ayagi , ur tɣellim ara .
61001011	S wakka daɣen ara wen-teldi tewwurt iwakken aț-țkecmem ɣer tgeldit ițdumun n Ssid-nneɣ Ɛisa Lmasiḥ , amsellek-nneɣ .
61001012	A wen-d-țɛawadeɣ dayem annect-agi meṛṛa ɣas akken tesnem tideț-agi yerna teṭṭfem deg-s .
61001013	Skud mazal-iyi ddreɣ , ilaq-iyi a kkun-nhuɣ iwakken ur tɣeflem ara .
61001014	Axaṭer ẓriɣ belli qṛib ad ṛuḥeɣ si ddunit-agi , am akken i yi-d-ixebbeṛ Ssid-nneɣ Ɛisa Lmasiḥ ;
61001015	daymi i xeddmeɣ ayen iwumi zemreɣ iwakken ɣas mmuteɣ , a d-temmektim ayen akk i wen slemdeɣ .
61001016	Mačči ț-țimucuha i wen-d newwi mi i wen-d-neḥka ɣef tezmert n Ssid-nneɣ Ɛisa Lmasiḥ ț-țuɣalin-is , meɛna s wallen-nneɣ i nwala tamanegt-is .
61001017	Nella yid-es asm' akken i s-d isbeggen Baba Ṛebbi ccan ț-țezmert , asm' akken i d-inṭeq Bab n tmanegt s imeslayen-agi : Wagi d Mmi eɛzizen deg-s i gella lfeṛḥ-iw .
61001018	Sṣut-agi i d-ikkan seg igenni , nesla-yas s yiman-nneɣ mi nella yid-es deg udrar iqedsen ,
61001019	yerna numen s wayen i ɣ-d xebbṛen lenbiya di tira iqedsen belli ț-țideț ; nenha-kkun aț-țerrem ddehn nwen ɣuṛ-sent , axaṭer ț-țaftilt iceɛlen di ṭṭlam alamma yuli wass , alamma ifeǧǧeǧ yitri n ṣṣbeḥ deg ulawen nwen .
61001020	Uqbel kullec , ẓret belli imeslayen akk i d-nnan lenbiya , yuran di tektabt iqedsen , ur d-kkin ara s ɣuṛ-sen ;
61001021	axaṭeṛ ulac ayen i d-xebbṛen s tmusni-nsen nutni , meɛna s tezmert n Ṛṛuḥ iqedsen i d-nnan imeslayen i d-ikkan s ɣuṛ Sidi Ṛebbi .
61002001	Si zik llan lenbiya n lekdeb ger lɣaci , akken daɣen ara d-kkren gar-awen wid ara kkun-iɣuṛṛen s uselmed-nsen . A d-skecmen tamusni-nsen n lekdeb d usexṛeb , ad nekṛen ula d amsellek i ten-id-icufɛen ; s wakka ara d-sseɣlin ɣef yiman-nsen tawaɣit ur bnin fell-as .
61002002	Ɣas akken ffɣen i webrid , aṭas ara ten-iḍefṛen , ɣef ddemma-nsen ara ițwargem webrid n tideț ;
61002003	a ten-yawi ṭṭmeɛ , a wen kellxen s imeslayen n lekdeb ; meɛna nnger-nsen ur ițɛeṭṭil ara , tawaɣit tețṛaǧu-ten .
61002004	Teẓram belli Sidi Ṛebbi ur iḥunn ara ɣef lmalayekkat yeffɣen i webrid , meɛna iḍeggeṛ-iten ɣer tesra lqayen n ṭṭlam anda țwaqnent , țṛaǧunt lḥisab .
61002005	Ur iḥunn ara daɣen ɣef yemdanen n zzman aqdim asm' akken i sen-d iceggeɛ lḥemla n waman i lɣaci amcum ; issemneɛ seg-sen anagar Sidna Nuḥ ițbecciṛen lḥeqq n Sidi Ṛebbi , akk-d sebɛa n yemdanen yid-es .
61002006	Iɛuqeb timdinin n Sudum d Gumuṛ , issenger-itent , isxeḍ-itent s tmes , yerra-tent d iɣed ; ifka-d ayagi d lemtel i yemcumen iwakken ad ẓren d acu i ten-ițṛaǧun .
61002007	Issemneɛ anagar Luṭ yellan d aḥeqqi , yemmuɣbnen ɣef yir lecɣal n lɣaci amcum yellan di zzman-is .
61002008	Argaz-agi aḥeqqi ițɛicin gar-asen , itețț-it wul-is ɣef ayen i gsell d wayen țwalint wallen-is yal ass , ɣef yir tikli nsen d yir lecɣal-nsen .
61002009	S wakka Sidi Ṛebbi yeẓra amek ara isellek di teswiɛin iweɛṛen imdanen i gțeklen fell-as ; ma d imcumen a ten-yerr ɣer rrif i lɛiqab i d-iteddun ass n lḥisab .
61002010	Ad iɛaqeb widak-nni i gxeddmen lefsad , ițnadin anagar lebɣi n tnefsit-nsen , imi ur țțaken ara lqima i lhiba n Sidi Ṛebbi . Ur țqadaṛen ara , qebbḥen , ur uggaden ara ad regmen ula d lmalayekkat .
61002011	Ma d lmalayekkat yesɛan lqeḍra ț-țezmert sennig wid yesselmaden lekdeb , ur sen-țarrant ara rregmat zdat Sidi Ṛebbi .
61002012	Meɛna imdanen-agi țɛicin am lmal n lexla , lhan kan i ṣṣyada , ur țxemmimen ara , reggmen ayen ur ssinen ; ad ɣlin di tesra n ddnubat nsen , ad mmuṛdsen akken ițmuṛdus lmal .
61002013	D lbaṭel zerɛen ara d-megren , țțafen lfeṛḥ-nsen mi xeddmen ɛinani lebɣi n tnefsit-nsen . Sčuṛen d lɛib akk-d lḥecma , yerna m' ara qqimen yid-wen ɣer lmakla , ur țsetḥin ara s lehduṛ-nsen d ukellex-nsen .
61002014	Sṭamaɛen anagar yir tilawin iwakken ad znun yid-sent ; ur ɛeggun ara di ddnubat i xeddmen , țɣuṛṛun imdanen ur neǧhid ara di liman , ččuṛen d ṭṭmeɛ , ț-țarwa n deɛwessu .
61002015	Sǧan abrid n lewqam , ɛeṛqen mi tebɛen abrid i gewwi Belɛam mmi-s n Biɛuṛ i gḥemmlen ad yerbeḥ idrimen s lexdeɛ .
61002016	Lameɛna iḥeccem-it Sidi Ṛebbi , mi d-issenṭeq ɣuṛ-es taɣyult tagugamt s ṣṣut n wemdan ; s wakka i t-iḥbes , iwakken ur ițkemmil ara di yir ccɣel-is .
61002017	Imdanen-agi am tliwa iqquṛen , am usigna y
61002021	Axiṛ-asen i yemdanen-agi lemmer ur ssinen ara abrid n lḥeqq , wala imi i t-ssnen uɣalen ṭṭaxṛen i lameṛ iqedsen i sen-d-ițțucegɛen s ɣuṛ Sidi Ṛebbi .
61002022	Yedṛa yid-sen am akken yella di lemtul : Ițțuɣal weqjun ɣer iriran-is ; qqaṛen daɣen : Ilef iwumi ssarden , yuɣal imiren kan ad ixnunes deg waluḍ .
61003001	Ay iḥbiben , ațah tebṛaț-iw tis snat i wen-d-uriɣ . Di snat yid-sent nudaɣ amek ara d-ssakiɣ di leɛqel nwen ixemmimen iṣfan s uselmed-agi i wen-d-smektaɣ .
61003002	Bɣiɣ a d temmektim imeslayen i d-nnan lenbiya iqedsen akk-d lameṛ n Ssid-nneɣ Ɛisa Lmasiḥ amsellek nneɣ , i wen-slemden yakan imceggɛen n Sidi Ṛebbi .
61003003	Tazwara , ilaq aț-țeẓrem belli deg ussan ineggura a d-kkren yemdanen ara iɛicen s lebɣi n tnefsit-nsen , yerna ad tmesxiṛen fell-awen ;
61003004	a wen-d-qqaṛen : anaɣ yenna-yawen a d-uɣaleɣ , ihi anda yella tura ? Lejdud-nneɣ ɛeddan mmuten , ulac ayen i gbeddlen seg wasmi i d-texleq ddunit .
61003005	Țțun belli di zzman aqdim asmi i d-ixleq Sidi Ṛebbi igenwan d lqaɛa ; s wawal-is i d-issufeɣ lqaɛa seg waman ;
61003006	S wawal-is daɣen i gessenger ddunit s lḥemla n waman .
61003007	Ula d igenwan d lqaɛa n tura s wawal-is daɣen i ten-ihegga iwakken a ten-issenger s tmes ass n lḥisab asm' ara iɛaqeb wid ur nḍuɛ ara Sidi Ṛebbi .
61003008	Ay iɛzizen ! Ɣuṛ-wat aț-țețțum ayagi : ɣer Sidi Ṛebbi alef n iseggasen am yiwen wass , yiwen wass am alef n iseggasen .
61003009	Sidi Ṛebbi ur ițɛeṭṭil ara ad ixdem ayen i d-yenna ; ɣas akken kra n yemdanen ɣilen iɛeṭṭel ; meɛna nețța d ṣṣbeṛ i wen-iṣebbeṛ iwakken ur inegger ula yiwen deg-wen , yebɣa a d-tuɣalem akk ɣer ubrid-is .
61003010	Ass n Sidi Ṛebbi a d-yas akken i d-ițțas umakar . Igenwan ad negren s yiwen zzhir d ameqqran , ayen yellan deg igenwan a t-tečč tmes , lqaɛa d wayen i ț-iɛemmṛen ad fnun .
61003011	Imi ayagi meṛṛa ad ifnu , acḥal i wen-ilaq aț-țḍuɛem Sidi Ṛebbi , aț-țeṣfum di tikli-nwen !
61003012	Aṛǧut , xedmet lmeǧhud-nwen iwakken a d-yeɛjel wass n Sidi Ṛebbi . Ass-nni i deg ara tekker tmes deg igenwan , i deg ara yefsi kra n wayen yellan deg-sen .
61003013	Meɛna nețṛaǧu am akken i ɣ-t-id-iɛuhed Sidi Ṛebbi : Igenwan d lqaɛa imaynuten ( ijdiden ) , i deg ara izdeɣ lḥeqq .
61003014	Daymi ay iɛzizen , deg uṛaǧu-agi tețṛaǧum ḥeṛset iman-nwen iwakken a kkun-id-yaf di lehna , zeddigit , mbla lɛib .
61003015	Ḥṣut belli ṣṣbeṛ ameqqran n Sidi Ṛebbi , d leslak-nwen ! Am akken i wen-t-id-yura gma-tneɣ eɛzizen Bulus s tmusni i s-d-ițțunefken .
61003016	D ayen i wen-d-iqqaṛ daɣen di mkul tabṛaț i deg i d-immeslay ɣef temsalin-agi . Llan deg-sent imeslayen iweɛṛen i lefhama , daymi imdanen ur neǧhid ara di liman , ixuṣṣen di lefhama , sseɛwajen lmeɛna-nsen akken i sseɛwajen ula ț-țira nniḍen , ayagi xeddmen-t i nnger-nsen .
61003017	A wid eɛzizen , kunwi yeslan s wannect-agi meṛṛa , ḥadret ɣef yiman-nwen , ɣuṛ-wat a kkun-ɣuṛṛen yemcumen ur numin ara s Sidi Ṛebbi , a kkun-sbeɛden ɣef ubrid-is i deg teṭṭfem .
61003018	Lameɛna nnernit di tmusni d ṛṛeḥma n Ssid-nneɣ Ɛisa Lmasiḥ , Amsellek-nneɣ . I nețța tamanegt am ass-a am ussan i d-iteddun i dayem . Amin !
62001001	Ɣef wayen yeɛnan win yellan d awal n tudert , i gellan si tazwara : nesla-yas yerna neẓra-t s wallen-nneɣ , nnulent ifassen-nneɣ yerna nerra ddehn-nneɣ ɣuṛ-es .
62001002	Tudert tban-ed , nwala-ț , nețcehhid fell-as , yerna nețbecciṛ-awen-d tudert n dayem yellan ɣer tama n Sidi Ṛebbi , tura tban-aɣ-ed .
62001003	Ayen nwala d wayen nesla nxebbeṛ-awen-t-id , iwakken ula d kunwi aț-țekkim di tdukkli-nneɣ , akken nella nukni d Baba-tneɣ Ṛebbi akk-d Mmi-s , Ɛisa Lmasiḥ .
62001004	Uriɣ-awen ayagi iwakken lfeṛḥ nneɣ ad innekmal .
62001005	Ayen nesla s ɣuṛ Ɛisa Lmasiḥ newwi-yawen-t-id : Sidi Ṛebbi ț-țafat , ur yelli ara deg-s ṭṭlam .
62001006	Ma neqqaṛ deg webrid n Ṛebbi i nella yili mazal-aɣ nteddu di ṭṭlam , neskaddeb nexḍa i webrid n tideț .
62001007	Meɛna ma yella nteddu di tafat am akken i gella nețța di tafat , ad ddukklen wulawen-nneɣ , yerna ddnubat-nneɣ ad iriden s idammen n Mmi-s Ɛisa Lmasiḥ .
62001008	Ma neqqaṛ ur yelli deg-nneɣ ddnub , atan neskaddeb ɣef yiman-nneɣ , tideț ur telli deg-nneɣ .
62001009	Meɛna ma nețqiṛṛi s ddnubat-nneɣ i Sidi Ṛebbi , nețța yellan d aḥeqqi , nezmer a nețkel fell-as a ɣ-isameḥ ddnubat-nneɣ , a ɣ-isellek si lbaṭel .
62001010	Ma neqqaṛ mačči d imednuben i nella , nerra Sidi Ṛebbi d akeddab , awal-is ur yelli ara deg-nneɣ .
62002001	Ay arraw-iw imeẓyanen , uriɣ awen ayagi iwakken aț-țexḍum i ddnub , meɛna ma yeɣli yiwen di ddnub , nesɛa win yețḥuddun fell-aɣ ɣer Baba Ṛebbi , d Ɛisa Lmasiḥ yellan d aḥeqqi .
62002002	Mačči ɣef ddemma n ddnubat nneɣ kan i gefka iman-is d asfel meɛna ula ɣef ddemma n ddnubat n yemdanen n ddunit meṛṛa .
62002003	Ihi ma nețțaɣ awal i Sidi Ṛebbi yerna nḥerrez lumuṛat-is , d ayagi ara d-isbeggnen belli nessen-it .
62002004	Win ara yinin : ssneɣ Ṛebbi yili ur yeṭṭif ara di lumuṛat-is , d akeddab , ulac deg-s tideț .
62002005	Ma d win yețțaɣen awal-is , iḥemmel Sidi Ṛebbi seg-wul-is . S wakka ara d-iban belli d ayla n Sidi Ṛebbi i nella .
62002006	Win ara yinin ṭṭfeɣ di Sidi Ṛebbi , ilaq ad ilḥu am akken yelḥa Lmasiḥ .
62002007	A wid eɛzizen , di tebṛaț-agi mačči d lameṛ ajdid i wen-d-wwiɣ , meɛna d lexbaṛ-nni i kkun-id-iwḍen si tazwara ; lameṛ-agi d awal-nni i wumi teslam yakan .
62002008	Meɛna zemreɣ a d-iniɣ belli lameṛ-agi d ajdid . Tideț-agi tban-ed di Lmasiḥ , tban-ed daɣen deg-wen ; imi ṭṭlam ițwexxiṛ , tafat n tideț tfeǧǧeǧ yakan .
62002009	Win yeqqaṛen leḥḥuɣ di tafat , yili nețța yekṛeh gma-s , mazal-it di ṭṭlam .
62002010	Win iḥemmlen gma-s , di tafat i gețțili , ur yelli ara deg-s wayen ara t-isseɣlin .
62002011	Ma d win ikeṛhen gma-s , di ṭṭlam i gella ; iteddu di ṭṭlam ur yeẓri anda ileḥḥu , axaṭer ṭṭlam isderɣel-as allen .
62002012	Uriɣ-awen ayagi ay ilmeẓyen imi i wen-țwaɛfan ddnubat-nwen ɣef ddemma n yisem-is .
62002013	Uriɣ-awen ay ibabaten , axaṭer tesnem win yellan si tazwara . Uriɣ-awen ay ilmeẓyen , axaṭer tɣelbem amcum . Akken i wen-d-nniɣ yakan ay ilmeẓyen , uriɣ-awen axaṭer tesnem Baba Ṛebbi .
62002014	Uriɣ-awen ay ibabaten , axaṭer tesnem win yellan si tazwara . Uriɣ-awen ay ilmeẓyen , axaṭer tǧehdem , awal n Sidi Ṛebbi yezdeɣ deg-wen yerna tɣelbem amcum .
62002015	Ur ḥemmlet ara ddunit d wayen yellan deg-s . Ma yella walebɛaḍ ihemmel ddunit , leḥmala n baba Ṛebbi ur telli ara deg-s ;
62002016	axaṭer ayen akk yellan di ddunit , lebɣi n tnefsit , ṭṭmeɛ di kra n wayen i gɛeǧben i wallen akk-d zzux i d ițekken si cci n ddunit , mačči s ɣuṛ Baba Ṛebbi i d-kkan lameɛna si ddunit .
62002017	Ddunit d wayen yellan deg-s ad iɛeddi , kullec ad ikfu ; ma d win ixeddmen lebɣi n Sidi Ṛebbi ad yidir i dayem .
62002018	Ay arrac imeẓyanen , ț-țaswiɛt taneggarut ; am akken teslam belli aɛdaw n Lmasiḥ iteddu-d , atan tura aṭas n yeɛdawen n Lmasiḥ i d-ibanen ; s wakka ara neɛqel belli d lweqt aneggaru .
62002019	Sṭaxṛen fell-aɣ axaṭer ur llin ara seg-neɣ ; lemmer llin seg-neɣ , tili qqimen yid-nneɣ ; ṭṭaxṛen fell-aneɣ iwakken a d-iban belli ur llin ara seg-neɣ .
62002020	Ma d kunwi , yesmar-ed fell awen Lmasiḥ Ṛṛuḥ iqedsen , yerna tessnem akk tideț .
62002021	Uriɣ-awen mačči imi ur tessinem ara tideț , lameɛna imi ț-tesnem axaṭer ulac lekdeb i d itekken si tideț .
62002022	Anwa i d akeddab anagar win inekkṛen belli Ɛisa d Lmasiḥ . Aɛdaw n Lmasiḥ , d winna i gnekkṛen Baba Ṛebbi akk-d Mmi-s .
62002023	Win ara inekṛen Mmi-s n Ṛebbi yenkeṛ daɣen Baba Ṛebbi , ma d win iqeblen Mmi-s n Ṛebbi yeqbel Baba Ṛebbi .
62002024	Ma d kunwi , ayen teslam si tazwara ilaq aț-țeṭṭfem deg-s ; ma yella tjemɛem-t deg ulawen-nwen , ula d kunwi aț-țilim di tdukkli akk-d Baba Ṛebbi d Mmi-s .
62002025	Atan lweɛd i ɣ-d-ifka Lmasiḥ : ț-țudert yețdumun .
62002026	Uriɣ-awen ayagi ɣef wid yețnadin a kkun-ɣuṛṛen .
62002027	Ma d kunwi , Ṛṛuḥ iqedsen i d-yesmar fell-awen Lmasiḥ yezga deg-wen , ur teḥwaǧem ara win ara kkun-islemden ; axaṭer d Ṛṛuḥ iqedsen i d-immaren fell-awen i kkun-isselmaden . Ayen i wen-yesselmad ț-țideț , ur yeskiddib ara . Sṭfet ihi di Lmasiḥ am akken i wen-t-isselmed Ṛṛuḥ iqedsen .
62002028	Ihi tura ay arrac imeẓyanen ṭṭfet di Lmasiḥ iwakken asm'ara d-iban a nesɛu lețkal , ur nțeffer ara fell-as si lḥecma ass n tuɣalin-is .
62002029	Imi teẓram belli Lmasiḥ d aḥeqqi , ilaq aț-țeẓrem daɣen kra n win ixeddmen lḥeqq s ɣuṛ-es i d-ikka .
62003001	Walit acḥal i ɣ-iḥemmel Baba Ṛebbi , armi nețțusemma d arraw-is ! yerna ț-țideț d arraw-is i nella . Ddunit ur aɣ-teɛqil ara d arraw n Ṛebbi imi ur tessin ara Sidi Ṛebbi .
62003002	A wid eɛzizen , aql-aɣ tura d arraw n Ṛebbi , ayen akken ara nuɣal werɛad i d-yedṛi , lameɛna neẓra belli m'ara d-yedṛu , a nili am nețța , axaṭer a t-nwali akken yella .
62003003	Kra n win yessaramen deg-s ad yeṣfu akken yeṣfa Lmasiḥ .
62003004	Kra n win idenben yerẓa ccariɛa n Sidi Ṛebbi , axaṭer ddnub ț-țaṛuẓi n ccariɛa .
62003005	Teẓram belli Lmasiḥ yusa-d iwakken ad ikkes ddnub nețța ur nesɛi ddnub .
62003006	Kra n win yeṭṭfen deg-s ixeṭṭu i ddnub ; kra n win yețɛicin di ddnub ur t-iwala ur t-yessin .
62003007	Ay arrac imeẓyanen , ɣuṛ-wat win ara kkun-iɣuṛṛen . Win iteddun s lḥeqq d aḥeqqi akken yella Sidna Ɛisa d aḥeqqi .
62003008	Win yețɛicin di ddnub yedda d Cciṭan , axaṭer d nețța i d amednub amezwaru . Ɣef ddemma n wayagi i d-yusa Mmi-s n Ṛebbi iwakken ad yessenger lecɣal n Cciṭan .
62003009	Kra n wid yellan d arraw n Ṛebbi ur țɛicin ara di ddnub , axaṭer tudert i d-itekken s ɣuṛ Sidi Ṛebbi tella deg-sen ; ur zmiren ara ad ɛicen di ddnub imi s ɣuṛ Ṛebbi i d-ɛawden talalit .
62003010	Atah wayen i d-ițbegginen lxilaf yellan ger warraw n Sidi Ṛebbi d wid n Cciṭan : kra n win ur nteddu ara s lḥeqq neɣ ur nḥemmel ara gma-s ur yelli ara si tarwa n Sidi Ṛebbi .
62003011	Atan lameṛ i wumi teslam si tazwara : ilaq a nemyeḥmal wway gar-aneɣ .
62003012	Mačči am Kahin yellan d amcum yenɣa gma-s , yezla-t axaṭer nețța lecɣal-is diri-ten , ma d gma-s iteddu s lḥeqq . f+
62003013	Ur wehhmet ara ay atmaten ma yella keṛhen-kkun wat ddunit .
62003014	Nukni nɛedda-d si lmut ɣer tudert axaṭer nḥemmel atmaten . Win ur nḥemmel ara , mazal-it di lmut .
62003015	Kra n win ikeṛhen gma-s d aqettal , yerna teẓram belli win ineqqen , ulac deg-s tudert n dayem .
62003016	Leḥmala n tideț , nessen-iț s Ɛisa Lmasiḥ yefkan tudert-is fell-aneɣ . Ilaq-aɣ ula d nukni , a ne tudert nneɣ ɣef watmaten-nneɣ .
62003017	Ma yella walebɛaḍ yesɛan cci , iwala gma-s di lexṣaṣ ur d-iḥunn ara fell-as , amek ara tezdeɣ leḥmala n Sidi Ṛebbi deg wul-is .
62003018	Ay arrac imeẓyanen , ur ḥemmlet ara s wawal kan d yiles aẓidan , lameɛna leḥmala n tideț a d-tban s lecɣal-nwen .
62003019	S wakka ara nẓer belli di tideț i nella , yerna ad yethedden wul-nneɣ zdat Sidi Ṛebbi ,
62003020	ɣas yesseḍlem-aɣ wul-nneɣ : Sidi Ṛebbi sennig wul nneɣ i gella yerna yeẓra kullec .
62003021	A wid eɛzizen , ma yella ur aɣ-isseḍlem ara wul-nneɣ , nesɛa lețkal zdat Sidi Ṛebbi .
62003022	Kra n wayen ara nessuter , ițțak-aɣ-t-id axaṭer neḥrez lumuṛat-is yerna nxeddem lebɣi-s .
62003023	Atan wayen i ɣ-d-yumeṛ : a namen s yisem n Mmi-s Ɛisa Lmasiḥ yerna a nemyeḥmal wway gar-aneɣ am akken yella di lameṛ i ɣ-d-yefka . f+
62003024	Win yețțaṭṭafen di Sidi Ṛebbi , iḥerzen lumuṛat-is , Sidi Ṛebbi yețțili deg wul-is ; yerna a neɛqel belli Sidi Ṛebbi yella deg ul-nneɣ s Ṛṛuḥ iqedsen i ɣ-d-yefka .
62004001	A wid eɛzizen , ḥadret iman-nwen ɣef kra n win ara wen-d-yinin heddṛeɣ s Ṛṛuḥ n Sidi Ṛebbi , lameɛna jeṛṛbet-țen iwakken aț-țeẓrem ma yella s ɣuṛ Sidi Ṛebbi i d-kkan axaṭer , aṭas n lenbiya n lekdeb i gellan di ddunit .
62004002	Atan wamek ara tɛeqlem ma yella yiwen yesɛa Ṛṛuḥ n Sidi Ṛebbi : kra n win ara icehden belli Ɛisa Lmasiḥ yusa-d ɣer ddunit s ṣṣifa n wemdan , s ɣuṛ Sidi Ṛebbi i d-yusa .
62004003	Ma d win ara inekkṛen ayagi ɣef Sidna Ɛisa , mačči s ɣuṛ Ṛebbi i d-yekka lameɛna yekka-d si Ṛṛuḥ n weɛdaw n Lmasiḥ i ɣef teslam a d-yas ɣer ddunit , atan tura yella yakan di ddunit .
62004004	Kunwi ay arrac imeẓyanen , d arraw n Sidi Ṛebbi i tellam , tɣelbem wid yesselmaden lekdeb , axaṭer Ṛṛuḥ yellan deg-wen yugar win yellan di ddunit .
62004005	Nutni n ddunit , daymi i țmeslayen s lɛeqliya n wat ddunit , yerna at ddunit smeḥsisen-asen .
62004006	Nukni d ayla n Sidi Ṛebbi ; win yebɣan ad yissin Sidi Ṛebbi yesmeḥsis-aɣ-d ; win ur nelli ara n Sidi Ṛebbi ur a ɣ-d-ismeḥsis ara : s wakka ara neɛqel Ṛṛuḥ n tideț akk-d Ṛṛuḥ n lekdeb .
62004007	A wid eɛzizen , ilaq a nemyeḥmal wway gar-aneɣ axaṭer Sidi Ṛebbi s yiman-is , d leḥmala ; kra n wid yesɛan leḥmala deg ulawen-nsen , d arraw n Sidi Ṛebbi i llan yerna ssnen Sidi Ṛebbi .
62004008	Kra n win ur nesɛi ara leḥmala deg wul-is ur yessin ara Sidi Ṛebbi , axaṭer leḥmala s ɣuṛ-es i d-tekk .
62004009	Atah wamek i d-isban Sidi Ṛebbi belli iḥemmel-aɣ : Sidi Ṛebbi iceggeɛ-ed Mmi-s awḥid ɣer ddunit iwakken yis a nesɛu tudert .
62004010	Ațah d acu i d leḥmala : mačči d nukni i gḥemmlen Sidi Ṛebbi lameɛna d nețța i ɣ-iḥemmlen armi i d iceggeɛ Mmi-s ad ye iman-is d asfel i leɛfu n ddnubat-nneɣ .
62004011	A wid eɛzizen , ma yella Sidi Ṛebbi iḥemmel-aɣ annect-agi , ilaq ula d nukni a nemyeḥmal wway gar-aneɣ .
62004012	Ulac win iwalan Sidi Ṛebbi s wallen-is , meɛna ma yella nemyeḥmal wway gar-aneɣ , Baba Ṛebbi yețțili deg-nneɣ , leḥmala-s tețban-ed deg-nneɣ .
62004013	Atah wamek ara neɛqel nukni nețțili deg-s nețța yețțili deg-nneɣ : imi i ɣ-d-yefka Ṛṛuḥ-ines .
62004014	Nukni s yiman-nneɣ netɛeǧǧeb deg-s , daymi nezmer a d-neched belli Baba-tneɣ Ṛebbi iceggeɛ-ed Mmi-s , i leslak n ddunit .
62004015	Kra n win ara icehden belli Ɛisa d Mmi-s n Ṛebbi , Ṛebbi ad yețțili deg wul-is , nețța ad iṭṭef di Sidi Ṛebbi .
62004016	Nukni nessen leḥmala i ɣ-iḥemmel Sidi Ṛebbi , yerna numen yis . Sidi Ṛebbi , d leḥmala ; win yesɛan leḥmala deg wul-is yeṭṭef di Sidi Ṛebbi , Sidi Ṛebbi yezdeɣ deg ul-is .
62004017	Ma yella tennekmal leḥmala deg ulawen-nneɣ , a nesɛu lețkal i wass n lḥisab , axaṭer ayen yețɛeddin fell-aɣ di ddunit-a , d ayen yesɛedda Lmasiḥ s yiman-is .
62004018	Win yesɛan leḥmala n tideț ur t-tkeččem ara tugdi ; leḥmala n tideț tessufuɣ tugdi , axaṭer tugdi tețțas-ed si lxuf n lɛiqab , win yețɛicin di tugdi werɛad yessaweḍ ɣer leḥmala n tideț .
62004019	Ma d nukni , nḥemmel Sidi Ṛebbi axaṭer d nețța i ɣ-iḥemmlen d amezwaru .
62004020	Kra n win yeqqaṛen : ḥemmleɣ Sidi Ṛebbi yili yekṛeh gma-s , d akeddab , axaṭer win ur nḥemmel ara gma-s i gețwali , ur izmir ara ad iḥemmel Sidi Ṛebbi ur yețwali ara .
62004021	Atan ihi lameṛ i ɣ-d-iǧǧa Lmasiḥ : win iḥemmlen Sidi Ṛebbi ad iḥemmel daɣen gma-s . f+
62005001	Kra n wid yumnen belli d Ɛisa i d Lmasiḥ , uɣalen d arraw n Ṛebbi ; daɣen wid iḥemmlen Baba Ṛebbi , ḥemmlen ula d arraw-is .
62005002	Atah wamek ara nẓer belli nḥemmel arraw n Ṛebbi : ma nḥemmel Sidi Ṛebbi yerna nxeddem lumuṛat-is .
62005003	Axaṭer ma nḥemmel Sidi Ṛebbi ilaq a neḥrez lumuṛat-is ; lumuṛat-is ur ẓẓayit ara ,
62005004	axaṭer arraw n Sidi Ṛebbi ɣelben ddunit , ayen s wacu i neɣleb ddunit , d liman-nneɣ di Sidna Ɛisa .
62005005	Anwa i gɣelben ddunit ? D wid yumnen belli Ɛisa d Mmi-s n Ṛebbi .
62005006	Ɛisa Lmasiḥ , d win akken i d-yusan ɣer ddunit s waman d idammen , mačči kan s waman n weɣḍas-is lameɛna s waman akk-d idammen-is yuzzlen mi gemmut fell-aneɣ ; yerna d Ṛṛuḥ iqedsen i d-icehden fell-as axaṭer Ṛṛuḥ iqedsen , d Ṛṛuḥ n tideț .
62005007	Ṛṛuḥ iqedsen , aman d idammen , di tlata yid-sen beggnen-d tideț-agi .
62005008	
62005009	Ma yella cchada n yemdanen tețwaqbel , cchada n Sidi Ṛebbi tugar tin n yemdanen ; axaṭer d Sidi Ṛebbi s yiman-is i d-icehden ɣef Mmi-s .
62005010	Win yumnen s Mmi-s n Ṛebbi , yesɛa țbut deg wul-is , ma d win ur numin ara , yerra Sidi Ṛebbi d akeddab imi ur yumin ara s wayen i d-iched Ṛebbi ɣef Mmi-s .
62005011	Cchada-yagi ț-țudert n dayem i ɣ-d-yefka Sidi Ṛebbi , tudert-agi di Mmi-s i tella .
62005012	Win yumnen s Mmi-s n Ṛebbi yesɛa tudert ; win ur numin ara s Mmi-s n Ṛebbi ur yesɛi ara tudert .
62005013	Ayagi uriɣ-awen-t-id iwakken aț-țeẓrem belli tesɛam tudert n ṣṣeḥ yețdumun , kunwi yumnen s Mmi-s n Ṛebbi .
62005014	Tura atah lețkal i nesɛa ɣuṛ-es : ma nessuter-as kra yellan di lebɣi-s , yețḥessis-aɣ-d ;
62005015	ma yella neẓra belli yețḥessis-aɣ-d , kra n wayen ara s nessuter , neḥsa belli yewweḍ-aɣ-d .
62005016	Ma yella win yeẓran gma-s yedneb yili ddnub-is ur yețțawi ara ɣer lmut , ilaq ad yedɛu ɣer Sidi Ṛebbi , nețța a s-d-ye tudert ; nniɣ-ed ayagi ɣef wid ixeddmen ddnub ur nețțawi ara ɣer lmut . Yella ddnub yețțawin ɣer lmut lameɛna mačči ɣef wid ixeddmen ddnub-agi i wen-d-nniɣ aț-țedɛum .
62005017	Kra yellan d lbaṭel , d ddnub , meɛna llan ddnubat ur nețțawi ara ɣer lmut .
62005018	Neẓra belli kra n wid yellan d arraw n Sidi Ṛebbi ur țɛicin ara di ddnub ; meɛna Mmi-s n Ṛebbi yețɛassa fell-asen yerna Cciṭan ur yezmir ara a ten-yennal .
62005019	Neẓra belli d arraw n Sidi Ṛebbi i nella , ma d ddunit teɣli ger ifassen n wemcum .
62005020	Neẓra daɣen Mmi-s n Ṛebbi yusa-d ɣer ddunit yefka-yaɣ-d lefhama s wayes ara nissin Ṛebbi n țideț . Deg-s i neṭṭef s yisem n Mmi-s Ɛisa Lmasiḥ ; d nețța i d Ṛebbi n ṣṣeḥ , i ț-țudert yețdumun .
62005021	Ay ilmeẓyen , ḥadret aț-țɛebdem iṛebbiten n lekdeb .
63001001	Nekk yellan d ameqqran n tejmaɛt , i Kirya i gextaṛ Sidi Ṛebbi akk-d warraw-is i ḥemmleɣ s tideț . Mačči d nekk kan i kkun iḥemmlen , meɛna ula d wid akk yesnen tideț ;
63001002	ɣef ddemma n tideț yellan deg-nneɣ ara yeqqimen deg-nneɣ i dayem .
63001003	Ssmaḥ , ṛṛeḥma ț-țalwit a ɣ-d țțunefken s ɣuṛ Baba Ṛebbi d Mmi-s Ɛisa Lmasiḥ , iwakken a nɛic di tideț akk-d leḥmala .
63001004	Acḥal feṛḥeɣ imi ufiɣ kra seg warraw-im teddun deg webrid n tideț , akken i ɣ-t-id-yumeṛ Baba Ṛebbi .
63001005	Ihi tura a tajmaɛt n Kirya , ayen i nețṛaǧu deg-wen : a nemyeḥmal wway gar-aneɣ , mačči d lameṛ ajdid i wen-d-wwiɣ lameɛna d lameṛ yellan yakan si tazwara .
63001006	Leḥmala , d m'ara nțeddu deg webrid n Sidi Ṛebbi nḥerrez lumuṛat-is . S lameṛ-agi i teslam si tazwara i glaq aț-țeddum .
63001007	Aṭas n wid yesselmaden lekdeb i d-innulfan di ddunit , ur setɛeṛfen ara belli Ɛisa Lmasiḥ yusa-d ɣer ddunit s ṣṣifa n wemdan . D wigi i gețɣuṛṛun , i d iɛdawen n Lmasiḥ .
63001008	? adret iman-nwen iwakken ur a wen-yețṛuḥu ara wayen akk i wen-nesselmed lameɛna aț-țɣelltem lfayda tameqqrant .
63001009	Kra n win ara iɛeddin tilas deg wayen yesselmed Lmasiḥ , ur yeṭṭif ara di Ṛebbi ; ma d win yeṭṭfen deg uselmed n Lmasiḥ yeṭṭef di Baba Ṛebbi akk-d Mmi-s .
63001010	Kra n win ara d-yasen ɣuṛ-wen m'ur wen-d-yewwi ara aselmed-agi n Lmasiḥ ur sṭerḥibet ara yis ɣer yexxamen-nwen , ur țsellimet ara ula d sslam fell-as !
63001011	Axaṭer win i gesṭerḥben yis , yețțekki di lecɣal-is n diri .
63001012	Mazal-iyi aṭas n lecɣal i ɣef bɣiɣ a wen-d-hedṛeɣ lameɛna mačči di tebṛaț , ssarameɣ a n-aseɣ ɣuṛ-wen , a wen-mmeslayeɣ s yimi-w , iwakken lfeṛḥ-nneɣ ad innekmal .
63001013	Arraw n weltma-m yextaṛ Ṛebbi , țsellimen fell-am .
64001001	Nekk yellan d ameqqran n tejmaɛt , i Gayus , f+ eɛzizen fell-i , i ḥemmleɣ s tideț .
64001002	Ay aḥbib-iw , ssarameɣ ṣṣeḥa-inek bxiṛ i tella , am tikli-inek deg webrid n Sidi Ṛebbi .
64001003	Feṛḥeɣ aṭas asm'akken i d-usan watmaten , mi d-ḥkan ɣef tideț yellan deg-k , d wamek i teṭṭfeḍ di tideț-agi s wul-ik .
64001004	Ulac lfeṛḥ ara yecbun m'ara sleɣ s warraw-iw teddun di tideț .
64001005	A win eɛzizen , d ayen yelhan i txedmeḍ seg wul yeṣfan i watmaten , ɣas d ibeṛṛaniyen i llan ;
64001006	ḥkan-d zdat n tejmaɛt ɣef leḥmala-inek . ayen yelhan daɣen ma terniḍ tɛawneḍ-ten s wayen i tzemreḍ iwakken ad kemmlen abrid-nsen ;
64001007	axaṭer ɣef ddemma n yisem n Lmasiḥ i ṛuḥen , yerna ugin ad qeblen lemɛawna n wid ur numin ara s Sidi Ṛebbi .
64001008	Ilaq-aɣ ihi a nesṭerḥeb yerna a nɛiwen imdanen yecban wigi , iwakken a nili d iqeddacen ara yemɛawanen yid-sen ɣef ddemma n tideț .
64001009	Uriɣ kra yimeslayen i tejmaɛt , meɛna Diutrif iḥemmlen ad idebbeṛ ɣef wiyaḍ , yegguma a ɣ-d-iḥess ur aɣ-yeḥsib ara .
64001010	Daymi m'ara n-aseɣ ɣuṛ-wen a d-sbeggneɣ akk ayen ixeddem ! Iheddeṛ fell-aneɣ yir imeslayen akk-d lekdub , ula d atmaten yugi ad yesṭerḥeb yis-sen , wid yebɣan ad sṭerḥben yis-sen , yețțaggi-yasen yerna yessufuɣ-iten si tejmaɛt .
64001011	Ay aḥbib , ur țɛanad ara wid ixeddmen cceṛ meɛna ɛaned wid ixeddmen lxiṛ . Win ixeddmen ayen yelhan , n Ṛebbi ; ma d win ixeddmen cceṛ ur yessin ara Ṛebbi .
64001012	Ma d Dimitriyus țcekkiṛen-t akk medden , yerna tideț tețban-ed deg-s , ula d nukni nenna-t-id yerna teẓriḍ ayen i d-neqqaṛ ț-țideț .
64001013	Aṭas i mazal a k-t-id-iniɣ lameɛna ur bɣiɣ ara a k-t-id-aruɣ di tebṛaț .
64001014	Ssarameɣ qṛib a nemẓer iwakken a nehḍer .
64001015	Qqim di lehna ! Atmaten meṛṛa țsellimen-d fell-ak . Ula d kečč sellem ɣef watmaten akk , mkul yiwen s yisem-is .
65001001	Nekk Yuda yellan d gma-s n Yeɛqub , aqqedac n Ɛisa Lmasiḥ , i wid i wumi d-issawel Sidi Ṛebbi Baba-tneɣ , yerna ihegga-ten i Ɛisa Lmasiḥ ;
65001002	ṛṛeḥma , talwit d leḥmala a wen-d-tețțunefkent s tugeț !
65001003	A wid eɛzizen , acḥal aya segmi i bɣiɣ a wen-n-aruɣ ɣef wayen yeɛnan leslak i ɣ-icerken , walaɣ belli ilaq-iyi a kkun-nhuɣ iwakken aț-țesɛum tazmert aț-țḥadrem ɣef liman , liman i d-yețțunefken yiwet n tikkelt i wid i gextaṛ Sidi Ṛebbi .
65001004	Axaṭer kra n yemdanen skecmen-d iman-nsen gar-awen , sseɛwajen lmeɛna n ṛṛeḥma n Sidi Ṛebbi iwakken ad ffren yir tikli-nsen , nekṛen ula d Ɛisa Lmasiḥ , win yellan d Ssid-nneɣ ; lɛiqab i ten-yețṛaǧun d ameqqran akken i d-ițwaxebbeṛ si zik di tira iqedsen .
65001005	? as akken teẓram ayagi meṛṛa , bɣiɣ a kkun-id-smektiɣ belli asmi i d-isellek Sidi Ṛebbi agdud-is si tmurt n Maṣer yessenger gar-asen wid akk yugin ad amnen yis ;
65001006	daɣen , lmalayekkat-nni ur neṭṭif ara di ccan i sent-id-ițțunefken , meɛna ǧǧant imukan-nsent eɛlayen , Sidi Ṛebbi yeqqen-itent di ṭṭlam i dayem alamma d ass ameqqran n lḥisab .
65001007	Akken daɣen i tedṛa d imezdaɣ n temdinin n Sudum d Gumuṛ akk-d tudrin i sent-id-yezzin , ixeddmen anagar ticmatin d zzna , qqiment-ed d lemtel mi tent-yessenger Sidi Ṛebbi s tmes yecban times n ǧahennama ;
65001008	imdanen-agi daɣen i d-ikecmen gar-aneɣ xeddmen am nutni , tirga-nsen ssawaḍent-țen ad xedmen ticmatin , ur setɛeṛfen ara s lḥekma n Sidi Ṛebbi , reggmen ula d lmalayekkat yellan deg igenwan .
65001009	Ula d lmelk Mixayel ur yexdim ara annect-agi asm'akken i gennuɣ akk-d Cciṭan ɣef lǧețța n Sidna Musa ; yegguma a t-yergem ula d rregmat meɛna yenna-yas kan : a k-iɛaqeb Sidi Ṛebbi .
65001010	Meɛna imdanen-agi reggmen ayen ur ssinen ara , ula d ayen akken ssnen i gessen ula d lmal ur nefhim ara , yețțawi-ten anagar ɣer nnger-nsen .
65001011	A tawaɣit-nsen ! Axaṭer tebɛen lǧeṛṛa n Kahin , sṛuḥen iman-nsen di leɣlaḍ , yewwi-ten ṭṭmeɛ n yedrimen am Belɛam , negren am akken yenger Kuri asm'akken i d-yekker ɣer ccwal .
65001012	D ugur ameqqran m'ara ṭṭfen imukan gar-awen ɣer imensi n tegmaț , zehhun mbla lḥecma , țxemmimen kan ɣef yiman-nsen . Cban asigna yețțawi waḍu , ur d-yețțak lehwa ; cban ttjuṛ ur d-nețțak ara lfakya di lawan-nsent , mmutent , qquṛent dɣa țwaqelɛent .
65001013	Akken i d-ṭṭeggiṛent lemwaji timeqqranin tikufta-nsent n lewsex , i d-ssufuɣen nutni tikufta n leɛṛuṛ-nsen . Cban itran ixețțin , iɣellin ɣer dderb n ṭṭlam i sen ițwaheggan .
65001014	Fell-asen i d-icar Hinux iɛacen di lǧil wis sebɛa deffir Adem , mi d-yenna : atan a d-yas Sidi Ṛebbi nețța d luluf n lmalayekkat-is
65001015	iwakken ad iḥaseb imdanen meṛṛa , ad iɛaqeb imcumen ur ten-tḍuɛ ara , ɣef yir lecɣal-nsen , ɣef rregmat i d-ssufuɣen yemcumen-agi seg yimawen-nsen .
65001016	Imdanen-agi ur steqniɛen ara deg wayen xeddmen , teddun s lebɣi n tnefsit-nsen ; imeslayen-nsen ččuṛen d zzux , sqizziben i yemdanen ɣef ddemma n nnfeɛ-nsen .
65001017	Ma d kunwi a wid eɛzizen , mmektit-ed ayen i wen-d-nnan yakan ṛṛusul n Ssid-nneɣ Ɛisa Lmasiḥ
65001018	asm'akken i wen-d-qqaṛen : di zzman aneggaru ad ilin wid ara yețmesxiṛen fell-awen , ara ilḥun s lebɣi n tnefsit-nsen .
65001019	Ihi , d wigi i d-yețțawin lxilaf ger yemdanen , țxemmimen anagar ɣef wayen yeɛnan ddunit , ur sɛin ara Ṛṛuḥ iqedsen n Sidi Ṛebbi deg wulawen-nsen .
65001020	Ma d kunwi ay iḥbiben-iw , snernit liman-nwen yeṣfan , deɛɛut s tezmert n Ṛṛuḥ iqedsen .
65001021	? ṭfet di leḥmala n Sidi Ṛebbi , țeklet ɣef ṛṛeḥma n Sidna Ɛisa Lmasiḥ , ara wen-d-yefken tudert yețdumun .
65001022	? unnet ɣef wid yețcukkun sfehmetțen
65001023	iwakken ad țțuselken , jebdet-țen-id si tmes . Llan daɣen wiyaḍ ilaq aț-țḥunnem fell-asen meɛna ɣuṛ-wat aț-țennalem ulamma d llebsa-nsen i tessenǧes lǧețța-nsen .
65001024	Tanemmirt tameqqrant i win yesɛan tazmert ad iḥader fell-awen iwakken ur tețțecḍem ara , a kkun-id isbedd zdat-es mbla lɛib di tmanegt-ines s lfeṛḥ ameqqran .
65001025	Tamanegt tameqqrant i Sidi Ṛebbi awḥid i gellan d amsellek-nneɣ s Ɛisa Lmasiḥ Ssid-nneɣ ; i Yillu nneɣ lhiba , tazmert , lḥekma akk-d lɛaḍima , uqbel a d-texleq ddunit , di lweqt-agi akk-d lweqat i d-iteddun ! Amin !
66001001	Wagi d aweḥḥi n Sidna Ɛisa Lmasiḥ , i s-d-ifka Ṛebbi iwakken ad ixebbeṛ iqeddacen-is ɣef wayen ara d-yedṛun ; leḥwayeǧ-agi i d-ițeddun ixebbeṛ-itent-id s lmelk i d-iceggeɛ i uqeddac-is Yuḥenna .
66001002	Yuḥenna yeḥka-d ayen akk yeẓra . Iched-ed ɣef wawal n tudert akk ț-țideț i d-yewwi Sidna Ɛisa Lmasiḥ .
66001003	D iseɛdiyen wid ara yeɣṛen , ara yessemḥessen i lehḍuṛ n uweḥḥi-agi yerna ḥerzen-ten , axaṭer lweqt i deg ara yedṛu wannect-agi iqeṛṛeb-ed .
66001004	S ɣuṛ Yuḥenna , i sebɛa tejmuyaɛ yellan di tmurt n Asya : ṛṛeḥma ț-țalwit a wen-d-țțunefkent s ɣuṛ Win yellan si tazwara , yellan ass-a , ara d-yuɣalen , s ɣuṛ sebɛa leṛwaḥ n Ṛebbi yețțilin zdat wemkan n lḥekma-ines ,
66001005	s ɣuṛ Sidna Ɛisa Lmasiḥ inigi n ṣṣeḥ , amezwaru i d-iḥyan si ger lmegtin , agellid n igelliden n ddunit ! Nețța i ɣ-iḥemmlen , i ɣ-isellken si ddnubat nneɣ s idammen-is yuzzlen fell-aneɣ ,
66001006	yerra-yaɣ d lmuqedmin iqeddcen ɣef Sidi Ṛebbi , Baba-s . Tamanegt tameqqrant d lḥekma i Sidna Ɛisa Lmasiḥ i dayem ! Amin !
66001007	Ataya , iteddu-d ɣef wusigna , mkul tiṭ a t-twali , ula d wid i t-ifetken a t-walin ; dɣa igduden n ddunit meṛṛa ad meǧǧden fell-as . ? - țideț , akka ara tedṛu !
66001008	Sidi Ṛebbi yenna-d : d nekk i d amezwaru i d aneggaru , d Win yellan si tazwara , yellan ass-a , ara d-yuɣalen ; d nekk i d Bab n tezmert . .
66001009	Nekk Yuḥenna gma-twen , yellan yid-wen ama di lmeḥna ɣef wayen yeɛnan tagelda n Sidi Ṛebbi , ama ɣef tuṭṭfa di liman di Sidna Ɛisa , lliɣ di tegzirt n Batmus ɣef demma n wawal n Sidi Ṛebbi yerna ad cehdeɣ ɣef Sidna Ɛisa .
66001010	Deg wass n westeɛfu iweḥḥa yi-d Ṛṛuḥ n Sidi Ṛebbi , sliɣ i yiwet n taɣect ɛlayen i d-yekkan deffir-i am akken d ṣṣut n lbuq ,
66001011	teqqaṛ-ed : Ayen akka i tețwaliḍ aru-t di tektabt tceggɛeḍ-ț i sebɛa tejmuyaɛ agi n watmaten : i tejmaɛt n Ifasus , n Smirnus , n Birɣamus , n Tyatir , n Sardas , n Filadilfya akk-d țin n Ludikus .
66001012	Muqleɣ ɣer deffir iwakken ad ẓreɣ anwa i yi-d-ițmeslayen , walaɣ sebɛa teftilin n ddheb ,
66001013	di tlemmast nsent yella yiwen lxelq icuban amdan ; yelsa ajellab yerna yebges tabagust n ddheb .
66001014	Ccɛeṛ-is d amellal am taḍuṭ tacebḥant , am udfel , allen-is ceɛlent am tmes ,
66001015	iḍaṛṛen-is țfeǧǧiǧen am nnḥas yefsin di tmes , ṣṣut-is yecba zzhir n waman yețseqsiqen deg udrar .
66001016	Yeṭṭef sebɛa yetran deg ufus-is ayeffus , seg imi-s yeffeɣ-d ujenwi yesɛan sin imawen iqeḍɛen , udem-is yețfeǧǧiǧ am yiṭij m'ara d-icceɛceɛ deg uzzal .
66001017	Mi t-walaɣ , fecleɣ , ɣliɣ ɣer iḍaṛṛen-is . Yessers fell-i afus-is ayeffus yenna : Ur țțagad ara ! D nekk i gellan si tazwara alamma ț-țaggara ,
66001018	nekk d Win yeddren ; lliɣ mmuteɣ , meɛna ḥyiɣ-ed si lmut , tura aql-iyi ddreɣ i dayem . D nekk i geṭṭfen tisura n lmut akk-d tid n laxeṛt .
66001019	Ayen akka i tețwaliḍ , ɣef wayen ideṛṛun tura d wayen i d-iteddun , aru-t di tektabt .
66001020	? ef wayen yeɛnan lbaḍna n sebɛa yitran-agi i twalaḍ deg ufus-iw ayeffus , akk-d sebɛa teftilin-agi n ddheb : sebɛa yitran-agi d lmalayekkat n sebɛa tejmuyaɛ n imasiḥiyen , ma d sebɛa teftilin-agi , d sebɛa-nni tejmuyaɛ .
66002001	Aru ayagi i lmelk n tejmaɛt n temdint n Ifasus : atah wayen i d-yeqqaṛ Win yeṭṭfen sebɛa yetran deg ufus-is ayeffus , Win yețțilin di tlemmast n sebɛa teftilin n ddheb :
66002002	ssneɣ tikli-inek d lecɣal-ik , ẓriɣ leɛtab-ik d ṣṣbeṛ i tṣebṛeḍ ; ẓriɣ ur tezmireḍ ara aț-țawiḍ i yemcumen , tjeṛbeḍ wid ițțarran iman-nsen d ṛṛusul ur llin , tkecfeḍ-ten-id belli d ikeddaben i llan .
66002003	Tṣebṛeḍ , tɛetbeḍ ɣef ddemma n yisem-iw , ur tefcileḍ ara .
66002004	Lameɛna tella yiwet lḥaǧa i ɣef ara k-lumeɣ : leḥmala i tesɛiḍ ɣuṛ-i tura mačči am leḥmala n wussan imezwura .
66002005	Mmekti-d seg wansi i d-teɣliḍ , endem deg wayen txedmeḍ tuɣaleḍ ɣer lecɣal-ik imezwura , ma yella ur tendimeḍ ara , atan a n-aseɣ ɣuṛ-ek , ad kkseɣ taftilt-ik seg umkan-is .
66002006	Lameɛna atan wayen i yi-iɛeǧben deg-k : tkeṛheḍ lecɣal n inikulaten , akken i ten-keṛheɣ ula d nekk .
66002007	Win yesɛan imeẓẓuɣen , ad ismeḥses i wayen i d-iqqaṛ Ṛṛuḥ n Ṛebbi i tejmuyaɛ n watmaten : win ara yeṭṭfen deg-i alamma ț-țaggara , a s-fkeɣ ad yečč si ttejṛa n tudert yellan di lǧennet .
66002008	Aru ayagi i lmelk n tejmaɛt n temdint n Smirnus : atah wayen i d-iqqaṛ Win yellan si tazwara alamma țaggara , Win yemmuten yuɣal-ed ɣer tudert :
66002009	? riɣ lmeḥna akk-d leɣben i deg telliḍ , lameɛna ɣer Ṛebbi d ameṛkanti ; ẓriɣ cceṛ i heddṛen fell-ak wid iḥesben iman-nsen d agdud n Ṛebbi ur llin , lameɛna nutni si tejmaɛt n Cciṭan .
66002010	Ur țțagad ara leɛtab i d-ițeddun ɣuṛ-ek . Atan Cciṭan ad yerr kra deg-wen ɣer lḥebs iwakken aț-țujeṛbem , aț-țilim di leɛtab ɛecṛa wussan . Eṭṭef di liman-inek alamma d lmut , a k-d-fkeɣ taɛeṣṣabt n tudert .
66002011	Win yesɛan imeẓẓuɣen , ad ismeḥses i wayen i d-yeqqaṛ Ṛṛuḥ n Ṛebbi i tejmuyaɛ n watmaten : win ara yeṭṭfen deg-i alamma ț-țaggara , ur t-tețțawi ara lmut tis snat .
66002012	Aru ayagi i lmelk n tejmaɛt n temdint n Birɣamus : atah wayen i d-yeqqaṛ Win yesɛan ajenwi iqeḍɛen di snat leǧwahi :
66002013	? riɣ anda i tzedɣeḍ , dinna i gella wemkan n lḥekma n Cciṭan . Teṭṭfeḍ deg isem-iw , ur tenkiṛeḍ ara liman i tesɛiḍ deg-i ula deg ussan i deg nɣan Antibas , inigi-inu n ṣṣeḥ , dinna ɣuṛ-wen anida yeṭṭef Cciṭan amkan .
66002014	Lameɛna atan wayen yellan deg-ek ur iyi-neɛǧib ara : llan ɣuṛ-ek kra yemdanen mazal-iten ṭṭfen deg uselmed n Belɛam : isselmad i ugellid Balak ayen ara yilin d sebba n tuccḍa n warraw n wat Isṛail , isselmad-asen ad ččen aksum yețțunefken d iseflawen i ssadaț yerna a ten-tawi ccehwat n tnefsit-nsen .
66002015	Llan daɣen ɣuṛ-ek kra yemdanen yeṭṭfen deg uselmed n inikulaten .
66002016	Endem ihi ! Neɣ m'ulac ur țɛeṭṭileɣ ara a n-aseɣ ɣuṛ-ek , a ten-ḥarbeɣ s ujenwi n yimi-w .
66002017	Win yesɛan imeẓẓuɣen , ad ismeḥses i wayen i d-iqqaṛ Ṛṛuḥ n Ṛebbi i tejmuyaɛ n watmaten ! Win yeṭṭfen deg-i alamma ț țaggara , a t-id-ṛezqeɣ s tmana-nni yețwaḥerzen , a s-fkeɣ daɣen ablaḍ acebḥan i ɣef yura isem ajdid ur yessin yiwen , anagar win iwumi ara d-yețțune ublaḍ-nni .
66002018	Aru i lmelk n tejmaɛt n temdint n Tyatir : atah wayen i d-yeqqaṛ Mmi-s n Ṛebbi Win yesɛan allen iceɛɛlen am tmes , iḍaṛṛen-is țfeǧǧiǧen am nnḥas :
66002019	? riɣ lecɣal-ik , leḥmala d liman i tesɛiḍ akk-d wayen i txeddmeḍ s wul yeṣfan d ṣṣbeṛ . ? riɣ daɣen tura txeddmeḍ akteṛ n wussan imezwura .
66002020	Lameɛna tella yiwet lḥaǧa ur iyi-neɛǧib ara deg-k : teǧǧiḍ Yisabil yerran iman-is d nnbi aț-țkellex iqeddacen-iw s uselmed-ines , iwakken ad ččen aksum yețțunefken d iseflawen i ssadaț yerna a ten-awint ccehwat n tnefsit-nsen .
66002021	Eǧǧiɣ-as lweqt ɣileɣ aț-țendem , lameɛna ur tebɣi ara aț-țerr aḍar ɣef tecmatin i txeddem .
66002022	Usu-nni i ɣef txeddem ticmatin , dinna ara d-sseɣliɣ fell-as lehlak icemten nețțat d wid yeznan yid-es anagar ma yella beddlen tikli .
66002023	A d-ceggɛeɣ lmut i warraw-is ; s wakka tijmuyaɛ n watmaten meṛṛa ad setɛeṛfen belli ẓriɣ ayen yellan deg yixemmimen d wulawen n yemdanen , ad rreɣ i mkul yiwen ayen yuklal .
66002024	Ma d kunwi akk-d wid meṛṛa yellan si tejmaɛt n Tyatir ur neqbil ara aselmed-agi , yugin aț-țkecmem di lbaḍna lqayen yeɛni tin n Cciṭan , a wen-iniɣ : ur wen-sbabbayeɣ ara taɛkumt nniḍen ;
66002025	d acu kan , ṭṭfet di liman i tesɛam alamma uɣaleɣ-ed .
66002026	Wid yeṭṭfen deg-i ur fcilen ara , wid ḥerzen yerna ḍuɛen lumuṛat-iw alamma ț-țaggara , a sen-fkeɣ lḥekma ɣef leǧnas .
66002027	A sen-fkeɣ lḥekma i yi-d ițțunefken s ɣuṛ Baba , ad ḥekmen fell-asen s uɛekkaz n wuzzal , a ten ṛzen am akken țṛuẓun ibuqalen n talaxt . A sen-fkeɣ tafat n yitri n ṣṣbeḥ .
66002028	
66002029	Win yesɛan imeẓẓuɣen , ad ismeḥses i wayen i d-yeqqaṛ Ṛṛuḥ n Ṛebbi i tejmuyaɛ n watmaten .
66003001	Aru i lmelk n tejmaɛt n temdint n Sardas : atah wayen i d-yeqqaṛ Win yesɛan sebɛa leṛwaḥ , yeṭṭfen sebɛa yitran : ? riɣ lecɣal-ik , qqaṛen belli teddreḍ , lameɛna kečč temmuteḍ .
66003002	Ddekwal-ed , sseǧhed ayen i k-d yeqqimen neɣ m'ulac ad yemmet , axaṭer lecɣal-ik xuṣṣen ɣer Ṛebbi .
66003003	Mmekti-d ihi amek tesliḍ d wamek tqebleḍ awal n Ṛebbi , tbeɛ ayen akka i tlemdeḍ , tuɣaleḍ-ed ɣer webrid . Ma tɣefleḍ , a n-aseɣ ɣuṛ-ek am umakar , ur teẓẓareḍ ara anta ssaɛa i deg ara d-kecmeɣ .
66003004	Lameɛna llan ɣuṛ-ek kra yemdanen ur sneǧsen ara llebsa-nsen ; ad ilin yid-i s llebsa tamellalt axaṭer uklalen-ț .
66003005	Win ara yeṭṭfen deg-i alamma ț-țaggara , ad yels llebsa tamellalt , d lmuḥal ad mḥuɣ isem-is seg udlis n tudert , yerna zdat Baba Ṛebbi d lmalayekkat-is , a d-cehdeɣ belli d ayla-w .
66003006	Win yesɛan imeẓẓuɣen , ad ismeḥses i wayen i d-yeqqaṛ Ṛṛuḥ n Ṛebbi i tejmuyaɛ n watmaten .
66003007	Aru ayagi i lmelk n tejmaɛt n watmaten yellan di temdint n Filadelfya : atah wayen i d-yeqqaṛ Win yeṣfan , yellan ț-țideț , Win yeṭṭfen tasaruț n Dawed , ayen ara yeldi ur yezmir yiwen a t-iɣleq , ayen ara yeɣleq ulac win izemren a t-ildi :
66003008	Ssneɣ lecɣal-ik , atan ldiɣ tawwurt zdat-ek , ulac win izemren a ț-țiɣleq , axaṭer ẓriɣ tḥerzeḍ awal-iw ur tenkiṛeḍ ara isem-iw , ɣas akken lḥekma-inek ț-țamecṭuḥt ;
66003009	atah wayen ara xedmeɣ i wid yellan si tejmaɛt n Cciṭan , ikeddaben-nni yețțaran iman-nsen d agdud n Ṛebbi ur llin ; a ten-i-d-awiɣ ɣuṛ-ek ad seǧǧden zdat-ek , ad setɛeṛfen belli ḥemmleɣ-k , deg-k i gella lfeṛḥ-iw .
66003010	Imi teṭṭfeḍ deg awal-iw s ṣṣbeṛ ur tefcileḍ ara , ula d nekk a k-ḥadreɣ di teswiɛt n ujeṛṛeb ara d-yasen ɣef ddunit meṛṛa iwakken ad țțujeṛben imezdaɣ-is .
66003011	Qṛib a d-uɣaleɣ . Eṭṭef di liman i tesɛiḍ deg-i iwakken yiwen ur ițizmir a k-yekkes taɛeṣṣabt n tudert i k-yețṛaǧun .
66003012	Win yeṭṭfen deg-i alamma ț-țaggara , a t-sbeddeɣ am tgejdit di lǧameɛ n Sidi Ṛebbi Illu-yiw , ad yili dinna i dayem . Ad jerdeɣ fell-as isem n Illu-yiw , isem n temdint n Illu-yiw , win n temdint n Lquds tajdiṭ ara d-iṣubben seg igenni s ɣuṛ Sidi Ṛebbi , ad aruɣ daɣen fell-as isem-iw ajdid .
66003013	Win yesɛan imeẓẓuɣen , ad ismeḥses i wayen i d-yeqqaṛ Ṛṛuḥ n Ṛebbi i tejmuyaɛ n watmaten .
66003014	Aru ayagi i lmelk n tejmaɛt n watmaten n temdint n Ludikus : Atah wayen i d-iqqaṛ Win yețțusemman Amin , inigi n ṣṣeḥ ț-țideț , Win s wayes i d-ițwaxleq kra wayen yellan :
66003015	Ssneɣ lecɣal-ik , ur terkimeḍ ur tṣemḍeḍ , a wi yufan aț-țrekmeḍ neɣ aț-țismiḍeḍ !
66003016	Imi temmuzeɣleḍ ur teḥmiḍ , ur tsemmḍeḍ , atan a k-id-erreɣ seg imi-w ;
66003017	axaṭer teqqaṛeḍ : srebḥeɣ iman-iw , aql-iyi d ameṛkanti , ur uḥwaǧeɣ ula d acemma , ur d-tewwiḍ ara s lexbaṛ belli tețɣiḍeḍ am umeɣbun , ur tesɛiḍ acemma , aqli-k d aɛeryan , d aderɣal .
66003018	Daymi ad debbṛeɣ fell-ak aț-țaɣeḍ ɣuṛ-i ddheb yeṣfan , iwakken aț-țuɣaleḍ s tideț d amerkanti , aɣ daɣen llebsa tamellalt iwakken lḥecma n ɛerru-inek ur d-tețban ara , ternuḍ lekḥul s wayes ara teddawiḍ allen-ik iwakken aț-țwaliḍ .
66003019	D wid ḥemmleɣ i țɛaqabeɣ i țṛebbiɣ . Sendekwal-ed ihi iman-ik ; endem tbeddleḍ tikli !
66003020	Atan beddeɣ ɣer tewwurt sṭebṭbeɣ , ma yella win i d-yeslan i taɣect-iw yeldi-yi-d tawwurt , ad kecmeɣ ɣuṛ-es , ad ččeɣ imensi yid-es , nețța yid-i .
66003021	Win yeṭṭfen deg-i alamma ț-țaggara , a t-sɣimeɣ yid-i deg umkan n lḥekma-inu , akken i ṭṭfeɣ nekk di Baba Ṛebbi alamma ț-țaggara , tura aql-i qqimeɣ yid-es deg umkan n lḥekma-ines .
66003022	Win yesɛan imeẓẓuɣen , ad ismeḥses i wayen i d-yeqqaṛ Ṛṛuḥ n Ṛebbi i tejmuyaɛ n watmaten !
66004001	Walaɣ daɣen deg uweḥḥi nniḍen tawwurt n igenni teldi . Taɣect-nni yecban ṣṣut n lbuq iwumi sliɣ tikkelt tamezwarut , tenna-yi-d : Ali-d ɣer dagi a k-d-sekneɣ ayen ara yeḍrun sya ɣer zdat .
66004002	Imiren kan irfed-iyi Ṛṛuḥ n Sidi Ṛebbi . Walaɣ yiwen ukersi n lḥekma deg igenni , Win yeqqimen fell-as , yețfeǧǧiǧ am iɛeqcan ɣlayen iwumi qqaṛen azṛu n jasb akk-d sardwan . Tislit n wanẓar tezzi-yas-d i ukersi-nni n lḥekma tețfeǧǧiǧ am tizegzewt n wezṛu n zemṛud .
66004003	Ma d win ara inekkṛen ayagi ɣef Sidna Ɛisa , mačči s ɣuṛ Ṛebbi i d-yekka lameɛna yekka-d si Ṛṛuḥ n weɛdaw n Lmasiḥ i ɣef teslam a d-yas ɣer ddunit , atan tura yella yakan di ddunit .
66004004	Akersi-nni n lḥekma , zzin-as-d ṛebɛa uɛecrin ikursiyen nniḍen i ɣef qqimen ṛebɛa uɛecrin n lecyux yelsan llebsa tamellalt , sɛan ɣef yiqeṛṛay-nsen tiɛeṣṣabin n ddheb .
66004005	Seg ukersi-agi n lḥekma țeffɣen-d lebruq , tuɣac akk-d ṛṛɛud . Zdat-es ceɛlent sebɛa teftilin ireqqen yellan d sebɛa n Leṛwaḥ n Sidi Ṛebbi .
66004006	Zdat ukersi-nni , yella daɣen am akken d lebḥeṛ n djaj icuban ɣer wezṛu n lekristal . Di tlemmast-is akk-d leryuf-ines , bedden ṛebɛa lxuluq yeddren ččuṛen d allen ɣer zdat ɣer deffir .
66004007	Lxelq amezwaru ițemcabi ɣer yizem , lxelq wi sin yecba agenduz , lxelq wis tlata yesɛa udem am win n wemdan , lxelq wis ṛebɛa icuba ɣer igider yețferfiren .
66004008	Ṛebɛa lxuluq-nni mkul yiwen seg-sen yesɛa sețța wafriwen , yerna ččuṛen d allen s wadda s ufella , am yiḍ am ass ur țsusumen ara qqaṛen : D imqeddes , d imqeddes , d imqeddes i gella Yillu , Sidi Ṛebbi Bab n tezmert , Win yellan si tazwara , yellan ass-a , ara d-yasen !
66004009	Lxuluq-nni , mkul m'ara țcekkiṛen țḥemmiden Win yeqqimen ɣef wukersi n lḥekma , Win yeddren si lǧil ɣer lǧil ,
66004010	ṛebɛa uɛecrin n lecyux-nni țseǧǧiden daɣen zdat-es , srusun tiɛeṣṣabin-nsen zdat Win yeddren , țɛebbiden-t qqaṛen :
66004011	Tuklaleḍ a Sidi Ṛebbi Illu-nneɣ , tamanegt d ccan akk-d lḥekma , imi d kečč i d Bab n txelqit , kra yellan s lebɣi-k i d-yețwaxleq .
66005001	Imiren , walaɣ deg ufus ayeffus n Win yeqqimen ɣef wukersi n lḥekma , yiwen wedlis yețwakteb si beṛṛa si zdaxel , yețwalṣeq s sebɛa ṭṭwabeɛ .
66005002	Walaɣ yiwen lmelk yesɛan tazmert tameqqrant , yeqqaṛ-ed s ṣṣut ɛlayen : Anwa yuklalen ad yeldi adlis-agi , yerna a d-iqleɛ ṭṭwabeɛ-ines ?
66005003	Lameɛna ur ufin ula d yiwen deg igenni neɣ di lqaɛa neɣ ddaw lqaɛa i gzemren ad ildi adlis-nni neɣ a t-iɣeṛ .
66005004	Dɣa țruɣ aṭas mi ẓriɣ ulac win yuklalen ad ildi adlis-nni neɣ a t-iɣeṛ .
66005005	Yiwen si lecyux-nni yenna yi-d : Ur țru ara , atan Yizem n lɛeṛc n Yahuda , si dderya n Dawed , yuklal ad ildi adlis-nni yerna ad iqleɛ sebɛa ṭṭwabeɛ-ines , axaṭer d nețța i gɣelben kullec .
66005006	Walaɣ daɣen di tlemmast n ukersi-nni n lḥekma , ger lxuluq-nni , ger lecyux-nni , yiwen Izimer ibedden , iban-ed am akken yemzel . Yesɛa sebɛa wacciwen akk-d sebɛa wallen yellan d sebɛa leṛwaḥ n Ṛebbi yețțuceggɛen i ddunit meṛṛa .
66005007	Izimer-agi iqeṛṛeb ɣer Win yeqqimen ɣef wukersi n lḥekma iwakken a d-iṭṭef seg ufus-is ayeffus adlis-nni .
66005008	Mi d-iṭṭef adlis-nni , ṛebɛa lxuluq akk-d ṛebɛa uɛecrin n lecyux nni seǧǧden zdat-es , mkul yiwen seg-sen yeṭṭef snitra d iqbucen n ddheb iččuṛen d leɛṭeṛ i d ițmettilen ddeɛwat n wegdud n Ṛebbi .
66005009	Cennun yiwen ucewwiq d ajdid qqaṛen : tuklaleḍ aț-țedmeḍ adlis , aț-țeldiḍ ṭwabeɛ-ines , axaṭer temmezleḍ , iwakken aț-țcafɛeḍ s idammen-ik yuzzlen , imdanen si mkul lɛeṛc , si mkul tutlayt , si mkul agdud , si mkul tamurt .
66005010	Terriḍ-ten am igelliden , d lmuqedmin i Sidi Ṛebbi Illu-nneɣ , ad ḥekmen ɣef ddunit .
66005011	Walaɣ daɣen , yerna sliɣ i ṣṣut n waṭas n lmalayekkat i d-izzin i ukersi n lḥekma , i lxuluq akk-d lecyux-nni , leḥsab-nsen d ilulufen , d ayen ur nezmir a neḥseb .
66005012	Qqaṛen s ṣṣut ɛlayen : Izimer yemmezlen yuklal tazmert d lekyasa , lerbaḥ d lǧehd , ccan d lɛaḍima akk-d ucekkeṛ .
66005013	Ayen akk i d-ițwaxelqen deg igenni , di lqaɛa , ddaw lqaɛa , di lebḥeṛ d wayen akk yellan deg-sen , sliɣ-asen qqaṛen : A neḥmed a neckkeṛ Win yeqqimen ɣef wukersi n lḥekma akk-d Izimer , i nutni lɛaḍima d lḥekma si lǧil ɣer lǧil !
66005014	Ṛebɛa lxuluq-nni qqaṛen : Amin ! Ma d lecyux-nni țseǧǧiden zdat-sen .
66006001	Walaɣ daɣen mi gcerreg Izimer nni ṭṭabeɛ amezwaru . Sliɣ i taɣect n yiwen si ṛebɛa lxuluq-nni tenṭeq-ed am ṛṛɛud tenna-d : As-ed !
66006002	Walaɣ yiwen uɛewdiw d amellal . Win i t-id irekben yeṭṭef lqus deg ufus-is ; tețțunefk-as tɛeṣṣabt , iṛuḥ s tezmert tameqqrant iwakken ad iɣleb .
66006003	Mi gcerreg ṭṭabeɛ wis sin , sliɣ i lxelq wi sin yenna-d : As-ed !
66006004	Yeffeɣ-ed yiwen uɛewdiw nniḍen d azeggaɣ am tmes . Win i t-id-irekben , tețțunefk-as tezmert ad ikkes lehna si ddunit iwakken ad țnaɣen yemdanen wway gar-asen ; yețțunefk-as-d yiwen ujenwi d ameqqran .
66006005	Mi gcerreg Izimer-nni ṭṭabeɛ wis tlata , sliɣ i lxelq wis tlata yenna-d : As-ed ! Ataya daɣen yiwen uɛewdiw d aberkan . Win i t-id-irekben yeṭṭef lmizan deg ufus-is .
66006006	Imiren kan sliɣ i yiwet taɣect ger ṛebɛa lxuluq-nni teqqaṛ : Kilu n yirden d ssuma i gețțaɣ ufellaḥ i yiwen wass n lxedma , tlata kilu n temẓin daɣen d ssuma n yiwen wass n lxedma ; ma d zzit akk-d ccṛab ad qqimen akken llan .
66006007	Mi gcerreg ṭṭabeɛ wis ṛebɛa , sliɣ i taɣect n lxelq wis ṛebɛa tenna-d : As-ed !
66006008	Walaɣ yiwen uɛewdiw d aḥcici . Win i t-id-irekben isem-is lmut , tetbeɛ-it-id laxeṛt ; tețțunefk-asen-d tezmert ɣef ṛṛbeɛ n ddunit , iwakken ad snegren imdanen s ujenwi , s laẓ , s lehlak akk-d lewḥuc n lexla .
66006009	Mi gcerreg ṭṭabeɛ wis xemsa , walaɣ seddaw n udekkan i deg srusun iseflawen i Sidi Ṛebbi , leṛwaḥ n wid yemmezlen imi ugin ad nekṛen awal n Ṛebbi yerna cehden fell-as .
66006010	? ɛeggiḍen s taɣect ɛlayen , qqaṛen : A Ssid-nneɣ imqeddes , a Bab n tideț , d acu i tețṛaǧuḍ aț-țḥasbeḍ , aț-țerreḍ țțaṛ i imezdaɣ n ddunit ɣef yidammen-nneɣ i ssazlen ?
66006011	Mkul yiwen deg-sen yețțune as uqenduṛ d ammellal ; nnan-asen ad rnun ad ṛǧun kra lweqt alamma rnan-d ɣuṛ-sen yeṛfiqen-nsen di leqdic d watmaten-nsen ara nɣen am nutni .
66006012	Walaɣ daɣen mi gcerreg Izimer nni ṭṭabeɛ wis sețța ; tewwet zzelzla tameqqrant di lqaɛa , iṭij yuɣal d aberkan ; agur yuɣal am idammen ,
66006013	ma d itran n igenni ɣellin-d ɣer lqaɛa am tbexsisin n tenqelț m'ara ț-țihuzz waḍu iǧehden .
66006014	Igenni yenneḍ am tẓeṛbit yețțlen , idurar ț-țegzirin meṛṛa ḥerrken seg imukan-nsen .
66006015	Igelliden akk-d imeqqranen n ddunit , wid iḥekkmen ɣef lɛeskeṛ , imeṛkantiyen , wid yesɛan lḥekma , aklan akk-d iḥuṛṛiyen , ulin meṛṛa ɣer idurar iwakken ad ffren zdaxel n lɣiṛan d iceṛfan ,
66006016	qqaṛen i idurar d iceṛfan : ɣlit-ed fell-aɣ , ffret-aɣ zdat wudem n Win yeqqimen ɣef wukersi n lḥekma , zdat wurrif n Izimer ;
66006017	axaṭer yusa-d wass ameqqran n wurrif-nsen , anwa ara imenɛen ?
66007001	Mbeɛd ayagi , walaɣ ṛebɛa n lmalayekkat beddent di ṛebɛa tɣemmaṛ n ddunit ; sḥebsent aḍu n ṛebɛa tɣemmaṛ n ddunit iwakken ur d-ițṣuḍu ara waḍu ɣef lqaɛa d lebḥur , neɣ ula ɣef yiwet ttejṛa .
66007002	Walaɣ lmelk nniḍen i d-yulin si lǧiha n cceṛq , yeṭṭef deg ufus-is ṭṭabeɛ n Ṛebbi yeddren ; iɛeggeḍ s ṣṣut ɛlayen ɣer ṛebɛa lmalayekkat-nni iwumi yefka Sidi Ṛebbi tazmert iwakken ad ḍuṛṛent lqaɛa d lebḥur , yenna-yasen :
66007003	Ur țḍuṛṛut ara lqaɛa d lebḥuṛ neɣ ttjuṛ , alamma neḍbeɛ tiwenziwin n iqeddacen n Ṛebbi Illu-nneɣ .
66007004	Imiren sliɣ i leḥsab n wid yețwaḍebɛen , meyya uṛebɛa uṛebɛin alef si leɛṛac n wat Isṛail :
66007005	si lɛeṛc n Yahuda țwaḍebɛen tnac n alef ; si lɛeṛc n Ruben , țwaḍebɛen ṭnac n alef ; si lɛeṛc n Gad , ṭnac n alef ;
66007006	si lɛeṛc n Azer , tnac n alef ; si lɛeṛc n Naftali , ṭnac n alef ; si lɛeṛc n Manasi , ṭnac n alef ;
66007007	si lɛeṛc n Semɛun , ṭnac n alef ; si lɛeṛc n Lewwi , ṭnac n alef ; si lɛeṛc n Isakaṛ , ṭnac n alef ;
66007008	si lɛeṛc n Zabulun , ṭnac n alef ; si lɛeṛc n Yusef , ṭnac n alef ; si lɛeṛc n Benyamin , țwaḍebɛen ṭnac n alef .
66007009	Mbeɛd ayagi , walaɣ izumal n lɣaci , ur yezmir yiwen a sen-d issufeɣ leḥsab , d imdanen n mkul lǧens , n mkul tamurt , n mkul agdud , n mkul tutlayt . Bedden zdat ukersi n lḥekma zdat Izimer-nni , lsan llebsa tamellalt , wwin-d tiseḍwa n tezdayin deg ifassen-nsen .
66007010	? ɛeggiḍen s taɣect ɛlayen qqaṛen : Leslak-nneɣ yekka-d s ɣuṛ Izimer , s ɣuṛ Ṛebbi Illu-nneɣ yeqqimen ɣef wukersi n lḥekma .
66007011	Lmalayekkat meṛṛa zzin-t-ed i ukersi-nni n lḥekma , i lecyux akk-d ṛebɛa lxuluq-nni ; uɣalent ɣef wudem zdat ukersi-nni n lḥekma țɛebbident Sidi Ṛebbi ,
66007012	qqaṛent : s tideț , a neḥmed , a neckkeṛ Sidi Ṛebbi Illu-nneɣ , i nețța lɛaḍima , lekyasa , ccan d lḥekma si lǧil ɣer lǧil ! Amin !
66007013	Yiwen si lecyux-nni yenṭeq-ed yenna-yi-d : Wid yelsan ijellaben icebḥanen , anwa-ten ? Ansi i d-usan ?
66007014	Rriɣ-as : D kečč i geẓran a Sidi . Yerra-yi-d : Wigi , d wid yesɛeddan leqheṛ d ameqqran ; ssarden ijellaben-nsen , ssazdgen-ten deg idammen n Izimer .
66007015	Daymi i bedden zdat ukersi n lḥekma n Sidi Ṛebbi , țɛebbiden-t iḍ d wass deg wexxam-is . Win yeqqimen ɣef wukersi n lḥekma , a ten-iḥader ;
66007016	ur țțuɣalen ad llaẓen , ur țțuɣalen ad ffaden , ur ten-yețḥaz yiṭij neɣ l eḥmu .
66007017	Imi Izimer yellan di tlemmast n ukersi n lḥekma , d nețța ara yilin d ameksa-nsen , a ten-yawi ɣer wanda țazzalen waman n lɛinṣer , Sidi Ṛebbi a sen-yesfeḍ imeṭṭawen seg wallen nsen .
66008001	Mi gcerreg ṭṭabeɛ wis sebɛa , ters-ed yiwet tsusmi deg igenni azal wezgen n ssaɛa .
66008002	Walaɣ sebɛa lmalayekkat beddent zdat Sidi Ṛebbi , mkul yiwet deg-sent yețțunefk-as yiwen lbuq .
66008003	Yiwen lmelk nniḍen yusa-d , ibedd zdat udekkan n ddheb i deg țqeddimen iseflawen , yeṭṭef timbexxeṛt n ddheb ; efkan-as-d aṭas n lǧawi a t-isseṛɣ ɣef wudekkan-nni yellan zdat ukersi n lḥekma iwakken rriḥa-ines aț-țali ɣer Sidi Ṛebbi akk-d ddeɛwat n yimqedsen meṛṛa .
66008004	Dexxan n lebxuṛ-nni yuli akk-d ddeɛwat n yimqedsen yeṣfan , seg ufus n lmelk ibedden zdat Ṛebbi .
66008005	Lmelk-nni yeddem-ed timbexxeṛt nni n ddheb , yeččuṛ-iț-id ț-țirgin iṛeqqen yellan ɣef wudekkan-nni n ddheb , ideggeṛ-iț ɣer ddunit ; tebṛeq , terɛeḍ , sliɣ i tuɣac , tezlez lqaɛa .
66008006	Sebɛa lmalayekkat-nni yeṭṭfen sebɛa lbuqat , heggant iman-nsent ad wwtent lbuq .
66008007	Lmelk amezwaru yewwet lbuq , imiren kan yeɣli-d ɣef lqaɛa webruri akk ț-țmes ixelḍen d idammen , times nni tečča țelt n lqaɛa , țelt n ttjuṛ , d kra wayen yellan d leḥcic azegzaw .
66008008	Lmelk wis sin yewwet lbuq . Yiwet n lḥaǧa annect-ilaț am akken d adrar ameqqran i deg tecɛel tmes yețțuḍeggeṛ ɣer lebḥeṛ , țelt n lebḥeṛ yuɣal am idammen ,
66008009	țelt n wayen yețɛicin di lebḥeṛ yemmut , țelt daɣen n lbabuṛat negren .
66008010	Lmelk wis tlata yewwet lbuq . Yeɣli-d seg igenni ɣer lqaɛa yiwen yitri d ameqqran i gṛeqqen am uḥeǧǧaǧu n tmes , itri-nni isem-is : Terẓeg ; țelt n isaffen d leɛwanseṛ n waman uɣalen d irẓaganen am ilili , aṭas n yemdanen i gemmuten imi swan seg waman-nni rẓagen .
66008011	
66008012	Lmelk wis ṛebɛa yewwet lbuq . Iṭij , agur d yetran , tenqeṣ țelt n tafat-nsen s wakka tenqeṣ țelt n tafat n wass d țelt n tafat n yiḍ di ddunit .
66008013	Walaɣ yerna sliɣ i yiwen lbaz yețțafgen di tlemmast n igenni yeqqaṛ s taɣect ɛlayen : A tawaɣit , a tawaɣit , a nnger n imezdaɣ n ddunit , ɣef wayen ara yedṛun m'ara wten lbuq tlata n lmalayekkat tineggura !
66009001	Lmelk wis xemsa yewwet lbuq . Walaɣ yiwen yetri yeɣli-d seg igenni ɣer lqaɛa . Tețțunefk-as tsaruț n tesra lqayen .
66009002	Yeldi tasraft-nni lqayen , yuli-d seg-s yiwen dexxan d aberkan am win n uḥeǧǧaǧu n tmes , ddunit Ṛebbi tuɣal akk ț-țaberkant si dexxan-nni , ula d iṭij ur d-iban ara .
66009003	Si dexxan-nni yeffeɣ-ed wejṛad ɣer ddunit , tețțunefk-as tazmert am tezmert sɛant tɣerdmiwin n lqaɛa .
66009004	Yețțunefk-asen lameṛ ur țḍuṛṛun ara leḥcic , ttjuṛ d wayen akk zegzawen di lqaɛa , lameɛna ad ḍuṛṛen imdanen ur nesɛi ara ṭṭabeɛ n Ṛebbi ɣef twenza-nsen .
66009005	Tețțunefk-asen tezmert , mačči iwakken a ten-nɣen , lameɛna iwakken a ten-qehṛen azal n xemsa waguren , leqheṛ ara d-yeɣlin fell-asen , am lqeṛḥ n wemdan m'ara t-teqqes tɣirdemt .
66009006	Deg ussan-nni imdanen ad nadin ɣef lmut ur ț-țafen ara , ad bɣun ad mmten lameɛna lmut aț-țerwel fell asen .
66009007	Ajṛad-nni yecba iɛewdiwen iheggan i umenɣi , sɛan ɣef yiqeṛṛay nsen am akken ț-țiɛeṣṣabin n ddheb , udmawen-nsen am wid n yemdanen ,
66009008	acebbub-nsen am win n tilawin , tuɣmas-nsen am tid n yizmawen .
66009009	Sɛan ɣef yidmaren-nsen am tseddariyin n wuzzal , zzhir n iferrawen-nsen am zzhir n ikeṛṛusen zzuɣuṛen waṭas n iɛewdiwen m'ara țțazzalen ɣer imenɣi .
66009010	Sɛant tijeḥnaḍ ț-țsuqas am tid n tɣerdmiwin ; di tjeḥnaḍ-agi i tella tezmert ara iḍuṛṛen imdanen azal n xemsa wagguren .
66009011	Agellid-nsen , d lmelk-nni iḥekkmen ɣef tesra lqayen , yețțusemma s tɛibṛanit « Abadun » , ma s tyunanit « Abulyun » yeɛni « win yessexṛaben » .
66009012	Tawaɣit tamezwarut tɛedda . Mazal snat n twaɣyin nniḍen țeddunt-ed deffir-es .
66009013	Lmelk wis sețța iwwet lbuq . Sliɣ i yiwet taɣect i d-yekkan si ṛebɛa wacciwen yellan ɣef ṛebɛa tɣemmaṛ n udekkan n ddheb i gellan zdat Ṛebbi ,
66009014	taɣect-agi tenna i lmelk wis sețța i geṭṭfen lbuq : Efsi-yasen ccedd i ṛebɛa lmalayekkat-nni yellan ɣef rrif n wasif ameqqran , iwumi qqaṛen « Lufrat » .
66009015	Ṛebɛa lmalayekkat-nni i gețțuheggan i ssaɛa-nni , i wass , i wagur d useggas-nni , țwaserḥent-ed iwakken ad snegrent țelt n yemdanen .
66009016	Sliɣ i leḥsab n yemnayen , llan di mitin imelyunen yid-sen .
66009017	Atan wamek i walaɣ deg uweḥḥi iɛewdiwen d wid i ten-irekben : imnayen-nni lsan tiseddariyin n wuzzal ț-țizeggaɣin am tmes , wiyaḍ ț-țizegzawin am lebḥeṛ , kra nniḍen am ukubri . Iqeṛṛay n iɛewdiwen-nni am akken d iqeṛṛay n izmawen ; seg imawen-nsen tețțeffeɣ-ed tmes , dexxan akk-d ukubri .
66009018	? elt n yemdanen mmuten s tlata n twaɣyin-agi , s tmes , s dexxan akk-d ukubri-nni i d-ițeffɣen seg imawen-nsen .
66009019	Axaṭer tazmert n iɛewdiwen-nni tella deg imawen-nsen akk-d ijeḥnaḍ-nsen ; tijeḥnaḍ-agi-nsen cubant izerman ; sɛant iqeṛṛay , yis-sen i țḍuṛṛun .
66009020	Imdanen nniḍen ur nemmut ara s twaɣyin-agi , ur ndimen ara seg yir tikli-nsen ; kemmlen ɛebbden leǧnun țṛuḥun ɣer ssadaț anda ɛebbden lmeṣnuɛat yețwanejṛen s ufus n wemdan , s ddheb , s lfeṭṭa akk-d nnḥas , s wezṛu akk-d wesɣaṛ . ? as akken lmeṣnuɛat-nni ur țwalin , ur sellen , ur leḥḥun ,
66009021	imdanen-agi ur ndimen ara ɣef tmegṛaḍ i neqqen , ɣef ssḥur ɣef tukeṛdiwin akk țecmatin i xeddmen , lameɛna țkemmilen di lecɣal-agi .
66010001	Walaɣ daɣen yiwen lmelk nniḍen iǧehden , iṣubb-ed seg igenni , tețțel-it-id tagut ; tislit n wanẓar tezzi ɣef wuqeṛṛuy-is , udem-is yețfeǧǧiǧ am yiṭij , iḍaṛṛen-is am iḥeǧǧuǧa n tmes .
66010002	Yeṭṭef deg ufus-is yiwet tektabt tamecṭuḥt yeldin . Yessers aḍar-is ayeffus ɣef lebḥeṛ , ma d aḍar azelmaḍ yessers-it ɣef lqaɛa ,
66010003	iɛeggeḍ s taɣect ɛlayen am akken d izem i gesreɛreɛen . Mi gesreɛreɛ lmelk-nni , nesla i useqseq n tuɣac n sebɛa ṛṛɛudat .
66010004	Mi sliɣ i tuɣac n sebɛa ṛɛudat nni țedduɣ ad aruɣ ayen i d-nnan , lameɛna sliɣ i yiwet taɣect i d-yekkan seg igenni tenna-yi-d : Eǧǧ di lbaḍna ayen akka i d-nnan sebɛa ṛɛudat-agi , ur tețțaru ara .
66010005	Lmelk-nni i walaɣ ibedd ɣef lebḥeṛ akk-d lqaɛa , yerfed afus-is ayeffus ɣer igenni ,
66010006	yeggul s Win yeddren si lǧil ɣer lǧil , Win i d-ixelqen igenni , lqaɛa d lebḥeṛ d wayen yellan deg-sen , a d-yedṛu kullec mbla leɛḍil .
66010007	M'ara d-yaweḍ wass i deg ara nsel i ṣṣut n lbuq n lmelk wis sebɛa , imiren kra wayen yellan di lbaḍna n Sidi Ṛebbi ad yețwakemmel akken i t-id yenna i lenbiya .
66010008	Taɣect-nni i d-yekkan seg igenni , terna tenna-yi-d : Ṛuḥ , eddem-ed taktabt tamecṭuḥt yeldin deg ufus n lmelk-nni ibedden ɣef lqaɛa d lebḥeṛ .
66010009	Ṛuḥeɣ ɣer lmelk-nni , ssutreɣ-as a yi-d-ye taktabt-nni tamecṭuḥt . Yenna-yi-d : Eddem-iț , sebleɛ-iț ; deg imi-k aț-țili ț-țaẓidant am tammemt , meɛna m'ara taweḍ ɣer uɛebbuḍ-ik , aț-țuɣal ț-țarẓagant .
66010010	Eddmeɣ-d taktabt-nni tamecṭuḥt seg ufus n lmelk iwakken aț-țeččeɣ , mi ț-greɣ deg imi-w ufiɣ-ț ț-țaẓidant , lameɛna mi tewweḍ ɣer uɛebbuḍ-iw , ččuṛen iẓerman-iw ț-țeṛzeg .
66010011	Nnan-iyi-d : Ilaq aț-țcireḍ daɣen ɣef wayen twalaḍ i waṭas n yegduden d leǧnas d igelliden n mkul tutlayt .
66011001	Fkan-iyi-d aɣanim s wayes țektilin , nnan-iyi-d : — Ekker fell-ak , ektil lǧameɛ iqedsen n Sidi Ṛebbi , ktil daɣen adekkan i deg srusun iseflawen , tḥesbeḍ wid yețɛebbiden di lǧameɛ-agi .
66011002	Lameɛna afrag n lǧameɛ iqedsen , eǧǧ-it ur t-țektili ara , axaṭer yețțune i leǧnas ur nelli ara n wat Isṛail , ara iṛekḍen tamdint n Lquds azal n tnin uṛebɛin wagguren .
66011003	Ad ceggɛeɣ sin inigan-iw ad sburren ticekkaṛin , iwakken ad ciren s wawal n Ṛebbi azal n tnin uṛebɛin wagguren .
66011004	Sin inigan-agi d snat n tzemrin akk-d sin n lemṣabeḥ i gbedden zdat Yillu Bab n lqaɛa n ddunit .
66011005	Ma yeɛṛeḍ yiwen a ten-iḍuṛṛ , tețțeffeɣ-ed tmes seg imawen-nsen tețțeț iɛdawen-nsen , akka ara yemmet kra win ara iɛerḍen a ten-iḍuṛṛ .
66011006	Sin inigan-agi sɛan tazmert ad ɣelqen tiwwura igenwan iwakken ur d-yekkat ara ugeffur deg ussan i deg ara țcirin awal n Ṛebbi ; sɛan daɣen tazmert ad rren aman d idammen , ad sexḍen lqaɛa s mkul lebla mkul tikkelt i deg ara bɣun .
66011007	M'ara faken aciri nsen , llafɛa ara d-yalin si tesra lqayen , aț-țennaɣ yid-sen a ten teɣleb , yerna a ten-tneɣ .
66011008	Lǧețțat-nsen ad qqiment ḍelqent deg ubṛaḥ n temdint tameqqrant , i gețțumetlen s temdint n Sudum ț-țmurt n Maṣer , tamdint anda yețwaṣleb Ssid-nsen .
66011009	Lɣaci n mkul agdud , n mkul lǧens , n mkul tutlayt , n mkul tamurt , ad țfeṛṛiǧen deg-sen tlata wussan d wezgen , ur qebblen ara ad țwameḍlen .
66011010	Imdanen n ddunit meṛṛa ad ilin di lfeṛḥ ameqqran imi mmuten . Ad țemceggaɛen tirezfin wway gar-asen , axaṭer sin inigan-agi ḍuṛṛen-ten aṭas .
66011011	Mi ɛeddan tlata wussan-nni d wezgen , Ṛṛuḥ n Ṛebbi yesseḥya-d lǧețțat n lmegtin-nni , bedden ɣef yiḍaṛṛen-nsen . Kra wid yellan țfeṛṛiǧen deg-sen , tekcem-iten lxelɛa ț-țameqqrant .
66011012	Yiwet n taɣect ɛlayen i d-yekkan seg igenni tenna i sin inigan-nni : Alit-ed ɣer dagi ! Ulin deg usigna ɣer igenni , iɛdawen-nsen țmuqulen deg-sen .
66011013	Di teswiɛt-nni tewwet zzelzla tameqqrant , amur wis ɛecṛa n temdint yegrurej , mmuten sebɛa alaf yemdanen . Wid i gmenɛen si zzelzla-nni tekcem-iten tugdi , imiren setɛeṛfen s tezmert n Sidi Ṛebbi Bab n igenwan , ḥemden-t .
66011014	Tawaɣit tis snat tɛedda , ataya tețțeddu-d twaɣit tis tlata .
66011015	Lmelk wis sebɛa yewwet lbuq . Kra n tuɣac ɛlayen țɛeggiḍent deg igenni qqaṛent-ed : Lḥekma n ddunit tuɣal ɣer ifassen n Sidi Ṛebbi akk-d Lmasiḥ ines ; ad yeḥkem si lǧil ɣer lǧil .
66011016	Ṛebɛa uɛecrin-nni n lecyux yellan zdat Sidi Ṛebbi ɣef yimukan nsen n lḥekma , țseǧǧiden zdat Sidi Ṛebbi , țɛebbiden-t
66011017	qqaṛen : Nḥemmed-ik a Sidi Ṛebbi , a Bab n tezmert yellan si tazwara , yellan ar ass-a , imi tesxedmeḍ tazmert-ik tameqqrant yerna tesbeddeḍ lḥekma-inek .
66011018	Leǧnas llan kkren-d ɣuṛ-ek , lameɛna tura d urrif-ik i d-yewḍen , yusa-d lweqt i deg ara tḥasbeḍ lmegtin , ass i deg ara tkafiḍ iqeddacen-ik lenbiya , wid textaṛeḍ akk-d wid yețqadaṛen isem-ik , ama d imeẓyanen ama d imeqqranen s wayen uklalen ; ma d wid yessexṛaben ddunit a ten-tesnegreḍ .
66011019	Lǧameɛ iqedsen n Sidi Ṛebbi yellan deg igenwan yeldi-d , dɣa iban-ed zdaxel-is usenduq n leɛqed . Tebṛeq , terɛeḍ , nesla i tuɣac , tezlez lqaɛa , yeɣli-d webruri .
66012001	Tban-ed licaṛa ț-țameqqrant deg igenni : walaɣ yiwet tmeṭṭut tesburr-ed iṭij am llebsa , aggur seddaw iḍaṛṛen-is , tesɛa ɣef wuqeṛṛuy-is taɛeṣṣabt n tnac yitran .
66012002	Tella s tadist , yewweḍ-ed lweqt i deg ara d-tarew , tebda tețɛeggiḍ seg weqṛaḥ n tarrawt .
66012003	Tban-ed licaṛa nniḍen deg igenni : walaɣ yiwet llafɛa tazeggaɣt am tmes , tesɛa sebɛa iqeṛṛay akk-d ɛecṛa wacciwen , mkul aqeṛṛuy ters fell-as tɛeṣṣabt .
66012004	Ajelkkiḍ-is yezzuɣeṛ-ed țelt n yitran n igenni , ideggeṛ-iten-id ɣer ddunit . Llafɛa-nni tbedd zdat tmeṭṭut-nni ara d-yarwen , iwakken aț-țessebleɛ lṭufan-ines akken kan ara d-ilal .
66012005	Tesɛa-d aqcic ara yeksen leǧnas meṛṛa s tɛekkazt n wuzzal . Aqcic-nni yețwarfed ɣer Sidi Ṛebbi , ɣer wemkan n lḥekma-ines .
66012006	Tameṭṭut-nni terwel ɣer lexla anda i s-ihegga Sidi Ṛebbi amkan iwakken aț-țečč azal n walef umitin usețțin n wussan .
66012007	Yedṛa-d umenɣi deg igenni , Mixayel akk-d lmalayekkat-is nnuɣen akk-d llafɛa-nni . Llafɛa-nni d lmalayekkat-is nnuɣen-ten ula d nutni ,
66012008	lameɛna ur ten-ɣliben ara , daymi i sen-yețwakkes wemkan-nsen deg igenni .
66012009	Llafɛa-nni tameqqrant tețțuḍeggeṛ ɣer ddunit nețțat d lmalayekkat-is , tin akken yellan d azrem-nni n zik yețțusemman Iblis , Cciṭan , tin i gxedɛen ddunit meṛṛa .
66012010	Sliɣ deg igenni i yiwen ṣṣut ɛlayen yeqqaṛ : tura yewweḍ-ed leslak , Nḥemmed-ik a Sidi Ṛebbi , lḥekma ț-țezmert i Sidi Ṛebbi Illu-nneɣ , lḥekma n ddunit tuɣal ɣer ifassen n Lmasiḥ-ines , axaṭer win i gesseḍlamen atmaten-nneɣ , win yețcektayen fell-asen iḍ d wass zdat Sidi Ṛebbi Illu-nneɣ , yețțuḍeggeṛ seg igenni .
66012011	? elben-t watmaten-nneɣ s idammen n Izimer i ten-id-yefdan akk-d cchada-nsen fell-as yerna ur ɛuzzen ara tudert-nsen lameɛna sebblen-ț fell-as .
66012012	? ef wayagi feṛḥet ay igenwan , a wid i gzedɣen igenwan ! A nnger-im a lqaɛa ! A nnger-ik a lebḥeṛ ! Imi i d-iṣubb ɣuṛ-wen Cciṭan s wurrif ameqqran , axaṭer yeẓra drus n lweqt i s-d-iqqimen .
66012013	Llafɛa-nni , mi twala iman-is tețwaḍeggeṛ ɣer lqaɛa , tetbeɛ tameṭṭut nni i d-yesɛan aqcic .
66012014	Imiren kan țțunefken-as i tmeṭṭut-nni sin wafriwen n lbaz ameqqran iwakken aț-țafeg ɣer unezṛuf anda ara tɛic tlata iseggasen d wezgen , mebɛid ɣef wezrem .
66012015	Azrem-nni yessufeɣ-ed seg uqemmuc-is aman , feggḍen-d am asif deffir n tmeṭṭut-nni iwakken aț-țyawi uḥemmal .
66012016	Lameɛna lqaɛa tsellek tameṭṭut nni , tessebleɛ aman-nni i d-ifeggḍen seg uqemmuc n llafɛa-nni .
66012017	Llafɛa terfa ɣef tmeṭṭut-nni , tṛuḥ aț-țeskker imenɣi akk-d wid i d yeqqimen si dderya-s , wid i gḍuɛen lumuṛ n Sidi Ṛebbi yerna ṭṭfen di tideț n Sidna Ɛisa .
66013001	Llafɛa-nni tbedd ɣef ṛṛmel n lebḥeṛ . Walaɣ yiwet leɛqiṛa tuli-d si lebḥeṛ , tesɛa sebɛa iqeṛṛay d ɛecṛa wacciwen , tesɛa ɣef wacciwen-is ɛecṛa tɛeṣṣabin , ma ɣef yiqeṛṛay-ines uran yismawen n rregmat .
66013002	Leɛqiṛa i walaɣ tecba aɣilas , iḍaṛṛen-is am wid n wersel , axenfuc is am uxenfuc n yizem . Llafɛa-nni tefka-yas tazmert aț-țeḥkem deg umkan-is s lḥekma tameqqrant .
66013003	Walaɣ yiwen seg iqeṛṛay-ines am akken yețwamzel , lameɛna lǧerḥ n tmezliwt-nni yeḥla . Imezdaɣ n ddunit meṛṛa dehcen ɣef wannect-agi , dɣa tebɛen leɛqiṛa-nni .
66013004	? seǧǧiden-as i llafɛa-nni , axaṭer tefka lḥekma-s i leɛqiṛa ; țseǧǧiden daɣen zdat leɛqiṛa qqaṛen : anwa yellan am leɛqiṛa , anwa i gzemren ad yennaɣ yid-es ?
66013005	Yețțunefk-as uxenfuc i seg i d-țeffɣen imeslayen iqebḥen akk-d rregmat ɣef Sidi Ṛebbi . Tețțunefk-as tezmert aț-țeḥkem azal n tnin uṛebɛin n wagguren .
66013006	Teldi axenfuc-is , tețqabaḥ Sidi Ṛebbi , treggem isem-is d wemkan i deg yețțili akk-d kra wid i gzedɣen deg igenni .
66013007	Serrḥen-as aț-țeskker imenɣi akk-d wid yextaṛ Sidi Ṛebbi yerna a ten-teɣleb . Tețțunefk-as lḥekma ɣef mkul lɛeṛc , ɣef mkul agdud , d mkul lǧens n mkul tutlayt .
66013008	Kra win ur nețwajerred ara di tektabt n tudert yellan seg wasmi tebda ddunit , di tektabt n Izimer immezlen , ad seǧǧden zdat-es .
66013009	Win yesɛan imeẓẓuɣen isel-ed !
66013010	Win i gețṛaǧu nnfu , ad yețwanfu ; ma d win yețṛaǧu ujenwi , ad yemmet s ujenwi . Daymi i glaq i wid yextaṛ Sidi Ṛebbi ad ṭṭfen di liman-nsen , ad sɛun ṣṣbeṛ .
66013011	Walaɣ daɣen yiwet leɛqiṛa nniḍen teffeɣ-ed seddaw n tmurt . Tesɛa sin wacciwen am wid n izimer , tețmeslay am llafɛa .
66013012	Tessexdam tazmert n leɛqiṛa tamezwarut ɣer tama-ines , teṣṣaweḍ armi terra imezdaɣ n ddunit meṛṛa țseǧǧiden zdat leɛqiṛa-nni tamezwarut i geḥlan si lǧerḥ-is .
66013013	Txeddem lbeṛhanat imeqqranen zdat yemdanen , tesseɣlay-ed times seg igenni ɣer lqaɛa .
66013014	Tețɣuṛṛu imezdaɣ n ddunit s lbeṛhanat i s-yețțunefken a ten texdem seddaw lḥekma n leɛqiṛa-nni tamezwarut , teqqaṛ asen : sbeddet yiwen lmeṣnuɛ ɣef ṣṣifa n leɛqiṛa-nni yețțewten s ujenwi tuɣal teḥla .
66013015	Leɛqiṛa tis snat , tețțunefk-as tezmert a s-te ṛṛuḥ i lmeṣnuɛ n leɛqiṛa-nni tamezwarut , iwakken lmeṣnuɛ-nni ad yizmir a d-yenṭeq , yerna ad ineɣ meṛṛa wid yugin a t-ɛebbden .
66013016	Leɛqiṛa-nni tḥețțem ɣef yemdanen , meẓẓi neɣ meqqeṛ , d igellil neɣ d ameṛkanti , d akli neɣ d aḥeṛṛi , ad wwten ticṛaḍ deg ufus ayeffus neɣ deg unyir-nsen ,
66013017	yerna ula d yiwen ur izemmer ad yaɣ neɣ ad yezzenz , anagar win yesɛan ticṛaḍ-agi n yisem n leɛqiṛa neɣ numṛu n yisem-is .
66013018	Win iḥeṛcen yesɛan tamusni d leɛqel , a d-yaf lmeɛna n numṛu n leɛqiṛa yellan d isem n yiwen wergaz , numṛu-agi : d sețțemeyya usețța usețțin .
66014001	Walaɣ Izimer-nni ibedd ɣef wedrar n Siyun , llan yid-es meyya uṛebɛa uṛebɛin alef n yemdanen yesɛan isem n Izimer-nni akk-d isem n Baba-s țwaketben ɣef yinyiren-nsen .
66014002	Sliɣ i ṣṣut n tuɣac i d-yekkan seg igenni , am akken d ṣṣut n lebḥeṛ m'ara yekker , am tiyita n ṛṛɛud ; ṣṣut n tuɣac-nni , yecba ṣṣut i d-ițeffɣen seg waṭas n snitrat .
66014003	? ɣennin yiwen ccna ajdid zdat wemkan n lḥekma , zdat ṛebɛa lexluq zdat lecyux-nni . Yiwen ur izmir ad yeḥfeḍ ccna-nni anagar meyya uṛebɛa uṛebɛin alef-nni i d-yețțuselken si ddunit .
66014004	Wigi , d wid ur nezni ara , qqimen ṣfan ; anda iṛuḥ Izimer ad ddun yid-es . ? țuselken si ger yemdanen iwakken ad țțuqeddmen d imezwura i Sidi Ṛebbi akk-d Izimer .
66014005	Ur d-yeffiɣ lekdeb seg imawen nsen , ur yelli deg-sen wayen ara sen-d yețwassukksen .
66014006	Walaɣ yiwen lmelk yețțafgen deg igenni ; yewwi-d yid-es yiwen lexbaṛ n lxiṛ yețdumun i dayem iwakken a t-ibecceṛ i imezdaɣ n ddunit , i mkul lǧens , i mkul tamurt , i mkul agdud n mkul tutlayt .
66014007	Yeqqaṛ ed s taɣect ɛlayen : Aggadet Ṛebbi , ḥemmdet-eț axaṭer yewweḍ-ed wass n lḥisab . Seǧǧdet , ɛebdet Win i d-ixelqen igenni d lqaɛa , lebḥeṛ akk-d leɛwanseṛ n waman .
66014008	Lmelk wis sin yetbeɛ amezwaru yeqqaṛ : Teɣli , teɣli temdint-nni n Babilun tameqqrant , tin i gesderɛen ( yessenṭḍen ) i leǧnas meṛṛa leḥṛam ines .
66014009	Lmelk wis tlata , yetbeɛ-iten yeqqaṛ s ṣṣut ɛlayen : Win ara iseǧden zdat leɛqiṛa akk-d lmeṣnuɛ-ines yerna yeqbel ticṛeṭ ɣef wunyir-is neɣ ɣef wufus-is ,
66014010	a d-yemmir fell-as wurrif n Sidi Ṛebbi , ad isew lemṛaṛ , ad inɛețțab di tmes d ukubri zdat lmalayekkat iqedsen , zdat Izimer .
66014011	Dexxan n tmes s wayes ara nɛețțaben ad yeqqim si lǧil ɣer lǧil ; wid yețseǧǧiden zdat leɛqiṛa d lmeṣuɛ ines akk-d kra win iqeblen ticṛeṭ n isem-is , ur steɛfayen ara iḍ d wass .
66014012	Deg wannect-agi i d-yețban ṣṣbeṛ n wid yextaṛ Sidi Ṛebbi , wid i gḍuɛen lumuṛ-is yerna ṭṭfen di liman i sɛan di Lmasiḥ .
66014013	Sliɣ i yiwet taɣect i d-yekkan seg igenni teqqaṛ : Aru ayagi , d iseɛdiyen si tura wid ara yemten yili nutni umnen s Lmasiḥ ! Ṛṛuḥ iqedsen yenna : ? - țideț , tura zemren ad steɛfun si leɛtab-nsen axaṭer lecɣal-nni yelhan i xedmen a ten-afen .
66014014	Walaɣ asigna d amellal , ɣef wusigna-nni yeqqim yiwen lxelq ițemcabi i wemdan . Yesɛa taɛeṣṣabt n ddheb ɣef wuqeṛṛuy-is , yeṭṭef amger iqeḍɛen deg ufus-is .
66014015	Yiwen lmelk nniḍen yeffeɣ-ed si lǧameɛ iqedsen , yețɛeggiḍ s ṣṣut ɛlayen i win yeqqimen ɣef wusigna yeqqaṛ-as : Ssexdem amger-ik tmegreḍ , axaṭer yewweḍ-ed lweqt n tmegra , imi ddunit tewjed i tmegra .
66014016	Win akken yeqqimen ɣef wusigna yesɛedda amger-is ɣef ddunit dɣa ddunit meṛṛa tețwamger .
66014017	Yeffeɣ-ed lmelk nniḍen si lǧameɛ iqedsen yellan deg igenni ; ula d nețța yesɛa amger iqeḍɛen .
66014018	Lmelk nniḍen iḥekkmen ɣef tmes , yeffeɣ-ed seg wemkan anda yella udekkan n iseflawen , yenna s ṣṣut ɛlayen i lmelk-nni yesɛan amger iqeḍɛen : Ssexdem amger-ik tgezmeḍ iguza n tfeṛṛant n ddunit , axaṭer wwant tẓuṛin .
66014019	Lmelk-nni yesɛedda amger-is ɣef ddunit , igzem iguza n tfeṛṛant n ddunit , iḍeggeṛ tizuṛin-nni zdaxel n teḥḍunt n wurrif n Sidi Ṛebbi , wwin-ț ɣer beṛṛa n temdint , iwakken ad ṛekḍen tizuṛin-nni , ffɣen-d seg-s idammen , ulin lqedd n lmitra d wezgen , uzzlen d leḥmali azal n telt-meyya n kilumitrat .
66014020	
66015001	Walaɣ daɣen deg igenni licaṛa nniḍen tameqqrant yesteɛǧiben ; sebɛa n lmalayekkat ṭṭfent sebɛa n lmuṣibat tineggura , axaṭer yis-sent ara innekmal wurrif n Sidi Ṛebbi .
66015002	Walaɣ am akken d lebḥeṛ n djaj ixelḍen akk-d tmes , wid iɣelben leɛqiṛa d lmeṣnuɛ-is akk-d numṛu n isem-is , bedden ɣef lebḥeṛ-nni n djaj . ? ṭfen snitrat i sen-d-yefka Sidi Ṛebbi ,
66015003	țcewwiqen acewwiq n Sidna Musa , aqeddac n Sidi Ṛebbi akk-d ucewwiq n Izimer , qqaṛen : Lecɣal-ik meqqeṛ-it steɛǧiben a Sidi Ṛebbi a Bab n tezmert ! Iberdan-ik , d iberdan n lḥeqq ț-țideț ay Agellid n leǧnas .
66015004	Anwa ur nețțaggad , ur nețḥemmid isem-ik a Sidi Ṛebbi ? Axaṭer d kečč kan i d imqeddes . Leǧnas meṛṛa a d-asen ad seǧǧden zdat-ek , imi tḥekkmeḍ s lḥeqq a Bab n lḥeqq .
66015005	Deffir wayagi , walaɣ lǧameɛ iqedsen anda yella uqiḍun n temlilit yeldi deg igenni .
66015006	Sebɛa n lmalayekkat-nni yeṭṭfen sebɛa n lmuṣibat , ffɣent-ed si lǧameɛ-nni s llebsa n leḥrir yeṣfan yețfeǧǧiǧen , beggsent-ed s wagusen n ddheb ɣef yidmaren-nsent .
66015007	Yiwen si ṛebɛa lxuluq-nni , yefka i sebɛa-nni n lmalayekkat sebɛa n teqbucin n ddheb ččuṛent s wurrif n Sidi Ṛebbi yeddren si lǧil ɣer lǧil .
66015008	Lɛaḍima akk-d lḥekma n Sidi Ṛebbi ččuṛen lǧameɛ iqedsen s dexxan , yiwen ur izmir ad yekcem ɣer lǧameɛ-nni alamma nnekmalent lmuṣibat n sebɛa lmalayekkat-nni .
66016001	Sliɣ i yiwen ṣṣut ɛlayen i d-yekkan si lǧameɛ iqedsen yeqqaṛ i sebɛa-nni n lmalayekkat : — Ṛuḥemt , smiremt ɣef ddunit sebɛa teqbucin n wurrif n Sidi Ṛebbi !
66016002	Lmelk amezwaru iṛuḥ , yesmar taqbuct-is ɣef ddunit . Yiwen udeddi iweɛṛen iqerriḥen , yenṭeḍ imdanen meṛṛa yesɛan ticṛeṭ n leɛqiṛa yerna țseǧǧiden zdat lmeṣnuɛ-ines .
66016003	Lmelk wis sin yesmar taqbuct-is ɣer lebḥeṛ , yuɣal d idammen am idammen n lmegget , imiren kra wayen yețɛicen di lebḥeṛ yemmut .
66016004	Lmelk wis tlata yesmar taqbuct-is ɣef yisaffen d leɛwanṣer n waman , uɣalen meṛṛa d idammen .
66016005	Sliɣ i lmelk iḥekkmen ɣef waman yeqqaṛ : Ay Imqeddes , a Bab n lḥeqq , kečč yellan si zik , yellan ass-a , tḥekkmeḍ s lḥeqq .
66016006	Axaṭer nutni ssazlen idammen n yimqedsen akk-d lenbiya , daymi i sen-tefkiḍ ula d kečč ad swen idammen , axaṭer d ayen uklalen .
66016007	Sliɣ i yiwet taɣect i d-yekkan seg udekkan n iseflawen teqqaṛ : Anɛam a Sidi Ṛebbi a Bab n tezmert , lḥekma-inek ț-țideț yerna d lḥeqq .
66016008	Lmelk wis ṛebɛa yesmar taqbuct-is ɣef yiṭij , yețțunefk-as i yiṭij ad yesseṛɣ imdanen ,
66016009	dɣa imdanen meṛṛa ṛɣan s yiṭij . Reggmen Sidi Ṛebbi i gḥekmen ɣef lmuṣibat-agi , ugin ad tuben , ad setɛeṛfen yis , akken a t-ḥemmden .
66016010	Lmelk wis xemsa yesmar taqbuct-is ɣef wukersi n lḥekma n leɛqiṛa-nni . Yeɣli-d ṭṭlam ɣef tgelda-s ; imdanen țkerricen ilsawen-nsen seg weqṛaḥ ,
66016011	reggmen Sidi Ṛebbi Bab n igenwan ɣef lqeṛḥ d ideddiyen-nsen , ur bɣin ara ad tuben seg yir lecɣal-nsen .
66016012	Lmelk wis sețța yesmar taqbuct is ɣef wasif ameqqran n Lufrat . Yesɣeṛ asif-nni iwakken ad iheggi abrid i igelliden i d-ițeddun si cceṛq .
66016013	Walaɣ ffɣen-d seg uxenfuc n llafɛa , seg uxenfuc n leɛqiṛa , seg yimi n nnbi n lekdeb , tlata leṛwaḥ iɛefnen i gțemcabin ɣer imqerqaṛ .
66016014	Widak-nni , d leṛwaḥ n leǧnun i gxeddmen licaṛat , țṛuḥun ɣer igelliden n ddunit meṛṛa , iwakken a ten-id-snejmaɛen i wumenɣi n wass ameqqran n Sidi Ṛebbi Bab n tezmert .
66016015	Aql-in a n-aseɣ am umakar . D aseɛdi win iɛussen ɣef yiman-is ur yekkis ara llebsa-ines , iwakken ur ițeddu ara ɛeryan , ur ițneḥcam ara m'ara t-id-walin !
66016016	Leṛwaḥ-nni n leǧnun snejmaɛen-d igelliden n ddunit deg yiwen wemkan iwumi qqaṛen s tɛibṛanit « Harmagidun » .
66016017	Lmelk wis sebɛa yesmar taqbuct is ger igenni d lqaɛa . Teffeɣ-ed si lǧameɛ iqedsen yiwet taɣect ɛlayen , i d-yekkan seg ukersi n lḥekma teqqaṛ : Dayen kullec yețwakemmel !
66016018	Tebṛeq , terɛeḍ , nesla i tuɣac , tezlez lqaɛa , seg wasmi i d-țwaxelqen imdanen ɣer ddunit ur d-tedṛi zzelzla tameqqrant am tagi .
66016019	Tamdint tameqqrant tebḍa ɣef tlata . Timdinin n tmura ɣlint , Sidi Ṛebbi yemmekta-d Babilun tameqqrant iwakken a s-ye aț-țsew lemṛaṛ si teqbuct n wurrif-is ameqqran .
66016020	Tigzirin zedrent meṛṛa , ula d idurar ur d-banen ara .
66016021	Yeɣli-d igedrez d ameqqran ɣef yemdanen , mkul aɛeqqa yewzen azal n ṛebɛin kilu ; imdanen regmen Sidi Ṛebbi ɣef lmuṣiba n igedrez-nni , axaṭer tegla-d s waṭas n lexṣaṛa .
66017001	Mbeɛd ayagi , yiwen si sebɛa lmalayekkat-nni yeṭṭfen sebɛa teqbucin yusa-d yenna-yi-d : — As-ed a k-d-sneɛteɣ amek ara yețwaḥkem ɣef tmenɛult tameqqrant i gebnan ɣef yisaffen imeqqranen .
66017002	Yid-es i zennun igelliden n ddunit , ɣef ddemma-s i ffɣen imezdaɣ n ddunit seg ubrid n Sidi Ṛebbi .
66017003	Deg uweḥḥi ufiɣ-ed iman-iw deg unezṛuf . Walaɣ yiwet tmeṭṭut teqqim ɣef yiwen lweḥc , rric-is d azeggaɣ , țwaketben fell-as yismawen n rregmat , yesɛa sebɛa iqeṛṛay akk-d ɛecṛa wacciwen .
66017004	Tameṭṭut-nni telsa llebsa ifazen țțazeggaɣt , tcebbeḥ iman-is s ddheb d yedɣaɣen ɣlayen akk-d iɛeqcan . Teṭṭef deg ufus-is taqbuct n ddheb yeččuṛen ț-țicmatin , yeɛni ayen ineǧsen d wayen iɛefnen n yir lecɣal is .
66017005	Yețwakteb ɣef wunyir-is yiwen yisem iwumi yețwaffer lmeɛna-s : Babilun tucmiț tameqqrant i seg d-kkant tecmatin akk-d leḥṛamat meṛṛa n ddunit .
66017006	Walaɣ tameṭṭut-nni teskeṛ s idammen n wid yextaṛ Sidi Ṛebbi , d idammen n inigan n Lmasiḥ . Mi ț-walaɣ , wehmeɣ deg-s .
66017007	Yekker lmelk-nni yenna-yi-d : Acuɣeṛ i twehmeḍ ? Atan a k-d sfehmeɣ lbaḍna n tmeṭṭut-agi akk-d lweḥc i ț-yețbibbin , win akken yesɛan sebɛa iqeṛṛay d ɛecṛa wacciwen .
66017008	Lweḥc-nni twalaḍ , zik yella yedder , tura ulac-it . A d-yali si tesra lqayen lameɛna iwakken ad iṛuḥ ɣer nnger . Imezdaɣ n ddunit iwumi ur yețwajerred ara yisem-nsen seg wasmi i d-tebda ddunit di tektabt n tudert , ad tɛeǧǧben m'ara walin lweḥc-nni , axaṭer lweḥc-nni yellan zik yuɣal ulac-it , ițeddu a d-yuɣal .
66017009	Dagi , tlaq tmusni d lefhama iwakken ad țwafehment lbaḍnat-agi : sebɛa iqeṛṛay-nni țmettilen-d sebɛa idurar i ɣef tesbedd lḥekma-s tmeṭṭut-nni ; țmettilen-d daɣen sebɛa igelliden :
66017010	xemsa deg-sen ɣlin , yiwen mazal-it , wayeḍ urɛad ur d-yusi , yerna asm'ara d-yas ad yeḥkem kra n lweqt kan .
66017011	Lweḥc-nni yellan zik yuɣal ulac-it , d nețța i d agellid wis tmanya , yella daɣen d yiwen si sebɛa-nni ara iṛuḥen ɣer nnger .
66017012	Ɛecṛa wacciwen nni i twalaḍ , țmettilen-d ɛecṛa igelliden urɛad nesɛi lḥekma , lameɛna a d-yas lweqt i deg ara ḥekmen azal n ssaɛa akk-d lweḥc .
66017013	Msefhamen s yiwen ṛṛay , ad ɛawnen lweḥc s tezmert-nsen akk-d lḥekma-nsen .
66017014	Ad sekkren imenɣi akk-d Izimer meɛna a ten-yeɣleb imi d nețța i d Ssid n Ssyadi , i d agellid n igelliden ; wid i gextaṛ daɣen iwumi i d-yessawel , i t-iḍuɛen a ten-ɣelben ula d nutni .
66017015	Lmelk yenna-yi-d daɣen : Aman-agi n isaffen i twalaḍ i ɣef tesbedd lḥekma-s tmeṭṭut-nni tucmiț , țmettilen-d igduden , lɣaci d leǧnas n mkul tutlayt .
66017016	Ɛecṛa wacciwen-nni i twalaḍ akk-d lweḥc , ad uɣalen ad keṛhen tameṭṭut-nni tucmiț , a ț-ɛerrin ad ččen aksum-is , imiren ad sseṛɣen ayen i d-yeqqimen seg-s .
66017017	D Sidi Ṛebbi i ten-iwellhen akken ad xedmen lebɣi-s , ddukklen ɣef yiwen ṛṛay iwakken ad fken lḥekma i lweḥc alamma yedṛa-d lebɣi n Sidi Ṛebbi .
66017018	Ma ț-țameṭṭut-nni tucmiț i twalaḍ , tețmettil-ed tamdint tameqqrant i gḥekmen ɣef yigelliden n ddunit .
66018001	Deffir wayagi walaɣ lmelk nniḍen i d-yusan seg igenni , yesɛa lḥekma tameqqrant , ddunit meṛṛa tfeǧǧeǧ s tmanegt-is .
66018002	Iɛeggeḍ s ṣṣut ɛlayen yenna : Teɣli ! Teɣli temdint-nni tameqqrant n Babilun ! Tuɣal ț-țamezduɣt n ccwaṭen , d amkan anda țnejmaɛen leṛwaḥ imeɛfan , anda xeddmen leɛcuc-nsen leṭyuṛ iɛefnen .
66018003	Axaṭer tewwi leǧnas meṛṛa ɣer leǧhel s yir tikli-ines , igelliden n ddunit jehlen yid-es , wid yețțaɣen znuzun uɣalen d imeṛkantiyen s sselɛa ifazen i s-znuzun .
66018004	Sliɣ i yiwet taɣect i d-yekkan seg igenni teqqaṛ : Effɣet seg-s ay agdud-iw , iwakken ur tɣellim ara di ddnub-is , iwakken ur kkun-id-țawḍent ara lmuṣibat ara d-yeɣlin fell-as .
66018005	Axaṭer ddnubat-is ɛeddan tilas wwḍen ɣer igenni , amek ara yețțu Sidi Ṛebbi lbaṭel i texdem .
66018006	Xedmet as akken i wen-txeddem , ɛețțbet-eț akteṛ wayen i kkun-tɛețțeb , taqbuct nni n lemṛaṛ i tessew i wiyaḍ , ɛemmṛet-as-ț d lemṛaṛ yugaren win tessew nețțat .
66018007	Akken tefka i yiman-is ccan , tɛac di lerbaḥ , ara s-tesseṛwum leɛtab d leḥzen , axaṭer teqqaṛ : Aql-iyi am ugellid , ur lliɣ ț-țaǧǧalt , ur țissineɣ leḥzen .
66018008	Daymi , deg yiwen wass ara d-ɣlint fell-as lmuṣibat : lmut , leḥzen , laẓ akk-d tmes ara ț-yeččen . Axaṭer d Sidi Ṛebbi Bab n tezmert i ț-iɛuqben .
66018009	Igelliden n ddunit meṛṛa i gɛacen deg-s di zzhu d zzna , ad țrun , ad meǧden fell-as , m'ara walin dexxan i gețțalin si tmes iceɛlen deg-s .
66018010	Imi uggaden a ten-taweḍ txeṣṣart , bedden mebɛid qqaṛen : A tawaɣit-im , a tawaɣit-im a tamdint n Babilun , tamdint tameqqrant yesɛan tazmert , deg yiwet n ssaɛa kan yeɣli-d fell-am lɛiqab .
66018011	Wid yețțaɣen znuzun ad ilin di leḥzen ameqqran ad țrun , axaṭer ulac win ara yaɣen sselɛa-nsen ,
66018012	sselɛa-nni n ddheb d lfeṭṭa , idɣaɣen ɣlayen d iɛeqcan , lkețțan n lfina akk-d lkețțan azeggaɣ d leḥrir , sselɛa n yal asɣaṛ i d-yețțaken rriḥa taẓiḍant , leḥwayeǧ akk ineǧṛen s wacciwen n lfil , s wesɣaṛ ɣlayen d wayen yețwaxedmen s nnḥas d wuzzal akk-d eṛxem ;
66018013	ulac daɣen win ara yaɣen lqeṛfa , leɛqaqeṛ , leɛṭeṛ , lmuṛ , lebxuṛ , ccṛab , zzit , awren eṛqiqen akk-d yirden , izgaren , ulli , iɛewdiwen , ikeṛṛusen n umenɣi akk-d yemdanen i rran d aklan .
66018014	A tamdint n Babilun , ayen akken tețmenniḍ iṛuḥ-am ibɛed fell-am , lerbaḥ-im d wayen akk mucaɛen ɣuṛ-em , ṛuḥen-am ur tețțuɣaleḍ ara a ten-tafeḍ .
66018015	Wid yețțaɣen znuzun leḥwayeǧ di temdint-agi yuɣalen d imeṛkantiyen , ad qqimen mebɛid ad aggaden a ten-taweḍ twaɣit , ad țrun , ad ilin di leḥzen ;
66018016	ad inin : A tawaɣit ! A tawaɣit ! Tamdint nni yellan am tmeṭṭut yețlusun lkețțan eṛqiqen d llebsa tazeggaɣt ifazen , yețɛelliqen iɛeqcan ɣlayen , idɣaɣen n lyaman n mkul ṣṣenf akk-d ddheb ,
66018017	deg yiwet n ssaɛa kan , kullec yuɣal d iɣed ! Lqebṭanat n lbabuṛat d ixeddamen nsen , ibeḥṛiyen akk-d wid yețsafaṛen di lebḥuṛ ɣer tmurt-nni qqimen mebɛid ,
66018018	țɛeggiḍen mi walan dexxan n tmes yeččan tamdint-nni , qqaṛen : Anta tamdint yecban tamdint agi ?
66018019	Bdan ṭeggiṛen aɣebbaṛ ɣef yiqeṛṛay-nsen , țrun țmeǧǧiden , țɛeggiḍen qqaṛen : A tawaɣit-im ! A tawaɣit-im a tamdint tameqqrant , isrebḥen wid akk yesɛan lbabuṛat di lebḥur , deg yiwet teswiɛt kan tnegreḍ tuɣaleḍ d iɣed .
66018020	A wid yextaṛ Sidi Ṛebbi , a wid i d-iceggeɛ ad beccṛen awal-is , a lenbiya , ay igenwan , ilit di lfeṛḥ ɣef wayen yedṛan yid-es , axaṭer Sidi Ṛebbi iɛuqeb-iț ɣef wayen i wen texdem .
66018021	Imiren yiwen lmelk yesɛan tazmert tameqqrant , yeddem-ed tablaṭ annect n uɣaṛef n tsirt , iḍeggeṛ-iț ɣer lebḥeṛ yenna : Akka ara tețțuḍeggeṛ temdint tameqqrant n Babilun , ur tețțuɣal a d-tban ;
66018022	ur nețțuɣal a nsel i ṣṣut n wid yekkaten snitra d wid i gcennun akk-d wid yekkaten ajewwaq d lbuq . Ur d-yețɣimi deg-em ṣṣaneɛ , ur nețțɣal a nsel i iɣuṛaf n tessirt .
66018023	Ur tețțuɣal a d-tban deg-em tafat , ur nețțuɣal a nsel i taɣect n yesli ț-țeslit . Aț-țwaɛaqbeḍ a tamdint n Babilun imi imestujaṛ-im , d nutni i gellan d imeqqranen di ddunit ; leǧnas meṛṛa țwaxedɛen s ssḥur i txeddmeḍ ;
66018024	axaṭer deg-em i yuzzlen idammen n lenbiya d wid yextaṛ Sidi Ṛebbi akk-d wid meṛṛa yemmezlen di ddunit .
66019001	Imiren sliɣ i yiwen ṣṣut eɛlayen deg igenni , d ṣṣut n luluf n yemdanen , qqaṛen : Halliluya lḥemd i Ṛebbi ! Leslak , tamanegt ț-țezmert i Sidi Ṛebbi Illu-nneɣ ,
66019002	axaṭer yeḥkem s lḥeqq ț-țideț ɣef tucmiț-nni tameqqrant i gɣuṛṛen imezdaɣ n ddunit , yerra-d țțaṛ n iqeddacen-is yemmezlen .
66019003	Nnan daɣen : Halliluya ! . . . Times yesseṛɣen tamdint tameqqrant ur txețți ara , aț-țeqqim i dayem .
66019004	Ṛebɛa uɛecrin-nni lecyux akk-d ṛebɛa lxuluq seǧǧden zdat Sidi Ṛebbi i geqqimen ɣef wukersi n lḥekma , țcekkiṛen-t qqaṛen : Amin ! Halliluya !
66019005	Yeffeɣ-ed yiwen ṣṣut seg ukersi nni n lḥekma , yeqqaṛ-ed : ? emmdet Sidi Ṛebbi Illu-nneɣ , kunwi meṛṛa yellan d iqeddacen-is , kunwi i t-ițḍuɛun am umeqqran am umeẓyan .
66019006	Rniɣ sliɣ i luluf n yemdanen am akken d ṣṣut n lebḥeṛ m'ara yekker , am tiyita n ṛṛɛud , i geqqaṛen : Halliluya ! Sidi Ṛebbi Illu-nneɣ Bab n tezmert yesbedd lḥekma-s .
66019007	A nezhu , a nefṛeḥ , a t-neḥmed axaṭer tewweḍ-ed tmeɣṛa n Izimer , tislit thegga iman-is ,
66019008	yețțunefk-as aț-țels lkețțan aṛqaq yețfeǧǧiǧen . Lkețțan-agi imettel-ed lecɣal yelhan n wid yextaṛ Sidi Ṛebbi .
66019009	Lmelk yenna-yi-d : Aru ayagi : d iseɛdiyen wid i d-yețwaɛerḍen ɣer imensi n tmeɣṛa n Izimer . Yenna-yi-d daɣen : Imeslayen-agi , d imeslayen n tideț n Sidi Ṛebbi .
66019010	Dɣa ɣliɣ ɣer iḍaṛṛen-is iwakken a t-ɛebdeɣ , meɛna yenna-yi-d : ? ader a d-seǧǧdeḍ zdat-i , axaṭer nekk d aqeddac n Sidi Ṛebbi am kečč am atmaten-ik i geṭṭfen di lexbaṛ n lxiṛ n Ɛisa Lmasiḥ , d Sidi Ṛebbi kan ara tɛebdeḍ . Tideț-agi i d-ibeggen Ɛisa Lmasiḥ , ț-țin i gețwellihen lenbiya .
66019011	Walaɣ daɣen igenni yeldi , iban-ed yiwen uɛewdiw d amellal . Win i t-irekben isem-is « Aḥeqqi ț-țideț » , iḥekkem s lḥeqq , yețnaɣ ɣef tideț .
66019012	Allen-is am uḥeǧǧaǧu n tmes ; yesɛa aṭas n tɛeṣṣabin ɣef wuqeṛṛuy-is . Yesɛa yiwen yisem yiwen ur t-yessin anagar nețța .
66019013	Yelsa abeṛnus yeččuṛ d idammen . Ma d nețța isem-is : « Awal n Ṛebbi » .
66019014	Lɛeskeṛ n igenwan lsan llebsa tamellalt n lfina yețfeǧǧiǧen yerna ttabaɛen-t ɣef yiɛewdiwen imellalen .
66019015	Yeffeɣ-ed seg imi-s yiwen ujenwi qeṭṭiɛen , iwakken ad yewwet leǧnas ; ad yeḥkem fell-asen s tɛekkazt n wuzzal . A ten-yeṛkeḍ am akken ṛekkḍen tiẓurin zdaxel n lemɛinsṛa , akka ara d-ibeggen urrif n Sidi Ṛebbi Bab n tezmert .
66019016	Yura ɣef wubeṛnus-is akk-d umeṣṣaḍ-is : « Agellid n igelliden , Ssid n Ssyadi . »
66019017	Walaɣ daɣen yiwen lmelk ibedd ɣef yiṭij , yessawel s taɣect eɛlayen i leḍyuṛ meṛṛa yețferfiren deg igenni : Aset-ed , nnejmaɛet-ed aț țeččem imensi ameqqran i d-ihegga Sidi Ṛebbi ,
66019018	iwakken aț-țeččem aksum n igelliden , aksum n lɛeskeṛ d wid iḥekkmen fell-asen , aksum n iɛewdiwen d wid i ten-irekben , aksum n yemdanen , ama d iḥeṛṛiyen ama d aklan , s umeqqran s umeẓyan .
66019019	Walaɣ leɛqiṛa akk-d igelliden n ddunit snejmaɛen-d lɛeskeṛ-nsen iwakken ad nnaɣen d Win irekben ɣef wuɛewdiw akk-d lɛeskeṛ-is .
66019020	Leɛqiṛa tețwaṭṭef nețțat d nnbi nni n lekdeb i gxeddmen lbeṛhanat seddaw n lḥekma-s , s wayes ikellex imdanen meṛṛa yețwaḍebɛen s ṭṭabeɛ n leɛqiṛa yerna țseǧǧiden zdat lmeṣnuɛ ines . ? waḍeggṛen i sin d imuddiren ɣer temda tameqqrant n tmes i deg iṛeqq ukubri .
66019021	Wiyaḍ mmuten s ujenwi-nni i d-yeffɣen seg yimi n Win irekben aɛewdiw , leḍyuṛ n igenni ččan seg uksum-nsen armi ṛwan .
66020001	Walaɣ daɣen yiwen lmelk iṣubb-ed seg igenni , yewwi-d deg ufus-is tasaruț n tesra lqayen akk-d yiwet ssnesla tameqqrant .
66020002	yeṭṭef-ed llafɛa yellan d azrem nni n zik , yellan d Cciṭan d Iblis , yeqqen-iț s ssnesla iwakken a t yeḥbes alef iseggasen .
66020003	Iḍeggeṛ-it ɣer tesraft-nni lqayen , yerra-yas aɣummu izemmem-iț iwakken ur ițkellix ara leǧnas alamma ɛeddan walef iseggasen , imiren a d-yețwaserreḥ i kra n lweqt .
66020004	Mbeɛd ayagi , walaɣ ikursiyen n lḥekma , yețțune i wid yeqqimen fell-asen ad ḥasben ; walaɣ leṛwaḥ n wid iwumi țwakksen iqeṛṛay ɣef ddemma n tideț n Ɛisa Lmasiḥ akk-d wawal n Sidi Ṛebbi . Walaɣ daɣen wid ur neqbil ara ad seǧǧden zdat leɛqiṛa akk-d lmeṣnuɛ-is , wid ur neqbil ara ticṛeṭ-ines ɣef wunyir-nsen neɣ ɣef yifassen-nsen . Uɣalen-d ɣer tudert , ad ḥekmen akk-d Lmasiḥ alef iseggasen .
66020005	D wagi i d ḥeggu amezwaru . Ma d lmegtin nniḍen ur d-țuɣalen ara ɣer tudert alamma ɛeddan walef iseggasen .
66020006	Amarezg-nsen wid ara d-iḥyun d imezwura ; lmut tis snat ur sen tzemmer ara , ad ilin d lmuqedmin n Sidi Ṛebbi akk-d Lmasiḥ , ad ḥekmen akk-d Lmasiḥ alef n iseggasen .
66020007	M'ara ɛeddin walef iseggasen agi , Cciṭan a d-yețwaserreḥ si lḥebs ,
66020008	iwakken ad ikellex leǧnas meṛṛa yellan di ṛebɛa yixfawen n ddunit , Haǧuǧ Maǧuǧ yeɛni wid yellan d iɛdawen n Ṛebbi , a ten-id-ijmeɛ i umenɣi ț-țirebbaɛ ur nezmir a neḥseb , am ṛṛmel n lebḥeṛ .
66020009	Steɛmṛen akk ddunit , zzin i wegdud n Sidi Ṛebbi ț-țemdint i gḥemmel . Lameɛna yeɣli-d fell-asen uḥeǧǧaǧu n tmes seg igenni yečča ten .
66020010	Imiren yețwaḍeggeṛ Cciṭan-nni i ten-iɣuṛṛen ɣer daxel n temda-nni n tmes d ukubri anda tella leɛqiṛa d nnbi n lekdeb , ad țwaɛedben am yiḍ am wass i dayem .
66020011	Walaɣ daɣen yiwen ukersi n lḥekma ɛlayen d amellal akk-d Win yeqqimen fell-as , igenni d lqaɛa rewlen zdat-es ur sen-d-yeqqim ara wemkan .
66020012	Dɣa walaɣ lmegtin bedden zdat ukersi-nni n lḥekma am umeqqran am umeẓyan , ldint tektabin , teldi daɣen tektabt nniḍen yellan ț-țaktabt n tudert . Lmegtin țțuḥasben mkul yiwen ɣef leḥsab n wayen yexdem d wayen yuran di tektabin-agi .
66020013	Lebḥeṛ iḍeggeṛ-ed akk wid yečča , lmut d laxeṛt serrḥent-ed akk i lmegtin . Mkul yiwen yețțuḥaseb akken llan lecɣal-is .
66020014	Lmut d laxeṛt țwaḍeggṛent ɣer temda n tmes , țamda-agi n tmes i d lmut tis snat .
66020015	Kra n win ur nețwajerred ara di tektabt n tudert yețwaḍeggeṛ ɣer temda n tmes .
66021001	Walaɣ igenni d lqaɛa ijdiden , igenni aqdim d lqaɛa taqdimt xfan , lebḥur ur d-qqimen ara .
66021002	Walaɣ tamdint iqedsen tṣubb-ed seg igenni tekka-d s ɣuṛ Sidi Ṛebbi , ț-țagi i ț-țamdint n Lquds tajdiṭ , thegga am teslit icebbḥen iman-is i yesli .
66021003	Sliɣ i yiwet taɣect tenṭeq-ed s ṣṣut eɛlayen seg ukersi-nni n lḥekma tenna-d : Tura Sidi Ṛebbi yezdeɣ ger yemdanen , nutni ad ilin d agdud-is nețța s yiman-is ad yili yid-sen .
66021004	A sen-yesfeḍ imeṭṭawen , ur tețțili lmut , ur yețțili leḥzen , ur yețțili umeǧǧed ur yețțili lqeṛḥ axaṭer leḥwayeǧ timezwura ɛeddant ur țɛawadent ara a d-țuɣalent .
66021005	Win akken yeqqimen ɣef wukersi n lḥekma yenna : Tura rriɣ-ed kullec d ajdid . Yenna daɣen : Aru imeslayen-agi , axaṭer imeslayen-iw ṣeḥḥan yerna deg-sen lețkal .
66021006	Yerna yenna-yi-d : Dayen ! Kullec yețwakemmel ! D nekk i d alfa d nekk i d umiga yeɛni d nekk i d lḥeṛf amezwaru , d nekk i d lḥeṛf aneggaru . Lliɣ si tazwara alamma ț-țaggara . Win iffuden , a s-d-fkeɣ aman si lɛinseṛ n tudert yerna baṭel .
66021007	Win yeṭṭfen deg-i ur yeɣli ara a t-kafiɣ s wayen yuklal ; nekk ad iliɣ d Illu-ines , nețța ad yili d mmi ;
66021008	ma d ixeddaɛen , wid ur nețțamen ara , imejhal akk-d wid ineqqen timegṛaḍ , wid ixeddmen ticmatin akk d iseḥḥaren , wid iɛebden lmeṣnuɛat d ssadaț , imeskaddaben , wigi meṛṛa ad yili umur-nsen di temda n tmes ireqqen d ukebri . ? - țagi i d lmut tis snat .
66021009	Yiwen si sebɛa lmalayekkat-nni yeṭṭfen sebɛa teqbucin yeččuṛen d sebɛa lmuṣibat tineggura yusa-d yenna-yi-d : Eyya-d a k-d-sekneɣ tislit , tameṭṭut n Izimer .
66021010	Imiren irfed-iyi Ṛṛuḥ n Sidi Ṛebbi , ufiɣ-ed iman-iw ɣef yiwen wedrar ɛlayen . Isken-iyi-d tamdint n Lquds tețṣubbu-d seg igenni s ɣuṛ Sidi Ṛebbi .
66021011	Tecceɛceɛ am lyaman yeṣfan yețṛeqṛiqen am djaj , ț-țamanegt n Sidi Ṛebbi i gersen fell-as .
66021012	Zzin-as-d leswaṛ ɛlayen yesɛan tnac tewwura , mkul yiwet ibedd zdat-es yiwen lmelk , uran ɣef tewwura-agi yismawen n tnac leɛṛac n wat Isṛail .
66021013	Tlata tewwura wehhant ɣer cceṛq , tlata ɣer lɣeṛb , tlata ɣer usammer , tlata nniḍen ɣer umalu .
66021014	Leswaṛ-nni ersen ɣef tnac lsisan i ɣef uran tnac yismawen n ṛṛusul n Izimer n Ṛebbi .
66021015	Win akken i yi-d-ițmeslayen yeṭṭef aɣanim n ddheb iwakken ad yektil tamdint , tiwwura-ines d leswaṛ-is .
66021016	Tuɣzi ț-țehri n leḥyuḍ n temdint-nni ɛedlen . Yektal tamdint-nni , yufa lqis n tnac alef n wannaren ama di tuɣzi-ines , ama di tehri-ines , ama di leɛli-ines .
66021017	Lmelk yektal daɣen leɛli n leswaṛ n temdint s uɣanim-nni , yufa meyya uṛebɛa uṛebɛin alef n iɣallen .
66021018	Leswaṛ-is bnan s lyaman , ma ț-țamdint tebna s ddheb iṣfan yecban djaj yețṛeqṛiqen .
66021019	Lsisan n leswaṛ-is ṛeqqmen s yezṛa ɣlayen n mkul ṣṣenf . Amezwaru s Lyaman n Jasb , wis sin n Safir , wis tlata s lyaman n Agat , wis ṛebɛa n ? umṛud ,
66021020	wis xemsa n Sardwan , wis sețța n Kurnalin , wis sebɛa n Krizulit , wis tmanya n Biril , wis tesɛa n Tubaz , wis ɛecṛa n Krisubraz , wis ḥdac n Turkwaz , wis tnac n Amitist .
66021021	Tnac n tewwura-nni țwaxedment s tɛeqcin , mkul tawwurt ț-țaɛeqquct tameqqrant . Abṛaḥ n temdint-nni yessa s ddheb yeṣfan am djaj yețṛeqṛiqen .
66021022	Ur walaɣ ara lǧameɛ di temdint-nni axaṭer d Sidi Ṛebbi Bab n tezmert s yiman-is akk-d Izimer i d lǧameɛ-ines .
66021023	Tamdint-agi ur teḥwaǧ iṭij , ur teḥwaǧ agur iwakken a s-d-fken tafat axaṭer ț-țamanegt n Sidi Ṛebbi i ț-ițnewwiṛen , yerna d Izimer i d lmeṣbeḥ-ines .
66021024	Leǧnas meṛṛa ad lḥun di tafat-is , igelliden n ddunit a d-asen ad seǧǧden , ad anzen zdat-es .
66021025	Tiwwura-ines ur ɣelqent ara maḍi axaṭer dinna ur d-yețțili ara yiḍ .
66021026	Leǧnas meṛṛa yesɛan ccan a d-asen ad seǧǧden zdat-es .
66021027	Ur ikeččem ɣuṛ-es wayen ineǧsen , ur ikeččem ɣuṛ-es win ixeddmen cceṛ neɣ win yeskiddiben ; anagar wid yețțujerden di tektabt n tudert n Izimer ara ikecmen ɣer dinna .
66022001	Lmelk-nni yesken-iyi-d daɣen asif anda țazzalen waman n tudert , yeṣfan am djaj yețṛeqṛiqen , i d-ițfeggiḍen seg ukersi n lḥekma n Sidi Ṛebbi akk-d Izimer .
66022002	Di tlemmast n ubṛaḥ n temdint tella ttejṛa n tudert iwumi d-yezzi wasif tețțak-ed tnac n lɣellat , mkul agur tețțak-ed lfakya . Iferrawen-is d ddwa yesseḥlayen leǧnas .
66022003	Ur tețțuɣal ara a d-ili deɛwessu , akersi n lḥekma n Sidi Ṛebbi d Izimer ad yili di temdint , iqeddacen-is a t-ɛebbden ,
66022004	ad walin udem-is , yerna ad sɛun isem-is ɣef yinyiren-nsen .
66022005	Ur yețțuɣal a d-yili ṭṭlam ur țeḥwiǧin tafat n teftilt , ur țeḥwiǧin tafat n yiṭij axaṭer d Sidi Ṛebbi s yiman-is ara ten-inewwṛen s tafat-is , yerna ad ḥekmen yid-es i dayem .
66022006	Lmelk-nni yenna-yi-d : Imeslayen-agi , d imeslayen iṣeḥḥan yerna deg-sen lețkal ; Sidi Ṛebbi yețwellihen lenbiya iceggeɛ-ed lmelk-is iwakken a d-isken i iqeddacen-is ayen ur nețɛeṭṭil ara a d-yedṛu .
66022007	Atan ihi , qṛib a n-aseɣ ! Amarezg n win ara iḥerzen imeslayen i d-yețțuweḥḥan di tektabt agi .
66022008	D nekk Yuḥenna i geslan yerna walaɣ ayagi meṛṛa ; mi sliɣ yerna walaɣ annect-agi , ɣliɣ ɣer iḍaṛṛen n lmelk i yi-ten-id-yesseknen iwakken a t-ɛebdeɣ ;
66022009	meɛna yenna-yi-d : ? ader aț-țseǧdeḍ zdat-i axaṭer nekk d aqeddac n Sidi Ṛebbi am kečč am atmaten-ik lenbiya akk-d wid iḥerzen imeslayen n tektabt-agi , d Sidi Ṛebbi kan ara tɛebdeḍ !
66022010	Yenna-d daɣen : Ur țeffer ara imeslayen i k-d yețțuweḥḥan di tektabt-agi , axaṭer lweqt i deg ara d-dṛun qṛib a d-yaweḍ .
66022011	Win ixeddmen lbaṭel ad ikemmel di lbaṭel-ines , win ineǧsen ad ikemmel di nǧasa-ines , aḥeqqi ad ikemmel ad iteddu s lḥeqq , win iwumi yeṣfa wul ad ikemmel tikli-ines s wul yeṣfan .
66022012	Atan ihi qṛib a n-aseɣ , ad fkeɣ i mkul yiwen akken yuklal .
66022013	D nekk i d alfa d nekk i d umiga yeɛni d nekk i d lḥeṛf amezwaru , d nekk i d lḥeṛf aneggaru , lliɣ si tazwara alamma ț-țaggara .
66022014	Amarezg n wid yessarden tijellabin-nsen axaṭer a sen-yețțune ad ččen si ttejṛa n tudert yerna ad kecmen si tewwura n temdint ;
66022015	ma d iɛdawen n Sidi Ṛebbi , iseḥḥaren , wid ixeddmen cceṛ , wid ineqqen timegṛaḍ , wid iɛebden lmeṣnuɛat d ssadaț , wid ixeddmen ticmatin d wid yeskiddiben ama s imeslayen nsen ama s lecɣal-nsen , ur keččmen ara ɣer temdint .
66022016	Nekk Ɛisa Lmasiḥ ceggɛeɣ-ed lmelk-iw iwakken ad ixebbeṛ tijmuyaɛ n imasiḥiyen s wayagi meṛṛa . Nekk seg iẓuṛan n ugellid Dawed , d axalaf i d-ikkan si lǧedra-ines , d itri yețfeǧǧiǧen taṣebḥit .
66022017	Ṛṛuḥ iqedsen ț-țeslit qqaṛen : As-ed ! Kra n win ara yeslen i yimeslayen agi a d-yini : As-ed ! Win yeffuden a d-yas . Win yebɣan aman yessidiren , ad issew baṭel !
66022018	Ad ɛeggneɣ i kra win ara d yeslen i yimeslayen i d yețțuweḥḥan di tektabt-agi , ma yella win i gzegden imeslayen , Sidi Ṛebbi a d-yesseɣli fell-as tiwaɣyin yuran di tektab-agi .
66022019	Ma yella win i gesneqsen seg wayen i d-yețțuweḥḥan di tektabt-agi , Sidi Ṛebbi a s-ikkes amur-is si ttejṛa n tudert , ur ikeččem ara ɣer temdint iqedsen i ɣef d-țmeslay tektabt-agi .
66022020	Win i d-iweḥḥan annect-agi meṛṛa yenna-d : ? - țideț qṛib a n-aseɣ ! As-ed a Ssid-nneɣ Ɛisa ! Amin !
66022021	Ṛṛeḥma n Ssid-nneɣ Ɛisa a d ters ɣef mkul yiwen .
