# language_name:        Santa Teresa Cora
# closest ISO 639-3:    cok
# ISO_15924:            Latn
# year_short:           
# year_long:            
# vernacular_title:     
# english_title:        The New Testament in Santa Teresa Cora
# URL:                  
# copyright_short:      
# copyright_long:       
# notes:                
40001001	A'ii mú a'ɨ́ɨn pú'een ɨ́ vaújsimua'ame'en a'ɨ́jna ɨ́ Jesús , tɨ ajta i'i Cɨríistu'u ɨ́ tɨ a'ɨ́mej jetze airáane a'ɨ́jna ɨ́ David teecan , ajta a'ɨ́jna ɨ́ Abraham teecan .
40001002	Abraham pu rape'erica'a a'ɨ́jna ɨ́ Isaac . Ajta a'ɨ́jna ɨ́ Isaac , a'ɨ́ɨ pu rape'erica'a a'ɨ́jna ɨ́ Jacobo . Ajta a'ɨ́jna ɨ́ Jacobo , a'ɨ́ɨ pu títɨ'ɨríjmua'a já'araa a'ɨ́jna ɨ́ Judá , majta seica ɨ́ mej ihuáamua'ame'en pú'een ɨ́ Judá .
40001003	Ajta Judá a'ɨ́mej pu títɨ'ɨríjmua'a já'araa , ɨ́ mej miyen ánte'aruajca'a tɨjɨ́n Fares , ajta a'ɨ́jna ɨ́ seɨ́j Zara . Ajta ɨ́ hua'anáànacɨ'ɨ , ayée pu ántehuaaca'a tɨjɨ́n Tamar . Ajta a'ɨ́jna ɨ́ Fares , a'ɨ́j pu típe'eri já'araa ɨ́ Esrom . Ajta Esrom pu rape'erica'a ɨ́ Aram .
40001004	Aram pu rape'erica'a a'ɨ́jna ɨ́ Aminadab . Ajta Aminadab pu rape'erica'a a'ɨ́jna ɨ́ Naasón . Tɨ'ɨj jí Naasón típe'eri já'araa tɨ ayén ántehuaaca'a tɨjɨ́n Salmón .
40001005	Ajta a'ɨ́jna ɨ́ Salmón , a'ɨ́ɨ pu rape'erica'a a'ɨ́jna ɨ́ Booz . Ayee pu ántehuaaca'a ɨ́ náànajra'an ɨ́ Booz tɨjɨ́n Rahab . Ajta a'ɨ́jna ɨ́ Booz , a'ɨ́ɨ pu rape'erica'a a'ɨ́jna ɨ́ Obed . Ajta ayén ántehuaaca'a ɨ́ náànajra'an a'ɨ́jna ɨ́ Obed tɨjɨ́n Rut . Ajta a'ɨ́jna ɨ́ Obed , a'ɨ́ɨ pu rape'erica'a a'ɨ́jna ɨ́ Isaí .
40001006	Isaí pu rape'erica'a a'ɨ́jna ɨ́ David , ɨ́ tɨ ajta te'enteájrupi ɨ́ rey jɨme'e . A'ɨ́jna ɨ́ David teecan , jamuan a'ɨ́jna tɨ ajta ɨ́ra'ara'an pú'eene'e a'ɨ́jna ɨ́ Urías , a'ɨ́ɨ mú típe'eri muá'araa a'ɨ́jna tɨ ayén ántehuaa já'araa tɨjɨ́n Salomón .
40001007	Salomón pu rape'erica'a a'ɨ́jna ɨ́ Roboam . Ajta a'ɨ́jna ɨ́ Roboam , a'ɨ́ɨ pu pé'ericɨra'an pú'eene'e ɨ́ Abías . Ajta a'ɨ́jna ɨ́ Abías , a'ɨ́ɨ pu rape'erica'a a'ɨ́jna ɨ́ Asa .
40001008	Asa pu rape'erica'a ɨ́ Josafat . Tɨ'ɨj jí Josafat típe'eri já'araa tɨ ayén ántehuaaca'a tɨjɨ́n Joram . Ajta a'ɨ́jna ɨ́ Joram , a'ɨ́ɨ pu rape'erica'a a'ɨ́jna ɨ́ Uzías .
40001009	Ajta a'ɨ́jna ɨ́ Uzías , a'ɨ́ɨ pu rape'erica'a a'ɨ́jna ɨ́ Jotam . Ajta Jotam pu rape'erica'a a'ɨ́jna ɨ́ Acaz . Ajta á'iyen a'ɨ́jna ɨ́ Acaz típe'eri já'araa a'ɨ́jna ɨ́ Ezequías .
40001010	Ezequías pu rape'erica'a a'ɨ́jna ɨ́ Manasés . Ajta Manasés pu rape'erica'a a'ɨ́jna ɨ́ Amón . Ajta a'ɨ́jna ɨ́ Amón , a'ɨ́ɨ pu rape'erica'a a'ɨ́jna ɨ́ Josías .
40001011	Ajta a'ɨ́jna ɨ́ Josías , a'ɨ́mej pu títɨ'ɨríjmua'a já'araa ɨ́ Jeconías , majta a'ɨ́mej ɨ́ mej ihuáamua'ame'en pú'eene'e a'ɨ́jna ɨ́ Jeconías . Tɨ́'ɨj Josías títɨ'ɨríjmua'a já'araa , seica mú mú a'uvé'eju'un . Matɨ́'ɨj mi a'ɨ́mej a'uví'itɨ́ ɨ́ mej Israél a'uchéjme'ecaa . A'uu mú já'ahua'a huaja'uví'itɨ seɨ́j chuéjra'a japua tɨ ayén téja'arájtehuaa tɨjɨ́n Babilonia .
40001012	Matɨ́'ɨj miyen huaja'uví'itɨ , aj pu'i Jeconías seɨ́j típe'eri já'araa tɨ ayén ántehuaaca'a tɨjɨ́n Salatiel . Ajta a'ɨ́jna ɨ́ Salatiel , a'ɨ́ɨ pu rape'erica'a a'ɨ́jna ɨ́ Zorobabel .
40001013	Zorobabel pu rape'erica'a a'ɨ́jna ɨ́ Abiud . Tɨ́'ɨjtá'i a'ɨ́ɨn Abiud rape'eri já'araa a'ɨ́jna ɨ́ Eliaquim . Ajta a'ɨ́jna ɨ́ Eliaquim , a'ɨ́ɨ pu rape'erica'a a'ɨ́jna ɨ́ Azor .
40001014	Ajta a'ɨ́jna ɨ́ Azor , a'ɨ́ɨ pu rape'erica'a a'ɨ́jna ɨ́ Sadoc . Ajta a'ɨ́jna ɨ́ Sadoc , a'ɨ́ɨ pu rape'erica'a a'ɨ́jna ɨ́ Aquim . Ajta a'ɨ́jna ɨ́ Aquim , a'ɨ́ɨ pu rape'erica'a a'ɨ́jna ɨ́ Eliud .
40001015	Ajta a'ɨ́jna ɨ́ Eliud , a'ɨ́ɨ pu rape'erica'a a'ɨ́jna ɨ́ Eleazar . Tɨ́'ɨjta'i a'ɨ́jna ɨ́ Eleazar típe'eri já'araa a'ɨ́jna ɨ́ Matán . Ajta , a'ɨ́jna ɨ́ Matán , a'ɨ́ɨ pu rape'erica'a a'ɨ́jna ɨ́ Jacobo .
40001016	Jacobo pu rape'erica'a a'ɨ́jna ɨ́ José , a'ɨ́jna tɨ María tévi'itɨne'e . A'ii pu a'ɨ́ɨn pú'een tɨ náànajra'an pú'eene'e a'ɨ́jna ɨ́ Jesús , ɨ́ mej miyen ratamuá'amua tɨjɨ́n Cɨríistu'u .
40001017	A'ɨ́j mú jɨ́n miyen ará'aseca'a a'achú cumu tamuáamuata'a japuan muáacua ɨ́ mej jetzen airáane a'ɨ́jna ɨ́ Abraham teecan . A'ii pu a'ɨ́ɨn pú'een ɨ́ tu'uvé'eteajtɨ a'ɨ́jna ɨ́ David . Majta miyen che'atá mena'a ará'axcaa a'ɨ́ɨme ɨ́ mej huá'a jetze airáane a'ɨ́jna ɨ́ David teecan . A'ɨ́mej mú a'uví'itɨ́ a'ɨ́mej ɨ́ mej Israél jetze ajtéme'ecantaca'a a'ujna já'ahua'a Babilonia . Ayee mú che'atá mena'a ará'axcaa tamuáamuata'a japuan muáacua tɨ́'ɨj huanú'ihuaca'a a'ɨ́jna ɨ́ Cɨríistu'u .
40001018	Ayee pu éeni'icɨ'e huanú'ihuaca'a a'ɨ́jna ɨ́ Jesús tɨ ajta i'i Cɨríistu'u . A'ɨ́ɨ pu náànajra'an , a'ɨ́jna ɨ́ María , pu'uri huataúra'acaa ɨ́ runiuuca jɨme'e tɨ ij huatéviche'en a'ɨ́jna jamuan ɨ́ José . Matɨ́'ɨj caí xɨ naími'i huaté'eca'a , aj pu i a'utaseíjre ɨ́ pa'arɨ'ɨ jucáara'an jetze . A'ɨ́ɨ pu ayén ráaruu jɨ́me'en ɨ́ muárɨ'eri'ire'ara'an a'ɨ́jna ɨ́ xɨéjniu'ucare'ara'an ɨ́ Dios .
40001019	Ajta nu'u a'ɨ́ɨn tɨ ratévi'itɨ́né'e a'ame , a'ɨ́jna ɨ́ José , rɨ́'ɨ pu tí'itevistaca'a . Capu raxɨ́'eve'eca'a tɨ ayén puaíjtzi raatá'an mé jéjre'e huá'a tzajta'a ɨ́ teɨte . Mɨ́ ajta , a'ɨ́ɨ pu ayén raxɨ́'eve'eca'a tɨ mé rúurɨeni avíitzi jɨme'e .
40001020	Tɨ́'ɨj raaxɨ́'epɨ'ɨntare tɨ ayén huárɨni , aj pu'i seɨ́j tevi huataseíjre ɨ́ jemin ɨ́ cutzí tzajta'a . A'ii pu a'ɨ́ɨn pú'een seɨ́j tɨ tí'ivaɨre'e ɨ́ ta japua . Ayee pu tiraatá'ixaa tɨjɨ́n : ― José , mú'ee pej i'i huáacɨxa'ara'an ɨ́ David teecan , capej rátziɨɨne'e pej rá'anvi'itɨn a'u pe é'eche a'iné ɨ́ tɨ a'utaseíjre ɨ́ jucáara'an jetze , a'ɨ́j pu jɨ́me'en huanéj ɨ́ muárɨ'eri'ire'ara'an ɨ́ xɨéjniu'ucare'ara'an ɨ́ Dios .
40001021	A'ɨ́ɨ pu teáatacan tiyaúj a'ame . Ayee xu nu'u raatámua'ati tɨjɨ́n JESUS , a'iné a'ii pu a'ɨ́ɨn pu'éene'e a'ame ɨ́ tɨ huá'a japua niuuni ɨ́ ruteɨ́testemua'a ɨ́ mej meri auteájturaa ɨ́ Dios jemi . ― Ayee pu tiu'utaxájtaca'a .
40001022	Ayee tiuju'urɨ́j tɨ ij ayén te'araúrasten a'ij tɨ ajmí'i tiu'utaxájtaca'a a'ɨ́jna ɨ́ ja'atɨ tɨ tí'ixaxa'ata'a ɨ́ tavástara'a jetze me'ecan .
40001023	Ayen tɨjɨ́n : Pa'arɨ'ɨ pu nu'u huataseíjre'esin ɨ́ jucaatze'en a'ɨ́jna jetze ɨ́ 'ɨ́ita'a tɨ caí xɨ ja'atɨ́ ratévi'itɨn . Tiyaúj pu nu'u a'ame teáatacan . Aj mú mi miyen raatámua'atzi tɨjɨ́n Emanuel . A'íjna niuucarijra'a tɨjɨ́n Emanuel , ayée pu huataújmua'a tɨjɨ́n : Dios pu ta jamuan yé huaca .
40001024	Tɨ́'ɨj huájɨ a'ɨ́jna ɨ́ José , aj pu i ayén huarɨ́j a'ij tɨ tiraatá'ixaa a'ɨ́jna ɨ́ ja'atɨ tɨ ta japua tí'ivaɨre'e . Tɨ'ɨj jí ya'uví'itɨ ɨ́ ruche .
40001025	Mɨ́ ajta , capu jamuan huáhuii ajta caí huanú'ihuaca'a a'ɨ́jna ɨ́ pa'arɨ'ɨ tɨ teáata'a . Matɨ́'ɨj mi miyen raatamuá'a tɨjɨ́n JESUS .
40002001	A'uu pu ja'unú'ihuaca'a a'ɨ́jna ɨ́ Jesús , chajta'a tɨ ayén téja'arájtehuaa tɨjɨ́n Belén . A'uu pu ajtéme'ecan a'ɨ́jna ɨ́ chuéjra'a japua tɨ ayén téja'arájtehuaa tɨjɨ́n Judea . A'ájna a'u tɨ a'ɨ́ɨn ja'unú'ihuaca'a ɨ́ Jesús , a'ɨ́ɨ pu ti'itéveeca'a ɨ́ rey jɨme'e a'ɨ́jna ɨ́ Heródes . Matɨ́'ɨj mi seica Jerusalén e'iré'ene ɨ́ mej jeíhua támua'arejca'a . U jetze pújme'en mú e'eráacɨ a'utɨ́ 'eíjninei ɨ́ xɨcaj .
40002002	Matɨ́'ɨj mi miyen tiraata'íhua'uri'i ɨ́ Heródes miyen tɨjɨ́n : ― ¿ A'uné a'ij 'een a'ɨ́jna ɨ́ huá'a rey ɨ́ mej Israél jetze ajtéme'ecan , a'ɨ́jna tɨ auchén huanú'ihuaca'a ? A'ájna já'ahua'a a'utɨ́ 'eíjninei ɨ́ xɨcaj , a'ujna a'u tej é'eche , xu'ura'ave tu huaseíj tɨ a'utátzaareajraa a'ɨ́jna jɨme'e tɨ huanú'ihuaca'a . A'ɨ́j tu jɨ́n te'uun mú a'uvé'eju'un tej ti rɨ́'ɨ tíraatéanajche .
40002003	Tɨ́'ɨj ráamua'areeri'i a'ɨ́jna ɨ́ rey , a'ɨ́jna ɨ́ Heródes , jé'ecan pu ti'ijmua'astɨ́ já'araa a'ɨ́jna jɨme'e . Majta , ɨ́ teɨte ɨ́ mej Jerusalén a'uchéjme'ecaa , naími'i mú tí'itziɨɨne'eca'a .
40002004	Tɨ'ɨj jí Heródes hua'utajé naíjmi'ica ɨ́ mej tihuá'aijte'e a'ɨ́mej ɨ́ mej tí'ivaɨre'e hua'atéyujta'a , majta ɨ́ mej tihuá'amua'atehua'a ɨ́ teɨte a'ij tɨ té'eyu'usi'i ɨ́ yu'uxari jetze . Ayee pu tihua'uta'íhua'uri'i tɨjɨ́n : ― ¿ A'uné nu'u á'anu'ihuan a'ɨ́jna ɨ́ Cɨríistu'u ?
40002005	Aj mú mi miyen tiraatá'ixaa tɨjɨ́n : ― A'ujna Belén , ɨ́ chajta'a tɨ a'uun ajtéme'ecan a'ujna já'ahua'a u Judea , a'iné ayée pu ajmí'i ra'uyú'uxaca'a a'ɨ́jna ɨ́ ja'atɨ tɨ tí'ixaxa'ata'a ɨ́ Dios jetze me'ecan .
40002006	Ayen tɨjɨ́n : Mú'een mɨ sej Belén a'uchéjme , a'ujna chuéjra'a japua tɨ a'uun auucá'a u Judá , íjii , mú'een xu xaa se'ɨ́ɨn pú'een ɨ́ sej jaítze'e cɨ́lieen jɨ́n tí'aijta . Mɨ́ ajta , méjca'i huáyee , seɨ́j pu a'amua jetze nu'ihuan tɨ ve'ecán jɨ́n tiu'uta'aíjta . A'ɨ́ɨ pu antiújmua'aréere a'ame huá'a jɨme'e ɨ́ neteɨ́testemua'a , a'ɨ́mej ɨ́ mej Israél jetze ajtéme'ecan .
40002007	Aj pu i Heródes huaja'utajé avíitzi jɨme'e a'ɨ́mej ɨ́ mej jeíhua támua'arejca'a . Tɨ'ɨj jí ayén tihua'uta'íhua'uri'i tɨjɨ́n : ― ¿ A'achúni ari á'atee tɨ huaja'utaseíjra a'ɨ́jna ɨ́ xu'ura'ave ?
40002008	Ajta á'iyen hua'uta'aíj mej á'ucɨɨne a'ujna u Belén . Ayen tihua'utá'ixaa tɨjɨ́n : ― Sericu , setá'aj yá'uhuauni temua'a naa se'ɨ́jna ɨ́ pa'arɨ'ɨ . Setɨ́'ɨj raateún , aj xu si mú a'uvé'eju'un setá'aj naatá'ixaate'en , neatá'aj neajta inee á'ume'en , neatá'aj rɨ́'ɨ tiraateájtuaani .
40002009	Matɨ́'ɨj ráanamuajri'i me'ɨ́jna ɨ́ rey , aj mú mi a'ucɨ́j . Ajta a'ɨ́ɨn xu'ura'ave tɨ a'utaseíjre a'ɨ́mej jemi a'ujna seɨ́j chuéjra'a japua a'u tɨ 'eíjninei ɨ́ xɨca , a'ɨ́ɨ pu amuacaí huamé'ecaa . Tɨ'ɨj jí án a'ujcháxɨ ɨ́ chi'ij japua a'u tɨ a'ij é'ene'e a'ɨ́jna ɨ́ pa'arɨ'ɨ .
40002010	Jé'ecan mú huataújtemua'ave matɨ́'ɨj raaseíj me'ɨ́jna ɨ́ xu'ura'ave .
40002011	Mua'antenéesime'ecaa mú u chi'ita , matɨ́'ɨj mi raaseíj ɨ́ pa'arɨ'ɨ jamuan ɨ́ náànajra'an . Aj mú mi títunutaxɨ . Temua'a mú naa rɨ́'ɨ tiraatá'a . Matɨ́'ɨj mi te'entícuunaxɨ tiu'ujcáaja , a'ɨ́ɨ mú raatapuaíjve ti'itɨ́j oro , majta ti'itɨ́j cɨ́tzive'eri , majta ti'itɨ́j cuaane'e tɨ ayén ántehuaa tɨjɨ́n mirra .
40002012	Majta á'iyen tiú'umaaraca'a tɨ nu'u Dios hua'utá'ijmɨijri'i mej nu'u caí huaré'ecɨɨne a'ɨ́jna jemi ɨ́ Heródes . A'ɨ́j mú jɨ́n seɨ́j jetze a'ucɨ́ ɨ́ juye mej mi a'uré'enen me'újna chuéjra'a japua a'u mej é'echejca'a .
40002013	Matɨ́'ɨj a'ucɨ́j a'ɨ́ɨme ɨ́ mej jeíhua támua'arejca'a , ja'atɨ́ pu huataseíjre a'ɨ́jna jemi ɨ́ José tɨ́'ɨj tí'imaaraca'a . A'ɨ́jna ɨ́ ja'atɨ , a'ii pu a'ɨ́ɨn pú'eene'e seɨ́j tɨ tí'ivaɨre'e u ta japua . Ayee pu tiraatá'ixaa tɨjɨ́n : ― Ájchesi . Patá'aj rá'anvi'itɨn pe'ɨ́jna ɨ́ pa'arɨ'ɨ , pajta ɨ́ náànajra'an . Á'ura'a patá'aj raaté'avaa mɨ pa'arɨ'ɨ , pajta ɨ́ náànajra'an . Huá'anvi'itɨchi a'ujna Egipto . Setá'aj se'uun a'uté'en ajta nena'a caí neajtahua'a amuaatá'ixaate'en ja'anáj tɨ huatárɨ'ɨristari sej yé uvé'enen seyajna . Ayee xu huárɨni a'iné a'ɨ́jna ɨ́ Heródes , a'ɨ́ɨ pu rahuauni ɨ́ pa'arɨ'ɨ tɨ i raajé'ica . ― Ayee pu tiraatá'ixaa .
40002014	Tɨ'ɨj jí ájchee ɨ́ José . Ya'uví'itɨ a'ɨ́jna ɨ́ pa'arɨ'ɨ , ajta náànajra'an . Ajta a'ɨ́ɨn huá'a jamuan pu á'uraa a'ájna tɨ́ca'ari tzajta'a . A'uu mú a'ará'a a'ujna Egipto .
40002015	A'uu mú é'etee ajta caí huamɨ́'ɨ a'ɨ́jna ɨ́ Heródes . Ayee pu a'ɨ́jna jɨ́n huarɨ́j tɨ́'ij araúrasten ɨ́ niuucari tɨ jɨ́me'en ayén ajmí'i tiu'utaxájtaca'a seɨ́j tɨ tí'ixaxa'ata'a ɨ́ Dios jetze me'ecan tɨjɨ́n : “ U nu ya'utajé ɨ́ niyauj a'ujna Egipto . ”
40002016	Tɨ́'ɨj Heródes ráamua'areeri'i mej raatémua'itɨ a'ɨ́ɨme ɨ́ mej jeíhua támua'arejca'a , jé'ecan pu huataniú'ucaca'a . Tɨ́'ɨj jí ra'utámua'areeri'i a'ij mej tiu'utaxájtaca'a a'ɨ́ɨme , aj pu i Heródes tiu'uta'aíjtaca'a mej nu'u huá'ucui'ini naíjmi'ica ɨ́ tɨ'ɨríi mej teteca ɨ́ mej miyen raacha'ɨ́jmee hua'apua nine'ira'a múucɨ pújme'en . Naíjmi'ica mú huajá'ucuii a'úu mej Belén é'echejca'a , majta ɨ́ seica ɨ́ mej a'ɨmuá antachéejme'ecaa .
40002017	Ayee pu te'araúraste a'ɨ́jna ɨ́ niuucarijra'a tɨ jɨ́me'en ayén ajmí'i ra'uyú'uxaca'a a'ɨ́jna ɨ́ ja'atɨ tɨ tí'ixaxa'ata'a ɨ́ Dios jetze me'ecan . Ayee pu ántehuaaca'a tɨjɨ́n Jeremías .
40002018	Ayen tɨjɨ́n : Ayee pu tiú'unamuajri'i a'ujna já'ahua'a u Ramá , mej ruyeineca'a , majta jeíhua ruxɨeemɨjte'eca'a . A'ɨ́jna ɨ́ Raquel , a'ɨ́ɨ pu seɨ́j a'ɨ́ɨn pú'een ɨ́ mej ruyeineca'a . Ruyaujmua'a pu jɨ́me'en ruyeineca'a . Capu raxɨ́'eve'eca'a mej rɨ́'ɨ tiraatéjeeve a'ɨ́jna jɨme'e ɨ́ mej caí ché'e mé jé'e já'ahua'a ɨ́ yaújmua'ame'en . Ayee pu'u .
40002019	Aru tɨ́'ɨj ari huamɨ́'ɨ a'ɨ́jna ɨ́ Heródes , seɨ́j pu ajta huataseíjre a'ɨ́jna jemi ɨ́ José tɨ́'ɨj tí'imaaraca'a . A'ii pu a'ɨ́ɨn pú'een seɨ́j tɨ tí'ivaɨre'e ta japua ɨ́ tavástara'a jemi . Ayee pu a'ɨ́ɨn tiraatá'ixaa tɨjɨ́n :
40002020	― Ájchesi . Ánvi'itɨchi hui a'ɨ́jna ɨ́ pa'arɨ'ɨ , pajta ɨ́ náànajra'an . Setá'aj já'ucɨɨne se'újna chuéjra'a japua tɨ ayén téja'arájtehuaa tɨjɨ́n Israél . Pu'uri huamɨ́'ɨ ɨ́ tɨ rajé'icatamɨ'ɨca'a a'ɨ́jna ɨ́ pa'arɨ'ɨ . ― Ayee pu tiraatá'ixaa .
40002021	Tɨ'ɨj jí ájchee a'ɨ́jna ɨ́ José . Aj pu'i ya'uví'itɨ a'ɨ́jna ɨ́ pa'arɨ'ɨ , ajta náànajra'an . A'uu mú a'ará'a me'újna Israél .
40002022	Mɨ́ ajta a'ɨ́ɨn José , ayée pu ráamua'areeri'i tɨ nu'u a'ɨ́ɨn Arquelao tí'aijtaca'a ruyá'upuacɨ'ɨ jetze me'ecan , a'ɨ́jna ɨ́ Heródes teecan . Ajta pu Dios raatá'ixaa tɨ́'ɨj tí'imaaraca'a . A'ɨ́j pu jɨ́n tí'itziɨɨne'eca'a tɨ a'uun e'ará'asti , a'ujna Judea . Tɨ'ɨj jí a'uun a'ará'a tɨ jetzen ajtéme'ecan a'ujna Galileeye .
40002023	Tɨ́'ɨj a'uun a'ará'a , a'úu pu e'ehuaújchejte , chajta'a jetze tɨ ayén téja'arájtehuaa tɨjɨ́n Nazarét . A'uu pu huayeíjxɨ . Ayee pu tiuju'urɨ́j tɨ ij ayén araúrasten a'ij mej tiu'utaxájtaca'a a'ɨ́ɨme ɨ́ mej mejmí'i tí'ixaxa'ata'a ɨ́ Dios jetze me'ecan . Miyen tɨjɨ́n : “ Ayee mú raatámua'atzi tɨjɨ́n Nazarét tɨ é'eme'ecan . ”
40003001	A'ájná'ɨmua aj pu a'utaseíjre a'u tɨ caí é'e ti'itɨ́j a'ɨ́jna ɨ́ Juan tɨ huá'amuaɨ'ɨhuacare'e . A'uu pu tihuá'a'ixaate'eca'a .
40003002	Ayee pu tihua'utá'ixaa tɨjɨ́n : ― Setá'aj seɨcɨé tiú'umua'ati ɨ́ ru tzajta'a a'iné pu'uri hui tɨ́n a'ájna teja'uré'enejsin tɨ Dios íiyen tiu'uta'aíjta nainjapua ɨ́ chaanaca .
40003003	A'ɨ́jna ɨ́ Juan , a'ii pu a'ɨ́ɨn pú'eene'e tɨ jɨ́me'en raataxájtaca'a ajmí'i a'ɨ́jna ɨ́ ja'atɨ tɨ tí'ixaxa'ata'a ɨ́ Dios jetze me'ecan . Ayee pu ántehuaaca'a tɨjɨ́n Isaías . Ayen tɨjɨ́n : Ja'atɨ́ pu u e'ejíihuá a'ame a'ujna já'ahua'a a'u tɨ caí é'e ti'itɨ́j . Yee pu ti'ixa tɨjɨ́n : “ Naa xu rɨ́'ɨ huaujjéjcuare'en , mɨ ru tzajta'a , mú'een , a'iné tavástara'a pu yé uvé'enejsin . Caxu a'ij yá'unamuajra . ”
40003004	Ajta a'ɨ́jna ɨ́ Juan , ayée pu éene'e ti'itéchejca'a cɨ́ɨxuri tɨ itzíjhua , cameeyu'u ju'uxa'a jɨme'e . Ajta típuaasica'a , navij tu rumua'atɨ́ . Ajta nu'u huátuna'ise cua'acare'e , ajta searate , 'ɨtzitá mej xuaa .
40003005	Majta me'ɨ́n ɨ́ mej a'ɨmuá a'uchéjme'ecaa , naíjmi'i mú e'iré'enineica'a a'u tɨ a'utéveeca'a ɨ́ Juan . A'uu mú e'erácɨ'ɨca'a tɨ́j na'a a'u tɨ huatacá'a a'ujna chuéjra'a japua tɨ ayén téja'arájtehuaa tɨjɨ́n Judea , majta seica ɨ́ mej me'uun é'eche a'ujna chajta'a tɨ ayén téja'arájtehuaa tɨjɨ́n Jerusalén , majta ɨ́ seica ɨ́ mej me'uun é'eme'ecan a'u tɨ a'atamɨ́'ɨye ɨ́ játe'ana tɨ ayén téja'arájtehuaa tɨjɨ́n Jordán . A'uu mú a'uré'enineica'a mej mi ráanamua .
40003006	Jɨ́me'en mu'u tiu'utétzaahuate ɨ́ mej jɨ́n auteájturaa ɨ́ Dios jemi , aj pu'i Juan huá'amuaɨ'ɨhuaca'a ɨ́ játe'anara'an jetze ɨ́ Jordán .
40003007	Mɨ́ ajta ɨ́ Juan , tɨ́'ɨj a'ɨ́mej huaseíj ɨ́ mej miyen ánte'arua tɨjɨ́n fariseos , majta ɨ́ mej miyen ánte'arua tɨjɨ́n saduceos , tɨ́'ɨj a'ɨ́ɨn hua'useíj ɨ́ mej jeíhua e'evé'eju'uca'a mej mi huaújmuaɨ'ɨhua , ayée pu tihua'utá'ixaa tɨjɨ́n : ― Mú'een mɨ sej tí'ihua'itaca , ¿ ni tzaa seri tí'itese'e tɨ caí Dios puaíjtzi amuaatá'an ? ¿ A'ataani amuaatá'ixaa sej si siyen rɨcɨ ?
40003008	Rɨ́'ɨ xu'u se'íjna jɨme'e mej mi ráamua'aree ɨ́ teɨte sej seri tzáahuati'ira'a jɨ́n tí'imua'atze .
40003009	Caxu siyen tí'imua'ajca ɨ́ ru tzajta'a yee : “ Ayej ti'ayajna tɨ naa titaatévaɨre'en a'iné teen tu i'i huáacɨxa'astemua'ame'en a'ɨ́jna ɨ́ Abraham teecan . ” Ayee nu tejá'amua'ixaate'e . Ayej ti'ayajna tɨ Dios raayɨ́'ɨtɨ tɨ rɨ́'ɨ raará'atza ɨ́ tete matɨ́j ɨ́ huáacɨxa'astemua'ame'en a'ɨ́jna ɨ́ Abraham teecan . Capu ti'itɨ́j a'ij tejámuaatévaɨre'esin sej siyen tí'imua'ajca rujɨ́ɨmua'a sino sej siyen huanén tɨ́j Abraham teecan .
40003010	Pu'uri teja'uré'enejsin vejli'i a'ájna xɨcájra'a jetze ja'anáj tɨ pua'a amua'ajteá'axɨ'ɨsin ɨ́ Dios ca'anín jɨme'e . Ayee pu á'amuaruuren cumu tɨ́j ja'atɨ́ cɨyej té'ijveichixɨ'ɨn tepuaij jɨme'e . Nain ɨ́ cɨyej tɨ caí tí'itaaca , a'ɨ́ɨ pu té'ijveichixɨ'ɨsin . Tɨ'ɨj jí ra'anteátaira . Ayee pu che'atá na'a tejamua'ajteá'axɨ'ɨsin mú'ejmi .
40003011	Aru inee , nee nu amuáamuaɨ'ɨhuaca'a jaj jɨme'e mej mi ráamua'aree ɨ́ teɨte sej seri seɨcɨé tiu'umuá'aj ɨ́ ru tzajta'a . Mɨ́ ajta , a'ɨ́ɨn tɨ hui nehuárita'a yé e'evé'eme , a'ɨ́ɨ pu jaítze'e raayɨ́'ɨtɨ necaí inee . A'iné nee nu cɨ́lieene'en jɨ́n ti'itéjvee ɨ́ jemin , capu ayén tínaavíjte'e ineetzi nej rajtaɨ́'ɨpɨ'ɨn ɨ́ ca'acaira'an . Mɨ́ ajtá'i a'ɨ́ɨn , seɨ́j pu huata'íti tɨ huateáturan mú'ejmi jemi . Ajta a'ɨ́ɨn ɨ́ xɨéjniu'ucare'ara'an ɨ́ Dios , a'ɨ́ɨ pu uté'a'asin mɨ a'amua tzajta'a . Ajta a'ɨ́jna tɨ hui nehuárita'a yé e'evé'eme , a'ɨ́ɨ pu rɨ́'ɨ á'amuaruuren .
40003012	Ayee pu té'eme . Xɨee tɨ ja'atɨ́ ari ru'ite'ɨ́ ɨ́ tɨ jɨ́n ra'anáca'atzi ɨ́ triigu . A'ɨ́ɨ pu ru'irátu'isin ɨ́ xaɨɨri pua'acɨé . Ajta a'ɨ́jna ɨ́ imue'eri , rájseɨre'esin u chi'ita . Ajta ɨ́ xaɨɨri , taij jetze pu án yá'urɨeexɨjsin ɨ́ tɨ caí ja'anáj á'amɨ'ɨni . ― Ayee pu tihua'utá'ixaa a'ɨ́jna ɨ́ Juan .
40003013	Aj pu i Jesús huataseíjre . A'uu pu a'arájraa a'ujna chuéjra'a japua tɨ ayén téja'arájtehuaa tɨjɨ́n Galileeye tɨ́'ij Juan ráamuaɨ'ɨhua játe'ana jetze tɨ ayén ántehuaa tɨjɨ́n Jordán .
40003014	Ajta a'ɨ́jna ɨ́ Juan , ayée pu tí'imua'ajca tɨ raatá'ijmɨi . Ayee pu tiraatá'ixaa tɨjɨ́n : ― ¿ Ni mú'ee piyen yé vé'eme inee jemi ? Jaítze'e pu raavíjte'e pej piyen náamuaɨ'ɨhua ineetzi .
40003015	Mɨ́ ajta a'ɨ́ɨn ɨ́ Jesús , ayée pu tiraata'ixaa tɨjɨ́n : ― Ché'e ayén 'eene'en . Ayee pu hui tiraavíjte'e tej tiyen huárɨni tej ra'ará'astijre'en te'ɨ́jna jɨme'e a'ij tɨ tí'ijxe'eve'e ɨ́ Dios . Aj pu i Juan ráamuaɨ'ɨhuaca'a ɨ́ Jesús .
40003016	Tɨ́'ɨj ráamuaɨ'ɨhuaca'a , aj pu'i Jesús a'itáraa á jaata'a . Jɨ́me'en pu'u a'itáraa , tɨ́'ɨj jí antácuunareca'a ɨ́ ta japua tɨ a'utéjmuaa . Tɨ'ɨj jí iiraaseíj tɨ a'icamé'ecaa a'ɨ́jna ɨ́ xɨéjniu'ucare'ara'an ɨ́ Dios . Ayee pu seijre'eca'a tɨ́j cucui'i . Tɨ'ɨj jí japuan a'ujyeíjxɨ .
40003017	Ajta á'iyen niuucari huánamuajri'i tɨ júte'e uj e'icánamuajre'e . Ayen tɨjɨ́n : ― Niyauj pej pɨ́rɨcɨ ɨ́ nej muá'ixe'eve'e . Jé'ecan pej hui naa rɨ́'ɨ naatá'a i ne tzajta'a .
40004001	Tɨ'ɨj jí a'ɨ́ɨn ɨ́ xɨéjniu'ucare'ara'an ɨ́ Dios , a'ɨ́ɨ pu ya'uví'itɨ a'ɨ́jna ɨ́ Jesús ɨ́ jɨrí jetze tɨ́'ij a'ɨ́ɨn tiyaaru'u tiu'utése'en tɨ raamuá'itɨn a'ɨ́jna ɨ́ Jesús .
40004002	Ajta a'ɨ́ɨn Jesús , a'úu pu é'etee a'achú cumu hua'apuate xɨcaj tɨ caí tí'icua'a . Aj pu i huata'í'icuataca'a .
40004003	Ajta á'iyen a'ɨ́ɨn tiyaaru'u e'iré'ene a'ɨ́jna ɨ́ Jesús jemi tɨ ij raamuá'itɨn . Ayee pu tiraatá'ixaa tɨjɨ́n : ― Tɨ́ pua'a hui yaujra'an pej pú'een ɨ́ Dios . Patá'aj raata'aíjte'en amɨ́jna mɨ tetej tɨ́'ij pan huateújtaahua .
40004004	Ajta Jesús , ayée pu tiu'utaniú tɨjɨ́n : ― Capu a'ɨ́ɨ na'a ruxe'eve'e ɨ́ pan tɨ jɨ́n te'utáviicua'i ɨ́ tevi , sino ajta pu a'ɨ́ɨn ruxe'eve'e nain ɨ́ niuucari tɨ é'eme'ecan ɨ́ Dios jemi .
40004005	Tɨ'ɨj jí a'ɨ́ɨn tiyaaru'u ajtahua'a ya'uví'itɨ a'ɨ́jna ɨ́ Jesús a'ánna Jerusalén . Teyuu pu japuan ra'antítuaa a'u tɨ e'evé'epa'atzara'a .
40004006	Ajta ayén tiraatá'ixaa tɨjɨ́n : ― Tɨ́ pua'a hui yaujra'an pej pú'een ɨ́ Dios , ancájvetzi , a'iné ayée pu té'eyu'usi'i ɨ́ yu'uxari jetze tɨjɨ́n : Dios pu huaja'uta'íti ɨ́ mej títetateí ɨ́ jemin mej mi muáacha'ɨn . Majta mú'eetzi memuá'atɨni rumuájca'a jɨme'e . A'ɨ́ɨme mú á muaatéchajtza tɨ́'ij caí ti'itɨ́j a'ij muaruure .
40004007	Jesús pu ayén tiraatá'ixaa tɨjɨ́n : ― Mɨ́ ajta , ayée pu che'atá na'a ayén té'eyu'usi'i ɨ́ yu'uxari jetze tɨjɨ́n : “ Capej piyen tirá'axɨeehuari'ira ti'itɨ́j jɨme'e tɨ Dios ayén ti'itɨ́j jɨ́n huárɨni . ”
40004008	Ajta a'ɨ́ɨn ɨ́ tiyaaru'u , ajtahua'a pu ya'uví'itɨ já'ahua'a yee jɨrí jetze tɨ ájtee . Aj pu i raataseíjra nainjapua , tɨ́j na'a seɨ́j chuéjra'a japua a'u mej a'uchéjme ɨ́ teɨte . Raataseíjra a'achú tɨ ve'etɨ́ a'uun huatacá'a .
40004009	Ayee pu tiraatá'ixaa tɨjɨ́n : ― Nain nu muatapuaíjve'esin ne'íjna tɨ pua'a piyen huárɨni pej títunuta , pej pi naateánajche .
40004010	Aj pu i Jesús ayén tiraatá'ixaa tɨjɨ́n : ― Aricu , mú'ee pej i'i tiyaaru'u , a'iné ayée pu té'eyu'usi'i ɨ́ yu'uxari jetze tɨjɨ́n : “ Setá'aj raateánajche se'ɨ́jna ɨ́ tavástara'a ɨ́ a'amua Dios . A'ɨ́j xu'u huatévaɨre'en . ”
40004011	Aj pu i á'uraa a'ɨ́jna ɨ́ tiyaaru'u . Capu ché'e a'ij ráaruu . Matɨ́'ɨj mi huataseíjre ɨ́ mej títetateí ɨ́ ta japua mej mi raatévaɨre'en me'ɨ́jna ɨ́ Jesús .
40004012	Tɨ́'ɨj Jesús ráamua'areeri'i tɨ aiteánami'ihuaca'a a'ɨ́jna ɨ́ Juan , aj pu'i á'uraa a'ujna chuéjra'a japua tɨ ayén téja'arájtehuaa tɨjɨ́n Galilea .
40004013	A'uu pu e'erájraa a'ujna Nazarét . Tɨ'ɨj jí a'uun a'ucáane a'ujna Capernaúm , chajta'a tɨ a'utacá'a a'ujna tɨ e'eve'e'ástɨme ɨ́ jaj tɨ a'utacá'a a'ájna vejli'i seɨ́j chuéjra'a japua tɨ ayén téja'arájtehuaa tɨjɨ́n Zabulón , ajtahua'a seɨ́j chuéjra'a japua tɨ ayén téja'arájtehuaa tɨjɨ́n Neftalí .
40004014	Ayee pu tiuju'urɨ́j tɨ ij ayén araúrasten a'ij tɨ tiu'utaxájtaca'a a'ɨ́jna tɨ tí'ixaxa'ata'a ɨ́ Dios jetze me'ecan a'ɨ́jna ɨ́ Isaías .
40004015	Ayen tɨjɨ́n : Ayee pu té'eme a'ujna chuéjra'a japua a'u mej é'eche ɨ́ teɨte ɨ́ mej caí Israél jetze ajtéme'ecan , a'ujna tɨ huatacá'a u Zabulón , ajta ɨ́ seɨ́j chuéjra'a japua u Neftalí , ajta seɨ́j ɨ́ juye tɨ a'uun e'etéeneana a'u tɨ e'eve'e'ástɨme ɨ́ jaj tɨ ve'ée , ajta utavén pújme'en ɨ́ Jordán , ajta u Galileeye a'u mej a'uchéjme ɨ́ mej caí Israél jetze ajtéme'ecan .
40004016	A'ɨ́ɨme ɨ́ teɨte , a'iné capu huá'a jemi raateájtuaa ɨ́ mej seijre'eca'a ɨ́ tɨ́ca'ari tzajta'a , a'ɨ́ɨ mú raaseíj tɨ u ajtátzaca'a , temua'a naa , majta a'ɨ́ɨme ɨ́ mej a'uchéjme'ecaa a'u mej yé'ejpuaíjtzica'a , ayée mú 'eene'e , xɨee mej cuj mɨ́'ɨchica'a , a'iné ayée pu hua'é'ene'e , xɨee tɨ huatɨ́ca'a . Aj pu'i huá'a jetze huatátzareajraa . Ayee pu tiu'utaxájtaca'a .
40004017	Tɨ'ɨj jí a'ɨ́ɨn Jesús a'utéjche tɨ tihuá'amua'aten . Ayee pu tihuá'atixáate'ajraa tɨjɨ́n : ― Setá'aj seɨcɨé tiú'umua'ati ɨ́ ru tzajta'a a'iné pu'uri tɨ́n teja'uré'enejsin tɨ tiu'uta'aíjta ɨ́ Dios íiyen chaanaca japua .
40004018	Ajta ɨ́ Jesús , áa pu 'ejtéme'eca'a a'ájna vejli'i tɨ e'eve'e'ástɨme ɨ́ jaj tɨ ayén téja'arájtehuaa tɨjɨ́n Galilea . Tɨ́'ɨj i a'ɨ́mej huaseíj ɨ́ mej hua'apua ɨ́ mej ru'ihuaamua'a pú'een . A'ɨ́ɨme mú a'ɨ́ɨn pú'een a'ɨ́jna ɨ́ Simón , ajta juutzeájra'an a'ɨ́jna ɨ́ Andrés . Ajta a'ɨ́jna ɨ́ Simón , ayée mú majta ratamuá'amua tɨjɨ́n Pedro . A'ɨ́ɨ mú xɨéjmua'ari jɨ́n hua'ité vivi'iraca'a . Ayee mu'u tí'ijrɨ'ɨrejca'a a'ɨ́ɨme .
40004019	Aj pu i Jesús ayén tihua'utá'ixaa tɨjɨ́n : ― Mú se'utáuruyi'i neetzi jemi . Nee nu tejá'amuamua'aten sej si caí ché'e siyen hua'ité tí'iviivi'ira'an sino teɨte xu'u si tíseɨre'esin ineetzi jemi .
40004020	Jɨ́me'en pu'u ayén tihua'utá'ixaa , aj mú mi raatapuá'ajtaca'a . Matɨ́'ɨj mi ateja'upí ɨ́ xɨéjmua'ari , Matɨ́'ɨj mi a'ucɨ́ jamuan .
40004021	Tɨ́'ɨj ijtá'i á'ayee a'uré'ene . Ajtahua'a pu hua'apuaca huaseíj ɨ́ mej ru'ihuaamua'a pú'een . Seɨ́j pu ayén ántehuaa tɨjɨ́n Jacobo . Ajta ɨ́ juutzeájra'an , ayée pu ántehuaa tɨjɨ́n Juan . A'ɨ́ɨ pu huá'ape'eri ɨ́ Zebedeo . A'uu mú a'aráte'eca'a ɨ́ canuuhua'a jetze . Huá'a jamuan pu arácatii ɨ́ hua'atáàta . Xɨéjmua'ari mú rɨ́'ɨ tí'iruurejca'a tɨ tí'isiujtza'ani . Tɨ́'ɨj i Jesús hua'utajé mej mi jamuan á'ujujhua'ane'en .
40004022	Aj mú mi raatapuá'ajtaca'a . Matɨ́'ɨj mi aitacɨ́j ɨ́ canuuhua'a jetze . A mú yaúurɨe ɨ́ rutáàta . Matɨ́'ɨj mi a'ucɨ́j jamuan ɨ́ Jesús .
40004023	Tɨ́'ɨj a'ɨ́ɨn ɨ́ Jesús a'utéjche tɨ á'uche'ecane'en nainjapua tɨ́j na'a a'úu tɨ huatacá'a u Galileeye , a'ɨ́ɨ pu tihuá'amua'atehua'a ɨ́ teɨte tɨ́j na'a tɨ seijre'e hua'ateyuu tzajta'a . A'ɨ́ɨ pu jɨ́n tihuá'a'ixa'atehua'a ɨ́ niuucari tɨ jɨ́me'en raxa ɨ́ Dios tɨ tí'aijta nainjapua ɨ́ chaanaca . Ajta Jesús tihuá'uhuaa naíjmi'ica ɨ́ mej tí'icucui'i . Capu tí'iseicaj na'a ɨ́ cuí'ini'ira'a . A'ɨ́ɨ pu nain jɨ́n tiú'uhuaataca'a .
40004024	Aj mú mi ráamua'areeri'i tɨ́j na'a a'uun tɨ huatacá'a seɨ́j ɨ́ chuéjra'a japua tɨ ayén téja'arájtehuaa tɨjɨ́n Siria . A'ɨ́j mú huámua'areeri'i a'ij tɨ ti'itɨ́j huáruu a'ɨ́jna ɨ́ Jesús . Matɨ́'ɨj mi u huaja'aráavi'itɨ ɨ́ mej tí'icucui'i , tɨ ti'imu'íi ɨ́ cuí'ini'ira'a . Seica mú huápɨ'ɨ tí'icucui'icaa , ajta seica , capu huá'aca'anisti'iraca'a . Ajta seica , tiyaaru'u pu huá'a tzajta'a seijre'eca'a , majta seica ɨ́ tɨ hua'acáteuunéjme'ecaa , majta seica mú cɨyáaxavi'i . Naíjmi'ica pu tihuá'uhuaa .
40004025	Jéihua mú ajteáxɨɨreca'a ɨ́ teɨte , ɨ́ mej me'uun e'eráacɨ a'ujna chuéjra'a japua u Galileeye . Majta seica , a'úu mú e'eráacɨ tɨ ayén téja'arájtehuaa tɨjɨ́n tamuáamuata'a tɨ chájta'ajme , majta seica me'újna já'ahua'a u Jerusalén , majta seica tɨ́j na'a a'uun tɨ huatacá'a u Judea . Seica mú majta aitacɨ́j ɨ́ mej utavén pújme'en e'echéjme'e u Jordán . Jéihua mú jamuan á'ujujhua'ane'e .
40005001	Tɨ́'ɨj hua'useíj ɨ́ teɨte mej jeíhua mu'iicáa , aj pu'i antíraa ɨ́ Jesús ɨ́ jɨrí japua . An pu a'ujyeíjxɨ . Matɨ́'ɨj mi a'ɨ́ɨme ɨ́ mej á'ujujhua'ane'e jamuan , a'ɨ́ɨ mú ajteáxɨɨreca'a .
40005002	Aj pu i a'utéjche tɨ tihuá'umua'aten .
40005003	Ayen tɨjɨ́n : ― Miche'e huaújtemua'ave'en jeíhua ɨ́ mej tirú'umua'aree ɨ́ ru tzajta'a mej caí a'ij tí'ijviicua'i ɨ́ Dios jemi , a'iné a'ɨ́ɨ mú me'uun huaté'uu muá'aju'un ɨ́ Dios jemi .
40005004	’ Miche'e huaújtemua'ave'en jeíhua ɨ́ mej ruxɨeemɨ́jte'e me'ɨ́jna jɨme'e ɨ́ mej jɨ́n auteájturaa ɨ́ Dios jemi a'iné Dios pu rɨ́'ɨ tihua'utá'asin .
40005005	’ Miche'e huaújtemua'ave'en jeíhua ɨ́ mej rɨ́'ɨ té'umuajcaa ɨ́ ru tzajta'a ɨ́ Dios jemi , a'iné a'ɨ́ɨ mú ra'ancuré'asin a'ɨ́jna chuéjra'a tɨ jɨ́me'en Dios te'ateújratziiri'i tɨ hua'utá'an .
40005006	’ Miche'e huaújtemua'ave'en jeíhua ɨ́ mej rahuauca , majta ɨ́ mej jeíhua raxɨ́'eve'e , mej mi miyen huárɨni a'ij tɨ tiraavíjte'e ɨ́ Dios jemi , a'iné Dios pu ayén huá'aruuren mej mi miyen ra'ará'astijre'en .
40005007	’ Miche'e huaújtemua'ave'en jeíhua ɨ́ mej huá'acu'uve ɨ́ seica ɨ́ ru'ihuaamua'a , a'iné Dios pu huá'ancu'uvajxɨ'ɨsin a'ɨ́mej .
40005008	’ Miche'e huaújtemua'ave'en jeíhua ɨ́ mej urarɨ́'en seijre'e ɨ́ ruxɨ́ejniu'uca jetze , a'iné a'ɨ́ɨ mú raseijran ɨ́ Dios .
40005009	’ Miche'e huaújtemua'ave'en jeíhua ɨ́ mej rahuauhuau mej caí ne'use'e , a'iné ayée pu Dios hua'utámua'atzi tɨjɨ́n : “ Niyaujmua'a . ”
40005010	’ Miche'e huaújtemua'ave'en jeíhua ɨ́ mej rajpuaíitzi muá'aye'i me'ɨ́jna jɨme'e mej miyen rɨcɨ a'ij tɨ tí'ijxe'eve'e ɨ́ Dios . Nain pu xaa tihuá'acɨ'ɨti a'ujna a'u tɨ é'eseijre'e ɨ́ Dios .
40005011	’ Setá'aj huaújtemua'ave'en setɨ́j sena'a pua'amé mú'een , tɨ pua'a me'ɨ́n ɨ́ teɨte miyen a'ij pua'a tejá'amuaxajta , majta a'ij pua'a á'amuaruure na'ari hua'itzi jɨ́n tejá'amuaxajtzi'i me'ɨ́jna jɨme'e sej tí'ixaxa'a neetzi jetze me'ecan .
40005012	Setá'aj huaújtemua'ave'en . Caxú ruxɨeemɨste'e , a'iné jeíhua pu tejá'amuacɨ'ɨti ɨ́ ta japua Dios tɨ é'eseijre'e . Ayee mú che'atá mena'a huá'uruu a'ɨ́mej ɨ́ mej mejmí'i tí'ixaxa'ata'a ɨ́ Dios jetze me'ecan .
40005013	’ Ayee xu hui tí'ivaɨre'e huá'a tzajta'a ɨ́ teɨte tɨ́j ajta tí'ivaɨre'e ɨ́ unaj ɨ́ mej jɨ́n tí'icacare ɨ́ cua'ira japua . A'ɨ́jna ɨ́ unaj tí'ivaɨre'e tɨ́'ij caí huatépete ɨ́ hua'ira'a . Mɨ́ ajta , tɨ pua'a huateáru'una , aj pu'i ráxɨ'ɨsin ɨ́ tɨ a'ancacá . ¿ A'iné auj tí'irɨ'ɨri tɨ́'ij ajtahua'a ancacá á'ara'ani ? Capu ché'e a'ij tí'irɨ'ɨri , a'iné pu'uri ráaxɨ'ɨ ɨ́ tɨ ancacá . Ayee pu'u qui tí'ivaɨre'e mej mi mé rúurɨeexɨn , mej mi majta ratzíinajye'ican ɨ́ teɨte . Rɨ́'ɨ xu'u mú'een tɨ́'ij caí ayén che'atá na'a tejamuáaruuren mú'ejmi .
40005014	’ Ayee xu seijre'e huá'a tzajta'a ɨ́ teɨte tɨ́j tatzari tɨ ja'atɨ́ án yá'ujche tɨ ij a'ɨmuá a'atáneeri'icɨj nainjapua íiyen chaanaca japua . Ajta , chajta'a tɨ a'utáca ɨ́ jɨrí jetze , capu rɨ'ɨrí tɨ huateúravaa .
40005015	Ajta , capu ja'atɨ́ ayén cantiira'a antítaiira tɨ ij a'uun ya'uteárujte'en ɨ́ utaatzi jete , sino án pu ya'ujchájtza ánɨmua tɨ́'ij a'ɨmuá a'atáneeri'icɨj huá'a tzajta'a ɨ́ mej uráatei u chi'ita .
40005016	A'ɨ́j pu jɨ́n , tɨ pua'a ti'itɨ́j a'ij seruure mú'een , setá'aj hui siyen ráaruuren mé jéjre'e huá'a tzajta'a ɨ́ teɨte mej mi ráamua'aree sej siyen rɨcɨ se'ɨ́jna jɨme'e ɨ́ tɨ í'ixɨ'epɨ'ɨn . Aj mú mi xaa rɨ́'ɨ tiraateájtuaani ɨ́ Dios .
40005017	’ Caxu siyen tí'imua'ajca ɨ́ ru tzajta'a yee nee nu ra'antipuá'ajte'esin ne'ɨ́jna ɨ́ niuucari tɨ raateájtuaa itejmi jemi a'ɨ́jna ɨ́ Moisés teecan , ajta ɨ́ mej raataxájtaca'a a'ɨ́ɨme ɨ́ mej tí'ixaxa'ata'a ɨ́ Dios jetze me'ecan . Canu ne'ɨ́jna jɨ́n mú a'uvé'emej nej ni ra'antipuá'ajte'en ne'ɨ́jna ɨ́ niuucari . Canu xaa ne'u . Ayee nu 'een jɨ́n mú a'uvé'emej nej ni raanaíjmire'en .
40005018	Ayee nu tejá'amua'ixaate'e tzáahuati'ira'a jɨme'e , tɨ́'ɨj auj seijre'e tɨ yen seijre'e íiyen chaanaca japua , ajta ɨ́ tɨ é'eseijre'e júte'e u ta japua , capu hui ti'itɨ́j a'uvaɨ́jtzi a'ɨ́jna jetze ɨ́ mej ra'uyú'uxaca'a ɨ́ yu'uxari jetze , capu ti'itɨ́j , tɨ pua'a leetra na'a , na'ari ɨ́ tɨ ra'avé'eraráatzajme .
40005019	’ A'ɨ́j pu jɨ́n , tɨ pua'a ja'atɨ́ caí ra'ará'astijre'en seɨ́j ɨ́ niuucari tɨ ayén té'eyu'usi'ihuaca'a ɨ́ yu'uxari jetze , tɨ pua'a ajta a'ɨ́ɨn tiráamua'aten seɨ́j ɨ́ ja'atɨ tɨ ayén che'atá na'a caí ra'ará'astijre'en a'ɨ́jna , Dios pu jemi ayén ámitɨeere'e tɨ caí ti'itɨ́j vaɨre'e a'ɨ́jna ɨ́ ja'atɨ a'ujna u ta japua . Capu amɨ́n a'ij tɨ pua'a caí ra'ará'astijre ɨ́ niuucari tɨ jaítze'e caí ruxe'eve'e ; aúche'e pu ve'ecán jɨ́n auteáturaasin ɨ́ Dios jemi . Mɨ ajta , tɨ pua'a ja'atɨ́ tɨ na'a tɨ ayén rá'atzaahuate'e a'ɨ́jna ɨ́ niuucari , ajta seica tiú'umua'aten mej mi miyen che'atá mena'a rɨjca , Dios pu jemi ámitɨeere'e tɨ a'ɨ́ɨn xaa tí'ivaɨre'e jeíhua u ta japua .
40005020	’ A'ɨ́j pu jɨ́n , ayée nu tejá'amua'ixaate'e , tɨ pua'a secaí siyen tihua'utémua'itɨn a'ɨ́mej ɨ́ mej tihuá'umua'aten ɨ́ yu'uxari jetze , majta a'ɨ́mej ɨ́ fariseos , tɨ pua'a secaí hua'utémua'itɨn se'ɨ́jna jɨme'e ɨ́ sej ra'ará'astijre'en a'ij tɨ té'eyu'usi'i ɨ́ yu'uxari jetze , ca xu ja'anáj a'uteáruti a'ájna Dios tɨ é'eseijre'e u ta japua .
40005021	’ Xu'uri siyen ráanamuajri'i mej miyen tihua'utá'ixaa ɨ́ á'amuaya'upuacɨ'ɨstemua'a tɨjɨ́n : “ Caxu tí'itecui'ica . Na'ari caí , tɨ pua'a ja'atɨ́ seɨ́j huajé'ica , ruxe'eve'e mej puaíjtzi raatá'an . ”
40005022	’ Mɨ́ neajta inee , ayée nu tejá'amua'ixaate'e , tɨ pua'a ja'atɨ́ ayén huataniú'ucan jemin ɨ́ ruxɨ́'ej tevi , ayée pu tiú'ujxe'eve'e tɨ Dios ayén puaíjtzi raatá'an a'ɨ́jna ɨ́ ja'atɨ . Neajta niyen tejá'amua'ixaate'e , tɨ pua'a ja'atɨ́ ayén a'ij pua'a tiraatájeeve a'ɨ́jna ɨ́ ruxɨ́'ej tevi tɨjɨ́n : “ Mú'ee pej caí ti'itɨ́j huayɨ́'ɨtɨ ” , ayée pu tiú'ujxe'eve'e mej rá'anvi'itɨn a'ɨ́mej jemi ɨ́ jueesi . Mɨ́ neajta inee , ayée nu tejá'amua'ixaate'e , tɨ pua'a ja'atɨ́ ayén a'ij pua'a tiraatájeeve ɨ́ ruxɨ́'ej tevi tɨjɨ́n : “ Mú'ee pej caí ti'itɨ́j mua'aree ” , ayée pu Dios ayén tiraatá'ixaate'esin tɨjɨ́n : “ Aricu , áa pej a'utevée puá'ara'ani ɨ́ taij tzajta'a tɨ caí ja'anáj á'amɨ'ɨni . ”
40005023	’ A'ɨ́j pu jɨ́n , tɨ pua'a peri ti'itɨ́j tí'imuaɨ'ɨvajta a'ɨ́jna japua a'u sej yé'ana'amiche ɨ́ Dios , tɨ pua'a peri ra'utámua'aree ɨ́ pej jɨ́n auteájturaa jemin ɨ́ axɨ́'ej tevi , ayée pej huárɨni .
40005024	A'uu pej ye'utécan ɨ́ pej tiu'utámuaɨ'ɨvejta a'ɨ́jna japua a'u sej yé'ana'amiche ɨ́ Dios . Patá'aj amuacaí u á'ume'en a'ɨ́jna jemi ɨ́ axɨ́'ej tevi patá'aj tiu'utá'uuni'i ɨ́ pej jɨ́n a'uteájturaa ɨ́ jemin . Aj pu xaa ari rɨ'ɨrí pej mú a'uvé'eme'en patá'aj tiu'utámuaɨ'ɨvejta .
40005025	’ Setá'aj ca'anacan raaxɨ́'epɨ'ɨntare'en a'ɨ́jna jamuan ɨ́ tɨ muájcha'ɨɨre'e , tɨ́'ɨj auj muá'anvi'itɨn huá'a jemi ɨ́ jueesi . Setá'aj siyen raaxɨ́'epɨ'ɨntare'en setɨ́'ɨj seuj huajú'un ɨ́ juye jetze . Na'ari tɨ pua'a pecaí piyen huárɨni , a'ɨ́ɨ pu mú'eetzi tiu'utátuiire'esin ɨ́ juees jemi . Ajta a'ɨ́jna mú'eetzi pu tiu'utátuiire'esin jemin a'ɨ́jna ɨ́ tɨ ravaɨre'e . Ajta a'ɨ́ɨn tɨ ravaɨre'e , a'ɨ́ɨ pu mua'iteánajsin .
40005026	Ayee nu hui tí'imua'ixaate'e tzáahuati'ira'a jɨme'e , camu ja'anáj mua'irátuaasin ajta pena'a caí tihua'unájchite'en nai jɨme'e a'achú mej muá'ijijve'e .
40005027	’ Xu'uri ráanamuajri'i ɨ́ mej mejmí'i miyen tiu'utaxájtaca'a tɨjɨ́n : “ Capej 'ɨ́ita'a jamuan hui'ica ɨ́ pej caí ratévi'itɨn . ”
40005028	’ Mɨ́ neajta inee , ayée nu tejá'amua'ixaate'e tɨjɨ́n : A'atɨ́ tɨ na'a tɨ ayén 'ɨ́ita'a seijra temua'a naa tɨ ij ayén raatá'asti ɨ́ ru tzajta'a tɨ jamuan huáhui'ini , ayée nu tejá'amua'ixaate'e tɨ a'ɨ́jna ɨ́ ja'atɨ ari tiú'ujxana'acɨra'ate ɨ́ ru tzajta'a a'ɨ́jna jamuan ɨ́ 'ɨ́ita'a tɨ caí ratévi'itɨn .
40005029	’ Neajta nu niyen tejá'amua'ixaate'e tɨjɨ́n : Tɨ́ pua'a piyen éene'en pej jetzen rapua'ajte'e mɨ á'ajɨ'ɨ tɨ arɨ'ɨríinta'a pújme'en seijre'e pe'ɨ́jna jɨme'e ɨ́ pej jɨ́n auteájturaa ɨ́ Dios jemi , aitátɨchi muá'ajɨ'ɨ tɨ arɨ'ɨríinta'a pújme'en seijre'e . Aa pej yaúurɨeni . Ayee pej huárɨni , a'iné jaítze'e pu timuaatéva'ɨri pej ti'itɨ́j á'urɨeni tɨ cɨ́lieen caí pej nain e'ehuá'arɨeni matɨ́'ɨj án muajá'urɨeeni ɨ́ taij tzajta'a .
40005030	Ajta tɨ pua'a piyen éene'en pej jetzen rapua'ajte'e mɨ á'amuajca'a arɨ'ɨríinta'a pújme'en seijre'e , patá'aj ra'ajtaveíjche amɨ́jna mɨ á'a muájca'a . Pajta a'ɨmuá yaúurɨeni a'iné jaítze'e pu timuaatéva'ɨri pej ti'itɨ́j á'urɨeni tɨ cɨ́lieen caí pej nain e'ehuá'arɨeni matɨ́'ɨj án mú já'urɨeni ɨ́ taij tzajta'a .
40005031	’ Majta hui mejmí'i miyen tí'ixaxa'ata'a tɨjɨ́n : “ Ja'atɨ́ tɨ raxɨ́'eve'e tɨ ru'ɨ́j mé úurɨeni , ché'e a'ɨ́ɨn cuapée raatapíjte'en ɨ́ ru'ɨ́j ɨ́ tɨ jɨ́n mé rúurɨeni . ”
40005032	Mɨ́ neajta inee , ayée nu tejá'amua'ixaate'e . Tɨ́ pua'a ja'atɨ́ ru'ɨ́j mé úurɨeni , caí ayén ti'itɨ́j jɨ́n huarɨ́n a'ɨ́jna ɨ́ 'ɨ́ita'a tɨ xana'acɨre'e , tɨ pua'a caí seɨ́j jamuan huáhui'ini , seɨ́j pu'u ɨ́ tɨ jɨ́n tiu'utá'a tɨ ij ja'atɨ́ ru'ɨ́j mé úurɨeni . A'ii pu a'ɨ́ɨn pú'een tɨ i'i ɨ́ɨra'ara'antaca'a tihuaújxana'acɨra'ate seɨ́j jamuan ɨ́ teáata'a . Aj pu xaa í'irɨ'ɨri tɨ mé rúurɨeni . Ajta a'ɨ́jna ɨ́ teáata'a tɨ seɨ́j ancuré'evi'itɨn ɨ́ 'ɨ́ita'a tɨ ja'atɨ́ ari mé rúurɨe , a'ɨ́jna ɨ́ ja'atɨ ajta pu tihuaújxana'acɨra'ate .
40005033	’ Seajta xu'uri ráanamuajri'i se'íjna i niuucari ɨ́ mej mejmí'i tihua'utá'ixaa ɨ́ teɨte tɨjɨ́n : “ Capej yá'ujɨpuan ɨ́ pej jɨ́n te'atá'aratziira niuucajtze'en ɨ́ Dios . ”
40005034	’ Mɨ́ neajta inee , ayée nu tejá'amua'ixaate'e tɨjɨ́n : Caxu a'atzu te'ataújratzi'ira'an niuucajtze'en ɨ́ Dios , caxu a'atzu . Caxu seajta te'ataújratzi'ira'an niuucajtze'en ɨ́ ta japua , a'iné a'ɨ́ɨ pu japuan án á'ujca ɨ́ Dios .
40005035	Caxu seajta te'ataújratzi'ira'an niuucajtze'en i chaanaca a'iné a'ɨ́ɨ pu yen ra'ɨ́ɨcajme ɨ́ Dios . Caxu seajta te'ataújratzi'ira'an ɨ́ niuucajtze'en ɨ́ Jerusalén , a'iné a'ɨ́ɨ pu antiújmua'aree íiye chajta'a a'ɨ́jna ɨ́ Rey tɨ ve'ée .
40005036	Caxu seajta te'ataújratzi'iracare'en niuucajtze'en mɨ a'amuamu'úu jetze , a'iné caxu rujɨ́ɨmua'a sena'a raayɨ́'ɨtɨ sej raatéxu'umuare'en na'ari sej raatécuainare'en seɨ́j mɨ a'amua cɨpua .
40005037	’ Ché'e ayén éene'en , tɨ pua'a piyen raataxáj yee “ ¡ Jee ! ” , ché'e ayén éene'en tzáahuati'ira'a jɨme'e yee “ ¡ Jee ! ” Ajta , ayén che'atá na'a , tɨ pua'a piyen yee “ ¡ Capu ! ” , ché'e ayén éene'en tzáahuati'ira'a jɨme'e yee “ ¡ Capu ! ” Ti'itɨ́ tɨ a'ij seɨcɨé 'een , a'ɨ́jna jetze pu avé'eme'ecan a'ɨ́jna ɨ́ tɨ a'ij pua'a 'een .
40005038	’ Xu'uri siyen tiú'unamuajri'i ɨ́ mej mejmí'i miyen tí'ixaxa'ata'a tɨjɨ́n : “ Tɨ́ pua'a ja'atɨ́ ra'itátɨni ɨ́ jɨ'ɨseáara'an ɨ́ ruxɨ́'ej tevi , ruxe'eve'e tɨ a'ɨ́jna ɨ́ ja'atɨ ayén che'atá na'a tiu'unájchita rujɨ́'ɨ jɨme'e . ” Ajta ayén tɨjɨ́n : “ Tɨ́ pua'a ja'atɨ́ seɨ́j ra'antácuura ɨ́ tamaara'an , ruxe'eve'e tɨ a'ɨ́jna ja'atɨ́ ayén che'atá na'a tiu'unájchita rutamej jɨme'e . ”
40005039	’ Mɨ́ neajta inee , ayée nu tejá'amua'ixaate'e yee : Caxu siyen che'atá sena'a raruure ɨ́ tɨ a'ij pua'a 'een a'ij tɨ a'ɨ́ɨn ari ayén amuáaruu mú'ejmi . Tɨ́ pua'a ja'atɨ́ mu'itéjveeni mua'ɨpée jetze arɨ'ɨríinta'a pújme'en , patá'aj pajta raatá'an tɨ mu'itéjveeni ɨ́ seɨ́jta'a ɨ́ mua'ɨpée jetze .
40005040	Tɨ́ pua'a ja'atɨ́ ca'anéeri jɨ́n muájhuavii mɨ á'asiicu'u tɨ ij a'ɨ́ɨn mú'ijchueeni , patá'aj raatáchuite'en pajta mɨ pej jɨ́me'en ra'itévajra mɨ á'ahuare'etze'e .
40005041	Ajta , tɨ pua'a ja'atɨ́ mua'áijte'e pej ti'á'ara'an té'entɨni seɨ́j vi'ira'a ɨmuá tɨ huatátee , patá'aj hua'apua vi'ira'a ɨmuá té'entɨni .
40005042	Pajta , patá'aj raatá'an , tɨ pua'a ja'atɨ́ ti'itɨ́j muáhuaviira , capej ramuaire'e ɨ́ ja'atɨ tɨ muaneɨ́ɨri'ira a'ame .
40005043	’ Ayee xu seri ráanamuajri'i ɨ́ mej mejmí'i miyen tí'ixaxa'ata'a tɨjɨ́n : “ Patá'aj raxɨ́'eve'e puá'ara'ani pe'ɨ́jna ɨ́ á'amiigu . ” Ajta ayén tɨjɨ́n : “ Patá'aj rájcha'ɨɨre'e puá'ara'ani pe'ɨ́jna ɨ́ tɨ muájcha'ɨɨre'e . ”
40005044	Mɨ́ neajta inee , ayée nu tejá'amua'ixaate'e yee : Patá'aj raxɨ́'eve'e puá'ara'ani a'ɨ́jna ɨ́ tɨ muájcha'ɨɨre'e . Pajta rahuaviira ɨ́ Dios jemi a'ɨ́mej jɨ́me'en ɨ́ mej a'ij pua'a á'amuaruure sej si siyen ruxɨ́'ej éene'en xá'ara'ani a'ujna , á'amuaya'upua tɨ é'eseijre'e u ta japua .
40005045	’ A'ɨ́ɨ pu hui huatá'aca tɨ a'ɨ́ɨn xɨca hua'utétatzavi'ite'e huá'a japua ɨ́ mej a'ij pua'a tí'iteteɨte , ajta huá'a japua ɨ́ mej rɨ́'ɨ tí'iteteɨte . Ajta a'ɨ́ɨ pu huatá'aca mej mi víjvi'iyej huá'a japua ɨ́ mej xɨ́'epɨ'ɨn rɨcɨ , majta huá'a japua ɨ́ mej a'ij pua'a rɨcɨ .
40005046	Tɨ́ pua'a siyen huá'axe'eve'e sena'a a'ɨ́mej ɨ́ mej já'amuaxe'eve'e mú'ejmi , ¿ ni secaí siyen tí'imua'atze sej si se'ɨ́jna jɨ́n ti'itɨ́j huamuá'itɨn ɨ́ Dios jemi ? Mɨ́ seajta caí , caxu . Casi'i , ayée mú che'atá mena'a rɨcɨ a'ɨ́ɨme ɨ́ mej á'ujujhua'an ɨ́ mej hua'ujíjve'e ɨ́ mej tí'itɨcɨ .
40005047	Ajta , tɨ pua'a siyen hua'utateújte sena'a se'ɨ́mej ɨ́ mej á'amua'ihuaamua'a pú'een , ¿ ni qui caí ayén tejamuá'amitɨejte'e sej siyen hua'utémua'itɨn ɨ́ seica ? Mɨ́ seajta caí , caxu . ¿ Ni qui mecaí miyen rɨcɨ a'ɨ́ɨme ɨ́ mej caí ramua'ate ɨ́ Dios tzáahuati'ira'a jɨme'e ? Ayee mú rɨcɨ xaa ne'u .
40005048	’ A'ɨ́j pu jɨ́n , setá'aj siyen raanaíjmire'en a'achú tɨ tejamuá'aturaate'e , sej si siyen ruxɨ́'ej 'eene'en temua'a naa a'ujna a'u tɨ á'amuaya'upua é'eseijre'e u ta japua .
40006001	’ Rɨ́'ɨ xu'u mú'een sej caí siyen huárɨni ɨ́ tɨ xɨ́'epɨ'ɨn 'een mé jéjre'e huá'a tzajta'a ɨ́ teɨte mej mi amuaaséij . Tɨ́ pua'a siyen sena'a rɨjca , capu ti'itɨ́j tejá'amuacɨ'ɨti a'ɨ́jna jemi ɨ́ sej rájya'upua tɨ a'ɨ́ɨn tejámuaatapuaíjve'en .
40006002	A'ɨ́j pu jɨ́n , setɨ́'ɨj tihuá'apuaijve'e a'ɨ́mej ɨ́ mej caí a'ij tí'ijviicua'i , caxu raxájta mé jéjre'e yee ayée tu huarɨ́j . Ayee mú xaa rɨcɨ seica ɨ́ ruteyujta'a , majta caaye jetze a'ɨ́ɨme ɨ́ mej ra'ará'astijre'e hua'aye'ira jéjre'ecɨtze'e . A'ɨ́ɨ mú miyen rɨcɨ mej mi a'ɨ́ɨn teɨte rɨ́'ɨ tihua'utá'ixaate'en . Ayee nu tejá'amua'ixaate'e tɨjɨ́n a'ɨ́ɨ mú meri nain huamuá'itɨ me'ɨ́jna jɨme'e ɨ́ mej teɨte rɨ́'ɨ tiu'utá'ixaa .
40006003	Mɨ́ pajta mú'ee , tɨ pua'a ti'itɨ́j paraatapuaíjve'en ɨ́ tɨ caí a'ij tí'ijviicua'i , ayée pej huárɨni tɨ ij caí ja'atɨ́ ráamua'aree .
40006004	Ayee pej huárɨni , tɨ pua'a petiu'utapuaíjve'en avíitzi jɨme'e , aj pu xaa , a'ɨ́ɨn ɨ́ pej rájya'upua , a'ɨ́ɨ pu raseíj ɨ́ tɨ rú'avaa . Ajta , a'ɨ́ɨ pu timuaatá'asin a'ɨ́jna ɨ́ pej raamuá'itɨ .
40006005	’ Ajta , setɨ́'ɨj mú'een téniuusime'en ɨ́ Dios jemi , caxu siyen jéjre'ecɨtze'e rɨjca matɨ́j ɨ́ seica ɨ́ mej nu'u ra'ará'astijre'e hua'aye'ira ɨ́ mej miyen tí'ijrɨ'ɨre . Yee pu tihua'aráanajche mej uteáru'ipi u teyujta'a mej huatéjniuuni ɨ́ Dios jemi , na'ari mej miyen e'ejcáacɨ'ɨca a'ujna caaye jetze mej mi seica hua'useíj . Ayee nu tejá'amua'ixaate'e tzáahuati'ira'a jɨme'e , amɨ́ mu'u huamuá'itɨ , xaa ne'u .
40006006	’ Mɨ́ pajta mú'ee , patɨ́'ɨj téniuusime'en ɨ́ Dios jemi , pauj mi'i uteárutén a'ujna 'achi'itá . Pajta te'iteanán ɨ́ ta'anténine'i jɨme'e . Aj pej xaa pi huatéjniuuni a'ɨ́jna jemi ɨ́ pej rájya'upua ɨ́ tɨ caí seijre'e . Ajta á'iyen a'ɨ́jna ɨ́ pej rájya'upua ɨ́ tɨ tí'isise'ij naíjmi'i tɨ́j na'a a'u tɨ é'eruuri'ihuaca'a avíitzi jɨme'e , a'ɨ́ɨ pu hui muaatá'asin ɨ́ pej raamuá'itɨ .
40006007	’ Ajta , patɨ́'ɨj téniuusime'en ɨ́ Dios jemi , capej piyen á'ateevi'in pej téniuusime'en ɨ́ niuucari jɨme'e tɨ caí a'ij huataújmua'a . Ayee mú xaa rɨcɨ a'ɨ́ɨme ɨ́ mej caí ramua'ate ɨ́ Dios . Ayee pu tihuá'amitɨejte'e tɨ Dios ayén huá'unamua tɨ pua'a miyen á'ateevi'in mej téniuusime'en .
40006008	Caxu siyen che'atá sena'a rɨjca matɨ́j a'ɨ́ɨme , a'iné ayée pu i tí'een sej caí xɨ huatéeniu jemin ɨ́ sej rájya'upua , a'ɨ́ɨ pu ari rú'umua'aree ti'itɨ́j tɨ a'ij tejamuá'aturaate'e .
40006009	Ayee xu si tí'ijhuaviira . Siyen tɨjɨ́n : Mú'ee , ɨ́ pej tá'iya'upua , a'úu pej é'eseijre'e u ta japua , miché'e rɨ́'ɨ yá'unamuajra a'ij pej ántehuaa .
40006010	Ché'e teja'uré'enen a'ájna xɨcájra'a jetze patɨ́'ɨj nainjapua tiu'uta'aíjta íiyen chaanaca japua . Miché'e ra'ará'astijre'en a'ij pej tí'ijxe'eve'e íiyen chaanaca japua mej mi miyen che'atá mena'a ra'ará'astijre'en u ta japua .
40006011	Patá'aj pajta taatá'an ɨ́ tɨ tí'icua'iri'i ɨ́ tɨ ruxe'eve'e nain xɨcaj tzajta'a .
40006012	Titaatá'uuni'iri'i ɨ́ tej jɨ́n auteájturaa mú'eetzi jemi a'iné ayée tu che'atá tena'a rɨ́'ɨ tíhua'utá'uuni'ira a'ɨ́mej ɨ́ mej auteájturaa itejmi jemi .
40006013	Pajta , capej piyen titaatá'acare'en ti ayén titáacɨ'ɨti ɨ́ tej jɨ́me'en caí rá'aviicua'i sino patá'aj piyen ta japua huániuuni tɨ ij caí taatémua'itɨn a'ɨ́jna tɨ a'ij pua'a 'een . Ayee tu tí'imuahuavii a'iné mú'ee pej tí'ita'aijte'e nainjapua , mú'ee pej antí'amua'aree nain jɨme'e , miché'e naími'i rɨ́'ɨ timuaatatémua'aviste'en tɨ́j na'a rusén jɨme'e .
40006014	’ A'ɨ́j nu jɨ́n niyen tejá'amua'ixaate'e . Tɨ́ pua'a siyen tihua'utá'uuni'i ɨ́ teɨte ɨ́ mej jɨ́n auteájturaa mú'ejmi jemi , a'ɨ́ɨ pu ajta tejámuaatá'uuni'ira mú'ejmi a'ɨ́jna ɨ́ sej rájya'upua tɨ a'uun é'eseijre'e u ta japua .
40006015	Mɨ́ ajta , tɨ pua'a secaí siyen tihua'utá'uuni'i ɨ́ teɨte ɨ́ mej jɨ́n auteájturaa mú'ejmi jemi , a'ɨ́jna ɨ́ sej rájya'upua , capu ajta tejámuaatá'uuni'ira mú'ejmi ɨ́ sej jɨ́n auteájturaa ɨ́ jemin .
40006016	’ Tɨ́ pua'a seúru'itzi'ive'e , caxu siyen acaújtzaahuate'e ɨ́ runéerime jetze matɨ́j a'ɨ́ɨme ɨ́ seica ɨ́ mej miyen rɨcɨ jéjre'ecɨtze'e . A'ɨ́ɨme ɨ́ teɨtejra'a , ayée mú acaújtzaahuate'e ɨ́ runéerime jetze mej mi seica teɨte ráamua'aree yee mej rú'itzi'ive'e .
40006017	Ayee nu tejá'amua'ixaate'e tzáahuati'ira'a jɨme'e . Mu'uri me'ɨ́jna jɨ́me'en raamuá'itɨ nain ɨ́ tɨ tihuá'acɨ'ɨti . Mɨ́ pajta mú'ee , patɨ́'ɨj á'itzi'ive'e , patá'aj acá'ajɨsta'ante'en , pajta te'avá'ahuaate'en á'amu'uutze'e aceite jɨme'e , mej mi caí ráamua'aree ɨ́ teɨte yee pe'á'itzi'ive'e . A'ɨ́ɨ pu'u ayá'upua ɨ́ pej caí rasise'i , a'ɨ́ɨ pu ramua'aree . Ajta a'ɨ́jna ɨ́ ayá'upua tɨ rasise'i ɨ́ tɨ rú'avaa , a'ɨ́ɨ pu muaatá'asin ɨ́ pej raamuá'itɨ .
40006018	
40006019	’ Caxu siyen té'useɨre'e u ruchi'itá jeíhua ɨ́ tɨ huápɨ'ɨ tí'ijnajche sej si se'uun te'urácha'ɨɨca . Tɨ́ pua'a siyen huárɨni , aj mú mi tejpuási raatéte'eneajxɨ'ɨsin ɨ́ caanari . Ajta ɨ́ tepúusti'i , temua'a pu tiu'uteújchuitaamua'asin . Majta a'ɨ́ɨme ɨ́ nahua'ari , a'úu mú uteáruti ca'anéeri jɨme'e . Matɨ́'ɨj mi té'unahua'an .
40006020	Mɨ́ seajta mú'een , setá'aj te'uhuáseɨre'en u ta japua jeíhua ɨ́ tɨ huápɨ'ɨ ruxe'eve'e ɨ́ Dios jemi . Capu ti'itɨ́j ruchuitáamua'aca a'ujna , capu ajta ti'itɨ́j a'uvaɨ́jtzi . Camu majta uteáru'ipi ɨ́ nahua'ari me'újna .
40006021	Ayee pu té'eme : ti'itɨ́j tɨ na'a tɨ mú'ejmi tejá'amua'a , tɨ jaítze'e timuaatéva'ɨri , mú'een xu tiújmua'atzíite'e xá'aju'un se'ɨ́jna jɨme'e .
40006022	’ Ajta hui , amɨ́jna mɨ á'ajɨ'ɨ , a'ii pu a'ɨ́ɨn pú'een ɨ́ pej jɨ́n á'uche'ecan . Tɨ́ pua'a rɨ'éene'en puá'ajjɨ'ɨsíjme'eni , temua'a pej naa meteúunee .
40006023	Mɨ́ ajta , tɨ pua'a caí ti'itɨ́j vaɨre'e mua'a jɨ́'ɨ , ayée pu hua'éen cumu tɨ́j huatɨ́ca'a . Ajta mua'axɨejniu'uca , tɨ pua'a piyen rɨ́'ɨ raaté'avaa , ayée pu che'atá na'a tí'ivaɨre'e ɨ́ pej jɨ́n huáye'iven huá'a tzajta'a ɨ́ teɨte . Ajta tɨ pua'a piyen caí rɨ́'ɨ tiraaté'avaa ɨ́ mua'axɨejniu'uca tɨ ij caí ché'e mú á'ayee mú á'uvi'itɨjcare'en , ¿ ni caí ayén te'iráame cumu tɨ́j huatɨ́ca'a ? Capu a'atzu huáneeri'i .
40006024	’ Capu ja'atɨ́ raayɨ́'ɨtɨ tɨ hua'apuaca jemi tiu'utévaɨre'en . Tɨ́ pua'a tiu'utatése'en tɨ ayén huárɨni , seɨ́j pu ticha'ɨ́ɨre'e a'ame tɨ tí'ira'aijte'e , ajta ɨ́ seɨ́j , a'ɨ́ɨ pu raxɨ́'eve'e a'ame tɨ tiraata'aíjte'en . Na'ari caí , nain pu jɨ́n tiraatévaɨre'esin ɨ́ seɨj , ajta a'ɨ́ɨ pu caí ra'ará'astijre'e ɨ́ seɨj tɨ tí'ira'aijte'e . Jɨ́me'en a'ɨ́jna ɨ́ Dios , ajta jɨ́me'en a'ɨ́jna ɨ́ tumin , capu ja'atɨ́ ayén raayɨ́'ɨtɨ tɨ tiu'uta'aíjti'ire'en ruxɨ́'ej na'a a'ɨ́mej jemi ɨ́ mej hua'apua .
40006025	’ A'ɨ́j nu jɨ́n niyen tejá'amua'ixaate'e jɨ́me'en a'ɨ́jna yee : Caxu se'ɨ́jna jɨ́n tí'imuajca yee : “ ¿ A'iquí tetí'icua'ani ? ” , nusu yee : “ ¿ A'iquí tetí'iteye'en ? ” , na'ari yee : “ ¿ Ti'itaqui jɨ́n tetiu'utétachejte'esin ? ” ¿ Ni caí jaítze'e ruxe'eve'e ɨ́ Dios jemi sej ruuri xá'ara'ani , caí ɨ́ cua'ira ? ¿ Ni caí ayén che'atá na'a jaítze'e ruxe'eve'e ɨ́ Dios jemi á'amuahua'ira'a tɨ ruuri , caí ɨ́ sej jɨ́n tiu'uteújchejte'en ? A ni'ijtá ne'u .
40006026	’ Casi'i , hui sehua'useíj mɨ pina'ase ɨ́ mej júte'e rá'ara'a . Camu a'atzu tí'ihuaste'e , camu majta tí'itza'anaca , camu majta rase'ɨri ɨ́ imue'eri ɨ́ ruchi'itá . Mɨ́ ajta , a'ɨ́ɨ pu tihuá'ami'icuaca a'ɨ́jna ɨ́ á'amuaya'upua a'uun tɨ é'eseijre'e u ta japua . Ajta jeíhua xu jaítze'e jetzen ruxe'eve'e mecaí a'ɨ́ɨme mɨ pina'ase . A'ɨ́ɨ pu rɨ́'ɨ tejá'amuacha'ɨ́ɨ a'ame .
40006027	Capu a'atzu tí'ivaɨre'e tɨ ja'atɨ́ ayén á'uche'ecane'en ayén te'entímua'astɨ́ a'ɨ́jna jɨme'e yee a'iquí té'eme . Capu a'atzu raatéva'ɨri tɨ jaítze'e á'ateevi'in .
40006028	’ Ajta , ¿ a'iné 'een jɨ́n siyen tí'itziɨɨne'e se'ɨ́jna jɨme'e yee ti'itájqui jɨ́n tetiu'utétachejte'esin ? ’ Casi'i mú'een , xaaseíj mɨ xuuxu'u a'ij tɨ té'ejvivausi mé já'ahua'a tɨ huapá'atza . Capu tí'imɨjhuaca mɨ xuuxu'u , capu ajta tí'itzaca .
40006029	Mɨ́ neajta inee , ayée nu tejá'amua'ixaate'e , a'ɨ́jna ɨ́ rey , a'ɨ́jna ɨ́ Salomón teecan , jé'ecan pu huápɨ'ɨ tí'ijcha'ɨɨca'a . Mɨ́ ajta , capu ja'anáj naa éene'en tiu'uteújchejte tɨ́j mɨ xuuxu'u .
40006030	’ Ayee pu'u , Dios pu ayén naa éene'en rɨ́'ɨ tí'iruure mɨ ɨxaj tɨ íjii a'uun é'eseijre'e a'úu tɨ a'upá'atza . Ajta á'iyen , aré'apua'a rasijchen . Tɨ́'ɨj huatéehuan , aj mú mi raateátaiira chuej tzajta'a tá'ajtaavijhua . Dios pu xaa jaítze'e rɨ́'ɨ á'amuaruure caí a'ɨ́jna tɨ rɨ́'ɨ ráaruu mɨ ɨxaj . Mú'een xu hui caí a'atzu té'atzaahuate'e xaa ne'u .
40006031	A'ɨ́j nu jɨ́n niyen tejá'amua'ixaate'e . Caxu siyen tí'imuajca se'ɨ́jna jɨme'e yee : “ ¿ Ti'itájqui tecua'ani ? ” , nusu yee : “ ¿ Ti'itájqui teyé'en ? ” , na'ari yee : “ ¿ Ti'itájqui jɨ́n tetiu'utétachejte'esin ? ”
40006032	’ A'ɨ́ɨme ɨ́ mej caí ramua'ate ɨ́ Dios tzáahuati'ira'a jɨme'e , a'ii mú a'ɨ́ɨn pú'een ɨ́ mej jɨ́n rahuauca . Mɨ́ ajta , a'ɨ́ɨn ɨ́ á'amuaya'upua ta japua tɨ é'eseijre'e , a'ɨ́ɨ pu ari ramua'aree nain tɨ́j na'a ɨ́ tɨ tejamuá'aturaate'e .
40006033	Ayee pu'u , seuj mi'i raatahuaún tɨ Dios tejamua'aíjte'en , seajta sej ra'ará'astijre'en a'ij tɨ a'ɨ́ɨn tí'ijxe'eve'e . Tɨ́ pua'a siyen huárɨni , Dios pu ajta tejámuaatá'asin naíjmi'i a'íjna ɨ́ tɨ tejamuá'aturaate'e .
40006034	’ Ayej xaa ne'u ti'ayajna . Caxu tí'imuajca se'ɨ́jna jɨme'e yee a'iquí té'eme ruijmua'a . Ruijmua'a xu sijta tí'itese'e xá'aju'un se'ɨ́jna jɨme'e ɨ́ tɨ tejá'amuacɨ'ɨti a'ájna . Amɨ́ pu'u aúche'e ɨ́ sej jɨ́n tí'itese'en íjii .
40007001	’ Caxu ché'e sena'a seica jetze tí'ijpua'ajte'e ɨ́ seɨ́j tɨ i caí Dios ayén mú'ejmi jetze te'ujpuá'ajte'en ca'anín jɨme'e .
40007002	Ayee pu'u , setɨ́j siyen tí'ijxajtzi'ira ɨ́ ruxɨ́'ej tevi , ayée pu che'atá na'a Dios mú'ejmi tejá'amuaxajtzi'i . A'achú sej caj tiraatá'an ɨ́ seɨ́j , ayén che'atá na'a tejá'amuacɨ'ɨti .
40007003	¿ A'iné 'een jɨ́n siyen rasise'i á'amua'ihuaara'a ɨ́ tɨ'ɨrí cɨ́lieen jɨ́n te'utéjturaa ɨ́ Dios jemi ? Mɨ́ seajta mú'een caxu rusise'ij ɨ́ sej ve'ecán jɨ́n auteájturaa jemin ɨ́ Dios .
40007004	Ajta , tɨ pua'a peri ve'ecán jɨ́n auteájturaa ɨ́ Dios jemi , ¿ a'iné tí'irɨ'ɨri pej piyen tiraatá'ixaate'en pemɨ́jna tɨ cɨ́lieen jɨ́n a'uteájturaa a'ij tɨ ti'itɨ́j jɨ́n te'uteájturaa ?
40007005	Mú'ee , ɨ́ pej caí piyen mé teuúmua'aree , pauj mi'i nain jɨ́n tiu'utetzáahuate'en a'ɨ́mej jemi ɨ́ pej jɨ́n auteájturaa . Aj pu xaa raavíite'e a'ame pej piyen tiraata'ixaate'en ɨ́ seɨj a'ij tɨ ti'itɨ́j jɨ́n te'uteájturaa .
40007006	’ Caxu siyen tihuá'ixaate'e ɨ́ niuucari tɨ jɨ́me'en raxa ɨ́ Dios huá'a tzajta'a a'ɨ́mej ɨ́ mej tiú'uxana'avi'iste'e mej mi caí á'amuaxɨeehuari'ira matɨ́j ɨ́ tzɨ'ɨcɨ mej tiú'uche'eveca . Ajta caxu siyen tihuá'ijcate'e ɨ́ tɨ Dios jemi é'eme'ecan a'ɨ́mej ɨ́ mej caí tí'itevi'ira'a . Na'ari caí , ayée mú rɨni matɨ́j ɨ́ tuiixu ɨ́ xarij tzajta'a a'utɨ́ jé'ejmuaa . A'ij mú pua'a tejámuaataxájta , mej nú'u amuajcha'ɨ́ɨre'e mú muá'aju'un huápɨ'ɨ .
40007007	’ Setá'aj siyen seuj rahuauca ɨ́ Dios jemi , a'iné a'ɨ́ɨ pu tejámuaatá'asin . Tɨ́ pua'a siyen rahuauca ɨ́ jemin , aj xu xaa ráateuni jemin ɨ́ Dios . Seuche'e seajta te'ejteátu'asixɨ'ɨn ɨ́ puéerta jetze . Dios pu xaa te'antácuuna , amuaatá'asin ɨ́ sej jɨ́me'en rahuauhuau .
40007008	Ayee pu té'eme a'iné tɨ pua'a ja'atɨ́ ayén tí'ijhuauca , a'ɨ́ɨ pu ajta ra'ancuré'asin . Tɨ́ pua'a ja'atɨ́ ti'itɨ́j huauca , a'ɨ́ɨ pu ráateuni . Ajta tɨ pua'a ja'atɨ́ ayén te'ejteátu'asixɨ'ɨn tá'apueerta , Dios pu xaa te'antácuuna .
40007009	’ ¿ A'iné tejamuá'amitɨejte'e mú'ejmi ? Tɨ́ pua'a muá'ayauj ayén tí'imuahuaviira ɨ́ pan pej raata'ɨ́'ɨte'en , ¿ ni mɨ tetej paraatátɨstejsin ? Capej xaa ne'u tetej raatátɨstejsin sino pan pej raata'ɨ́'ɨte'esin .
40007010	Na'ari , tɨ pua'a ayén tí'imuahuaviira pej hua'ité raatá'an , ¿ ni qui cu'ucu'u paraatapíjte'esin ? Capej xaa ne'u cu'ucu'u raatapíjte'esin sino hua'ité pej raatá'asin .
40007011	’ Jee sein , ayej ti'ayajna , mú'een xu caí urarɨ́'en ɨ́ ru tzajta'a . Mɨ́ seajta mú'een , seúche'e xu ramua'aree a'ij sej ye'í huárɨni sej si hua'utapuaíjve'en ɨ́ ruyaujmua'a ti'itɨ́j tɨ i'irɨ́'en . Ajta ɨ́ á'amua'iya'upua , jeíhua pu jaítze'e hua'utá'asin ɨ́ tɨ ti'irɨ́'een a'ɨ́mej ɨ́ mej rahuaviira muá'aju'un .
40007012	’ A'ɨ́j xu jɨ́n siyen huárɨni nain jɨme'e . Setá'aj siyen che'atá sena'a huá'uruuren ɨ́ ruxɨ́'ej teɨte a'ij sej tí'ijxe'eve'e mej miyen amuáaruuren mú'ejmi . Ayee pu huataújmua'a nain tɨ té'eyu'usi'i ɨ́ yu'uxari jetze Moisés tɨ ra'uyú'uxaca'a , ajta ɨ́ seica jetze ɨ́ mej ra'uyú'uxaca'a a'ɨ́ɨme ɨ́ mej tí'ixaxa'ata'a ɨ́ Dios jetze me'ecan .
40007013	’ Sej si e'ará'asti a'úu tɨ Dios é'eseijre'e , ayée xu huárɨni . A'uun xu a'uteárute ɨ́ puéerta jetze tɨ cɨ́j antéeyauj . Jee xaa , seɨ́j pu seijre'e ɨ́ puéerta tɨ antéeyauj . A'uu pu pújme'en e'enténine'i ɨ́ juye tɨ ajta auuyaúj . Mu'iitɨ́ mú me'uun a'uteáru'ipi , majta a'ɨ́j mú japuan cɨɨne ɨ́ juye tɨ auuyaúj . Matɨ́'ɨj me'uun a'uré'enen a'u tɨ aupuá'ari , naími'i mú jé'e huaújpua'arixɨ'ɨsin , micu . Miyá'ujɨsin ɨ́ ruxɨ́ejniu'uca tɨ auj ruurica'a .
40007014	Mɨ́ ajta ɨ́ seɨ́j ɨ́ puéerta , a'ɨ́ɨ pu hui cɨ́j antéeyauj , ajta a'ɨ́ɨn ɨ́ juye tɨ a'uun e'enténine'i , cɨ́j pu auuyaúj . Ajta jé'ecan pu muárɨ'eri tɨ ja'atɨ́ japuan huamé'en tɨ ij a'uun e'ará'asti Dios tɨ é'eseijre'e tɨ ij ruurican a'uteáturan ɨ́ Dios jemi . Ajta , camu mu'íi ɨ́ mej miyen tí'irateuni .
40007015	’ Rɨ́'ɨ xu'u , mú'een , huá'a jemi ɨ́ mej tí'ihua'itaca . Ayee mú tí'ixaxa'a tɨjɨ́n : “ Dios jetze me'ecan tu hui tí'ixaxa'a . ” Mé mú ve'eré'ene mé muá'acanta . Ayee mú á'ujujhua'an a'amua tzajta'a . Cu xɨee mé caí ti'itɨ́j a'ij ruure . Mɨ́ ajta , capu ayén ti'ayajna . Jee xaa ne'u ayén ti'ayajna . Ayee mú 'een matɨ́j ɨ́ ɨ́ɨra'avete ɨ́ mej tí'itecui'ica . Jé'ecan mú tihuá'ari'iraca ɨ́ teɨte ɨ́ tihua'áa . Majta huá'acuanamuáj .
40007016	Rɨ'ɨrí sej si siyen tihuá'umua'ati se'ɨ́jna jɨme'e a'ij mej ye'í rɨcɨ . Ayee xu che'atá sena'a tihuá'umua'ati setɨ́j tí'ijmua'ate seɨ́j ɨ́ cɨyej tɨ pua'a caí rɨ'éene'en taca'a . Casi'i , jetzen a'ɨ́jna ɨ́ tɨ tétzicare'e , capu a'ɨ́jna jetze taaca ɨ́ uuva ; capu ajta a'ɨ́jna jetze taca'a ɨ́ huaréj , jetzen a'ɨ́jna ɨ́ cɨyej tɨ tétzicare'e .
40007017	’ Ayee pu tí'een , nain ɨ́ cɨyej tɨ ti'irɨ́'een , rɨ'éene'en pu tí'itaca'a . Ajta , nain ɨ́ cɨyej tɨ caí ti'irɨ́'een , capu ajta rɨ'éene'en tí'itaca'a .
40007018	Capu a'atzu a'ij tí'irɨ'ɨri tɨ a'ɨ́ɨn cɨyej tɨ ti'irɨ́'een , ayén taca'a a'ɨ́jna tɨ caí rɨ́'en . Ajta , jɨ́me'en a'ɨ́jna ɨ́ cɨyej tɨ caí rɨ́'en , capu ajta í'irɨ'ɨri tɨ rɨ'éene'en tiu'utáca'an .
40007019	Mɨ́ ajta a'ɨ́ɨme ɨ́ teɨte , ayée mú 'een tɨ́j ɨ́ cɨyej tɨ caí ti'irɨ́'een . Dios pu ayén che'atá na'a huá'aruuren matɨ́j ɨ́ teɨte miyen tí'iruure ɨ́ cɨyej tɨ caí rɨ́'en . A'ɨ́ɨ mú té'ijveichixɨ'ɨsin , majta ra'anteátaira .
40007020	A'ɨ́j nu jɨ́n niyen tejá'amua'ixaate'e tɨjɨ́n : Ayee xu 'éeni'icɨ'e huá'umua'ati se'ɨ́jna jɨme'e a'ij mej ye'í rɨcɨ .
40007021	’ Mɨ́ majta me'ɨ́n ɨ́ mej miyen tí'inejee tɨjɨ́n : “ Nevástara'a , casi'i nevástara'a ” , camu naími'i me'uun a'uteáruti a'u tɨ tejé'aijta ɨ́ Dios . A'ii mu'u me'uun a'uteáruti ɨ́ mej miyen rɨcɨ a'ij tɨ tí'ijxe'eve'e ɨ́ Dios .
40007022	Ayee pu té'eme a'ájna xɨcájra'a jetze tɨ́'ɨj Dios ayén huá'axɨjte'en ɨ́ teɨte . Mu'iitɨ́ mú miyen tinaatá'ixaate'esin me'ɨ́jna jɨme'e yee : “ Nevástara'a , casi'i nevástara'a , teen tu tiu'utaxájtaca'a aniúucajtze'en tetɨ́'ɨj teuj ruurica . Teajta aniúucajtze'en jɨ́n hua'utamuári ɨ́ tiyaaru'u mej huá'a tzajta'a seijre'eca'a . Ayee tu che'atá tena'a , jeíhua tiu'umuárɨej te'ɨ́jna jɨme'e tej mú'eetzi jetzen arátaca'anejca'a . ”
40007023	’ Mɨ́ neajta inee , ayée nu hui tihua'utá'ixaate'esin tɨjɨ́n : “ Canu ja'anáj amuaamuá'a a'atéenni sej pú'een . Caxu a'atzu neteɨ́testemua'a pú'een . Sericu , sej hui iiyecuí inee jemi , mɨ sej a'ij pua'a rɨcɨ . ”
40007024	’ A'ɨ́j pu jɨ́n , ja'atɨ́ tɨ na'a tɨ ayén nenamua , ajta tɨ ayén ra'ará'astijre'e a'ij nej tí'ixaxa'a , ayée pu hui che'atá na'a mé teuúmua'aree tɨ́j a'ɨ́jna ɨ́ ja'atɨ tɨ huateújchi'ite tetej japua .
40007025	Aj mú mi huatéviiyeca'a . Ajta cámɨ'ɨyixɨ ɨ́ jaj . Ajta huatá'eecareca'a . Ajta a'ɨ́ɨn ɨ́ chi'ira'an , capu á'ave a'iné tetej japua pu rá'ajtaahuaca'a .
40007026	Mɨ́ ajta , a'ɨ́jna ɨ́ ja'atɨ tɨ ayén nenamua , ajta capu ayén ra'ará'astijre'e a'ij nej tí'ixaxa'a , ayée pu che'atá na'a 'een tɨ́j a'ɨ́jna ɨ́ ja'atɨ tɨ caí ti'itɨ́j mua'aree . A'ɨ́jna ɨ́ ja'atɨ huateújchi'ite a'u tɨ á'useaata'a .
40007027	Aj mú mi huatéviiyeca'a . Ajta cámɨ'ɨyixɨ ɨ́ jaj . Ajta huatá'eecareca'a . Ca'anacan pu á'ave ɨ́ chi'ira'an . Jé'ecan pu yá'urɨe a'ɨ́jna ɨ́ ja'atɨ tɨ huateújchi'ite a'u tɨ á'useaata'a . Ayee pu che'atá na'a tí'ijruuren ɨ́ ja'atɨ tɨ caí ra'ará'astijre'e a'ij nej tí'ixaxa'a . ― Ayee pu tihua'utá'ixaa a'ɨ́jna ɨ́ Jesús .
40007028	Tɨ́'ɨj Jesús ra'antipuá'ajte tɨ tihua'utá'ixaa , jeíhua mú huajɨ́jxɨca'a me'ɨ́jna jɨme'e a'ij tɨ tihua'umuá'ate .
40007029	Capu cha'a na'a tihua'umuá'ate matɨ́j ɨ́ seica ɨ́ mej tihuá'amua'atehua'a ɨ́ yu'uxari jetze , sino ayée pu'u cumu seɨ́j tɨ ti'itéjvee ti'itɨ́j jɨme'e tɨ ve'ée .
40008001	Tɨ́'ɨj acájraa ɨ́ Jesús jɨrí jetze , jeíhua mú teɨte a'ucɨ́j jamuan .
40008002	Tɨ'ɨj jí seɨ́j ave'eré'ene ɨ́ Jesús jemi . Tí'icui'icaa a'ɨ́jna jɨme'e tɨ tinéj ɨ́ 'atzaj huá'ire'ara'an jetze . Ayee mú ratamuá'amua tɨjɨ́n lepra . Tɨ́'ɨj i a'ɨ́ɨn títunutaca'a jemin ɨ́ Jesús . Ayee pu tiraatá'ixaa tɨjɨ́n : ― Tɨ́ pua'a hui mua'aráanajche pej tináahuaate'en .
40008003	Aj pu i Jesús ra'ajtamuárɨej . Ayen tɨjɨ́n : ― Na'aráanajche pej huarún . Jɨ́me'en pu'u ayén raataxájtaca'a , aj pu i tiraacá'ari'iri'i ɨ́ tɨ jɨ́me'en tí'icui'icaa . Tɨ'ɨj jí huarúj .
40008004	Aj pu i Jesús ayén tiraatá'ixaa tɨjɨ́n : ― Casi'i , capej ja'atɨ́ ixaate'e sino aricu , a'ɨ́jna jemi tɨ tí'iva'ɨri teyujta'a . Ché'e muaaseíj . Pajta tiu'utámuaɨ'ɨvejta a'ij tɨ tiu'uxájtaca'a ɨ́ Moises teecan . Ayee mú éeni'icɨ'e ramua'aréeren tɨjɨ́n pepu'uri huarúj .
40008005	Aj pu i Jesús a'uteájrupi a'ujna Capernaúm . Tɨ́'ɨj a'uun a'uteájrupi , seɨ́j pu u a'uvé'emej tɨ i'i xantaaru'u . A'ii pu a'ɨ́ɨn pú'een tɨ anxɨ́te tí'aijta . Jé'ecan pu rájhuaviiri'i a'ɨ́jna ɨ́ ja'atɨ . Ayen tɨjɨ́n : ― Nevástara'a , jé'ecan pu tí'icui'i a'ɨ́jna tɨ nevaɨre'e . An pu a'ujcá'a ɨ́ utaatzi japua . Cɨyáaxara'a . Nainjapua pu racui'i huápɨ'ɨ .
40008006	
40008007	Aj pu i Jesús ayén tiraatá'ixaa tɨjɨ́n : ― Née nu xaa a'umé'e na'ame nej ni tiráahuaate'en .
40008008	Aj pu i ayén tiu'utaniú a'ɨ́jna tɨ anxɨ́te tí'aijta tɨjɨ́n : ― Nevásta'ara'a , capu ayén muaavíjte'e pej piyen uteárute u niche , a'iné canu Israél jetze ajtéme'ecan . Ayee pepu'u huárɨni , patá'aj piyen tiraataxáj ɨ́ niuucari jɨme'e . Aj pu xaa rujni a'ɨ́jna tɨ nevaɨre'e .
40008009	Ayee nu tí'imua'ixaate'e ne'ɨ́jna jɨme'e ɨ́ mej seica tí'ine'aijte'e ineetzi . Neajta inee , nee nu seica tí'aijte'e . Tɨ́ pua'a niyen tiraata'ixaate'en seɨ́j tɨjɨ́n : “ Aricu , u pá'ume'en ” , a'ɨ́ɨ pu xaa a'umé'e a'ame . Na'ari , tɨ pua'a niyen tiraata'ixaate'en ɨ́ seɨj tɨjɨ́n : “ Yé vé'exɨjri'i ” , a'ɨ́ɨ pu ajta yé ve'eré'enejsin . Neajta niyen tiraata'aíjte'esin ɨ́ tɨ nevaɨre'e tɨjɨ́n : “ Aisí mú'ee , pɨ́ huarɨ́chi . ” Ajta a'ɨ́ɨn , ayée pu rɨni . ― Ayee pu tiu'utaxájtaca'a a'ɨ́jna ɨ́ xantaaru'u .
40008010	Tɨ́'ɨj Jesús ráanamuajri'i , jé'ecan pu huataújtemua'ave . Aj pu i ayén tihua'utá'ixaa a'ɨ́mej ɨ́ mej rá'ajaahuate'e tɨjɨ́n : ― Ayee nu tejá'amua'ixaate'e tzáahuati'ira'a jɨme'e . Huá'a tzajta'a ɨ́ teɨte ayujna mej huachéjme tɨ́j na'a tɨ huatacá'a íiyu Israél , canu ja'anáj seɨ́j huaté'uu íiyu Israél , ja'atɨ́ tɨ ayén che'atá na'a té'atzaahuate'e tɨ́j a'íjna i teáata'a .
40008011	Neajta niyen tejá'amua'ixaate'e , a'ɨ́jna jɨme'e yee jeíhua mú u a'uvé'eju'u muá'aju'un mej mi a'ujrá'ase me'ɨ́jna jamuan ɨ́ Abraham teecan , majta me'ɨ́jna ɨ́ Isaac teecan , majta me'ɨ́jna jamuan ɨ́ Jacobo teecan . A'uu mú hui a'uvé'eju'u muá'aju'un a'u tɨ xɨcaj 'eíjninei , majta a'u tɨ xɨcaj e'eteáru'ipi . Aj mú mi tí'icua'ani huá'a jamuan ɨ́ mé huaíca tɨ́'ɨj teja'uré'ene a'ájna xɨcájra'a jetze tɨ Dios nain jɨ́n tiu'uta'aíjta íiyen chaanaca japua .
40008012	Mɨ́ majta a'ɨ́mej ɨ́ mej Israél jetze ajtéme'ecan , Dios pu hua'irá'iti á pua'acɨé a'u tɨ a'utɨ́ca'a . Jéihua mú huateujyéineajra'asin , majta jeíhua mú ancuré'ujcɨ'ɨmée muá'aju'un ɨ́ rutamej jɨme'e a'ɨ́jna jɨme'e mej jeíhua rajpuaíitzi . ― Ayee pu tihua'utá'ixaa .
40008013	Aj Jesús ayén tiraatá'ixaa a'ɨ́jna tɨ anxɨ́te tí'aijta tɨjɨ́n : ― Aricu , ayée pu té'eme patɨ́j peri té'antzaahua . Jɨ́me'en pu'u ayén tiraatá'ixaa , aj pu i huarúj a'ɨ́jna tɨ tí'ivaɨre'e a'ɨ́jna jemi ɨ́ xantaaru'u . Tɨ'ɨj jí á'uraa a'ɨ́jna ɨ́ Jesús .
40008014	Aj pu i Jesús a'uun a'ará'a Pedro tɨ é'eche . A'uu pu i a'ɨ́ɨn huaseíj a'ɨ́jna ɨ́ mu'uneára'an ɨ́ Pedro . An pu já'ujca'atii ɨ́ utaatzi japua . Tí'icui'icaa . Pɨ́staca'a a'ɨ́jna ɨ́ 'ɨ́ita'a .
40008015	Aj pu i Jesús rajví'i muájca'are'ara'an jetze . Jɨ́me'en pu ayén huarɨ́j , aj pu'i huarúj . Ajta a'ɨ́ɨn ɨ́ 'ɨ́ita'a , a'ɨ́ɨ pu ájchee . Ajta á'iyen a'utéjche tɨ tiraamí .
40008016	Tɨ́'ɨj huateátɨca'areca'a , jeíhua mú huaje'eráavi'itɨ Jesús jemi a'ɨ́mej ɨ́ mej tiyaaru'u huá'a tzajta'a seijre'eca'a . A'ɨ́ɨ pu hua'uta'aíj a'ɨ́mej ɨ́ tiyáaru'use mej nu'u huirácɨɨne ɨ́ teɨte tzajta'a . Ajta naíjmi'ica pu tiú'uhuaa ɨ́ mej tí'icucui'icaa .
40008017	Ayee pu tiuju'urɨ́j tɨ ij araúrasten a'ij tɨ tiu'utaxájtaca'a a'ɨ́jna ɨ́ Isaías , ɨ́ tɨ ajmí'i tí'ixaxa'ata'a ɨ́ Dios jetze me'ecan . Ayen tɨjɨ́n : “ A'ɨ́ɨ pu titá'ari'iri'i a'ɨ́jna ɨ́ tɨ jɨ́n caí ché'e tú'uca'anisti'iraca'a . Ajta a'ɨ́ɨ pu yá'utɨɨ ɨ́ tej jɨ́n tí'icucui'icaa . ”
40008018	Tɨ́'ɨj Jesús hua'useíj ɨ́ teɨte ɨ́ mej jeíhua ajteáxɨɨreca'a ɨ́ jemin , aj pu i ayén tíhua'uta'aíjte mej nu'u antácɨɨne antavén pújme'en .
40008019	Aj pu i seɨ́j tɨ tiújmua'ate ɨ́ yu'uxari jetze , a'ɨ́ɨ pu ave'eré'ene jemin ɨ́ Jesús . Ayee pu tirájhuaviiri'i tɨjɨ́n : ― Maestru , niché'e á jamuan á'uche'ecane'en a'u tɨ na'a pej a'umé'e pua'amé .
40008020	Aj pu i Jesús ayén tiraatá'ixaa tɨjɨ́n : ― Canu mu'u a'umé'e na'ame . A'ɨ́ɨme ɨ́ arachuíjse , a'úu mú hui u'uche cuunísta'a , majta a'ɨ́ɨme ɨ́ pina'ase a'úu mú ti'itítu'a a'u mej é'e'aseca . Mɨ́ neajta inee , i nej neajta teáata'a jetze airáane , canu a'atzu huatéechi'i ɨ́ nej tzajta'an huácuti . ― Ayee pu tiraatá'ixaa .
40008021	Ajta seɨ́j tɨ á'uche'ecane'e jamuan , a'ɨ́ɨ pu ayén rájhuaviiri'i tɨjɨ́n : ― Nevástara'a , niché'e yé huácatii íiye niche asta na'a caí huámɨ'ɨni ɨ́ nitáàta . Netɨ́'ɨj ra'ava'anán , aj nu ni yé ve'eré'enejsin nej ni á'uche'ecane'en á jamuan .
40008022	Ayee pu tiraatá'ixaa a'ɨ́jna ɨ́ Jesús tɨjɨ́n : ― Miche'e mɨ seica ra'avá'anan ɨ́ hua'axɨ́'ej mɨ'ɨchi a'ɨ́ɨme ɨ́ mej caí ramua'ate ɨ́ Dios . Mɨ́ pajta mú'ee , patá'aj ca'anacan yé ve'eré'enen .
40008023	Aj pu'i Jesús ateájraa ɨ́ baarcu jetze , majta a'ɨ́ɨme ɨ́ mej jamuan á'ujujhua'ane'e .
40008024	Aj pu i temua'a ca'anín jɨ́n tiu'utá'eecareca'a ɨ́ jaj japua . Jé'ecan pu'i tiújta'ahua'a vivejmé'e . Tɨ'ɨj jí ateáxɨɨre'axɨ ɨ́ baarcu jetze . Ajta a'ɨ́ɨn ɨ́ Jesús , a'ɨ́ɨ pu í'icujcaa .
40008025	Majta me'ɨ́n ɨ́ mej á'ujujhua'ane'e jamuan , a'ɨ́ɨ mú ave'eré'ene jemin . Aj mú mi raajɨ́ste . Miyen tɨjɨ́n : ― ¡ Maeestru , ta japua huániuuchi ! ¡ Tu'uri hui cui'ini !
40008026	Aj pu'i ayén tihua'uta'íhua'uri'i tɨjɨ́n : ― Mɨ́ sej caí a'atzu té'atzaahuate'e , ¿ a'iné sej si huápɨ'ɨ tí'itziɨɨne'e ? Aj pu i ájchee . Tɨ'ɨj jí hua'utá'ijmɨijri'i ɨ́ eeca , ajta ɨ́ jaj . Aj pu i huatéepua'aj ɨ́ eeca , ajta a'ureújé'iye já'araa ɨ́ jaj , temua'a naa .
40008027	Jé'ecan mú a'ij ra'utaseíj a'ɨ́ɨme ɨ́ teteca . Ayee mú tí'iru'ihua'uraca'a tɨjɨ́n : ― ¿ Ti'itáani tévira'a pú'een amɨ́jna ? Amɨ́ pu tihuá'aijte'e ɨ́ eeca , ajta ɨ́ jaj . Majta mú hui rá'aste .
40008028	Tɨ́'ɨj tá'i Jesús a'uun a'ará'a utavén pújme'en já'ahua'a Gadara tɨ ajtéme'ecan . Matɨ́'ɨj mi aitacɨ́j ɨ́ baarcu jetze . Aj mú mi seica hua'antinájcheca'a . Ma hua'apua a'ɨ́ɨme . A'uu mú e'eráacɨ a'u mej mɨ'ɨchite é'enaamuaca . Tiyáaru'use pu huá'a tzajta'a seijre'eca'a . Jéihua mú simuáruunica'a . A'ɨ́j pu jɨ́n caí rɨ'ɨríistaca'a tɨ ja'atɨ́ a'uré'enen a'ujna juye jetze .
40008029	Matɨ́'ɨj mi miyen titeejíjhuaca'a . Miyen tɨjɨ́n : ― ¿ A'iné hui ti'itɨ́j peteáruuren itejmi jemi , Jesús , pej i'i yaujra'an ɨ́ Dios ? ¿ Ni piyen mú a'uvé'emej pej pi puaíjtzi taatá'an ? Aru capu xɨ teja'uré'ene a'ájna xɨcájra'a tej jetzen rajpuaíitzi tá'aju'un .
40008030	Majta a'ɨmuá seica huaté'uu ɨ́ tuiixute . Mé mu'íi . A mú á'ujujhua'an mete'enticuáa .
40008031	Matɨ́'ɨj mi me'ɨ́n ɨ́ tiyáaru'use tɨ huá'a tzajta'a seijre'eca'a , a'ɨ́ɨ mú miyen rájhuaviiri'i me'ɨ́jna ɨ́ Jesús tɨjɨ́n : ― Tɨ́ pua'a piyen titaatamuárite'en itejmi , taata'ítechi itejmi a'u mej a'uté'uu mɨ tuiixu .
40008032	Aj pu i ayén tihua'utá'ixaa tɨjɨ́n : ― Sericu . Matɨ́'ɨj mi huiráacɨ . Aj mú mi huá'a tzajta'a a'uteájrupi ɨ́ tuiixute . Majta me'ɨ́n ɨ́ tuiixu , matɨ́'ɨj mi huataúruu a'uun pújme'en játe'ana tɨ a'atamɨ́'ɨye . Matɨ́'ɨjtá mi atéavatzɨ á jaata'a . Aj mú mi aujámɨ naíjmi'i .
40008033	Majta me'ɨ́n ɨ́ mej tuiixu cha'ɨɨca'a , a'ɨ́ɨ mú huataúruu . Matɨ́'ɨj mi me'uun a'ucɨ́j chajta'a mej mi tiu'utaxáj . A'ɨ́j mú hua'utá'ixa a'ij tɨ ti'itɨ́j huá'uruu ɨ́ tuiixu , majta a'ij tɨ ti'itɨ́j huá'uruu a'ɨ́mej ɨ́ tiyáaru'use ɨ́ mej huá'a tzajta'a seijre'eca'a .
40008034	Matɨ́'ɨj mi a'ɨ́ɨme a'uun mej huachéjme'ecaa a'ujna , naími'i mú ave'eré'ene ɨ́ Jesús jemi mej mi jamuan tiu'uxáj . Matɨ́'ɨj raaseíj , jeíhua mú rájhuaviiri'i me'ɨ́jna ɨ́ Jesús tɨ nu'u á'ura'ani u já'ahua'a yee .
40009001	Aj pu i Jesús ateájraa ɨ́ baarcu jetze . Aj mú mi antacɨ́j után pújme'en . Tɨ'ɨj jí a'uun a'ará'a a'ujna chajta'a a'u tɨ é'eme'ecan .
40009002	Majta me'ɨ́n ɨ́ seica , a'ɨ́ɨ mú ja'atɨ́ ave'eré'eneijte ɨ́ Jesús jemi seɨ́j tɨ cɨyáaxara'aca'a . A'ɨ́j pu já'ujca'atii ɨ́ utaatzi a'ɨ́jna ɨ́ ja'atɨ . Tɨ́'ɨj Jesús hua'useíj a'ɨ́mej ɨ́ teɨte , aj pu xaa ráamua'areeri'i tɨjɨ́n meté'atzaahuate'e a'ɨ́ɨme . Aj pu'i ayén tiraatá'ixaa a'ɨ́jna tɨ tí'icui'i tɨjɨ́n : ― Niyauj , uhuateá'aca'ane ɨ́ á'a tzajta'a . Pu'uri timuaatá'uuni'iri'i ɨ́ Dios ɨ́ pej jɨ́n auteájturaa ɨ́ jemin . ― Ayee pu tiraatá'ixaa .
40009003	Majta á vejli'i huiiráte'eca'a seica ɨ́ mej té'eyu'uxaca ɨ́ ruye'irá jɨme'e . Matɨ́'ɨj mi miyen tiu'umuá'aj ɨ́ ru tzajta'a tɨjɨ́n : “ Amɨ́ pu a'ij pua'a tiratá'aca ɨ́ Dios ɨ́ runiuuca jɨme'e . ”
40009004	Ajta Jesús , a'ɨ́ɨ pu ruseɨ́j rú'umua'areereca'a a'ij mej ye'í té'umua'atzejca'a ɨ́ ru tzajta'a . Aj pu i ayén tihua'utá'ixaa tɨjɨ́n : ― ¿ A'iné 'een jɨ́n siyen a'ij pua'a té'umua'atze ɨ́ ru tzajta'a ?
40009005	¿ Ti'itáani caí jaítze'e muárɨ'eri , ni nej niyen tiraatá'ixaate'en ɨ́ tɨ cɨyáaxara'a yee : “ Pu'uri timuaatá'uuni'iri'i ɨ́ Dios ɨ́ pej jɨ́n auteájturaa ɨ́ jemin ” , na'ari yee : “ Ájchesi , ajta anchuée mua'a utaatzi ? ”
40009006	’ Aru , ayée nu hui rɨni sej si ráamua'aree ɨ́ nej neajta ɨ́ teáata'a jetze airáane , nee nu xaa ne'ɨ́jna jɨ́n antínmua'aree íiyen chaanaca japua nej ni tihua'utá'uuni'i ɨ́ mej jɨ́n auteájturaa ɨ́ Dios jemi . Aj pu i ayén tiraatá'ixaa ɨ́ tɨ cɨyáaxara'a tɨjɨ́n : ― Ájchesi , tipíi mua'a utaatzi . Aricu á'ura'a a'u pe é'eche .
40009007	Jɨ́me'en pu'u ayén tiu'utaxájtaca'a ɨ́ Jesús , aj pu'i ájchee a'ɨ́jna tɨ tí'icui'icaa . Tɨ́'ɨj i á'uraa u ruche .
40009008	Majta me'ɨ́n ɨ́ teɨte , matɨ́'ɨj tiu'uséij a'ij tɨ ti'itɨ́ huarɨ́j , jé'ecan mú huataújtemua'ave . Rɨ́'ɨ mú tiraatajé ɨ́ Dios , me'ɨ́jna jɨme'e tɨ a'ɨ́ɨn Dios ari raatá'a a'ɨ́jna ɨ́ muárɨ'eri'ira'a ɨ́ mej jɨ́n miyen rɨcɨ ɨ́ teteca .
40009009	Aj pu i Jesús á'uraa . Tɨ'ɨj jí á'ayee a'uré'ene tɨ́'ɨj a'ɨ́ɨn huaseíj a'ɨ́jna ɨ́ ja'atɨ , Mateo tɨ ántehuaa . A'uu pu huiracatii chi'ita mej tzajta'an huá'ajijve'eca'a ɨ́ mej tí'itɨ'ɨcɨca . Aj pu i ayén tiraatá'ixaa tɨjɨ́n : ― Patá'aj ne jamuan á'uche'ecane'en . Ajta á'iyen , Mateo ájchee . Tɨ'ɨj jí á'uraa jamuan .
40009010	Tɨ'ɨj jí ayén tiuju'urɨ́j . Matɨ́'ɨj me'uun a'ará'a a'utɨ́ Mateo e'echéjme'e . Tɨ́'ɨj Jesús tí'icua'acaa , matɨ́'ɨj mi u a'uvé'eju'u jeíhua ɨ́ mej tí'itejijve'e , majta seica ɨ́ mej miyen che'atá mena'a a'ij pua'a tí'iteteɨte . Naíjmi'i mú tí'icua'acaa ɨ́ meesa japua jamuan ɨ́ Jesús , majta jamuan a'ɨ́mej ɨ́ mej á'ujujhua'ane'e ɨ́ Jesús jamuan .
40009011	Majta me'ɨ́n ɨ́ fariseos , a'ɨ́ɨme ɨ́ mej jeíhua huápɨ'ɨ raxɨ́'eve'e ɨ́ ruye'irá , matɨ́'ɨj miyen raaseíj a'ij tɨ rɨjcaa ɨ́ Jesús , ayée mú tihua'uta'íhua'uri'i a'ɨ́mej ɨ́ mej jamuan á'ujujhua'ane'e . Miyen tɨjɨ́n : ― ¿ A'iné 'een jɨ́n amɨ́n a'amua maestro tí'icua'aca , ajta ye'eca huá'a jamuan ɨ́ mej huá'ajijve'e ɨ́ mej tí'itɨ'ɨcɨca , ajta jamuan ɨ́ mej caí xɨ́'epɨ'ɨn titetiújcha'ɨɨ ?
40009012	Tɨ́'ɨj ayén tiú'unamuajri'i ɨ́ Jesús , aj pu i ayén tihua'utá'ixaa tɨjɨ́n : ― Ayee nu tejá'amua'ixaate'e . A'ɨ́mej jɨme'e ɨ́ teɨte ɨ́ mej a'ucɨ́'ɨca'a jemin tɨ ya'anaca , capu ruxe'eve'e mej u á'uju'un ɨ́ mej rɨ́'en a'ɨ́jna jemi ɨ́ tɨ ya'anaca , sino a'ɨ́ɨ mú xaa a'uré'enine'i ɨ́ tɨ ya'anaca jemi ɨ́ mej tí'icucui'i .
40009013	Sericu , setá'aj tihuaújmua'aten se'ɨ́jna jɨme'e sej si yaú'itɨee xá'ara'ani a'ij tɨ huataújmua'a a'íjna i niuucari a'ɨ́jna jɨme'e mej raxɨ́'eve'e mej mi á'ujcu'uve rujɨ́ɨmua'a . Mɨ́ neajta , canu a'atzu raxɨ́'eve'e mej tiu'utámuaɨ'ɨvejta . Ayee pu che'atá na'a 'een ineetzi jemi , canu ne'ɨ́jna jɨ́n yé vé'eme nej a'ɨ́mej huatá'inen ɨ́ tɨ ayén tihuá'amitɨejte'e mej xɨ́'epɨ'ɨn rɨcɨ sino a'ɨ́mej ɨ́ mej miyen tirú'umua'aree ɨ́ ru tzajta'a ɨ́ mej caí xɨ́'epɨ'ɨn rɨcɨ .
40009014	Matɨ́'ɨj mi seica ave'eré'ene . A'ɨ́ɨme mú a'ɨ́ɨn pú'een ɨ́ mej Juan jamuan á'ujujhua'ane'e . A'ɨ́ɨ mú ave'eré'ene ɨ́ Jesús jemi . Matɨ́'ɨj mi miyen tiraata'íhua'uri'i tɨjɨ́n : ― ¿ A'iné 'een jɨ́n tiyen tí'ita'itzi'ive'e iteen , majta a'ɨ́ɨme ɨ́ fariseos ? Aru ɨ́ mej mú'eetzi jamuan á'ujujhua'an , camu hui miyen rɨcɨ .
40009015	Ayee pu tiu'utaniú a'ɨ́jna ɨ́ Jesús , tɨjɨ́n : ― Tɨ́ pua'a ja'atɨ́ huaténeɨche , aj pu i ru'amiigustemua'a huatá'ineesin mej mi tiú'uyesten . Aj pu i tihuá'imin . ¿ Ni tzaa miyen tí'iru'itzi'ive'en tɨ pua'a huá'a jamuan tí'iyeste ɨ́ ja'atɨ ? Capu xaa ne'u . Mɨ́ ajta xaa , aj pu teja'uré'enejsin ɨ́ xɨcájra'a mej jetzen rá'avi'itɨn ɨ́ ja'atɨ . Aj mú xaa ɨ́ amiigustemua'ame'en ru'ítzi'ive'en , a'iné capu ché'e é'e já'ahua'a ɨ́ hua'amiigu . A'iné naúche'e nu yé huatéjvee , camu ru'ítzi'ive'en ɨ́ ne'amiigustemua'a .
40009016	’ Niche'e seɨ́j amuaatá'ixaate'en ɨ́ niuucari . Tɨ́ pua'a ja'atɨ́ a'ɨ́jna jɨ́n tí'icu'une'epua cɨ́ɨxuri jɨme'e tɨ mí'ime'ecan , capu ayén tí'ijcu'une'epuan a'ɨ́jna jɨme'e ɨ́ cɨ́ɨxuri tɨ caí xɨ ja'anáj já'usini'i . Na'ari caí , huatétzu'uta pu'u a'ɨ́jna ɨ́ cɨ́ɨxuri tɨ jéjcua tɨ́'ɨj huatéja'usini'ihua . Ra'atésiujtza'anaxɨ'ɨsin ɨ́ tɨ mí'ime'ecan . Aj pu i ɨ́ tɨ anásiujtza'ani , jaítze'e pu ve'etɨ́ a'ame .
40009017	’ Ajta , camu miyen raruure mej ru'ucájtu'ani navij limeetajra'a tzajta'a tɨ racua'iríihuajme ɨ́ viinu ɨ́ mej mauchén ráataahuaca'a . Tɨ́ pua'a miyen ráaruuren , a'ɨ́jna ɨ́ viinu tɨ jéjcua , a'ɨ́ɨ pu rajtésiujtza'ana ɨ́ navij tɨ racua'iríihuajme . Tɨ'ɨj jí a'uvaɨ́jtzi ɨ́ navij , ajta ɨ́ viinu . A'ɨ́j pu jɨ́n ayén ruxe'eve'e tɨ iru'ucájtu'ani navij tzajta'a tɨ jéjcua a'ɨ́jna ɨ́ viinu tɨ ajta jéjcua . Ayee pu 'éeni'icɨ'e te'utáviicua'ira tɨ ruxɨ́'ej ti'ijéjcua . A'ɨ́ɨ pu a'ɨ́jna jɨ́n té'eviicua'i ɨ́ tɨ hua'apua .
40009018	Aúche'e pu tihuaú'ixáate'eca'a tɨ́'ɨj seɨ́j ave'eré'ene , tɨ tí'aijta u huá'a teyujta'a . Aj pu i títunutaca'a jemin a'ɨ́jna ɨ́ Jesús . Ayee pu tiraatá'ixaa tɨjɨ́n : ― Niyauj pu hui á'ame'ere . Mu a'utá'iyi'i patá'aj ra'ajtamuárɨ'en , tɨ'ij a'ɨ́ɨn auj ruuri á'ara'ani .
40009019	Jesús pu ájchee . Tɨ'ɨj jí a'uun yá'ume jamuan a'ɨ́jna ɨ́ ya'upuáara'an a'ɨ́jna tɨ á'ame'ere . Majta mú á'uju'un a'ɨ́ɨme ɨ́ mej Jesús jamuan á'ujujhua'ane'e .
40009020	Ajta a'ɨ́ɨn 'ɨ́ita'a a'uun a'utéveeca'a tɨ ari ayén á'atee tɨ tí'icui'i a'achú cumu tamuáamuata'a nine'ira'a japuan hua'apua . Tɨ́'ɨj pɨ́ na'a pu uvé'exujxu'ure . A'ɨ́ɨ pu ave'eré'ene ɨ́ Jesús jemi . Aj pu i ra'ajtamuárɨej tɨ́j na'a te'uvíjpi'i ɨ́ cɨ́ɨxure'ara'an jetze .
40009021	A'ɨ́j pu jɨ́n ayén huarɨ́j , a'iné ruseɨ́j pu ayén tiu'umuá'aj tɨjɨ́n : “ Tɨ́ pua'a a'ɨ́ɨ nena'a caj te'ajtamuárɨ'en tɨ́j na'a te'uvíjpi'i ɨ́ cɨ́ɨxure'ara'an jetze , aj nu xaa rujni . ”
40009022	Aj pu i Jesús pɨ́ɨ a'uré'eve tɨ́'ij raaseíj ɨ́ 'ɨ́ita'a . Aj pu i ayén tiraatá'ixaa tɨjɨ́n : ― Niyauj , huaté'aca'ane mua'a tzajta'a . Peté'atzaahuate'e nej timuáahuaate . A'ɨ́j pej jɨ́n peri huarúj . Jɨ́me'en pu'u ayén tiu'utaxájtaca'a , aj pu i huarúj a'ɨ́jna ɨ́ 'ɨ́ita'a .
40009023	Tɨ'ɨj jí a'uun a'ará'a a'u tɨ é'eche ɨ́ ya'upuáara'an ɨ́ tɨ á'ame'erejca'a . Tɨ́'ɨj uteájrupi u chi'ita , aj pu i hua'useíj ɨ́ teɨte , a'ɨ́mej ɨ́ mej tí'icɨ'ɨsite'e jamuan ɨ́ seica ɨ́ mej jeíhua ruyein .
40009024	Aj pu i ayén tihua'utá'ixaa tɨjɨ́n : ― Sericu , xu'irácɨɨni mú'een , a'iné capu mɨ'ɨchi mɨ temuaij , sino cutzú pu'u . Mɨ́ majta , a'ɨ́ɨ mú raate'atzeájraa me'ɨ́jna jɨme'e a'ij tɨ tiu'utaxájtaca'a .
40009025	Aj pu i Jesús hua'irá'iteca'a á pua'acɨé . A'uu pu uteájrupi a'u tɨ auucá'a a'ɨ́jna ɨ́ temuaij . Aj pu i ra'ajví'i muájca'are'ara'an jetze . Ajta a'ɨ́ɨn ɨ́ temuaij , tɨ'ɨquí a'ɨ́ɨn ájchee .
40009026	Tɨ'ɨj jí nainjapua a'u tɨ na'a mej a'uchéjme'ecaa , naími'i mú ráamua'areeri'i a'ij tɨ ti'itɨ́ huarɨ́j .
40009027	Tɨ́'ɨj Jesús a'uun a'arájraa , mé hua'apua mú raatavén ɨ́ mej aracúcu'unijme'eca'a , mua'antijíihua . Miyen tɨjɨ́n : ― Mú'ee pej i'i yaujra'an a'ɨ́jna ɨ́ David teecan , tá'ancu'uvajxɨ'ɨ .
40009028	Tɨ́'ɨj Jesús uteájrupi u chi'ita , aj mú mi ave'eré'ene ɨ́ jemin . Aj pu i ayén tihua'uta'íhua'uri'i tɨjɨ́n : ― ¿ Ni sená'antzaahuate'esin nej tejá'amuahuaate'en ? Matɨ́'ɨj mi miyen tɨjɨ́n : ― A'ii ne'u tecaí , tavástara'a .
40009029	Aj pu i hua'arámuarɨ'ejxɨ ɨ́ huá'a jɨ́'ɨ jetze . Ayee pu tihua'utá'ixaa tɨjɨ́n : ― A'ɨ́jna jɨme'e sej té'antzaahua , ayée pu té'eme . Xu'uri huarúj .
40009030	Jɨ́me'en pu'u ayén tiu'utaxájtaca'a , aj mú mi mé uunéjne'ereca'a a'ɨ́ɨme ɨ́ mej hua'apua . Jéihua pu tihuau'íjca a'ɨ́jna ɨ́ Jesús mej nu'u caí ja'atɨ́ ixaate'e .
40009031	Mɨ́ majta , matɨ́'ɨj a'ucɨ́j , aj mú mi autéjhuii mej raataxáj mé jéjre'e nainjapua a'ij tɨ Jesús huá'uruu .
40009032	Matɨ́'ɨj huiirajú'uncaa u chi'ita , seica mú tɨ tí'icui'i á ye'iré'enejti'ire . Capu té'anrɨ'ɨrejca'a a'ɨ́jna ɨ́ ja'atɨ .
40009033	Aj pu i Jesús raatamuári ɨ́ tiyaaru'u tɨ tzajta'an seijre'eca'a . Ajta á'iyen a'utéjche tɨ tiu'utaxáj a'ɨ́jna tɨ tí'icui'ica'a . Majta me'ɨ́n ɨ́ teɨte , jeíhua mú huataújtemua'ave . Miyen tɨjɨ́n : ― Jee xaa ne'u . Catu ja'anáj ti'itɨ́j tiyen tiu'uséij tɨ́j na'a íiyen tɨ huatacá'a Israél , tetɨ́j teuchén teri tiu'uséij íjii tɨ ja'atɨ́ ayén tiraayɨ́'ɨtɨ .
40009034	Mɨ́ majta a'ɨ́ɨme ɨ́ fariseos , ayée mú tiu'utaxájtaca'a tɨjɨ́n : ― A'ɨ́jna ɨ́ Jesús , a'ɨ́ɨ pu a'ɨ́jna jetze araújca'ane tɨ tihuá'aijte'e ɨ́ tiyáaru'use tɨ́'ij ayén hua'utamuárite'en ɨ́ tiyáaru'use ɨ́ mej teɨte tzajta'a seijre'e .
40009035	Nain japua pu á'uche'ecane'e ɨ́ Jesús a'u tɨ na'a mej a'uchéjme'ecaa , chajta'a , tɨ vivéj nusu tɨ cɨ́liéene'ejmee . Tihuá'amua'atehua'a pu á'aye'i huá'a teyujta'a a'ɨ́jna jɨme'e ɨ́ niuucari tɨ jɨ́me'en raxa ɨ́ Dios tɨ nainjapua tí'aijta . Ajta naíjmi'ica pu tiú'uhuaa , nain ɨ́ mej jɨ́n tí'icui'icaa nusu ɨ́ tɨ caí huá'aca'anisti'iraca'a .
40009036	Tɨ́'ɨj a'ɨ́mej huaseíj ɨ́ teɨte , jé'ecan pu huataújxɨeemɨste huá'a jemi a'iné jeíhua mú huamuá'itɨche me'ɨ́jna jɨme'e ɨ́ mej rajpuaíjtzica'a . Majta ruxɨeemɨ́jte'e . Ayee mú éene'e matɨ́j cáne'axɨ ɨ́ tɨ caí ja'atɨ́ huá'acujta'a á'uche'ecane'e .
40009037	Aj pu i Jesús ayén tihua'utá'ixaa a'ɨ́mej ɨ́ mej jamuan á'ujujhua'ane'e tɨjɨ́n : ― Jee xaa ne'u , ayej ti'ayajna , mu'uri mu'iitɨ́ ɨ́ mej meri rɨ́'ɨ huaújruu tɨ Dios tíhua'uta'aíjte'en . Mɨ́ ajta , ɨ́ mej tí'imɨjhuaca huá'a jɨ́me'en , camu mu'íi .
40009038	A'ɨ́j pu jɨ́n , ayée pu tiú'ujxe'eve'e . Setá'aj siyen tí'ijhuaviira se'ɨ́jna ɨ́ tavástara'a tɨ ayén huá'uruuren mej mi teɨtestemua'ame'en pu'éene'en muá'ara'ani , tɨ i a'ɨ́ɨn tavástara'a hua'uré'e'itixɨ'ɨn ɨ́ mej tí'imɨjhuaca mej mi huá'ajseɨre'en ɨ́ Dios jemi .
40010001	Aj pu i Jesús hua'utajé a'ɨ́mej ɨ́ mej tamuáamuata'a japuan hua'apua ará'ase . A'ɨ́ɨ pu antiújmua'areereca'a a'ɨ́jna jɨme'e mej mi hua'utamuárite'en ɨ́ tiyaaru'u mej huá'a tzajta'a seijre'eca'a ɨ́ teɨte , ajta mej mi nain tihuá'uhuaate'en ɨ́ mej jɨ́n tí'icucui'icaa , cuí'ini'ira'a jɨme'e nusu tɨ caí huá'aca'anisti'iraca'a .
40010002	Ayee mú ánte'arua a'ɨ́ɨme ɨ́ mej tamuáamuata'a japuan hua'apua ará'ase , a'ɨ́mej ɨ́ tɨ Jesús hua'uta'íteca'a . Amuacaícan , a'ɨ́jna ɨ́ Simón , ɨ́ mej majta miyen ratamuá'amua tɨjɨ́n Pedro . A'ɨ́ɨ pu ajta huatajé a'ɨ́jna ɨ́ juutzeájra'an ɨ́ Simón . Ayee pu ántehuaa tɨjɨ́n Andrés . Ajta a'ɨ́mej pu huatajé a'ɨ́jna ɨ́ Jacobo , ajta juutzeájra'an tɨ ayén ántehuaa tɨjɨ́n Juan . A'ii mú me'ɨ́n pú'een yaújmua'ame'en ɨ́ Zebedeo .
40010003	Ajta seica huatajé , a'ɨ́jna ɨ́ Felipe , ajta a'ɨ́jna ɨ́ Bartolomé , ajta a'ɨ́jna ɨ́ Tomás , ajtahua'a seɨ́j , tɨ ayén ántehuaa Mateo , tɨ tí'iteji'ivihua'a a'ɨ́mej ɨ́ mej tí'itɨ'ɨcɨca . Seɨ́j pu ajta huatajé . A'ii pu a'ɨ́ɨn pú'een a'ɨ́jna ɨ́ Jacobo , Alfeo tɨ rape'eri , ajtahua'a seɨ́j , a'ɨ́jna ɨ́ Lebeo , ɨ́ mej majta miyen ratamuá'amua tɨjɨ́n Tadeo .
40010004	A'ɨ́ɨ pu ajta huatajé a'ɨ́jna ɨ́ Simón ɨ́ tɨ ajtéme'ecan huá'a jetze ɨ́ mej miyen huataújmua'a tɨjɨ́n cananista , ajta a'ɨ́jna ɨ́ Judás tɨ ayén te'entímu'utaca tɨjɨ́n Iscariotes . A'ii pu a'ɨ́ɨn pú'een ɨ́ tɨ avíitzi jɨ́n hua'utátuii a'ɨ́jna ɨ́ Jesús .
40010005	A'ii mú a'ɨ́ɨn pú'een ɨ́ mej tamuáamuata'a japuan hua'apua ará'ase ɨ́ tɨ Jesús hua'uta'íteca'a . Ayee pu a'ɨ́jna jɨ́n tihua'u'íjca , ayén tihuá'ixaate'e yee : ― Caxu se'uun á'ucɨ'ɨca'an se'újna á mej a'uchéjme ɨ́ mej seɨ́j chuéjra'a japua ajtéme'ecan , caxu seajta uteáru'ipiche'en chajta'a a'u mej é'eche a'ɨ́ɨme ɨ́ mej Samaria jetze ajtéme'ecan .
40010006	Mɨ́ seajta mú'een , setá'aj se'uun á'uju'un huá'a jemi ɨ́ mej i'i yaújmua'ame'en a'ɨ́jna ɨ́ Israél teecan . Yee mú 'een a'ɨ́ɨme tɨ́j cáne'axɨ ɨ́ mej á'uvej .
40010007	Setá'aj á'uju'un , sera'antixáata yee pu'uri tɨ́n teja'uré'enejsin tɨ Dios ayén tiu'uta'aíjta íiyen chaanaca japua .
40010008	Setá'aj seajta tihuá'uhuaate'en ɨ́ mej tí'icucui'i . Seajta siyen huá'uruuren ɨ́ mej mauchén huácuii mej mi ruuri muá'ara'ani majtáhua'a mena'a . Setá'aj seajta hua'urújte'en a'ɨ́jna jɨme'e ɨ́ mej jɨ́n tí'icucui'i a'ɨ́jna ɨ́ mej miyen ratamuá'amua tɨjɨ́n “ tɨ́ tineájxɨ ɨ́ ru jetze ” . Seajta hua'utamuárite'en a'ɨ́mej ɨ́ tiyáaru'use ɨ́ mej huá'a tzajta'a seijre'e ɨ́ teɨte . Mú'een , caxu tí'inajchitan a'ɨ́jna jɨme'e sej ra'ancuré'a se'ɨ́jna ɨ́ muárɨ'eri'ira'a ɨ́ sej jɨ́n tihuá'umua'aten . A'ɨ́j pu jɨ́n , caxu huá'ajijve'e .
40010009	’ Caxu seajta ti'itɨ́j anú'an tzajta'an ɨ́ puaasi ɨ́ sej jɨ́n avé'ujjɨ́'ɨcɨ'ejme , ti'itɨ́j tumin , tɨ pua'a oro na'ari plata nusu cobre .
40010010	Caxu ca'aní pijca ɨ́ sej jɨ́n huateújvaɨre'en ɨ́ juye jetze . Seajta se'ɨ́ɨn ajtáca'acaimé'e ɨ́ tɨ anátápi'ihuajme'e , seajta ucaújchejte'axɨ'ɨn seexu'ijmé'en seɨ́j jɨme'e ɨ́ sa'ahua ɨ́ sej ra'iteváarajme ɨ́ ruhuaré'etze'e . Caxu seajta itzɨ́j chueeca . Ayee xu huárɨni a'iné ayej tí'ixɨ'epɨ'ɨn mej tejamuaamín me'ɨ́jna jɨme'e ɨ́ sej tí'imɨjhuaca .
40010011	’ A'u tɨ na'a mej a'uchéjme , setɨ́'ɨj a'uteárute se'újna , aj xu si seɨ́j huahuauni tɨ caí ti'itɨ́j jɨ́n ateáturaaveca . A'uu xu a'uté'e xá'aju'un u chi'ira'an tzajta'a a'ɨ́jna ɨ́ ja'atɨ a'achú sej caj á'ateere se'újna chajta'a .
40010012	Setɨ́'ɨj a'uteárute se'újna u chi'ita , aj xu hua'utateújte'en .
40010013	Tɨ́ pua'a miyen amua'ancuré'evi'itɨn temua'a naa , ché'e ayén éene'en a'ij sej seri tihua'utateújte . Na'ari caí , setá'aj seɨ́j jemi raateájtuaani ɨ́ runiuuca ɨ́ sej jɨ́n seri tihua'utateújte a'ɨ́mej ɨ́ mej mauchén amuaatíite .
40010014	’ Ajta tɨ pua'a ja'atɨ́ caí amua'ancuré'evi'itɨn , na'ari tɨ pua'a mecaí ranamuajracu a'ij sej tihuaú'ixaate'en , setɨ́'ɨj huirácɨɨnen se'újna chi'ita , sera'atéca'atzɨjxɨ'ɨn ɨ́ ruca'acai tɨ i cávatziɨn ɨ́ chuej . Aj mú mi ramua'aréeren ɨ́ mej jɨ́n auteájturaa ɨ́ Dios jemi .
40010015	Ayee nu tejá'amua'ixaate'e tzáahuati'ira'a jɨme'e , a'ájna xɨcájra'a tɨ jetzen huá'axɨjte'en ɨ́ Dios ɨ́ mej jɨ́n auteájturaa ɨ́ jemin , jeíhua pu puaíjtzi hua'utá'asin . Jaítze'e mú rajpuaíitzi muá'aju'un a'ujna chajta'a mecaí ɨ́ mej mejmí'i me'uun é'echejca'a a'ujna tɨ ayén teja'arájtehuaaca'a tɨjɨ́n Sodoma , ajta a'ujna u Gomorra .
40010016	’ Casi'i mú'een , ayée nu tejámuaata'aíjte'esin sej si á'ujujhua'ane'en huá'a tzajta'a ɨ́ teɨte ɨ́ mej miyen á'amuaruuren tɨ́j ɨ́ɨra'ave ɨ́ mej tí'itecɨ'ɨmeca . Setá'aj siyen mé titeumuámua'are'en matɨ́j a'ɨ́ɨme ɨ́ cu'ucu'use ɨ́ mej jeíhua raayɨ́'ɨtɨ . Setá'aj huamuá'ajcantare sej si caí tiú'ɨtzíite'e mé sé'ujujhua'ane'en matɨ́j majta rɨcɨ a'ɨ́ɨme ɨ́ cucui'ise .
40010017	’ Rɨ́'ɨ xu'u huá'a jemi ɨ́ teteca . A'ɨ́ɨ mú mú'ejmi a'uteátuaasin a'u mej te'áijta huá'a jueesi jemi . Aj mú mi amua'ajvájxɨ'ɨsin a'amua huari jetze .
40010018	Majta mú mú'ejmi á'avi'itɨn ɨ́ tajtúhuaani jemi na'ari ɨ́ rey jemi me'ɨ́jna jɨme'e sej siyen tí'ivaɨre'e ne jetze me'ecan . Ayee mú á'amuaruuren sej si hua'utá'ixaate'en a'ɨ́jna jɨme'e a'ij sej 'een jɨ́n ná'astijre'en ineetzi . Ayee xu che'atá sena'a tihua'utá'ixaate'esin a'ɨ́mej ɨ́ mej caí Israél jetze ajtéme'ecan .
40010019	Aru , a'ájna xɨcájra'a jetze matɨ́'ɨj á'amuavivi'iran , caxu siyen tí'imuajca yee a'ii qui ye'í tetiu'utaxájta , na'ari yee ti'itajqui niuucarijra'a taataxájta . Matɨ́'ɨj miyen amuáaruuren , aj pu i Dios amuaatá'asin a'ij sej ye'í tiu'utaxáj .
40010020	Ayee xu'u , caxu tí'itziɨɨne'e a'iné ɨ́ sej hua'utá'ixaate'esin , caxu rujɨ́ɨmua'a rájteusin sino a'ɨ́ɨn ɨ́ xɨéjniu'ucare'ara'an a'ɨ́jna ɨ́ sej rájya'upua , a'ɨ́ɨ pu amuaata'ítɨira a'ij sej ye'í tiu'utaxáj .
40010021	’ Ja'atɨ́ pu hui hua'itzi jɨ́n tí'ijxajtzi'iran ɨ́ ru'ihuaara'a mej mi raajé'ica . Ayee pu che'atá na'a té'eme ɨ́ ya'upuáara'an hua'itzi pu huá'ataaven ɨ́ ruyaujmua'a . Majta me'ɨ́n ɨ́ yaújmua'ame'en , a'ɨ́ɨ mú che'atá mena'a ájhuiixɨ'ɨn . Ayee mú tihua'uta'aíjta mej huá'ucui'ini .
40010022	Majta ɨ́ teɨte , naími'i mú amuá'ajcha'ɨ́ɨre'e muá'aju'un me'ɨ́jna jɨme'e sej ná'astijre'e ineetzi . Ajta a'ɨ́ɨn ɨ́ tɨ te'utáviicua'i ajta na'a caí nain te'entipuá'are , Dios pu ru'irátuaasin a'ɨ́jna .
40010023	Matɨ́'ɨj a'ij pua'a á'amuaruure íiye chajta'a , setá'aj ca'anacan huirácɨɨne . Sej si seɨ́j chajta'a jetze a'uteárute . Ayee nu tejá'amua'ixaate'e , setɨ́'ɨj seuj á'ujujhua'ane'en seɨj seajta seɨj jetze ɨ́ chajta'a a'u mej a'uchéjme a'ɨ́ɨme ɨ́ mej Israél jetze ajtéme'ecan , i nej neajta teáata'a jetze airáane , nee nu xaa yé ve'ecánejsin .
40010024	’ A'ɨ́jna ɨ́ tɨ tihuá'amua'ate , jaítze'e pu ruxe'eve'e caí a'ɨ́mej ɨ́ mej tiú'ujmua'ate . Ajta , a'ɨ́jna tɨ tí'ira'aijte'e , jaítze'e pu ruxe'eve'e a'ɨ́jna caí a'ɨ́ɨn tɨ ravaɨre'e .
40010025	A'ɨ́j pu jɨ́n , ayén tiú'ujxe'eve'e . A'ɨ́jna tɨ tihuá'amua'aten , ché'e a'ɨ́ɨn ayén che'atá na'a éene'en tɨ́j a'ɨ́jna tɨ tiú'ujmua'ate . Ajta a'ɨ́jna tɨ tí'ivaɨre'e , ché'e a'ɨ́ɨn ajta ayén che'atá na'a 'eene'en tɨ́j a'ɨ́jna tɨ tí'ira'aijte'e . Ayee mú che'atá mena'a á'amuaruuren mú'ejmi a'ij mej meri náaruu ineetzi . A'iné ayée mú meri naatamuá'a tɨ jɨ́me'en yee : “ Mú'ee pej i'i Beelzebú a'ɨ́jna tɨ tihuá'aijte'e ɨ́ tiyáaru'use ” , ayée mú che'atá mena'a á'amuaruuren mú'ejmi , mɨ sej hui ní'iteɨtestemua'a . Jee xaa ne'u , majta mú jaítze'e a'ij pua'a á'amuaruuren mú'ejmi .
40010026	’ A'ɨ́j xu jɨ́n , ca xu huá'atziɨɨne'e ɨ́ teɨte . Ti'itɨ́ tɨ a'ij avíitzi'i ɨ́ sej jɨ́n rajpuaíjtzi , Dios pu raataseíjrata mé jéjre'e , na'ari ti'itɨ́j tɨ a'ij tɨ rú'avaa ɨ́ sej jɨ́n tí'imuarɨ'e , Dios pu hua'utá'asin mej mi ráamua'aree .
40010027	A'ɨ́jna ɨ́ nej já'amua'ixaate'e avíitzi jɨme'e , ayée xu huárɨni , setá'aj raataxáj mé jéjre'e . Ajta ɨ́ nej já'amua'ixaate'e xahuaani'i jɨme'e , ayée xu raataxáj ca'anín jɨme'e , án xu'u ɨmuá a'utiúu ɨ́ a'amuachi'i japua .
40010028	’ Caxu huá'atziɨɨne'e a'ɨ́mej ɨ́ mej ruxɨ́'ej teɨte cui'ica a'iné camu raayɨ́'ɨtɨ mej á'amuaxɨejniu'uca antipuá'ajte'en . Mɨ́ seajta mú'een , a'ɨ́j xu xaa tziɨɨne'e a'ɨ́jna ɨ́ Dios tɨ ayén raayɨ́'ɨtɨ tɨ ra'antipuá'ajte'en mɨ sej siyen che'atá ratéhua'ira'a . Ajta a'ɨ́ɨ pu raayɨ́'ɨtɨ tɨ ra'antipuá'ajte'en ɨ́ á'amuaxɨejniu'uca ɨ́ sej jɨ́n seuj ruurica'a ɨ́ taij jetze tɨ caí ja'anáj á'amɨ'ɨni .
40010029	’ Ayee pu huá'anajche a'ɨ́mej mɨ pina'ase , a'achú cumu seɨ́j tumin seɨ́j . Ayee pu i 'een a'ɨ́jna ɨ́ á'amuaya'upua , aúche'e pu huá'acha'ɨɨ mɨ pina'ase . Capu seɨ́j mɨ'ɨni ɨ́ pina'a tɨ pua'a a'ɨ́ɨ caí xɨ ayén tiu'utaxáj .
40010030	Dios pu ajta ramua'aree a'achú tɨ pua'amé cá'uu ɨ́ á'amuacɨpua .
40010031	A'ɨ́j pu jɨ́n , caxu tí'imuajca . Jaítze'e xu ruxe'eve'e ɨ́ Dios jemi mecaí mɨ pina'ase .
40010032	’ Ja'atɨ́ tɨ na'a tɨ ayén te'anxájta huá'a jemi ɨ́ teɨte a'ɨ́jna jɨme'e yee nej nu'u rá'astijre'e ne'ɨ́jna ɨ́ Jesús , ayée nu hui che'atá nena'a te'anxájta jemin ɨ́ tɨ ajta ní'iya'upua ta japua tɨ é'eseijre'e tɨ jɨ́me'en yee a'ɨ́ɨ pu xɨ́'epɨ'ɨn huarɨ́j .
40010033	Ajta , ja'atɨ́ tɨ ayén huá'a jemi ayén te'anxájta ɨ́ teɨte tɨ nu'u caí nemua'ate , ayée nu che'atá nena'a te'anxájta jemin ɨ́ tɨ ajta ní'iya'upua , ta japua tɨ é'eseijre'e . Ayee nu xáahuí tiraatá'ixaate'esin tɨ jɨ́me'en yee nej caí ramua'ate ne'ɨ́jna ɨ́ ja'atɨ .
40010034	’ Caxu siyen tí'imuajca ɨ́ nej ne'ɨ́jna jɨ́n mú a'uvé'emej mej mi rɨ́'ɨ temua'a naa titeeteáturan íiyen chaanaca japua . Canu ne'ɨ́jna jɨ́n mú a'uvé'emej mej mi rɨ́'ɨ titeeteáturan temua'a naa sino mej mi já'ita'a a'utácɨɨne me'ɨ́jna jɨme'e a'ij nej rɨcɨ .
40010035	Ayee nu ne'ɨ́jna jɨ́n a'uvé'emej tɨ ij ja'atɨ́ autéjcheni tɨ raaténe'usi'ite'en ɨ́ rutáàta . Ajta a'ɨ́ɨn tɨ temuaij ɨ́ 'ɨ́ita'a , a'ɨ́ɨ pu ajta raaténe'usi'ite'esin ɨ́ runáàna . Ayen che'atá na'a tihuá'aruuren , ɨ́ 'ɨ́ita'a tɨ ari timú'un tɨ 'ɨ́ita'a ; a'ɨ́ɨ mú huateújne'usi'ite'esin a'ɨ́mej rumúunimua'aca .
40010036	A'ɨ́j mú jɨ́n , a'ɨ́ɨ mú rájcha'ɨ́ɨre'e muá'aju'un ɨ́ seica a'ɨ́mej ɨ́ ruxɨ́'ej teɨtestemua'a .
40010037	’ Tɨ́ pua'a ja'atɨ́ jaítze'e raxɨ́'eve'e ɨ́ rutáàta , ajta ɨ́ runáàna caí ineetzi , capu ayén tiraavíjte'e tɨ a'ɨ́ɨn neetzi jemi huateáturan tɨ́j na'a rusén jɨme'e . Ajta tɨ pua'a ja'atɨ́ jaítze'e raxɨ́'eve'e ɨ́ ruyauj tɨ teáata'a , ajta tɨ 'ɨ́ita'a , tɨ pua'a jaítze'e raxɨ́'eve'e caí ineetzi , capu ajta ayén tiraavíjte'e tɨ a'ɨ́ɨn neetzi jemi seíire'e á'ara'ani tɨ́j na'a rusén jɨme'e .
40010038	Ajta , tɨ pua'a ja'atɨ́ raxɨ́'eve'e tɨ á'uche'ecane'en neetzi jamuan , ché'e a'ɨ́ɨn huataúra'an tɨ rajpuaíjtzi á'ara'ani neniúucajtze'e , capu amɨ́n a'ij tɨ pua'a huámɨ'ɨni ɨ́ cúruu jetze . Na'ari caí , capu ayén teja'uré'enejsin tɨ a'ɨ́ɨn ayén huateáturan neetzi jemi a'utɨ́ Dios é'eseijre'e .
40010039	Tɨ́ pua'a ja'atɨ́ tí'itese'e tɨ ij caí huámɨ'ɨni , aúche'e pu xaa ne'u mɨ'ɨni . A'ij pu á'ujɨsin ɨ́ ruxɨ́ejniu'uca tɨ auj ruurica'a . Mɨ́ ajta , a'ɨ́ɨn tɨ huataúra'an tɨ huámɨ'ɨni a'ɨ́jna jɨme'e tɨ tiu'utévaɨ neetzi jetze me'ecan , a'ɨ́ɨ pu ajtahua'a huatarújsin . Rateuní ɨ́ ruxɨ́ejniu'uca tɨ auj ruuri tɨ́j na'a rusén jɨme'e .
40010040	’ A'ɨ́jna ɨ́ ja'atɨ tɨ amua'ancuré'evi'itɨ u ruchi'itá , a'ɨ́ɨ pu ajta na'ancuré'evi'itɨ ineetzi . Ajta , a'ɨ́jna ɨ́ tɨ na'ancuré'evi'itɨ ineetzi , ayée pu che'atá na'a ra'ancuré'evi'itɨ a'ɨ́jna tɨ neja'uta'íteca'a .
40010041	Ajta a'ɨ́jna tɨ ra'ancuré'evi'itɨ seɨ́j tɨ Dios jetze me'ecan tí'ixaxa'a , ayée pu che'atá na'a tí'iracɨ'ɨti ɨ́ Dios jemi tɨ́j ajta tí'iracɨ'ɨti a'ɨ́jna tɨ Dios jetze me'ecan tí'ixaxa'a . Na'ari , tɨ pua'a ja'atɨ́ ra'ancuré'evi'itɨn ja'atɨ́ tɨ xɨ́'epɨ'ɨn rɨcɨ , ayée pu che'atá na'a tí'iracɨ'ɨti ɨ́ Dios jemi tɨ́j ajta tí'iracɨ'ɨti a'ɨ́jna ɨ́ ja'atɨ tɨ xɨ́'epɨ'ɨn rɨcɨ .
40010042	Ajta , tɨ pua'a ja'atɨ́ raatá'an cɨ́j caj ɨ́ jaj , vaasu tzajta'a seɨ́j ɨ́ tevi tɨ caí ti'itɨ́j jɨ́n antiújmua'aree , tɨ pua'a ayén tiraatá'an a'ɨ́jna jɨme'e tɨ a'ɨ́ɨn tevi ná'astijre'e , ayej ti'ayajna , ti'itɨ́j pu tí'iracɨ'ɨti ɨ́ Dios jemi .
40011001	Tɨ́'ɨj Jesús raatapuá'ajtaca'a tɨ hua'utá'ixa ɨ́ tɨ jɨ́n tihuau'íjca , aj pu i á'uraa . A'áyee pu a'ará'a chajta'a a'ɨmuá a'u mé a'itechéjme tɨ ij tihuá'umua'aten , tɨ ij ajta tihua'utá'ixaate'en ɨ́ teɨte .
40011002	Ajta a'ɨ́jna ɨ́ Juan , a'úu pu já'ahua'a á'anami'ihuaca'a . Aj pu i yá'umua'areeri'i a'ij tɨ Jesús rɨjcaa . Tɨ'ɨj jí hua'uta'íteca'a seica ɨ́ mej jamuan á'ujujhua'ane'e mej mi u ya'utéeseij , majta mej mi tiraata'íhua'u me'ɨ́jna ɨ́ Jesús .
40011003	Ayee mú tiraata'íhua'uri'i tɨjɨ́n : ― ¿ Ni mú'ee pej pe'ɨ́n pɨ́rɨcɨ pe'ɨ́jna ɨ́ pej jee i'i Cɨríistu'u pej mú'ee íiyen ruxe'eve'e , pej nu'u yen ve'ecáanen ? Na'ari caí , ¿ ni ayén tiú'ujxe'eve'e tej seɨ́j huachú'eve'en ?
40011004	Jesús pu ayén tiu'utaniú tɨjɨ́n : ― Sericu , setá'aj siyen tiraata'ixaate'en se'ɨ́jna ɨ́ Juan a'ij sej ye'í tí'iseij , seajta tí'inamua .
40011005	Setá'aj raatá'ixaate'en yee mu'uri atanéjne'e ɨ́ mej aracúcu'unijme'eca'a ; ajta yee mu'uri á á'ujujhua'an a'ɨ́ɨme ɨ́ mej anacɨyáaxavi'ijme'ecaa ruɨ́ɨca jetze ; majta yee mu'uri huarúj me'ɨ́jna jɨme'e cuí'ini'ira'a tɨ tineájxɨ ɨ́ huá'ahua'ira'a jetze . Majta hui a'ɨ́ɨme ɨ́ mej nácuxa'itajme'ecaa , mu'uri huiteájnamua . Majta seica , a'ɨ́ɨme ɨ́ mej huácuii , mu'uri majtáhua'a mena'a huatarúj . Neajta tihua'utá'ixaate'esin a'ɨ́mej ɨ́ mej caí a'ij tí'ijviicua'i ɨ́ niuucari tɨ jɨ́n Dios hua'irátuaasin .
40011006	Ché'e huaújtemua'ave'en a'ɨ́jna ɨ́ ja'atɨ tɨ caí ruhuárita'a huaré'eye'ican ineetzi jemi a'ɨ́jna jɨme'e tɨ caí ché'e té'eviicua'i neetzi jemi .
40011007	Matɨ́'ɨj a'ucɨ́j a'ɨ́ɨme ɨ́ mej Juan jamuan á'ujujhua'ane'e , Jesús pu a'utéjche tɨ tihua'utá'ixaate'en ɨ́ seica jɨ́me'en a'ɨ́jna ɨ́ Juan . Ayen tɨjɨ́n : ― ¿ Ti'itáani sena'a u a'utéeseij se'újna u mu'utzitá ? ¿ Ni qui siyen tiraaseíj ɨ́ huiini tɨ eeca raru'uxante'e ? Caxu xaa ne'u .
40011008	Tɨ́ pua'a secaí siyen huarɨ́j , ¿ ti'itáani sena'a a'utéeseij ? ¿ Ni ja'atɨ́ se'utéeseij tɨ te'ucáaviɨj rɨ'éene'en jɨme'e ? Caxu xaa ne'u , a'iné xu'uri ramua'aree tɨjɨ́n a'ɨ́ɨme ɨ́ mej miyen rɨ'éene'en jɨ́n te'ucáaviɨj , a'úu mú é'eche huá'achi'ita ɨ́ rey .
40011009	Ari tɨ pua'a secaí siyen huarɨ́j , ¿ ti'itájni ne'u ? ¿ Ni secaí siyen a'ɨ́ɨn a'utéeseij ja'atɨ́ tɨ Dios jetze me'ecan tí'ixaxa'a ? Ayee nu tejá'amua'ixaate'e tɨ a'ɨ́ɨn pú'een tzɨ́te'e a'ɨ́jna ɨ́ Juan . Ayej xaa ne'u ti'ayajna , jeíhua pu jaítze'e ve'ecán jɨ́n ti'itéjvee a'ɨ́jna ɨ́ Juan caí seɨ́j tɨ ayée na'a a'ɨ́jna jɨ́n ti'itéjvee tɨ Dios jetze me'ecan tí'ixaxa'a .
40011010	A'ɨ́ɨ pu a'ɨ́ɨn pú'een ɨ́ tɨ jɨ́me'en rá'axa ɨ́ yu'uxari jetze . Tɨjɨ́n : Nee nu ja'atɨ́ huata'íti tɨ amuájca mú'eetzi jemi mej mi rɨ́'ɨ huaújruuren ɨ́ teɨte .
40011011	’ Ayee nu tejá'amua'ixaate'e tzáahuati'ira'a jɨme'e , huá'a tzajta'a naíjmi'i ɨ́ teɨte ɨ́ mej huanéj íiyen chaanaca japua , capu ja'atɨ́ ja'anáj te'enteájrupi ti'itɨ́j jɨme'e tɨ jaítze'e ve'ée caí ɨ́ tɨ jɨ́n ti'itéjvee a'ɨ́jna ɨ́ Juan . Mɨ́ ajta , a'ɨ́ɨn tɨ jaítze'e cɨ́lieen jɨ́n seijre'e jɨ́n ti'itéjvee ɨ́ Dios jemi , jaítze'e pu ve'ée a'ɨ́jna ɨ́ ja'atɨ caí a'ɨ́jna ɨ́ Juan .
40011012	’ Tɨ́j na'a a'ájná'ɨmua tɨ huataseíjre a'ɨ́jna ɨ́ Juan , tɨ yú e'iré'ene , teɨte mú ca'anéeri jɨ́n rahuauca mej mi me'uun a'uteárute a'ájna Dios tɨ é'eseijre'e . Majta ca'anéeri mú jɨ́n tí'itese'e a'ɨ́ɨme ɨ́ teteca ɨ́ mej ruca'ané mej mi huataúra'an me'ɨ́jna jɨme'e .
40011013	A'ɨ́ɨme ɨ́ mej Dios jetze me'ecan tí'ixaxa'ata'a , ajta a'ɨ́jna ɨ́ yu'uxari jetze tɨ Moisés teecan ra'uyú'uxaca'a , naími'i mú tiu'utaxájtaca'a a'ɨ́jna jɨme'e ɨ́ Dios tɨ nainjapua tí'aijta íiyen chaanaca japua . Maúche'e raaxájtaca'a ajta na'a caí yé huataseíjre a'ɨ́jna ɨ́ Juan .
40011014	Ajta , tɨ pua'a siyen tite'ehuaújca'anen sej rá'antzaahuate'en , a'ɨ́jna ɨ́ Juan , a'ii pu a'ɨ́ɨn pú'een a'ɨ́jna tɨ nu'u ruxe'eve'e tɨ yé uvé'enen , a'ɨ́jna ɨ́ tɨ ayén ántehuaa tɨjɨ́n Elías .
40011015	A'ɨ́ɨme ɨ́ mej huiteánajca'amua , miché'e rɨ́'ɨ tiráanamua .
40011016	’ ¿ A'iné nena'a tiraataxáj yee a'iné mé'een a'ɨ́ɨme ɨ́ teɨte ɨ́ mej a'íjna nine'ira'a jetze yen huachéjme íjii ? Ayee mú 'é'en matɨ́j ɨ́ tɨ'ɨríi ɨ́ mej vejli'i a'ujteí a'u mej tejá'atua . A'ɨ́ɨ mú hua'atéji'ivihua'a ɨ́ seica .
40011017	Miyen tɨjɨ́n : “ Tetiu'utacɨ́'ɨsite sej si tiu'utéene'en . Mɨ́ seajta caí , caxu tiu'utéenei . Teajta tu tiu'utáchuiicaca'a ɨ́ chuiicari jɨme'e ɨ́ mej jɨ́n tí'ichuicaca tɨ pua'a seɨ́j huámɨ'ɨni , mɨ seajta , caxu se'ɨ́jna jɨ́n huataújxɨeemɨste . ”
40011018	’ Ayee nu hui 'een jɨ́n niyen tejá'amua'ihua'u a'iné ayée pu tí'irɨneca . A'ɨ́jna ɨ́ Juan , ayée pu mú a'uvé'emej . A'ɨ́ɨ pu rú'itzi'ive'eca'a . Ajta , capu raye'eca'a ɨ́ nahuáj . A'ɨ́j xu jɨ́n siyen tiu'utaxájtaca'a yee tiyaaru'u pu tzajta'an seijre'e amɨ́jna mɨ tevi .
40011019	Neajta á'iyen inee yé uvé'ene , i nej neajta teáata'a jetze airáane . Canu né'itzi'ivi . Neajta raye'eca ɨ́ nahuáj . Mú'een xu si siyen tí'inexa yee huápɨ'ɨ nu tí'icua'a , neajta nu'u netahuaive , majta miyen ne'amiigustemua'a pú'een a'ɨ́ɨme ɨ́ mej nu'u jeíhua até'ɨtzea'ara ɨ́ Dios jemi , majta a'ɨ́ɨme ɨ́ huá'ajijve'e ɨ́ mej tí'itɨ'ɨcɨca . Ayee xu ramua'aree tej rɨ́'ɨ mé titeumuámua'aree a'ɨ́mej jemi ɨ́ mej ta'ará'astijre'e itejmi .
40011020	Aj pu i Jesús a'utéjche tɨ hua'ajteá'axɨ'ɨn a'ɨ́mej ɨ́ mej me'uun antachéejme'ecaa a'u tɨ ayén teja'urɨ́j ɨ́ muárɨ'eri'ire'ara'an jɨme'e mu'iicáca ɨ́ mej jɨ́n rɨ́'ɨ te'utaseíj . A'ɨ́ɨ pu hua'ajteá'axɨ seɨj ajta seɨj ɨ́ teɨtejra'a ɨ́ mej me'uun a'uchéjme'ecaa u chajta'a jetze a'iné camu autéjhuii mej seɨcɨé tiú'umua'ati .
40011021	Ayen tɨjɨ́n : ― Ché'e a'ij tɨ na'a , mú'een mɨ sej Corazín é'eche . Ché'e a'ij tɨ na'a , mú'een mɨ sej Betsaída é'eche . Tɨ́ pua'a niyen che'atá nena'a huárɨniiche'e nemuárɨ'eri'ira'a jɨme'e ne'újna u Tiro , neajta ne'újna u Sidón , a'ij nej neri ye'í huarɨ́j nemuárɨ'eri'ira'a jɨme'e mú'ejmi jemi , mejmí'i mú seɨcɨé tiú'umua'atíjche'en . A'ɨ́ɨ mú majta mej mi'i raataseíiratache'e me'ɨ́jna jɨme'e mej tiu'uteújchejte'en xu'umuavi'in jɨme'e , majta mejmí'i nasij avé'ujhua'atehua'anche'e .
40011022	Ayee nu tejá'amua'ixaate'e tɨ ayén té'eme a'ájna xɨcájra'a jetze tɨ́'ɨj Dios huá'axɨjte'en matɨ́j mena'a pua'amé teɨtejra'a . Jaítze'e xu rajpuaíitzi xá'aju'un mecaí a'ɨ́ɨme ɨ́ mej a'uun a'uchéjme'ecaa me'újna u Tiro , majta me'újna u Sidón .
40011023	’ Seajta mú'een mɨ sej Capernaúm a'uchéjme , ¿ a'iné tejamuá'amitɨejte'e ? ¿ Ni qui ayén yee tejamuá'amitɨejte'e sej nu'u rɨ́'ɨ tiraatá'a ɨ́ Dios ? Caxu xaa ne'u . Dios pu puaíjtzi amuaatá'asin . A'uu xu a'uteáturaasin mɨ'ɨchite jamuan . Tɨ́ pua'a niyen che'atá nena'a huárɨniiche'e ne'újna Sodoma a'ij nej neri tiú'uruu nemuárɨ'eri'ira'a jɨme'e mú'ejmi jemi , a'ujna u chajta'a u Sodoma , a'ɨ́ɨ pu auj e'etéeriche'en tɨ́j na'a a'ájná'ɨmua tɨ yú e'iré'ene .
40011024	Mɨ́ ajta , ayée nu tejá'amua'ixaate'e , a'ájna xɨcájra'a tɨ jetzen Dios huá'axɨjte'en a'ɨ́mej ɨ́ mej japuan a'uchéjme íiyen chaanaca japua , mú'een xu jaítze'e rajpuaíitzi xá'aju'un se'ájna , mecaí a'ɨ́ɨme ɨ́ mej me'uun a'uchéjme'ecaa a'ujna tɨ́j na'a tɨ Sodoma e'ejtéme'ecan .
40011025	A'ájna xɨcájra'a jetze tɨ Jesús ayén tiu'utaxájtaca'a , aj pu i ayén raatéjhuau ɨ́ ruyá'upua jemi tɨjɨ́n : ― Mú'ee ɨ́ pej ní'iya'upua , ɨ́ pej tí'aijta pe'újna u ta japua , pajta íiyen chaanaca japua , rɨ́'ɨ nu timuaatá'aca ne'ɨ́jna jɨme'e pej hua'utá'a mej mi yaú'itɨee muá'ara'ani a'ij tɨ 'een mú'eetzi jemi a'ɨ́ɨme ɨ́ mej caí jeíhua tiú'ujmua'ate . Mɨ́ pajta , capej piyen hua'utá'a mej mi yaú'itɨee muá'ara'ani a'ɨ́ɨme ɨ́ mej támua'aree , majta a'ɨ́ɨme ɨ́ mej raayɨ́'ɨtɨ .
40011026	A'iné pijta , ayée pej tí'ijxe'eve'eca'a mú'ee , ɨ́ pej ní'iya'upua . ― Ayee pu tiraatéjhuau .
40011027	Aj pu i ajtahua'a ayén tihua'utá'ixaa a'ɨ́mej ɨ́ mej jamuan á'ujujhua'ane'e tɨjɨ́n : ― Nain pu tinaatátui a'ɨ́jna tɨ ní'iya'upua mej mi ráamua'ati tzáahuati'ira'a jɨme'e . Capu ja'atɨ́ nemua'ate nain jɨme'e a'ij nej 'een sino a'ɨ́ɨ pu'u tɨ ní'iya'upua , a'ɨ́ɨ pu xaa nemua'ate . Ajta , capu ja'atɨ́ ramua'ate nain jɨme'e ɨ́ tɨ ní'iya'upua sino inee i nej yaujra'an pú'een , nee nu xaa ramua'ate . Majta , a'ɨ́ɨ mú ramua'ate a'ɨ́ɨme ɨ́ tɨ hua'aráanajche nej tihua'utaseíjrate'en a'ij tɨ 'een .
40011028	’ Setá'aj yé ve'eré'enen neetzi jemi , setɨ́j sena'a pua'amé mú'een , mɨ sej cua'ana se'ɨ́jna jɨme'e ɨ́ sej rahuauca sej rɨ́'ɨ tiraatá'an ɨ́ Dios , seajta se'ɨ́jna jɨ́n tí'itese'e ɨ́ sej ra'ará'astijre'en nain jɨme'e . Nee nu xaa amuaatá'asin sej huaújse'upe'en .
40011029	Setá'aj te'enteárute se'ɨ́jna jɨme'e ɨ́ nej jɨ́n tejá'amua'íjcate'e . Seajta tiú'urɨ'ɨren neetzi jemi , a'iné nee nu ne'ɨ́n pú'een seɨ́j tɨ mua'acan , canu neajta á'antzaahuate'e . Tɨ́ pua'a siyen yé ve'eré'enen neetzi jemi , nee nu amuaatá'asin sej rɨ́'ɨ huárɨni ɨ́ ru tzajta'a .
40011030	Capu muárɨ'eri sej raanaíjmire'en se'ɨ́jna jɨme'e ɨ́ nej jɨ́n amuaatá'asin . Ajta , ɨ́ nej jɨ́n tejá'amua'íjcate'e , capu ajta muárɨ'eri sej siyen huárɨni a'ij nej tí'ijxe'eve'e . ― Ayee pu tihua'utá'ixaa a'ɨ́jna ɨ́ Jesús .
40012001	Ajta a'ájná'ɨmua ayée pu tiuju'urɨ́j . A'uu pu aumé'ecaa ɨ́ Jesús já'ita'a ɨ́ ví'ira'ajapua . Aj pu pɨ́tí'irɨjca ja'anáj xɨcájra'a mej jetzen ruse'upi . Majta me'ɨ́n ɨ́ mej Jesús jamuan á'ujujhua'ane'e , a'ɨ́ɨ mú meri jeíhua tɨejcuca'a . Aj mú mi autéjhuii mej ra'antítzaanaxɨ'ɨn ti'itɨ́j jatzi tɨ triigu jetze me'ecan . Méjcua'a me'ɨ́jna ɨ́ atzi .
40012002	Majta me'ɨ́n ɨ́ mej jee i'i fariseos , matɨ́'ɨj hua'useíj mej miyen rɨjcaa , aj mú mi miyen tiraatá'ixaa me'ɨ́jna ɨ́ Jesús tɨjɨ́n : ― Casi'i , ayée mú hui rɨcɨ a'ɨ́ɨme ɨ́ mej mú'eetzi jamuan á'ujujhua'an . Ayee mú rɨcɨ a'ij tɨ caí tiu'utá'aca tɨ ja'atɨ́ ayén rɨjca ɨ́ xɨcájra'a ja'anáj mé jetzen ruse'upi .
40012003	Aj pu i Jesús ayén tihua'utá'ixaa a'ɨ́mej ɨ́ fariseos tɨjɨ́n : ― ¿ Ni secaí mú'een ja'anáj ra'ujíjve ɨ́ yu'uxari jetze a'ij tɨ ye'í huarɨ́j a'ɨ́jna ɨ́ David teecan tɨ́'ɨj huata'í'icuataca'a , majta ɨ́ mej jamuan á'ujujhua'ane'e ?
40012004	A'uu pu a'uteájrupi u teyujta'a , ɨ́ tɨ jee chi'ira'an pú'een ɨ́ Dios . Ajta á'iyen a'ɨ́ɨ pu ráacua a'ɨ́jna ɨ́ pan ɨ́ mej Dios huatámuaɨ'ɨvejte , majta a'ɨ́ɨme ɨ́ mej jamuan á'ujujhua'ane'e , a'ɨ́ɨ mú majta ráacua . A'ɨ́jna ɨ́ pan , a'ɨ́ɨ mu'u racua'aca a'ɨ́ɨme ɨ́ mej tí'ivaɨre'e me'újna teyujta'a . Capu amɨ́n a'ij , capu ti'itɨ́j jɨ́n auteájturaa a'ɨ́jna ɨ́ David .
40012005	’ ¿ Ca'ɨ́n ni secaí ja'anáj ra'ujíjve a'ij tɨ ra'uyú'uxaca'a ɨ́ yu'uxari jetze a'ɨ́jna ɨ́ Moisés teecan mej nu'u a'ɨ́ɨme ɨ́ mej títeté'u'upu'u u teyujta'a , a'ɨ́ɨ mú tí'ivaɨre'e a'ájna xɨcájra'a mé jetzen ruse'upi ? Mɨ́ majta , camu ti'itɨ́j jɨ́n á'atura ɨ́ Dios jemi me'ɨ́jna jɨme'e .
40012006	Ayee nu tejá'amua'ixaate'e . Inee , i nej yé huaca mú'ejmi jemi , jaítze'e nu ve'ecán jɨ́n ti'itéjvee mecaí a'ɨ́ɨme ɨ́ mej títeté'u'upu'u teyujta'a .
40012007	’ Caxu a'atzu yaú'itɨee xa'araa a'ij tɨ huataújmua'a a'íjna tɨ ayén té'eyu'usi'i ɨ́ yu'uxari jetze tɨ jɨ́me'en yee Dios tɨ raataxájtaca'a tɨjɨ́n : “ Ayee nu tí'ijxe'eve'e mej mi huá'ancu'uvajxɨ'ɨn ɨ́ ruxɨ́'ej teɨte . Canu raxɨ́'eve'e mej tiu'utámuaɨ'ɨvejta . ” Na'ari caí , tɨ pua'a siyen tiyaú'itɨée xá'ara'aníiche'en , caxu siyen tihua'uxájtzi'iranche'e a'ɨ́mej ɨ́ mej caí ti'itɨ́j jɨ́n auteájturaa .
40012008	’ A'ɨ́j pu jɨ́n , inee i nej neajta teáata'a jetze airáane , ayée nu 'een jɨ́n antínmua'aree neajta ne'íjna xɨcájra'a ja'anáj mej jetzen ruse'upi .
40012009	Aj pu'i Jesús á'uraa . Tɨ'ɨj jí a'uun teyujta'a a'uteájrupi .
40012010	A'uu pu seɨ́j a'utéveeca'a tɨ anácɨyaaxara'aca'a ɨ́ rumuájca'a jetze . Majta me'ɨ́n ɨ́ fariseos , a'ɨ́ɨ mú majta a'uté'uuca'a . A'ɨ́ɨ mú rahuauca'a a'ij mej ye'í tiraaxájtzi'i ɨ́ Jesús . A'ɨ́j mú jɨ́n miyen tiraata'íhua'uri'i me'ɨ́jna ɨ́ Jesús . Miyen tɨjɨ́n : ― ¿ Ni caí rɨ'ɨrí tej tiyen tiráahuaate'en seɨ́j tɨ tí'icui'i a'ájna xɨcájra'a tej jetzen tase'upi ?
40012011	Aj pu i Jesús ayén tihua'utá'ixaa tɨjɨ́n : ― Tɨ́ pua'a seɨ́j ja'atɨ́ cáne'a tícɨitzi , tɨ pua'a a'ɨ́ɨn cáne'a atéjveti ta'atécun a'ájna matɨ́'ɨj pua'a ruse'upi , ¿ ni caí ayén rɨni ɨ́ ja'atɨ tɨ u á'ume'en tɨ́'ij ra'itaján ? Jee xaa , ayée xu che'atá sena'a rɨcɨ , mú'een .
40012012	Jé'ecan pu jaítze'e tí'ivaɨre'e seɨ́j ɨ́ tevi caí ɨ́ cáne'a . A'ɨ́j pu jɨ́n í'irɨ'ɨri tɨ ja'atɨ́ ayén ti'itɨ́j jɨ́n rɨjca ɨ́ tɨ i'i xɨ́'epɨ'ɨn a'ájna matɨ́'ɨj pua'a ruse'upi .
40012013	Aj pu i Jesús ayén tiraatá'ixaa a'ɨ́jna tɨ anácɨyaaxara'a ɨ́ rumuájca'a jetze tɨjɨ́n : ― Huatátzeaara muá'amuajca'a . Aj pu i a'ɨ́ɨ pu raatátzeaaraca'a ɨ́ rumuájca'a . Jɨ́me'en pu'u ayén huarɨ́j , aj pu i nain jɨ́n huarúj . Ayee pu éene'e já'araa rɨ'éene'en tɨ́j ɨ́ seɨj ɨ́ muájca'are'ara'an .
40012014	Matɨ́'ɨj mi huiráacɨ a'ɨ́ɨme ɨ́ fariseos . Aj mú mi autéjhuii mej raaxɨ́'epɨ'ɨntare'en a'ij mej ye'í huárɨni mej mi raajé'ica ɨ́ Jesús .
40012015	Tɨ́'ɨj a'ɨ́ɨn huámua'areeri'i a'ɨ́jna ɨ́ Jesús a'ij mej tiraaxɨ́'epɨ'ɨntare , a'ɨ́ɨ pu huirájraa a'ujna . Jéihua mú teɨte a'ucɨ́j jamuan . Ajta a'ɨ́jna ɨ́ Jesús , naíjmi'ica pu tiú'uhuaa ɨ́ mej tí'icucui'icaa .
40012016	Ajta ayén tíhua'uta'aíj mej mi caí raxájta yee ja'atɨ́ tɨ pɨ́rɨcɨ .
40012017	Ayee pu ráaruu ɨ́ Jesús tɨ ij araúrasten a'ij tɨ ajmí'i tiu'utaxájtaca'a a'ɨ́jna ɨ́ Isaías teecan , ɨ́ tɨ tí'ixaxa'ata'a ɨ́ Dios jetze me'ecan .
40012018	Ayen tɨjɨ́n : A'ii pu a'ɨ́ɨn pú'een ɨ́ tɨ nevaɨre'e ineetzi . Nee nu ra'antíhua'u . A'ii pu a'ɨ́ɨn pú'een ɨ́ nej raxɨ́'eve'e , ajta rɨ́'ɨ pu tínetá'aca . Nexɨejniu'uca nu huata'íti tɨ á'ume'en a'ɨ́jna jamuan . Ajta a'ɨ́ɨ pu tihua'utá'ixaate'esin a'ɨ́mej ɨ́ mej caí Israél jetze ajtéme'ecan tɨ tihuá'acɨ'ɨti nainjapua ɨ́ tɨ i'i xɨ́'epɨ'ɨn neetzi jemi .
40012019	Capu ajta a'ɨ́ɨn ruhuavíira'a a'ame ; capu ajta jiihua a'ame . Camu ranamuajran tɨ ti'ixáata a'ame a'ájna caaye jetze .
40012020	Capu hua'utamuárɨ'eriste'esin a'ɨ́mej ɨ́ mej huápɨ'ɨ tirajpuaíjtzica'a tɨ́j pi'ista mej ra'avé'etzi nainjapua . Capu huápɨ'ɨ puaíjtzi hua'utá'asin ɨ́ mej caí ché'e té'eviicua'i a'ɨ́mej ɨ́ mej miyen 'een tɨ́j taij tɨ cɨ́j caj á'ata'a . A'ɨ́ɨ pu huá'a japua huatániuusin ajta na'a caí tiu'utémua'itɨn a'ɨ́jna jɨme'e tɨ naíjmi'ica ruxɨ́'ej tiu'uta'aíjte'en .
40012021	Majta matɨ́j mena'a pua'amé ɨ́ teɨtejra'a ɨ́ mej yen japuan seijre'e íiyen chaanaca japua , naími'i mú tí'ijchu'eve'en niuucajtze'en . Ayee pu jɨ́me'en tiu'utaxájtaca'a a'ɨ́jna ɨ́ Isaías teecan .
40012022	Matɨ́'ɨj mi seɨ́j mú a'aráavi'itɨ ɨ́ Jesús jemi tɨ tiyaaru'u tzajta'an seijre'eca'a . A'ɨ́j pu jɨ́n caí atáneerica'a , ajta caí té'anrɨ'ɨrejca'a a'ɨ́jna ɨ́ ja'atɨ . Tɨ'ɨj jí Jesús tiráahuaa tɨ́'ij te'anrɨ'ɨrée á'ara'ani , ajta tɨ́'ij huiteánamuáara á'ara'ani .
40012023	Majta me'ɨ́n ɨ́ teɨte , naími'i mú rɨ́'ɨ te'utaseíj . Miyen tɨjɨ́n : ― ¿ Ni qui amɨ́ a'ɨ́ɨn pú'een a'ɨ́jna ɨ́ huáacɨxa'ara'an a'ɨ́jna ɨ́ David teecan ?
40012024	Majta me'ɨ́n ɨ́ fariseos , matɨ́'ɨj ráanamuajri'i , ayée mú tiu'utaxájtaca'a tɨjɨ́n : ― Amɨ́jna mɨ ja'atɨ́ , Beelzebú pu jetzen araújca'ane tɨ́'ij ayén hua'utamuárite'en a'ɨ́mej ɨ́ tiyáaru'use , a'ɨ́ɨme ɨ́ tɨ ajta Beelzebú tihuá'aijte'e .
40012025	Ajta a'ɨ́jna ɨ́ Jesús , a'ɨ́ɨ pu ramua'areereca'a a'ij mej tí'imua'atzejca'a . Aj pu i ayén tihua'utá'ixaa tɨjɨ́n : ― Tɨ́ pua'a a'ɨ́ɨme ɨ́ mej me'uun seɨ́j chuéjra'a japua a'uchéjme já'ita'a ma'utácɨɨne , tɨ pua'a miyen huárɨni aj mú mi huaténe'use'esin , ajta a'ɨ́jna ɨ́ chuéjra'a , capu ché'e á'ateeri . Ajta tɨ pua'a miyen che'atá mena'a já'ita'a a'utácɨɨne a'ɨ́ɨme ɨ́ mej seɨ́j japua ɨ́ chajta'a a'uchéjme , na'ari teɨtestemua'ame'en seɨ́j ɨ́ ja'atɨ , camu ché'e á'ateeri .
40012026	’ Ayee pu che'atá na'a 'een , tɨ pua'a a'ɨ́ɨn Satanás hua'utamuárite'en ɨ́ ruteɨ́testemua'a , tɨ pua'a majta miyen hua'uténe'usi'ite'esin ɨ́ ruteɨ́testemua'a , a'ɨ́ɨ pu ajta caí ché'e á'ateere , sino te'entipuá'ari .
40012027	Ari inee , tɨ pua'a niyen yee Beelzebú nu jetze aránca'ane nej hua'utamuárite'en ɨ́ tiyaaru'u , ¿ ni tzaa miyen che'atá mena'a Beelzebú jetze ruca'ané a'ɨ́ɨme ɨ́ á'amuaxɨ'ej teɨte mej mi miyen che'atá mena'a hua'utamuárite'en ? A'ɨ́ɨme ɨ́ á'amuaxɨ'ej teɨte mú miyen raataxáj yee mú'een xu seajta siyen rɨcɨ se'ɨ́jna jɨme'e a'ij sej tí'inexajtzi'i .
40012028	Na'ari caí , tɨ pua'a niyen ne'ɨ́jna jetze aránca'ane ɨ́ xɨéjniu'ucare'ara'an ɨ́ Dios , nej ni tiyaaru'u huatamuárite'en , pu'uri a'ájna teja'uré'ene tɨ Dios tiu'uta'aíjta ɨ́ a'amua tzajta'a .
40012029	’ Ajta , tɨ pua'a ja'atɨ́ raxɨ́'eve'e tɨ tiraanáhua'i ti'á'ara'an á tá'ache ɨ́ ja'atɨ tɨ ruca'ané , ayée pu ruxe'eve'e tɨ amuacaícan ra'atéjɨ'ɨcɨ'en a'ɨ́jna tɨ ruca'ané . Aj pu i xaa rɨ'ɨrí tɨ a'uteárute á a'utɨ́ é'eche tɨ ij tiraanáhua'i .
40012030	’ A'ɨ́jna tɨ caí ne jamuan á'uche'ecan , a'ɨ́ɨ pu néjcha'ɨɨre'e . Ajta , a'ɨ́ɨn tɨ caí hua'ajsé'ɨri ɨ́ teɨte neetzi jemi , a'ɨ́ɨ pu hua'uré'e'iteca .
40012031	’ A'ɨ́j nu jɨ́n , ayée nu tejá'amua'ixaate'e tɨ ayén ti'ayajna a'ɨ́jna jɨme'e ɨ́ teteca . I'irɨ'ɨri tɨ tihua'utá'uuni'i naíjmi'ica ɨ́ mej jɨ́n auteájturaa ɨ́ Dios jemi , ajta naíjmi'ica jemi ɨ́ mej a'ij pua'a ti'ixa . Aru tɨ pua'a a'ij pua'a tí'ixajta a'ɨ́jna jetze ɨ́ xɨéjniu'ucare'ara'an ɨ́ Dios , capu xaa ne'u ja'anáj tiraatá'uuni'ira a'ɨ́jna .
40012032	’ Ja'atɨ́ tɨ na'a tɨ ayén a'ij pua'a tí'inexajta ineetzi i nej neajta teáata'a jetze airáane , a'ɨ́ɨ pu xaa tiraatá'uuni'ira . Mɨ́ ajta , ja'atɨ́ tɨ na'a tɨ a'ij pua'a tí'ixajta a'ɨ́jna ɨ́ xɨéjniu'ucare'ara'an ɨ́ Dios , capu ja'anáj tiraatá'uuni'ira , sino a'ɨ́ɨ pu ru'ité'aa a'ame nain xɨcaj tzajta'a tɨ yú auca'itɨ́ a'ame tɨ́j na'a rusén jɨme'e .
40012033	’ Tɨ́ pua'a hui tɨ rɨ́'en ɨ́ cɨyej , rɨ'éene'en pu taca'a , ajta tɨ pua'a caí rɨ́'en ɨ́ cɨyej , capu rɨ'éene'en taca'a . Ayee xu 'een jɨ́n ramua'areere tɨ pua'a cɨyej rɨ'éene'en nusu caí se'ɨ́jna jɨme'e a'ij tɨ éene'en taca'a .
40012034	Mú'een xu se'íjna jetze huanéj a'ɨ́jna ɨ́ cu'ucu'u tɨ tí'ihua'itaca , a'iné huápɨ'ɨ xu a'ij pua'a tí'iteteɨte . Capu xaa ne'u a'ij tí'irɨ'ɨri sej siyen ti'itɨ́j huataxáj a'ij tɨ tiraavíjte'e . Ayee pu'u , a'iné seɨ́j pu ayén tí'ixaxa'a a'ij tɨ ayén tí'imua'atze ɨ́ ru tzajta'a .
40012035	Ajta a'ɨ́ɨn tɨ rɨ́'ɨ tí'itevij , a'ɨ́ɨ pu ayén tí'ixaxa'a ɨ́ tɨ i'i xɨ́'epɨ'ɨn jɨme'e a'iné rú'umua'aree ɨ́ ru tzajta'a jeíhua ɨ́ tɨ i'i xɨ́'epɨ'ɨn . Ayen che'atá na'a , ɨ́ tɨ a'ij pua'a tí'itevij , a'ɨ́ɨ pu a'ij pua'a tí'ixaxa'a a'iné jeíhua pu tirú'umua'aree ɨ́ ru tzajta'a ɨ́ tɨ a'ij pua'a 'een .
40012036	Ayee nu tejá'amua'ixaate'e tɨ ayén té'eme a'ájna xɨcájra'a tɨ jetzen Dios huá'axɨjte'en matɨ́j mena'a pua'amé yé a'uchéjme íiyen chaanaca japua . Ayee pu ruxe'eve'e a'ame mej miyen tiu'utetzáahuate'en ɨ́ Dios jemi nain ɨ́ mej jɨ́n tiu'utaxájtaca'a chá'a mena'a , seɨj majta seɨj .
40012037	Dios pu rɨ́'ɨ tí'imuaxɨ'epɨ'ɨntare'e a'ɨ́jna jɨme'e a'ij pej tí'ixaxa'ata'a , na'ari caí , a'ɨ́ɨ pu muá'axɨjte'en a'ɨ́jna jɨme'e a'ij pej tí'ixaxa'ata'a .
40012038	Aj mú mi me'ɨ́n ɨ́ fariseos , majta a'ɨ́ɨme ɨ́ mej tiú'ujmua'ate ɨ́ yu'uxari jetze , a'ɨ́ɨ mú miyen tiraatá'ixaa tɨjɨ́n : ― Maeestru , ayée tu tí'ijxe'eve'e pej ti'itɨ́j taataseíjrate'en ɨ́ tej jɨ́n ráamua'aree tɨ júte'e é'eme'ecan ɨ́ Dios jemi a'ij pej ye'í rɨcɨ .
40012039	Aj pu i Jesús ayén tihua'utá'ixaa tɨjɨ́n : ― A'ɨ́ɨme i teɨtejra'a ɨ́ mej a'ij pua'a tí'iteteɨte , ayée mú tí'inehuavii nej ti'itɨ́j hua'utaseíjrate'en ɨ́ mej jɨ́n rɨ́'ɨ te'utaseíj matá'aj nu'u ráamua'aree nej Dios jetze aránca'ane . Ayee mú che'atá mena'a rɨcɨ tɨ́j ɨ́ ja'atɨ tɨ ru'ɨ́j mé úurɨe . Canu ti'itɨ́j hua'utaseíjrate'esin sino a'ii nu'u a'ij tɨ tiráaruu a'ɨ́jna ɨ́ Jonás teecan , a'ɨ́jna tɨ tí'ixaxa'ata'a ɨ́ Dios jetze me'ecan .
40012040	’ Tɨ́'ɨj a'ɨ́jna ɨ́ Jonás a'uun é'ejve a'u tɨ aúnee ɨ́ hua'í , a'ɨ́ɨ pu hua'í yá'unɨjcua . A'uu pu u é'etee huaíca xɨcaj tzajta'a , ajta huaíca tɨ́ca'ari tzajta'a tɨ arájca ɨ́ jucáara'an tzajta'a a'ɨ́jna ɨ́ hua'í tɨ yá'unɨjcua . Ayee pu che'atá na'a tí'ineruuren ineetzi i nej neajta teáata'a jetze airáane . A'uu nu araca'itɨ́ na'ame chuej tzajta'a huaíca xɨcaj tzajta'a , neajta huaíca tɨ́ca'ari tzajta'a .
40012041	’ Ayee nu hui tejá'amua'ixaate'e , a'ájna xɨcájra'a tɨ jetzen Dios amuá'axɨjte'en yee xɨ́'epɨ'ɨn xu huarɨ́j nusu yee caxu xɨ́'epɨ'ɨn huarɨ́j , a'ɨ́ɨme ɨ́ mej u Nínive é'echejca'a , a'ɨ́ɨ mú a'uun a'utéhuiixɨ'ɨsin mú'ejmi jamuan , majta tejá'amuaxɨ'epɨ'ɨntari'ire'en mú'een mɨ sej u'uche íjii . Ayee pu té'eme a'ɨ́jna jɨme'e ɨ́ mej seɨcɨé tiu'umuá'aj a'ɨ́ɨme ɨ́ mej Nínive é'echejca'a matɨ́'ɨj ráanamuajri'i a'ij tɨ tiu'utaxájtaca'a me'ɨ́jna ɨ́ Jonás teecan . ’ Mɨ́ neajta inee , i nej yé huaca mú'ejmi jemi , jaítze'e nu ve'ecán jɨ́n ti'itéjvee caí a'ɨ́jna ɨ́ Jonás teecan . Mɨ́ seajta mú'een , caxu na'ará'astijre'esin ineetzi .
40012042	Ajta hui , a'ɨ́jna ɨ́ 'ɨ́ita'a teecan tɨ ajmí'i tí'aijtaca'a úute pújme'en , a'ɨ́ɨ pu ajta huatéchaxɨjsin mú'ejmi jemi , ajta a'ɨ́ɨ pu ajta tejá'amuaxɨ'epɨ'ɨntari'ire'en mú'een , mɨ sej u'uche íjii a'ájna xɨcájra'a jetze mej a'utájeevi'ihua teɨte . Ayee pu té'eme a'ɨ́jna jɨme'e tɨ a'ɨ́ɨn a'ɨmuá a'uvé'emej tɨ́'ij ayén ráanamua a'ɨ́jna ɨ́ Salomón teecan tɨ nu'u huápɨ'ɨ rɨ́'ɨ mé teuúmua'aree . ’ Mɨ́ neajta inee , i nej yé huaca mú'ejmi jemi , jaítze'e nu ve'ecán jɨ́n ti'itéjvee caí a'ɨ́jna ɨ́ Salomón teecan . Mɨ́ seajta mú'een , caxu na'ará'astijre'esin ineetzi . ― Ayee pu tihua'utá'ixaa a'ɨ́jna ɨ́ Jesús .
40012043	Ajta ayée pu tiu'utaxájtaca'a a'ɨ́jna ɨ́ Jesús tɨjɨ́n : ― Tɨ́ pua'a seɨ́j xɨéjniu'ucari tɨ tiú'ujxana'acɨra'ate , tɨ pua'a huiirájra'ani tzajta'an seɨ́j ɨ́ tevi , a'ɨ́ɨ pu á'uche'ecane'e a'ame tɨ rahuauhuau a'u tɨ a'uhuáchi tɨ́'ij huaújse'upe'en . Tɨ́'ɨj caí rateuve'en , ayée pu tí'imua'ati tɨjɨ́n :
40012044	“ Niche'e huaré'ara'ani nehuárita'a u niche a'u nej a'arájraa . ” Tɨ́'ɨj ave'eré'enen , ayée pu éene'en teuni a'ɨ́jna ɨ́ ja'atɨ , tɨ naa uhua'é'ene'e a'ame ɨ́ ru tzajta'a . Cu xɨee mej mauchén uhuaré'e'icha'utaca'a u chi'ita , majta naa rɨ́'ɨ ru'uhuáruu .
40012045	’ Aj pu i a'ɨ́ɨn ɨ́ xɨéjniu'ucari , a'ɨ́ɨ pu hui huaja'uvé'evi'itɨ ɨ́ seica , ɨ́ mej aráhua'apua ará'ase , a'ɨ́mej ɨ́ mej jaítze'e a'ij pua'a 'é'en caí ɨ́ seɨj . Aj mú mi uteáruti naími'i mej mi me'uun huaté'e muá'ara'ani me'ɨ́jna tzajta'a ɨ́ tevi . Ajta á'iyen , ayén te'iráame tɨ jaítze'e a'ij pua'a 'éene'e á'ara'ani a'ɨ́jna ɨ́ tevi caí tɨ́j ajmí'i 'éene'e . Ayee pu tihuá'acɨ'ɨti a'ímej i mej a'ij pua'a tí'iteteɨte ɨ́ mej u'uche íjii .
40012046	Aúche'e pu tí'ixajtaca'a a'ɨ́jna ɨ́ Jesús matɨ́'ɨj me'uun a'ará'a a'ɨ́jna ɨ́ náànajra'an , majta ɨ́ ihuáamua'ame'en . Aa mú a'utéhuiixɨ pua'acɨé . Méjxe'eve'eca'a mej tiu'utaxáj jamuan .
40012047	Aj pu i seɨ́j ayén tiraatá'ixaa a'ɨ́jna ɨ́ Jesús tɨjɨ́n : ― A mú pua'acɨé a'uté'uu a'anáàna , majta a'ihuáamua'a . Mémuahuahuau mej nu'u tiu'uxáj á jamuan .
40012048	Aj pu i ayén tiu'utaniú a'ɨ́jna ɨ́ Jesús tɨjɨ́n : ― ¿ A'ataani mej pú'een ɨ́ nináàna , nusu ɨ́ ne'ihuaamua'a ?
40012049	Aj pu i rumuájca'a jɨ́n hua'utaseíjra ɨ́ mej aiitecaíjme . Ayee pu tihua'utá'ixaa tɨjɨ́n : ― A'ii mú a'ɨ́ɨn pú'een ɨ́ mej jee nináàna pú'een na'ari ne'ihuaamua'a .
40012050	Ayee pu'u hui tí'een , a'iné a'achú mej pua'amé miyen rɨcɨ a'ij tɨ tí'ijxe'eve'e ɨ́ Dios , a'ii mú a'ɨ́ɨn pú'een ɨ́ mej jee nináàna nusu a'ɨ́ɨme ɨ́ neja'atzimuá , na'ari necu'utzimuá o nejúutzimua'a . Yee pu'u .
40013001	A'ájna xɨcájra'a jetze , Jesús pu huirájraa u chi'ita . A'uu pu a'ará'a a'ájna tɨ e'eve'e'ástɨme ɨ́ jaj . Aa pu a'utayeíjxɨ .
40013002	Aj mú mi jeíhua ajteáxɨɨreca'a ɨ́ teɨte a'u tɨ a'ij é'ene'e . Temua'a mú tí'itemu'iicaa ɨ́ teɨte . A'ɨ́j pu jɨ́n ateájraa baarcu jetze tɨ jaata'a e'ecáve'eca'a . A'uu pu i e'erácatii . Majta me'ɨ́n ɨ́ teɨte , áa mú a'ucaíjme'ecaa ja'apuaíri japua á vejli'i a'u tɨ ɨ́ jaj .
40013003	Ajta á'iyen tihua'ajmuá'ate seɨ́j chuijtari jɨme'e . Ayen tɨjɨ́n : ― Ja'atɨ́ hui tɨ tí'ihuastehua'a , u pu á'ume tɨ tejé'ehuaste'en .
40013004	Aa pu aumé'ecaa ratáhua'anáa imue'eri . Seica pu i imue'eri juye jetze huavatzɨ́jraa . Aj mú mi pina'ase júte'ɨmua ave'ecáane , meraaré'eje'ipɨ .
40013005	Ajta seica pu huavatzɨ́jraa tetej tzajta'a a'u tɨ caí jeíhua chuej á'uca . Aj pu'i huaré'ehuaa , a'iné capu huatétee ɨ́ chuej tɨ a'ucárutixɨ'ɨn ɨ́ naana'ara'an . Tɨ́'ɨj huaré'epɨstaca'a ɨ́ chuej , aj pu i ca'anacan ajnéj ɨ́ imue'eri .
40013006	Ajta tɨ́'ɨj u e'iré'ene ɨ́ xɨca , aj pu'i huaré'ehuaa ɨ́ xɨcaj jɨme'e ɨ́ tɨ huanéj . A'ɨ́j pu jɨ́n jij huaré'ehuaa a'iné capu ajtanáana'ajme'eca'a .
40013007	’ Ajta seica ɨ́ imue'eri , a'úu pu a'uvatzɨ́jraa a'u tɨ a'utzícare'eme . Tɨ́'ɨj a'ɨ́ɨn tzicare'e huavaújse , a'ɨ́ɨ pu i ra'avá'ana ɨ́ tɨ tí'ihuasti'ihuaca'a . A'ɨ́j pu jɨ́n caí huácɨɨreca'a .
40013008	’ Aru seica pu huavatzɨ́jraa a'u tɨ a'urɨ́'en ɨ́ chuej . A'ɨ́ɨ pu xaa i ajnéj . Tɨ'ɨj jí huavaújse . Temua'a pu'i tiú'ucɨɨreca'a . Seica pu imue'eri , ayén airájraa tɨ huácɨɨreca'a seɨj ajta seɨj tɨ ajnéj a'achú cumu anxɨ́te ɨ́ atzi tɨ caté'etejme'ecaa . Ajta seica , ayén tiú'ucɨɨreca'a a'achú cumu huaícate . Ajta seica , seité japuan tamuáamuata'a pu caté'etejme'ecaa seɨj ajta seɨj .
40013009	’ Mɨ́ sej huiteánajca'amua , xáanamuajri'i hui temua'a naa .
40013010	Aj mú mi ajteáxɨɨreca'a á vejli'i jemin ɨ́ Jesús a'ɨ́ɨme ɨ́ mej jamuan á'ujujhua'ane'e . Aj mú mi miyen tiraata'íhua'uri'i tɨjɨ́n : ― ¿ A'iné 'een jɨ́n piyen tihuaú'ixaate'e ɨ́ teɨte chuijtari jɨme'e tɨ caí ja'atɨ́ yaú'itɨe ?
40013011	Aj pu i ayén tiu'utaniú tɨjɨ́n : ― Mú'ejmi pu Dios tejá'amua'ixaate'e e'ehuauritɨéecan jɨme'e a'ɨ́jna tɨ rú'avaa a'ɨ́jna jɨme'e tɨ Dios ari tí'aijta nainjapua íiyen chaanaca japua , ajta u ta japua . Mɨ́ majta a'ɨ́ɨme ɨ́ seica , capu a'atzu rɨ'ɨrí mej mi yaú'itɨée muá'ara'ani a'iné capu Dios ayén hua'utá'a .
40013012	’ Ayee pu tí'een : jɨ́me'en a'ɨ́jna ɨ́ ja'atɨ tɨ á'ujca'ane tɨ ayén cɨ́j caj tiyaú'itɨée á'ara'ani ɨ́ Dios jemi , Dios pu jeíhua huápɨ'ɨ raatá'asin a'ɨ́jna . Ajta a'ɨ́jna ɨ́ ja'atɨ tɨ caí á'ujca'ane tɨ jaítze'e yaú'itɨée á'ara'ani ɨ́ Dios jemi , Dios pu rá'ari'ira a'achú tɨ caj ari tirú'umua'aree .
40013013	A'ɨ́j nu jɨ́n niyen tejá'amua'ixaate'e chuijtari jɨme'e mej mi caí yaú'itɨée muá'ara'ani . Ayee pu tí'een a'ɨ́mej jemi . A'ɨ́ɨ mú mé uunéjne'e , aru camu ti'itɨ́j seɨj . Majta mú tí'inamua , aru camu ti'itɨ́j namua . Camu majta yaú'itɨe .
40013014	’ Ayee pu ari araúraste huá'a jemi a'ij tɨ ra'uyú'uxaca'a a'ɨ́jna ɨ́ Isaías teecan , ɨ́ tɨ tí'ixaxa'ata'a ɨ́ Dios jetze me'ecan tɨjɨ́n : Mú'een xu xaa ráanamua tɨ́j na'a tɨ i yú auumé . Mɨ́ seajta mú'een , caxu yaú'itɨée xá'aju'un . Mú'een xu xaa mé uunéjne'eri xá'aju'un . Mɨ́ seajta , caxu ti'itɨ́j seijran .
40013015	Ayee tí'een , a'iné a'ɨ́ɨ mú jemin antaújnaamua ɨ́ ru tzajta'an . Cɨ́j mu'u caj títe'iteánajca'amua . Camu á'ujca'ane mej a'atanéjne'ere mej raaseíj ti'itɨ́j tɨ pɨ́rɨcɨ . Na'ari caí , a'ɨ́ɨ mú yaú'itɨée muá'aju'un . Majta mú mé uunéjne'eri muá'aju'un mej raaseíj ti'itɨ́j tɨ pɨ́rɨcɨ . Majta mi rá'astijre'e muá'aju'un ɨ́ mej ranamua . Majta mú neetzi jemi yé ve'eré'eninéica muá'aju'un nej ni tihua'utá'uuni'i . Ayee pu jɨ́me'en ra'uyú'uxaca'a a'ɨ́jna ɨ́ Isaías teecan .
40013016	’ Mɨ́ seajta mú'een i sej á'ujujhua'an ne jamuan , setá'aj huataújtemua'ave'en se'ɨ́jna jɨme'e ɨ́ sej huiteánajca'amua sej si ra'ará'astijre'en ɨ́ sej ranamua , seajta ahuaújca'anen sej a'atanéjne'ere sej si raaseíj ti'itɨ́j tɨ pɨ́rɨcɨ .
40013017	’ Ayee nu tejá'amua'ixaate'e tzáahuati'ira'a jɨme'e , mu'iitɨ́ ɨ́ mej rɨ́'ɨ tí'iteteɨtestaca'a , majta a'ɨ́ɨme ɨ́ mej tí'ixaxa'ata'a ɨ́ Dios jetze me'ecan , jeíhua mú raxɨ́'eve'eca'a mej miyen tiu'uséij a'ij sej seri tí'iseij inee jemi . Mɨ́ majta , camu a'atzu raaseíj . Ayee mú che'atá mena'a tí'ijxe'eve'eca'a mej miyen ráanamua a'ij sej seri tí'inamua inee jemi . Mɨ́ majta , camu xaa ne'u ráanamuajri'i .
40013018	’ Casi'i , xáanamuajri'i a'ij tɨ huataújmua'a i chuijtari tɨ jɨ́me'en raxa a'ɨ́jna ɨ́ ja'atɨ tɨ raahuáste ɨ́ imue'eri .
40013019	Tɨ́ pua'a ja'atɨ́ ráanamua ɨ́ niuucari tɨ jɨ́me'en raxa Dios tɨ tí'aijta nainjapua íiyen chaanaca japua , ajta u ta japua , tɨ pua'a a'ɨ́ɨn caí yaú'itɨee , a'ɨ́jna tɨ a'ij pua'a 'een , a'ɨ́ɨ pu tzajta'an huataseíjre'esin . Aj pu i rá'ari'ira ɨ́ niuucari tɨ rú'umua'areereca'a . A'ɨ́jna ɨ́ ja'atɨ , ayée pu 'een tɨ́j ɨ́ imue'eri tɨ huavatzɨ́jraa a'ájna juye jetze .
40013020	’ Ajta , a'ɨ́jna ɨ́ imue'eri tɨ huavatzɨ́jraa ɨ́ tete tzajta'a , ayée pu 'een tɨ́j ɨ́ ja'atɨ tɨ amuacaí ra'aránajcheca'a ɨ́ tɨ ráanamuajri'i .
40013021	Aru capu ti'itɨ́j japuan ninei a'ɨ́jna ɨ́ ja'atɨ . Tɨ́ pua'a a'atzu rajpuaíitzi a'ɨ́jna jɨme'e mej seica rá'axɨeehuari'ira me'ɨ́jna jɨme'e tɨ na'ará'astijre'e ineetzi , na'ari tɨ pua'a seica a'ij pua'a méraruure , cɨ́j pu'u te'evíicua'ira a'ame . Ca'anacan pu mé nejaúujɨsin .
40013022	’ A'ɨ́jna tɨ hui huavatzɨ́jraa a'u tɨ a'utzícare'eme , a'ɨ́ɨ pu ayén 'een tɨ́j seɨ́j ɨ́ tevi tɨ xaa ranamua ɨ́ niuucari . Aru jeíhua pu tí'imuajca a'ɨ́jna jɨme'e a'ij tɨ té'eme íiyen chaanaca tej japuan seijre'e . Ajta , nain tɨ tí'ijcha'ɨɨ , a'ɨ́ɨ pu raamuá'itɨ a'ɨ́jna ɨ́ tevi . A'ɨ́j pu jɨ́n , caí ché'e ra'utámua'areeri'i a'ij tɨ tiráanamuajri'i . Capu ajta ché'e rɨ'ɨrí tɨ a'ɨ́ɨn tevi ayén raatévaɨre'en ɨ́ Dios .
40013023	’ Ajta a'ɨ́jna ɨ́ imue'eri tɨ huavatzɨ́jraa japuan ɨ́ chuej tɨ huarɨ́'en , ayée pu 'een tɨ́j ɨ́ ja'atɨ tɨ yaú'itɨe tɨ́'ɨj ráanamua ɨ́ niuucari . Jéihua pu tí'ijvaɨre'e ɨ́ Dios . Yee pu tiraatátuiire'esin ɨ́ Dios jemi tɨ́j a'ɨ́jna ɨ́ imue'eri tɨ huácɨɨreca'a a'achú cumu anxɨ́te tɨ caté'etejme'ecaa , na'ari huaícate ca'ɨ́n seité japuan tamuáamuata'a ɨ́ imue'eri .
40013024	Ajtahua'a seɨ́j ayén tihua'utá'ixaa ɨ́ chuijtari jɨme'e a'ɨ́jna ɨ́ Jesús . Ayen tɨjɨ́n : ― Ayee pu tí'irɨneca íjii Dios tɨ tí'aijta íiyen chaanaca japua , ajta u ta japua . Ja'atɨ́ pu imue'eri huahuáste japuan ɨ́ ruchuej tɨ huarɨ́'en .
40013025	Ajta á'iyen matɨ́'ɨj naíjmi'i tícu'utzuca'a , seɨ́j pu hui ave'eré'ene tɨ rájcha'ɨɨre'e a'ɨ́jna tɨ chuej tícha'ɨɨ . Ajta a'ɨ́ɨn tɨ rájcha'ɨɨre'e , a'ɨ́ɨ pu ɨxaj huahuáste tzajta'an a'ɨ́jna ɨ́ triigu . Aj pu i á'uraa .
40013026	’ Aj pu i ajnéj a'ɨ́jna ɨ́ triigu , ajta a'ɨ́jna ɨ́ ɨxaj . Tɨ́'ɨj huavaújse , aj pu i huíjmuaiyuxɨ a'ɨ́jna ɨ́ triigu . Aj mú mi ráamua'areeri'i tɨ ajta seɨ́j huáviviihuaca'a ɨ́ imue'eri a'iné capu huíjmuaiyuxɨ a'ɨ́jna ɨ́ ɨxaj .
40013027	Majta me'ɨ́n ɨ́ mej tí'imuarɨ'e , a'úu mú hui á'uju'un mej mi tiraata'ixaate'en a'ɨ́jna tɨ chuej tícha'ɨɨ . Miyen tɨjɨ́n : “ Tavastara'a , tɨ pua'a pe'ɨ́n huahuáste imue'eri tɨ rɨ́'en a'ujna á'a chuej japua , ¿ a'uné e'ejnéj a'ɨ́jna ɨ́ ɨxaj ? ”
40013028	’ Aj pu i a'ɨ́jna tɨ chuej tícha'ɨɨ , ayén tihua'utá'ixaa tɨjɨ́n : “ Seɨ́j tɨ néjcha'ɨɨre'e ayée pu náaruu . ” Majta miyen tiraata'íhua'uri'i a'ɨ́ɨme ɨ́ mej tí'imuarɨ'e miyen tɨjɨ́n : “ ¿ Ni mua'aráanajche tej u á'uju'un tej rá'ijcuuxɨn te'ɨ́jna ɨ́ ɨxaj ? ”
40013029	’ Aj pu i ayén tiu'utaniú tɨjɨ́n : “ Capu ruxe'eve'e sej racuta se'ɨ́jna ɨ́ ɨxaj , a'iné tɨ pua'a seri rá'ijcuunan a'ɨ́jna ɨ́ ɨxaj , ajta pu áijcuuxɨjsin a'ɨ́jna ɨ́ triigu a'iné ru jetze pu huá'uu .
40013030	Ché'e ayén éene'en tɨ naíjmi'i huavaújse'en ajta caí teja'uré'enen tɨ te'enti'á'asin . Aj nu ni hua'uta'aíjte'esin a'ɨ́mej ɨ́ mej tí'imɨjhuaca mej mi amuacaí rá'ijcuuxɨn me'ɨ́jna ɨ́ ɨxaj , matá'aj raajɨ́'ɨcɨ'en mej mi rájseɨre'en matá'aj ra'anteátaira . Majta á'iyen , me'ɨ́n meru'uteátuaasin me'ɨ́jna ɨ́ triigu u chi'ita , a'u mej téjé'eyuuhuaca . ”
40013031	Jesús pu ajtahua'a seɨ́j hua'utá'ixa ɨ́ chuijtari . Ayen tɨjɨ́n : ― Ayee pu tí'een Dios tɨ tí'aijta íiyen chaanaca japua , ajta u ta japua . Ayee pu 'een tɨ́j tu'upi ti'itɨ́j tɨ ayén ántehuaa tɨjɨ́n mostasa . Ja'atɨ́ pu raahuáste ɨ́ játze'ara'an a'ájna já'ahua'a a'u tɨ té'atachuej .
40013032	A'ɨ́jna ɨ́ mostasa , ayée pu 'eene'en téjatze'e tɨ jaítze'e i'i cɨ́lieen caí seica ɨ́ jatzi . Mɨ́ ajta , tɨ́'ɨjtá huavaújse'en , jaítze'e pu ajtɨ́tɨ'ɨ a'ame caí seica ɨ́ tu'upi tɨ íiyen seijre'e chaanaca japua . Yee pu ajtɨ́tɨ'ɨ a'ame tɨ́j cɨyej . Aj mú mi ave'eré'enejsin ɨ́ pina'ase mej rá'ara'a mej mi án téja'uteúru'itu'ajte'en án cɨ́ye'ara'an jetze .
40013033	Ajtahua'a seɨ́j chuijtari hua'utá'ixa . Ayen tɨjɨ́n : ― Ayee pu ajta tí'een jɨ́me'en Dios tɨ tí'aijta íiyen chaanaca japua , ajta u ta japua . Ayee pu 'een tɨ́j a'ɨ́jna ɨ́ levadura . A'ɨ́jna ɨ́ 'ɨ́ita'a , a'ɨ́ɨ pu huaíca medida ru'uteájraa ɨ́ hariina . Aj pu i rajcuaíjtzitaca'a levadura jamuan . Ajta a'ɨ́ɨn ɨ́ levadura , a'ɨ́ɨ pu tzajta'an huaneájxɨ nainjapua ɨ́ cuaíjtzi .
40013034	Ti'itɨ́j tɨ na'a tɨ tihuá'a'ixa'atehua'a ɨ́ teɨte , Jesús pu nain tihua'utá'ixaa chuijtari jɨme'e . Capu ti'itɨ́j huá'a'ixaate'eca'a tɨ é'ehuáuritɨe sino chuijtari pu'u jɨ́me'en .
40013035	Ayee pu tiú'uruu tɨ ij ayén araúrasten a'ij tɨ tiu'utaxájtaca'a a'ɨ́jna ɨ́ tɨ tí'ixaxa'ata'a ɨ́ Dios jetze me'ecan tɨjɨ́n : Nee nu tihua'utá'ixaate'esin ne'ɨ́jna jɨme'e ɨ́ chuijtari . Nee nu ne'ɨ́jna huataxájta , a'ɨ́jna tɨ rú'avaa nain xɨcaj tzajta'a tɨ yú e'iré'ene tɨ́'ɨj Dios raatétaahuaca'a a'íjna i chaanaca tej japuan yen seijre'e .
40013036	Aj pu i Jesús airájraa ɨ́ teɨte jemi . Aj pu i uteájrupi u chi'ita . A'uu mú ajteáxɨɨreca'a jemin a'ɨ́ɨme ɨ́ mej jamuan á'ujujhua'ane'e . Aj mú mi miyen tiraatá'ixaa tɨjɨ́n : ― Aisí , taatá'ixaate'e a'ij tɨ huataújmua'a a'ɨ́jna ɨ́ chuijtari a'ɨ́jna tɨ jɨ́me'en raxa ɨ́ ɨxaj tɨ huavaújse a'u tɨ e'ejnéj taséehua japua .
40013037	Aj pu i Jesús ayén tihua'utá'ixaa tɨjɨ́n : ― A'ɨ́jna ɨ́ tɨ raahuáste ɨ́ imue'eri tɨ rɨ́'en , nee nu ne'ɨ́n pú'een , inee i nej neajta teáata'a jetze airáane .
40013038	Ajta a'ɨ́jna ɨ́ taséehua , ayée pu huataújmua'a tɨjɨ́n ɨ́ chaanaca i tej japuan yen i'i seijre'e . A'ɨ́jna ɨ́ imue'eri tɨ rɨ́'en , ayée pu 'een tɨ́j a'ɨ́ɨme ɨ́ mej ahuaújca'ane tɨ Dios tíhua'uta'aíjte'en . Ajta a'ɨ́jna ɨ́ ɨxaj , ayée pu 'een matɨ́j a'ɨ́ɨme ɨ́ mej í'iteɨtestemua'ame'en a'ɨ́jna ɨ́ tiyaaru'u .
40013039	’ Ajta hui a'ɨ́jna tɨ rájcha'ɨɨre'e , a'ɨ́jna tɨ raahuáste ɨ́ ɨxaj , a'ii pu a'ɨ́ɨn pú'een a'ɨ́jna ɨ́ tiyaaru'u . Ajta , a'ɨ́jna ɨ́ xɨcájra'a mé jetzen tí'itzaanan , ayée pu huataújmua'a tɨjɨ́n a'ájna xɨcájra'a tɨ jetzen te'entipuá'ajte i chaanaca japua . Majta me'ɨ́n ɨ́ mej tí'itzaanan , a'ii mú a'ɨ́ɨn pú'een ɨ́ mej tí'ivaɨre'e u ta japua Dios tɨ é'eseijre'e .
40013040	’ Ayee pu che'atá na'a té'eme a'ájna xɨcájra'a tɨ jetzen nain te'entipuá'ajte a'ij mej titetiújcha'ɨɨ matɨ́'ɨj rá'ijcuuxɨɨ me'ɨ́jna ɨ́ ɨxaj mej mi ra'anteátaira .
40013041	Neajta inee , i nej neajta teáata'a jetze airáane , nee nu hua'uta'aíjte'esin a'ɨ́mej ɨ́ mej tí'ivaɨre'e u ta japua mej mi á'ucɨɨne nainjapua tɨ́j na'a ɨ́ nej jɨ́n antínmua'aree mej mi a'uun hua'irájtuaani a'ɨ́mej ɨ́ mej a'ij pua'a tiratá'aca ɨ́ Dios , a'ɨ́mej ɨ́ mej a'ij pua'a rɨcɨ .
40013042	A'uu mú huája'ucáhua'axɨjsin a'ɨ́jna tzajta'a a'u tɨ anú'utaa . A'uu mú ruyeinixɨ'ɨn jeíhua , majta ancuré'ujcɨ'ɨmée muá'aju'un ɨ́ rutamej jɨme'e me'ɨ́jna jɨme'e mej huápɨ'ɨ rajpuaíjtzi .
40013043	’ Majta me'ɨ́n ɨ́ mej miyen rɨcɨ a'ij tɨ tí'ijxe'eve'e ɨ́ Dios , ayée mú me'uun e'eseíire'e muá'aju'un a'ujna huá'aya'upua tɨ tí'aijta . Ayee mú seíire'e muá'aju'un tɨ́j ɨ́ xɨcaj tɨ aiiráxɨ'ɨxɨre ɨ́ jaitɨri jetze . Ajta , ja'atɨ́ tɨ na'a tɨ huiteájnamua , ché'e a'ɨ́ɨn ráanamua temua'a naa .
40013044	’ A'ujna a'u tɨ Dios te'áijta , íiyen chaanaca japua , ajta u ta japua , ayée pu tí'irɨni tɨ́j ɨ́ ja'atɨ tɨ ti'itɨ́j huáteu tɨ rú'avaa , tɨ ajta huápɨ'ɨ tí'ijnajche . A'uu pu ráateu taséehua japua . Aj pu i ajtahua'a raaté'avaata a'ujna che'atá miijmu . Jé'ecan pu rutémua'ave'e a'ɨ́jna jɨme'e tɨ ráateu . A'ɨ́j pu jɨ́n , nain tuaani a'achú tɨ caj tí'ijcha'ɨɨ . Aj pu i á'iyen , a'ɨ́ɨ pu ráananan a'ɨ́jna ɨ́ chuej .
40013045	’ Ajta , ayée mú rɨcɨ a'ɨ́ɨme ɨ́ mej rahuauhuau mej mi me'uun a'uteárute Dios tɨ é'eseijre'e , ayée mú che'atá mena'a rɨcɨ tɨ́j ja'atɨ́ tɨ tí'itu'araca . A'ɨ́ɨ pu á'uche'ecan tɨ a'ɨ́ɨn rahuauni ti'itɨ́j perla tɨ naa 'een .
40013046	Tɨ́'ɨj seɨ́j huáteu , tɨ huápɨ'ɨ tí'ijnajche , u pu á'ume tɨ ij nain tiú'utuaani a'achú tɨ caj tí'ijcha'ɨɨ . Aj pu i a'ɨ́jna nanan ɨ́ perla .
40013047	’ Ajtahua'a seɨ́j ɨ́ chuijtari : ayée pu 'een Dios tɨ tí'aijta íiyen chaanaca japua , ajta u ta japua . Dios pu ayén rɨcɨ matɨ́j a'ɨ́ɨme ɨ́ mej hua'ité vivi'iraca xɨéjmua'ari jɨme'e tɨ vivéj . Matɨ́'ɨj ra'atéhua'axɨn á jaata'a , aj pu i cha'a na'a hua'itáseɨre'esin ɨ́ hua'ité .
40013048	Matɨ́'ɨj caí ché'e ú'uvejri ɨ́ xɨéjmua'ari tzajta'a , aj mú mi ra'itapíjsin á jaata'a me'ɨ́jna ɨ́ xɨéjmua'ari . Matɨ́'ɨj mi huáchijte'e á yaupíjsin a'ɨ́mej ɨ́ mej hua'ité vivi'iraca . A'uu mú a'uráaseɨjrá'ɨn . Aj mú mi hua'avé'e'ɨ'ɨxɨ'ɨsin ɨ́ hua'ité ɨ́ mej rɨ́'en . Majta me'ɨ́n ɨ́ hua'ité ɨ́ mej rɨ́'en , sicɨ́ri jetze mú hua'ateátuaasin . Majta ɨ́ mej caí rɨ́'en , á mú huaúuhua'axɨjsin .
40013049	’ Ayee pu che'atá na'a té'eme a'ájna xɨcájra'a tɨ jetzen nain te'entipuá'ajte íiyen chaanaca japua . A'ɨ́ɨme ɨ́ mej tí'ivaɨre'e ɨ́ ta japua Dios tɨ é'eseijre'e , a'ɨ́ɨ mú huiráaju'un mej mi hua'avé'ejajpuaxɨ'ɨn rujɨ́me'en ɨ́ teɨte ɨ́ mej a'ij pua'a rɨcɨ , majta ɨ́ mej xɨ́'epɨ'ɨn rɨcɨ .
40013050	Matɨ́'ɨjtá mi me'uun huauucáhua'axɨjsin ɨ́ hoorno tzajta'a a'ɨ́mej ɨ́ mej a'ij pua'a rɨcɨ mej mi rajpuaíjtzi muá'ara'ani taij jɨme'e . A'uu mú ruyeinixɨ'ɨn , majta ancuré'ujcɨ'ɨmée muá'aju'un ɨ́ rutamej jɨme'e a'ɨ́jna jɨme'e mej rajpuaíjtzi .
40013051	Aj pu i Jesús ayén tihua'uta'íhua'uri'i tɨjɨ́n : ― ¿ Ni secaí nain au'itɨée xa'araa mú'een ? Aj mú mi miyen tiraatá'ixaa tɨjɨ́n : ― Jee .
40013052	Aj pu i ayén tihua'utá'ixaa tɨjɨ́n : ― A'ɨ́j pu jɨ́n , tɨ pua'a seɨ́j tɨ tiú'ujmua'ate ɨ́ yu'uxari jetze , tɨ pua'a a'ɨ́ɨn ajta autéjcheni a'ɨ́jna jetzen ti'ihuaújmua'aten a'ij tɨ tí'irɨ'ɨri tɨ Dios tira'aíjte'en nain jɨme'e , ayée pu éene'e a'ame a'ɨ́jna ɨ́ ja'atɨ tɨ́j seɨ́j tɨ huatéechi'i . Jéihua pu te'urájcha'ɨɨ a'ujna ruchi'itá . Ajta , ja'anáj tɨ na'a pu te'iráatɨ'ɨcɨ a'ɨ́jna tɨ ti'ijéjcua , ajta tɨ ti'imí'ime'ecan . ― Ayee pu tihua'utá'ixaa a'ɨ́jna ɨ́ Jesús .
40013053	Tɨ́'ɨj Jesús ra'antipuá'ajte tɨ tihuaú'ixaate'e chuijtari jɨme'e , aj pu i á'uraa .
40013054	A'uu pu a'ará'a a'u tɨ a'uvé'ese . Aj pu i a'utéjche tɨ tihua'umuá'ate hua'atéyujta'a . Majta me'ɨ́n ɨ́ mej ráanamuajri'i , jé'ecan mú a'ij ra'utaseíj . Ayee mú tí'iruixaate'eca'a tɨjɨ́n : ― ¿ A'uquí ya'urɨ́'ɨre amɨ́jna tɨ ayén temua'a naa tirú'umua'aree ? ¿ Ti'itájni muárɨ'eri'ira'a pú'een ɨ́ tɨ jɨ́n ayén rɨcɨ a'ɨ́jna ɨ́ tej jɨ́me'en a'ij ya'useíj ?
40013055	Amɨ́jna , a'ɨ́ɨ pu hui yaujra'an a'ɨ́jna tɨ tí'isi'icheca . Ajta náànajra'an , a'ɨ́ɨ pu a'ɨ́ɨn pú'een a'ɨ́jna ɨ́ María . ¿ Ni mecaí me'ɨ́n pú'een ɨ́ júutzimua'ame'en a'ɨ́jna ɨ́ Jacobo , ajta a'ɨ́jna ɨ́ José , ajtahua'a seɨ́j a'ɨ́jna tɨ ayén ántehuaa tɨjɨ́n Simón , ajta a'ɨ́jna ɨ́ Judás ?
40013056	¿ Ni mecaí majta yé che ta jamuan , a'ɨ́ɨme júutzimua'ame'en ɨ́ mé 'uuca ? Tɨ́ pua'a ayén ti'ayajna , ¿ a'uné é'eme'ecan a'ɨ́jna ɨ́ mua'atzíire'ara'an tɨ yé raateájtuaa amɨ́jna mɨ Jesús ?
40013057	Matɨ́'ɨj mi rá'anchueere me'ɨ́jna ɨ́ Jesús . A'ɨ́j mú jɨ́n , miraatamuári . Ajta , ayée pu tihua'utá'ixaa ɨ́ Jesús tɨjɨ́n : ― Naími'i mú rɨ́'ɨ tiratá'aca a'ɨ́jna jemi ɨ́ tɨ tí'ixaxa'a ɨ́ Dios jetze me'ecan . Mɨ́ majta , a'ɨ́ɨme ɨ́ mej huacaíjme a'u mé é'eche , majta a'ɨ́ɨme ɨ́ teɨtestemua'ame'en ɨ́ mej é'eche jamuan , camu rɨ́'ɨ tiratá'aca .
40013058	A'ɨ́j pu i jɨ́n caí jeíhua ayén tiú'uruu a'ɨ́jna jɨme'e ɨ́ muárɨ'eri'ire'ara'an a'ujna a'iné camu rá'atzaahuate'eca'a .
40014001	A'ájna xɨcájra'a jetze , a'ɨ́jna ɨ́ Heródes , ɨ́ tɨ i'i rey , a'ɨ́ɨ pu ráanamuajri'i a'ij tɨ rɨjca'a a'ɨ́jna ɨ́ Jesús .
40014002	Aj pu i ayén tihua'utá'ixaa a'ɨ́mej ɨ́ mej tí'ivaɨre'eca'a ɨ́ jemin tɨjɨ́n : ― A'ii pu a'ɨ́ɨn pú'een a'ɨ́jna ɨ́ Juan tɨ tí'itemuaɨ'ɨhuacare'e . Pu'uri a'itáraa a'u mej ye'avá'ana . A'ɨ́j pu jɨ́n raayɨ́'ɨtɨ tɨ ayén rɨcɨ a'ɨ́jna jɨme'e ɨ́ muárɨ'eri'ira'a ɨ́ tej jɨ́n a'ij ya'useíj .
40014003	Ajta a'ɨ́ɨn ɨ́ Heródes , a'ɨ́ɨ pu ajmí'i raatéevi'i a'ɨ́jna ɨ́ Juan . Ra'amuajɨ́'ɨcɨ'e pu aiteújna . Ayee pu 'een jɨ́n ráaruu a'iné Juan pu ra'ajteá'axɨ a'ɨ́jna jɨme'e tɨ Heródes ra'ancuré'evi'itɨ a'ɨ́jna ɨ́ 'ɨ́ita'a tɨ Felipe raatévi'itɨne'e . A'ɨ́jna ɨ́ Felipe , a'ii pu a'ɨ́ɨn pu'éene'e ɨ́ juutzeájra'an ɨ́ rey . Ajta a'ɨ́jna ɨ́ 'ɨ́ita'a , ayée pu ántehuaaca'a tɨjɨ́n Herodías .
40014004	Ayee pu te'irájraa tɨ Juan ayén tiraatá'ixaa a'ɨ́jna ɨ́ Heródes tɨjɨ́n : ― Capu a'ij tí'irɨ'ɨri pej ratévi'itɨne'en muá'ihuaara'a tɨ ratévi'itɨne'e .
40014005	Heródes pu rajé'icatamɨ'ɨca'a a'ɨ́jna ɨ́ Juan . Aru huá'atziɨɨne'eca'a ɨ́ teɨte , a'iné a'ɨ́ɨ pu ramua'areereca'a mej miyen tí'ixaxa'ata'a tɨ nu'u a'ɨ́ɨn pú'een seɨ́j tɨ tí'ixaxa'a Dios jetze me'ecan .
40014006	Tɨ́'ɨj teja'uré'ene a'ájna xɨcájra'a tɨ jetzen huanú'ihuaca'a a'ɨ́jna ɨ́ Heródes , 'ɨ́ita'a pu uteájrupi u chi'ita tɨ ij tiu'utéene'en ruseɨ́j huá'a vejli'ipua . A'ii pu a'ɨ́ɨn pú'een yaujra'an a'ɨ́jna Herodías . Jé'ecan pu ra'aránajcheca'a a'ɨ́jna ɨ́ rey tɨ ayén tiu'utéenei .
40014007	A'ɨ́j pu jɨ́n a'ɨ́ɨn te'ataújratziiri'i runiuuca jɨme'e tɨ ayén raatá'an a'ɨ́jna ɨ́ 'ɨ́ita'a a'ij tɨ ti'itɨ́j tí'ixe'eve'e .
40014008	Ajta a'ɨ́jna ɨ́ 'ɨ́ita'a , a'ɨ́ɨ pu ayén tiraata'íhua'uri'i ɨ́ runáàna tɨjɨ́n : ― ¿ Ti'itájni neraatáhuavii ? Aj pu i a'ɨ́ɨn náànajra'an ayén tɨjɨ́n : ― Huatáhuaviiri'i ɨ́ mu'úura'an ɨ́ Juan tɨ tí'itemuaɨ'ɨhuaca . Aj pu i , a'ɨ́ɨn 'ɨ́ita'a ayén tiraatá'ixaa : ― Patá'aj naata'ɨ́'ɨte'en tuxa'a jetze ɨ́ mu'úura'an a'ɨ́jna ɨ́ Juan tɨ tí'itemuaɨ'ɨhuaca .
40014009	A'ij pu pua'a raatá'a a'ɨ́jna ɨ́ rey . Mɨ́ ajta , ari ayén te'ataújratziiri'i tɨ ayén huárɨni a'ij tɨ tí'ijxe'eve'e . Majta a'ɨ́ɨme tɨ hua'utá'inee , a'ɨ́ɨ mú majta ráanamuajri'i tɨ tiu'utá'a ɨ́ runiuuca . A'ɨ́j pu jɨ́n , a'ɨ́ɨn tiu'uta'aíjtaca'a mej mi miyen huárɨni a'ij tɨ tiraatáhuaviiri'i .
40014010	Ajta á'iyen a'ɨ́ɨ pu xantaaru'u huata'áiteca'a tɨ u á'ume'en a'u tɨ aiteánami'i a'ɨ́jna ɨ́ Juan tɨ ij ru'ijveíjche ɨ́ mu'úura'an .
40014011	Tɨ́'ɨj ayén huarɨ́j , aj pu i ye'erá'ɨ'ɨte a'ɨ́jna ɨ́ mu'úura'an ɨ́ tuxa'a jetze tɨ ij Herodías ayén raamuaree tɨjɨ́n raajé'ica , tzɨ́te'e , a'ɨ́jna ɨ́ Juan . Ajta a'ɨ́jna ɨ́ rey , a'ɨ́ɨ pu raata'ɨ́'ɨte a'ɨ́jna jemi ɨ́ yaujra'an ɨ́ Herodías . Aj pu i a'ɨ́jna ɨ́ 'ɨ́ita'a raata'ɨ́'ɨte ɨ́ runáàna .
40014012	Majta me'ɨ́n ɨ́ mej á'ujujhua'ane'e ɨ́ Juan jamuan , a'ɨ́ɨ mú á ve'ere'enée , miyá'utɨɨ me'ɨ́jna ɨ́ mɨ'ɨchi . Matɨ́'ɨj mi ra'avá'ana .
40014013	Ajta a'ɨ́jna ɨ́ Jesús , tɨ́'ɨj ráamua'areeri'i tɨjɨ́n meraajé'ica a'ɨ́jna ɨ́ Juan , tɨ'ɨquí ateájraa ɨ́ baarcu jetze . Ruseɨ́j pu á'uraa . A'uu pu a'ará'a a'u tɨ caí jé'e ti'itɨ́j . Majta ɨ́ teɨte , a'ɨ́ɨ mú ráamua'areeri'i a'u tɨ a'ij 'eene'e . A'ɨ́j mú jɨ́n , curé'ecɨjxɨ mej a'uchéjme . Aj mú mi ru'ɨcán raatavén .
40014014	Tɨ́'ɨj i Jesús a'itáraa ɨ́ baarcu jetze . Tɨ́'ɨj hua'useíj ɨ́ teɨte ɨ́ mej mu'íi , a'ɨ́ɨ pu huá'ancu'uvajxɨ . Ajta tihuá'uhuaa ɨ́ mej tí'icucui'i .
40014015	Tɨ́'ɨj huateáchumua'areca'a , aj mú mi ave'eré'ene jemin ɨ́ mej jamuan á'ujujhua'ane'e . Aj mú mi miyen tiraatá'ixaa tɨjɨ́n : ― Pu'uri téchumua'ari , ajta capu ja'atɨ́ ye'e é'eche ayajna . Patá'aj hua'aré'e'itixɨ'ɨn mej mi a'ucɨ́jxɨ'ɨn mé já'ahua'a chajta'a matá'aj ti'itɨ́j huánanan ɨ́ mej ráacua'ani .
40014016	Ajta a'ɨ́jna ɨ́ Jesús , ayée pu tiu'utaniú tɨjɨ́n : ― Capu ruxe'eve'e mej a'ucɨ́jxɨ'ɨn . Setá'aj tihua'umín mú'een .
40014017	Aj mú mi miyen tɨjɨ́n : ― Ayee tu'u pua'améca tícha'ɨɨ anxɨ́vica ɨ́ pan , teajta hua'apuaca ɨ́ hua'ité .
40014018	Aj pu i Jesús ayén tɨjɨ́n : ― Mé seneje'evé'e'ɨ'ɨpɨ'ite'e .
40014019	Aj pu i a'ɨ́ɨn hua'uta'aíj mej a'ujrá'ase ɨ́ tu'upi tzajta'a . Aj pu i Jesús ra'ancuré'e'ɨ'ɨpɨ'ɨ pan , ajta ɨ́ hua'ité . Aj pu i júte'e ájneereca'a . Tɨ'ɨj jí rɨ́'ɨ tiraatá'a ɨ́ Dios . Aj pu i ra'antítaaraxɨ ɨ́ pan . Tɨ'ɨj jí hua'uré'e'ɨ'ɨpɨ'ite a'ɨ́mej ɨ́ mej jamuan á'ujujhua'ane'e . Majta me'ɨ́n , a'ɨ́ɨme mú hua'uré'e'ɨ'ɨpɨ'ite ɨ́ teɨte .
40014020	Naíimi'i mú tiú'ucuaa . Jéihua mú huáju'uxai . Ajta jeíhua pu avé'eturaa ɨ́ pan , majta ɨ́ hua'ité . Tamuáamuata'a japuan hua'apua mú te'evé'ejɨste sicɨ́ri jetze me'ɨ́jna jɨme'e ɨ́ tɨ te'avá'aturaa .
40014021	Majta me'ɨ́n ɨ́ mej tiú'ucuaa , ayée mú ará'aseca'a a'achú cumu anxɨ́j vi'ira'a ɨ́ teteca . Majta ɨ́ mé 'uuca , majta ɨ́ tɨ'ɨríi , a'ɨ́ɨ mú majta tiú'ucuaa .
40014022	Aj pu i hua'uta'aíj a'ɨ́mej ɨ́ mej jamuan á'ujujhua'ane'e mej nu'u atécɨɨne ɨ́ baarcu jetze mej mi antácɨɨne után pújme'en , mej mi me'ɨ́n amuacaí me'uun e'ará'asti . Ajta a'ɨ́ɨn ɨ́ Jesús , a'úu pu a'uteájturaa tɨ ij hua'aré'e'itixɨ'ɨn ɨ́ teɨte .
40014023	Tɨ́'ɨj hua'aré'e'itixɨ , a'úu pu a'uteájraa ɨ́ jɨrí jetze ruseɨ́j tɨ ij raatéjhuauni ɨ́ Dios jemi . Tɨ́'ɨj huateátɨca'areca'a , a'úu pu a'utéveeca'a ruseɨ́j .
40014024	Ajta a'ɨ́jna ɨ́ baarcu , pu'uri a'ɨmuá aumé'ecaa já'ita'a ɨ́ jaj japua . Aj pu i huatá'eecareca'a ca'anín jɨme'e . Temua'a pu te'ateáxɨjrihua'a ɨ́ jaj ɨ́ baarcu jetze a'ɨ́jna ɨ́ eeca jɨme'e tɨ auj ráruuréjveeca'a .
40014025	Aré'apua'a , tɨ́'ɨj tapuá'arijme'eca , Jesús pu ave'eré'ene a'ájna vejli'i huá'a jemi . Jaj japua pu huamé'ecaa .
40014026	Majta me'ɨ́n ɨ́ mej jamuan á'ujujhua'ane'e , matɨ́'ɨj raaseíj , jé'ecan mú tiu'utátziɨn . Temua'a mú titeejíjhuaca'a me'ɨ́jna jɨme'e mej tiu'utátziɨn . Ayee mú tiu'utaxájtaca'a tɨjɨ́n : ― Chéjcan pu pú'een amɨ́jna .
40014027	Ajta á'iyen , Jesús ayén tihua'utá'ixaa tɨjɨ́n : ― Xu'uhuateújca'ane mɨ ru tzajta'a . Nee nu ne'ɨ́n pɨ́rɨcɨ ɨ́ Jesús . Caxu tí'itziɨɨne'e .
40014028	Ajta a'ɨ́jna ɨ́ Pedro , a'ɨ́ɨ pu ayén tiraatajé tɨjɨ́n : ― Tavastara'a , tɨ pua'a mú'ee pe'ɨ́n pú'een , naata'áijte'e nej nemánna urarɨ́'ene'en mú'eetzi jemi a'ɨ́jna ɨ́ jaj japua .
40014029	Aj pu i Jesús ayén tiraatá'ixaa tɨjɨ́n : ― Mú pa'uvé'eme'en . Aj pu i a'itáraa ɨ́ baarcu jetze . Tɨ'ɨquí rájraa ɨ́ jaj japua . Aa pu vejli'i aumé'ecaa a'u tɨ a'ij 'eene'e ɨ́ Jesús .
40014030	Tɨ́'ɨj ráamua'areeri'i tɨ ca'anín jɨ́n huatá'eecareca'a , a'ɨ́ɨ pu tiu'utátziɨn . Aj pu a'utéjche tɨ a'ucárute ɨ́ jaj tzajta'a . Aj pu i ayén huajíjhuaca'a tɨjɨ́n : ― Tavastara'a , ne japua huániuuchi .
40014031	Jɨ́me'en pu ayén tiu'ujíjhuaca'a , aj pu i Jesús ajmeíjca'ataca'a . Rajví'i a'ɨ́jna ɨ́ Pedro . Aj pu i ayén tiraatá'ixaa tɨjɨ́n : ― Capej a'atzu té'atzaahuate'e mú'ee . ¿ A'iné 'een jɨ́n pecaí ná'atzaahuate'e ?
40014032	Matɨ́'ɨj atéecɨ ɨ́ baarcu jetze , aj pu i huateápua'areca'a a'ɨ́jna ɨ́ eeca .
40014033	Matɨ́'ɨj mi me'ɨ́n ɨ́ mej aráatei baarcu jetze , a'ɨ́ɨ mú títunutaxɨ ɨ́ Jesús jemi . Aj mú miyen rɨ́'ɨ tiraatajé tɨjɨ́n : ― Mú'ee pej tzɨ́te'e pe'ɨ́n pú'een i yaujra'an ɨ́ Dios .
40014034	Matɨ́'ɨj antacɨ́j , aj mú mi aitacɨ́j ɨ́ baarcu jetze ajna'a já'ahua'a , chajta'a tɨ ayén téja'arájtehuaa tɨjɨ́n Genesaret .
40014035	Majta me'ɨ́n ɨ́ teɨte , matɨ́'ɨj raamuá'a me'ɨ́jna ɨ́ Jesús , aj mú mi tihua'aré'e'iti'iraxɨ nainjapua ɨ́ mej a'ɨmuá antachéejme'ecaa . Aj mú mi hua'eráavi'itɨ naíjmi'ica ɨ́ mej tí'icucui'i ɨ́ Jesús jemi .
40014036	Jéihua mú rájhuaviiri'i tɨ hua'utá'an mej mi ra'ajtamuárɨ'en a'ájna cɨ́ɨxure'ara'an jetze tɨ́j na'a tɨ uvíjpi'i . Majta me'ɨ́n ɨ́ mej miyen ra'ajtamuárɨej , naíjmi'i mú huarúj .
40015001	Matɨ́'ɨj mi seica ave'eré'ene ɨ́ Jesús jemi . A'ɨ́ɨme mú a'ɨ́ɨn pú'een ɨ́ fariseos , majta a'ɨ́ɨme ɨ́ mej tí'imua'ata ɨ́ yu'uxari jetze . A'uu mú e'eráacɨ u Jerusalén . Aj mú mi miyen tiraata'íhua'uri'i tɨjɨ́n :
40015002	― ¿ A'iné 'een jɨ́n mecaí rá'aste ɨ́ tavaújsimua'a teeca tihuá'aye'ira a'ɨ́ɨme ɨ́ mé á jamuan á'ujujhua'an ? Camu miyen rá'aste me'ɨ́jna jɨme'e ɨ́ mej caí anaújmuaijte'axɨ'ɨn metí'icua'aca .
40015003	Ajta a'ɨ́ɨn ɨ́ Jesús , ayée pu tihua'utá'ixaa tɨjɨ́n : ― Seajta mú'een , ¿ a'iné 'een jɨ́n siyen mé rúujɨpua ɨ́ tɨ tiu'uta'aíjtaca'a ɨ́ Dios sej si se'ɨ́jna ará'asten ɨ́ ruye'irá ɨ́ sej sena'a rájteu rujɨ́ɨmua'a ?
40015004	A'iné Dios pu ayén tiu'utaxájtaca'a a'ɨ́jna tɨ jɨ́me'en yee : “ Patá'aj rá'atzaahuate'e a'atáàta , pajta a'anáàna . ” Ajta ayén tɨ jɨ́me'en yee : “ Setá'aj raajé'ica a'ɨ́jna ɨ́ ja'atɨ a'ij pua'a ti'ijteá'axɨ'ɨ ɨ́ rutáàta na'ari ɨ́ runáàna . ”
40015005	Mɨ́ seajta mú'een , ayée xu tí'ixaxa'a tɨ i'i xɨ́'epɨ'ɨn tɨ pua'a ja'atɨ́ ayén tihua'utá'ixaate'en ɨ́ ruvaújsimua'a tɨjɨ́n : “ Nain a'achú nej caj tí'ijcha'ɨɨ , a'ɨ́j nu neri raatámuaɨ'ɨvejte ɨ́ Dios . A'ɨ́j nu jɨ́n caí ché'e tí'ijcha'ɨɨ ɨ́ nej jɨ́n amuaatévaɨre'en . ”
40015006	’ Tɨ́ pua'a ja'atɨ́ ayén tihua'utá'ixaate'en ɨ́ ruvaújsimua'a , ayée che'atá tí'ixaxa'a jɨ́me'en a'ɨ́jna ɨ́ ja'atɨ yee capu ché'e ruxe'eve'e tɨ a'ɨ́ɨn hua'utévaɨre'en ɨ́ ruvaújsimua'a . Ayee xu mé tirúujɨpua se'ɨ́jna tɨ Dios jɨ́n tiu'uta'aíjtaca'a sej si ra'ará'asten se'ɨ́jna jɨme'e ɨ́ ye'irá sej siyen rujɨ́ɨmua'a sena'a tirájteu .
40015007	’ Mú'een , mɨ sej a'ij pua'a tí'iteteɨte , mɨ sej siyen rá'aste jéjre'ecɨtze'e , ayée pu tiu'utaxájtaca'a mú'ejmi jɨme'e a'ɨ́jna ɨ́ Isaías teecan , ɨ́ tɨ Dios jetze me'ecan tí'ixaxa'ata'a . Ayee pu te'uyú'uxaca'a tɨjɨ́n :
40015008	Naa pu namuajre'e tɨ pua'a metí'ixajta neetzi jemi , mɨ majta , a'ɨ́ɨ mú meri mé núurɨe .
40015009	Capu ti'itɨ́j vaɨre'e tɨ pua'a menaateánajche a'iné matɨ́j mena'a mej tí'imua'ata , ɨ́ mej jɨ́n tihuá'aijte'e , rujɨ́ɨmua'a mena'a rájteuve .
40015010	Aj pu i a'ɨ́ɨn hua'utajé ɨ́ teɨte . Tɨ'ɨj jí ayén tihua'utá'ixaa tɨjɨ́n : ― Rɨ́'ɨ xu'u temua'a naa tiráanamua mú'een sej si yaú'itɨée xá'ara'ani .
40015011	Ti'itɨ́j tɨ na'a tɨ tí'icua'iri'i , tɨ pua'a ja'atɨ́ ráacua'ani , capu a'atzu raxana'ave'e , sino a'ɨ́ɨ pu raxana'ave'e ɨ́ tɨ 'aíjninei ɨ́ téne'etze'e .
40015012	Aj mú mi ajteáxɨɨreca'a jemin a'ɨ́ɨme ɨ́ mej jamuan á'ujujhua'ane'e . Matɨ́'ɨj mi miyen tiraata'íhua'uri'i tɨjɨ́n : ― ¿ Ni tzaa pe caí ramua'aree ɨ́ tɨ caí hua'aránajcheca'a a'ɨ́mej ɨ́ fariseos matɨ́'ɨj ráanamuajri'i a'ij pej tiu'utaxájtaca'a ?
40015013	Ajta a'ɨ́ɨn ɨ́ Jesús , ayée pu tihua'utá'ixaa tɨjɨ́n : ― Ayee mú 'een tɨ́j tu'upi tɨ caí ja'atɨ́ raahuáste , ruseɨ́j pu ajnéj . Ayee pu che'atá na'a huá'aruuren ɨ́ Dios tɨ́j ajta rú'uri'i ɨ́ tu'upi tɨ ruseɨ́j ajnéj a'ɨ́jna ɨ́ ja'atɨ tɨ tiu'uhuáste , a'iné a'ɨ́ɨ pu rá'ijcuuxɨjsin , ajta meteúrɨeexɨjsin ɨ́ tu'upi , Dios pu ayén che'atá na'a mé huauuhuá'axɨjsin a'ɨ́mej .
40015014	’ Miche'e miyen éene'en . Ayee mú 'een matɨ́j a'ɨ́ɨme ɨ́ mej arácucu'un ɨ́ mej huá'uvi'itɨ . Tɨ́ pua'a seɨ́j ta'arácun ayén ra'anaví'ira'a tɨ ajta arácun mej mi já'ahua'a e'ará'asti naími'i , naími'i mú atévatzɨjsin a'u tɨ e'etécun .
40015015	Aj pu i Pedro ayén tiraatá'ixaa tɨjɨ́n : ― Taatá'ixaate'e a'ij tɨ huataújmua'a a'ɨ́jna ɨ́ niuucari ɨ́ pej pauchén raataxájtaca'a .
40015016	Ajta Jesús ayée pu tihua'uta'íhua'uri'i tɨjɨ́n : ― ¿ Ni tzaa secaí seajta mú'een yaú'itɨe ?
40015017	¿ Ni tzaa secaí yaú'itɨe se'ɨ́jna ? Tɨ́ pua'a ja'atɨ́ ti'itɨ́j huácua'ani tɨ cuá'iri'i , a'ɨ́jna tɨ racua'ani , pua'acɨé pu me'ecan . Aj pu i ancajrupi ɨ́ téne'etze'e , a'úu pu a'aráyeijxa ɨ́ jucáara'an jetze . Ajta á'iyen í'irachu'itan ɨ́ tɨ tiú'ucuaa .
40015018	’ Mɨ́ ajta , a'ɨ́jna tɨ 'aíjninei ɨ́ téne'etze'en ɨ́ ja'atɨ , a'úu pu a'uvé'eye'i ɨ́ ru tzajta'a . A'ii pu a'ɨ́ɨn pú'een ɨ́ tɨ raxana'ave'e a'ɨ́jna ɨ́ ja'atɨ .
40015019	Ayee pu'u xaa ne'u a'iné tzajta'an pu a'uvé'eye'i naíjmi'i ɨ́ mua'atzíira'a tɨ a'ij pua'a 'een , tɨ ca'aníjra'a ratá'aca tɨ ja'atɨ́ ayén huárɨni ɨ́ tɨ a'ij pua'a 'een , tɨ pua'a tí'itecui'ica na'ari seɨ́j jamuan ti'ihuaújxana'acɨra'aten . Ajta ɨ́ ru tzajta'a pu ajta tásiseiiri tɨ ayén ca'aníjra'a ratá'aca tɨ ayén tiú'umua'ati tɨ tiu'unáhua'an , nusu tɨ ráacuanamua na'ari tɨ a'ij pua'a tiú'ujxajtave'e huá'a jemi ɨ́ teɨte .
40015020	’ Naíjmi'i tɨ́j na'a tɨ hui ayén a'ij pua'a 'een , tɨ tásiseiiri ɨ́ ta tzajta'a , a'ɨ́ɨ pu xaa raxana'ave'e ɨ́ tevi . Ajta a'ɨ́jna tɨ caí anaujmuaíte'en tiú'ucua'ani , capu ti'itɨ́j a'ij huataújmua'a ɨ́ Dios jemi . Capu ti'itɨ́j jɨ́n auteájturaa ɨ́ Dios jemi a'ɨ́jna ɨ́ ja'atɨ tɨ caí anaujmuaíte'en tiú'ucuaa .
40015021	Aj pu i Jesús á'uraa . A'uu pu a'ará'a a'ájna já'ahua'a chajta'a tɨ ayén téja'arájtehuaa tɨjɨ́n Tiro , ajtahua'a seɨ́j tɨ ayén tɨjɨ́n Sidón .
40015022	Ajta , seɨ́j pu ave'eré'ene ɨ́ Jesús jemi . 'Ɨ́ita'a pu pú'een tɨ seɨj chuéjra'a japua é'eme'ecan . Ayee mú hua'atamuá'amua tɨjɨ́n Sirofenicia a'uun tɨ huacá'a pu é'echejca'a a'ɨ́jna ɨ́ 'ɨ́ita'a . A pu e'evé'eme antijíihua tɨjɨ́n : ― Nevástara'a , mú'ee pej i'i yaujra'an a'ɨ́jna ɨ́ David teecan , patá'aj ná'ancu'uvajxɨ'ɨn . Jé'ecan pu rajpuaíjtzi ɨ́ niyauj tɨ 'ɨ́ita'a a'ɨ́jna jɨme'e tɨ tiyaaru'u tzajta'an seijre'e .
40015023	Ajta a'ɨ́jna ɨ́ Jesús , capu a'atzu huataniú . Aj mú mi ave'eré'ene a'ɨ́ɨme ɨ́ mej jamuan á'ujujhua'ane'e . Ayee mú tirájhuaviiri'i tɨjɨ́n : ― Patá'aj raata'íte tɨ á'ura'ani , a'iné ta cujta'an pu e'evé'eme antijíihua .
40015024	Aj pu i Jesús ayén tiu'utaxájtaca'a tɨjɨ́n : ― Ayee pu Dios neja'uta'íteca'a nej á'ura'ani huá'a jemi ɨ́ mej Israél jetze ajtéme'ecan ɨ́ mej miyen seijre'e tɨ́j cáne'axɨ ɨ́ mej á'uvej . Capu neja'uta'íteca'a a'ɨ́mej jemi ɨ́ seica .
40015025	Aj pu i a'ɨ́ɨn 'ɨ́ita'a ave'eré'ene á vejli'i jemin . Ajta títunutaca'a . Aj pu i ayén tiraatá'ixaa tɨjɨ́n : ― Nevástara'a , naatévaɨre'e .
40015026	Aj pu i Jesús ayén tiraatá'ixaa tɨjɨ́n : ― Capu ayén tiraavíjte'e nej huá'a'ɨ'ɨpɨ'ɨri'ira'acare'en ɨ́ pan ɨ́ mej racua'aca ɨ́ tɨ'ɨríi nej ni chiicate huata'ɨ́'ɨpɨ'ite'en .
40015027	Aj pu i a'ɨ́ɨn 'ɨ́ita'a ayén tɨjɨ́n : ― Ayej xaa ne'u ti'ayajna , nevástara'a . Aru , casi'i , a'ɨ́ɨme ɨ́ chiicate , ayée mú racua'aca me'ɨ́jna ɨ́ tɨ te'ení ɨ́ pan tɨ acajvitze meesa japua a'u mej tejé'ecua'aca a'ɨ́ɨme ɨ́ mej tihuá'aijte'e .
40015028	Aj pu i Jesús ayén tiu'utaniú tɨjɨ́n : ― Mú'ee 'ɨ́ita'a , jé'ecan pej té'atzaahuate'e . Pu'uri muaatá'a a'ij pej tí'ijxe'eve'e . Jɨ́me'en pu'u ayén tiraataxájtaca'a a'ɨ́jna ɨ́ Jesús , aj pu i huarúj a'ɨ́jna ɨ́ yaujra'an ɨ́ 'ɨ́ita'a .
40015029	Aj pu i Jesús á'uraa . A'uu pu ejtéenee a'u tɨ e'eve'e'ástɨme ɨ́ jaj tɨ jé'ejmuaa a'ujna já'ahua'a u Galilea . Aj pu i antíraa ɨ́ jɨrí jetze . An pu a'ujyeíjxɨ .
40015030	Jéihua mú e'iré'ene ɨ́ teɨte . A'ɨ́mej mú e'eráavi'itɨ ɨ́ mej tzare'e ráatuaatɨme ɨ́ ruɨ́ɨca , majta seica ɨ́ mej arácucu'un , majta seica ɨ́ mej caí té'anrɨ'ɨréjmee , majta seica ɨ́ mej ti'ipuaíjti'ihuaca'a . Majta mu'iicáca mú e'eráavi'itɨ ɨ́ seica ɨ́ mej tí'icucui'i . Aa mú huá'ajtuaa a'u tɨ a'utéjvee a'ɨ́jna ɨ́ Jesús . Ajta a'ɨ́ɨn , a'ɨ́ɨ pu naíjmi'ica pu tiú'uhuaa .
40015031	Jé'ecan mú a'ij te'utaseíj ɨ́ teɨte ɨ́ mej huaje'iré'eneijte matɨ́'ɨj hua'useíj ɨ́ tɨ ari rɨ'ɨríistaca'a mej tiu'utaxáj a'ɨ́ɨme ɨ́ mej mejmí'i caí te'anrɨ'ɨréjme'ecaa ; majta a'ɨ́ɨme ɨ́ mej ti'ipuaíjti'ihuaca'a , mu'uri rɨ'éene'en nainjapua ; majta a'ɨ́ɨme ɨ́ mej tzare'e ráatuaatɨme ɨ́ ruɨ́ɨca , mu'uri á'ujujhua'ane'e ; majta a'ɨ́ɨme ɨ́ mej aracúcu'unijme'eca'a , mu'uri ti'iseíjraca'a . Majta me'ɨ́n ɨ́ teɨte , a'ɨ́ɨ mú autéjhuii ɨ́ mej rɨ́'ɨ tiraatá'an me'ɨ́jna ɨ́ Dios tɨ tihuá'aijte'e a'ɨ́mej ɨ́ mej Israél jetze ajtéme'ecan .
40015032	Aj pu i Jesús hua'utajé a'ɨ́mej ɨ́ mej jamuan á'ujujhua'ane'e . Ayee pu tihua'utá'ixaa tɨjɨ́n : ― Naaténxɨemɨste amɨ́mej teɨtejra'a jemi , a'iné pu'uri huaíca xɨca teuumé mej á'ujujhua'an nee jamuan . Camu majta ti'itɨ́j tícha'ɨɨ mej ráacua'ani . Canu raxɨ́'eve'e mej caí xɨ tiu'ucuá'an nehua'aré'e'itixɨ'ɨn . Na'ari caí , temua'a mú tí'itemua'itɨche'en ɨ́ juye japua .
40015033	Majta me'ɨ́n ɨ́ mej jamuan á'ujujhua'ane'e , ayée mú tiraata'íhua'uri'i tɨjɨ́n : ― ¿ A'uné jetze é'erɨ'ɨri tej ráahuauni ɨ́ pan tɨ́j na'a tɨ ruxe'eve'e tɨ ij tihuá'ucɨ'ɨti naíjmi'ica ɨ́ teɨte ? Capu sein i'i rɨ'ɨrí ayajna a'u tɨ caí é'e ja'atɨ .
40015034	Aj pu i ayén tihua'uta'íhua'uri'i tɨjɨ́n : ― ¿ A'achúni pua'améca séjcha'ɨɨ ɨ́ pan , mú'een ? Aj mú mi miyen tiraatá'ixaa tɨjɨ́n : ― Aráhua'apua pu pua'amé i pan . Teajta cɨ́j caj i hua'ité mej cɨ́lieen .
40015035	Aj pu i hua'uta'aíj ɨ́ teɨte mej a'ujrá'ase á chuaata'a .
40015036	Ra'ancuré'e'ɨ'ɨpɨ'ɨ ɨ́ pan , ajta ɨ́ hua'ité , aj pu i Jesús rɨ́'ɨ tiraatá'a ɨ́ Dios . Ajta á'iyen ra'antítaaraxɨ ɨ́ pan . Aj pu i hua'uré'e'ɨ'ɨpɨ'ɨ ɨ́ mej jamuan á'ujujhua'ane'e . Majta me'ɨ́n , a'ɨ́ɨ mú mijta mi hua'uré'e'ɨ'ɨpɨ'ite ɨ́ teɨte .
40015037	Naími'i mú tiú'ucuaa . Temua'a mú titéeju'uxai . Majta á'iyen , a'ɨ́ɨme ɨ́ mej Jesús jamuan á'ujujhua'ane'e , a'ɨ́ɨ mú raaré'eseɨj me'ɨ́jna tɨ avé'eturaa ɨ́ pan tɨ ra'antítaaraxɨ . Sicɨ́ri mú jetze te'evé'ejɨste'axɨ me'ɨ́jna jɨme'e tɨ avé'eturaa . Aráhua'apua sicɨ́ri pu te'ará'a .
40015038	Majta me'ɨ́n ɨ́ mej tiú'ucuaa , ayée mú ará'aseca'a a'achú cumu muáacua vi'ira'a ɨ́ teteca . Majta rujɨ́ɨmua'a mú tiú'ucuaa a'ɨ́ɨme ɨ́ 'uuca , majta ɨ́ tɨ'ɨríi .
40015039	Tɨ́'ɨj Jesús hua'aré'e'itixɨ ɨ́ teɨte , aj pu i ateájraa baarcu jetze . Tɨ'ɨj jí á'uraa . A'uu pu a'ará'a a'ujna já'ahua'a a'u tɨ e'ejtéme'ecan u Magdala .
40016001	Majta a'ɨ́ɨme ɨ́ fariseos , majta a'ɨ́ɨme ɨ́ saduceos , a'ɨ́ɨ mú á e'iré'ene a'u tɨ a'utéveeca'a ɨ́ Jesús , mej mi raatémua'itɨn hua'itzi jɨme'e . A'ɨ́j mú jɨ́n miyen raatáhuaviiri'i tɨ a'ɨ́ɨn hua'utaseíjrate'en ɨ́ mej jɨ́n ráamua'aree tɨ júte'e é'eme'ecan ɨ́ tɨ jetzen araújca'ane .
40016002	Ajta a'ɨ́ɨn Jesús , ayée pu tihua'utá'ixaa tɨjɨ́n : ― Mú'een xu raayɨ́'ɨtɨ a'ij sej ye'í tiu'utaxáj a'ij tɨ ti'itɨ́j rɨni u júte'e . Tɨ́'ɨj huatechuíixare , ayée xu tí'ixaxa'a tɨ nu'u naa hua'é'ene'e a'ame a'iné huaré'epá'uvi'i pu já'araa .
40016003	Na'ari caí , tɨ́'ɨj huatapuá'are , ayée xu seajta siyen jɨ́me'en tí'ixaxa'a yee íjii mú huatéviiyi , a'iné huaré'epá'uvi'i pu já'araa , majta nu'u ra'utanáa . ’ Mú'een xu xaa raayɨ́'ɨtɨ a'ij sej ye'í tiu'utaxáj a'ij tɨ ti'itɨ́j rɨni u júte'e . Mɨ́ seajta mú'een , caxu a'atzu raayɨ́'ɨtɨ a'ij sej ye'í tiu'utaxáj a'ɨ́jna jɨme'e tɨ ari teja'uré'enejsin ɨ́ xɨcájra'a , tɨ jetzen Dios ra'antipuá'ajte'en nain .
40016004	’ Mú'een mɨ sej a'ij pua'a tí'iteteɨte , mɨ sej jeíhua jɨ́n auté'ɨtzeaara , ayée xu rahuauca ɨ́ sej jɨ́n ráamua'aree tɨ júte'e é'eme'ecan ɨ́ nej jetzen aránca'ane . Canu xaa ne'u ti'itɨ́j amuaataseíjrate'esin sino ayée nu'u , ɨ́ tɨ é'eseijre'e jɨ́me'en a'ɨ́jna ɨ́ Jonás . Aj pu i Jesús á huaja'utéhuii . Tɨ'ɨj jí iyá'uraa .
40016005	Matɨ́'ɨj antacɨ́j utavén pújme'en a'ɨ́ɨme ɨ́ mej Jesús jamuan á'ujujhua'ane'e , a'ɨ́ɨ mú ya'uhuá'axɨ ɨ́ mej ye'era'ɨ́'ɨpɨ'ɨn ɨ́ pan mej ráacua'ani .
40016006	Aj pu i Jesús ayén tihua'utá'ixaa tɨjɨ́n : ― Rɨ́'ɨ xu'u mú'een , se'ɨ́jna jɨme'e fariseos mej ru'uteáaratzaca ɨ́ pan tzajta'a tɨ ij ájcu'ustaa , seajta se'ɨ́jna jɨme'e saduceos mej majta ru'uteáaratzaca . ― Ayee pu tihua'utá'ixaa .
40016007	Majta a'ɨ́ɨme ɨ́ mej Jesús jamuan á'ujujhua'ane'e , a'ɨ́ɨ mú tí'iru'ixaate'eca'a rujɨ́ɨmua'a . Ayee mú tiu'utaxájtaca'a tɨjɨ́n : ― Ayee tiu'utaxájtaca'a amɨ́jna , a'iné catu ye'erá'ɨ'ɨpɨ ɨ́ pan .
40016008	Aj pu i Jesús ráamua'areeri'i a'ij mej ye'í tí'ixajtaca'a . Tɨ'ɨj jí ayén tihua'uta'íhua'uri'i tɨjɨ́n : ― Mú'een , mɨ sej caí a'atzu té'atzaahuate'e , ¿ a'iné 'een jɨ́n siyen tí'iru'ixaate'e yee sej caí pan tícha'ɨɨ ?
40016009	¿ Ni secaí xɨ yaú'itɨe ? ¿ Ni seri ya'uhuá'axɨ a'achú tɨ pua'an sicɨ́ri te'irájraa ɨ́ pan tɨ te'avá'aturaa netɨ́'ɨj hua'uré'e'ɨ'ɨpɨ'ite ɨ́ mej anxɨ́j vi'ira'a ará'aseca'a ɨ́ teɨte ne'ɨ́jna jɨme'e ɨ́ ta'anxɨ́vi ɨ́ pan ?
40016010	’ ¿ Ni seajta seri ya'uhuá'axɨ a'achú sej pua'amé caj te'evé'ejɨste ɨ́ sicɨ́ri jetze netɨ́'ɨj hua'uré'e'ɨ'ɨpɨ'ite ɨ́ mej muáacua vi'ira'a ará'aseca'a ɨ́ teɨte ne'ɨ́jna jɨme'e ɨ́ ta'aráhua'apua ɨ́ pan ?
40016011	’ ¿ A'iné auj tí'irɨ'ɨri sej caí yaú'itɨe se'ɨ́jna , ɨ́ nej caí já'amua'ixaate'e ne'ɨ́jna jɨme'e ɨ́ pan sino rɨ́'ɨ xu'u mú'een se'ɨ́jna ɨ́ mej caí jé'iyecan jɨ́n tí'ixaxa'a a'ɨ́ɨme ɨ́ fariseos , majta a'ɨ́ɨme ɨ́ saduceos ?
40016012	Aj mú xaa mi yaú'itɨée muá'araa tɨ ayén tihuá'ixaate'e a'ɨ́jna jɨme'e a'ij mej ye'í tí'imua'ataca a'ɨ́ɨme ɨ́ fariseos , majta a'ɨ́ɨme ɨ́ saduceos . Capu xaa ne'u ayén a'ɨ́jna jɨ́n tihua'utá'ixaa yee rɨ́'ɨ xu'u mú'een se'ɨ́jna jɨme'e ɨ́ mej jɨ́n ru'uteáaratzaca ɨ́ pan tzajta'a .
40016013	Tɨ'ɨj jí Jesús a'uun a'ará'a a'ujna já'ahua'a a'uun tɨ e'ejtéme'ecan tɨ ayén téja'arájtehuaa tɨjɨ́n Cesarea de Filipo . Aj pu i ayén tihua'uta'íhua'uri'i a'ɨ́mej ɨ́ mej jamuan á'ujujhua'ane'e tɨjɨ́n : ― ¿ A'iquí metí'ixa ɨ́ teɨte ja'atɨ́ nej pú'een i nej neajta teáata'a jetze airáane ?
40016014	Ayee mú tiraatá'ixaa tɨjɨ́n : ― Seica mú miyen ti'ixa pej nu'u a'ɨ́ɨn pú'een a'ɨ́jna ɨ́ Juan teecan tɨ tí'itemuaɨ'ɨhuacare'e , majta seica miyen ti'ixa pej nu'u a'ɨ́ɨn pú'een a'ɨ́jna ɨ́ Elías , majta seica miyen tɨjɨ́n pej nu'u a'ɨ́ɨn pú'een a'ɨ́jna Jeremías teecan na'ari pej nu'u seɨ́j pú'een a'ɨ́ɨme ɨ́ mej Dios jetze me'ecan tí'ixaxa'a .
40016015	Aj pu i ayén tihua'uta'íhua'uri'i tɨjɨ́n : ― Ari mú'een , ¿ a'iné tejamuá'amitɨejte'e a'atani nej pú'een ?
40016016	Ajta a'ɨ́jna ɨ́ Simón , tɨ ajta i'i Pedro , a'ɨ́ɨ pu ayén tiraatá'ixaa tɨjɨ́n : ― Mu'ée pej pe'ɨ́n pú'een a'ɨ́jna ɨ́ Cɨríistu'u tɨ Dios án yá'ujra ɨ́ ɨpuari japua , mú'ee pej pe'ɨ́n pú'een a'ɨ́jna ɨ́ yaujra'an ɨ́ Dios tɨ i'i ruuri .
40016017	Jesús pu ayén tiraatá'ixaa tɨjɨ́n : ― Patá'aj huá'atemua'ave'en mú'ee , Simón , i pej i'i yaujra'a a'ɨ́jna ɨ́ Jonás . Huá'atemua'ave'e a'ɨ́jna jɨme'e , a'iné capu ja'atɨ́ ayén timuaatá'ixaa tɨ íiyen seijre'e chaanaca japua , sino a'ɨ́jna tɨ ní'iya'upua tɨ júte'e é'eseijre'e u ta japua , a'ɨ́ɨ pu xaa ayén timuaatá'ixaa .
40016018	’ Neajta inee , ayée nu hui tí'imua'ixaate'e pej mú'ee pe'ɨ́n pú'een ɨ́ Pedro , ɨ́ pej pajta piyen ántehuaa tɨjɨ́n ɨ́ tɨ i'i tetej . Neajta inee , ne'íjna japua i tetej , nee nu rá'ajtaahua ɨ́ neteyuu . Ajta , capu rɨ'ɨríista a'ame tɨ a'ɨ́ɨn tiyaaru'u raatémua'itɨn a'ɨ́jna ɨ́ tɨ a'ɨ́jna jɨ́n antiújmua'aree mej mi huácui'ini ɨ́ teɨte .
40016019	’ Nee nu muaatá'asin pej pe'ɨ́jna jɨ́n antí'amua'aréere pej tihua'antácuune'en ɨ́ teɨte mej mi a'uteárute a'ájna Dios tɨ tejé'aijta . Patɨ́j pena'a pej te'iteanán íiyen chaanaca japua , Dios pu ayén che'atá na'a te'iteánajsin u ta japua . Ajta patɨ́j pena'a pej te'antácuuna íiyen chaanaca japua , Dios pu ajta ayén che'atá na'a te'antácuuna u ta japua . ― Ayee pu tiraatá'ixaa a'ɨ́jna ɨ́ Jesús .
40016020	Aj pu i Jesús ayén tihuau'íjca a'ɨ́mej ɨ́ mej jamuan á'ujujhua'ane'e mej nu'u caí ja'atɨ́ ixaate'e tɨ a'ɨ́ɨn pú'een a'ɨ́jna tɨ Dios án yá'ujra ɨ́ ɨpuari japua .
40016021	A'ájná'ɨmua , Jesús pu a'utéjche tɨ tihua'utá'ixaate'en a'ɨ́mej ɨ́ mej jamuan á'ujujhua'ane'e tɨ nu'u ayén ruxe'eve'e tɨ á'ura'ani a'ánna Jerusalén . A'uu pu nu'u jeíhua rajpuaíitzi a'ame . Majta nu'u a'ɨ́ɨme ɨ́ mej hua'avaujsi ɨ́ mej Israél jetze ajtéme'ecan , majta nu'u a'ɨ́ɨme ɨ́ mej tí'aijta hua'atéyujta'a , majta nu'u a'ɨ́ɨme ɨ́ mej tiú'ujmua'ate ɨ́ yu'uxari jetze , naími'i mú a'ij pua'a raruuren . Ruxe'eve'e nu'u mej raajé'ica . Aj pu ijta huatarújsin huaíca xɨcájra'a jetze .
40016022	Ajta a'ɨ́ɨn ɨ́ Pedro , a'ɨ́ɨ pu ra'iráavi'itɨ 'á'ayee . Aj pu i a'utéjche tɨ ra'ajteá'axɨ'ɨn a'ɨ́jna ɨ́ Jesús . Ayee pu tiraatá'ixaa tɨjɨ́n : ― Ché'e a'ij tí'imuavaɨre'e tɨ ij caí ayén tí'imuaruure , nevástara'a .
40016023	Aj pu i pɨ́ ancuré'ejvej a'ɨ́jna ɨ́ Jesús . Ayee pu tiraatá'ixaa a'ɨ́jna ɨ́ Pedro tɨjɨ́n : ― Aricu á'ura'a , mɨ pej i'i Satanás . Jé'ecan pej tina'antiú'uuni'i nej ni auteáturan ɨ́ Dios jemi a'iné capej piyen tí'imua'atze a'ij tɨ tí'ijxe'eve'e ɨ́ Dios , sino a'ij mej tí'ijxe'eve'e ɨ́ teɨte .
40016024	Aj pu i Jesús ayén tihua'utá'ixaa a'ɨ́mej ɨ́ mej jamuan á'ujujhua'ane'e tɨjɨ́n : ― Tɨ́ pua'a ja'atɨ́ raxɨ́'eve'e tɨ nee jamuan á'uche'ecane'en , ruxe'eve'e tɨ a'ɨ́ɨn caí ché'e ayén rɨjca a'ij tɨ tí'ijxe'eve'e ruseɨ́j , sino ayée pu tiú'ujxe'eve'e tɨ a'ɨ́ɨn rajpuaíitzi á'ara'ani nee jamuan ruxɨ́'evi'ira'a jɨme'e .
40016025	’ Ayee pu'u , ja'atɨ́ tɨ na'a tɨ tí'itese'e tɨ caí huámɨ'ɨni , a'ɨ́ɨ pu xaa ne'u mɨ'ɨni . A'ɨ́j pu á'ujɨsin ɨ́ ruxɨ́ejniu'uca tɨ auj ruurica'a . Ajta a'ɨ́ɨn ɨ́ ja'atɨ́ tɨ ayén éeni'icɨ'e huámɨ'ɨni a'ɨ́jna jɨme'e tɨ na'ará'astijre ineetzi , a'ɨ́ɨ pu xaa ne'u rateuni ɨ́ ruxɨ́ejniu'uca tɨ auj ruurica'a .
40016026	’ Ahuii , tɨ pua'a ja'atɨ́ nain huamuá'itɨn naíjmi'i tɨ íiyen seijre'e chaanaca japua , ¿ ni qui tiraatéva'ɨri a'ɨ́jna tɨ raamuá'itɨ tɨ pua'a yá'urɨeeni ɨ́ ruxɨ́ejniu'uca tɨ auj ruurica'a ? Capu xaa ne'u a'atzu tiraatéva'ɨri . Ari , ¿ ti'itáani jɨ́n tí'ipuata'atan a'ɨ́jna ɨ́ ja'atɨ tɨ ij Dios ajtahua'a raatátɨsten ɨ́ xɨéjniu'ucare'ara'an tɨ auj ruurica'a ? Capu ti'itɨ́j jɨ́n tí'ipuata'atan xaa ne'u .
40016027	’ Neajta inee , i nej neajta teáata'a jetze airáane , nee nu neajtahua'a yé ve'ecánejsin . Ayee nu che'atá nena'a huataseíjre'esin nain jɨme'e tɨ́j ajta seijre'e ɨ́ Dios tɨ ní'iya'upua . Huá'a jamuan nu hui neajta huataseíjre'esin a'ɨ́ɨme ɨ́ mej tí'ivaɨre'e ɨ́ ta japua . Neajta nu tihua'utá'asin seɨ́j neajta seɨ́j naíjmi'ica a'ij tɨ tihua'uvíjte'e a'ij mej ti'itɨ́j huáruu , seɨ́j ajta mɨ seɨ́j .
40016028	’ Ayee nu tejá'amua'ixaate'e tzáahuati'ira'a jɨme'e , seica mej yé huaté'uuca ayajna , a'ɨ́ɨ mú caí huácui'ini ajta mena'a caí amuacaícan naaseíj ɨ́ nej neajta teáata'a jetze airáane nej ni yé tanén nej ni tiu'uta'aíjta íiyen chaanaca japua .
40017001	Teuumé'eca a'achú cumu arájsevi xɨca , aj pu'i Jesús antíraa jɨrí japua . A'ɨ́mej pu a'uví'itɨ a'ɨ́jna ɨ́ Pedro , ajta a'ɨ́jna ɨ́ Jacobo , ajta a'ɨ́jna ɨ́ Juan , ɨ́ tɨ juutzeájra'an pú'een a'ɨ́jna ɨ́ Jacobo .
40017002	Matɨ́'ɨj me'uun a'uté'uuca'a , aj pu'i seɨcɨé tiu'utaújseijrataca'a a'ɨ́jna ɨ́ Jesús mej seijraca . Ayee pu temua'a ti'itémastacare'e ɨ́ néerime'ara'an tɨ́j xɨcaj . Temua'a pu tiu'utécuainareca'a ɨ́ cɨ́ɨxure'ara'an . Ayee pu ti'itetáatɨye'icaa tɨ́j taij .
40017003	Majta á'iyen , hua'apua huataseíjre huá'a tzajta'a . A'ii mú a'ɨ́ɨn pú'eene'e a'ɨ́jna ɨ́ Moisés teecan , ajta a'ɨ́jna ɨ́ Elías tɨ ajmí'i tí'ixaxa'ata'a ɨ́ Dios jetze me'ecan . A'ɨ́ɨ mú tí'ixajtaca'a ɨ́ Jesús jamuan .
40017004	Ajta a'ɨ́ɨn ɨ́ Pedro , a'ɨ́ɨ pu ayén tiraatá'ixaa a'ɨ́jna ɨ́ Jesús tɨjɨ́n : ― Tavastara'a , naa pu xɨ́'epɨ'ɨn tej yé huaté'uu tiyajna . Tɨ́ pua'a mua'aráanajche , tej huaícaca huátaahuaa ɨ́ ɨnaamua . Seɨ́j pu muacɨ'ɨti mú'eetzi , ajta seɨ́j , amɨ́jna mɨ Moisés . Ajta seɨ́j pu racɨ'ɨti amɨ́jna mɨ Elías .
40017005	Aúche'e pu ti'ixáataca'a tɨ́'ɨj jaitɨri e'ecávi'irixɨ huá'a japua . Huá'a tzajta'a pu rájrupi a'ɨ́jna ɨ́ jaitɨri tɨ naa ti'itetáatɨye'i . Aj pu i tzajta'an e'icánamuajre tɨ ja'atɨ́ ayén tiu'utaxájtaca'a tɨjɨ́n : ― A'ii pu a'ɨ́ɨn pú'een ɨ́ niyauj , ɨ́ nej raxɨ́'eve'e . Jé'ecan pu rɨ́'ɨ tineetá'aca ineetzi . Xáanamuajri'i se'íjna . ― Ayee pu tiu'utaxájtaca'a .
40017006	Matɨ́'ɨj ráanamuajri'i me'ɨ́jna , aj mú mi e'eráavatzɨ á chuaata'a a'ɨ́ɨme ɨ́ mej Jesús jamuan á'ujujhua'ane'e , a'iné temua'a mú tiu'utátziɨn .
40017007	Aj pu i Jesús á ve'eré'ene huá'a jemi . Tɨ'ɨj jí hua'ajtamuárɨej . Aj pu i ayén tihua'utá'ixaa tɨjɨ́n : ― Xá'ajhuiixɨ'ɨ mú'een . Caxu tí'itziɨɨne'e .
40017008	Majta me'ɨ́n , Matɨ́'ɨj mé uunéjne'ereca'a , capu ché'e mé'e é'eja'atɨjca'a . A'ii pu'u án jé'eseijre'eca'a a'ɨ́jna ɨ́ Jesús .
40017009	Matɨ́'ɨj já'ita'a a'ucajú'uca ɨ́ jɨrí japua , Jesús pu ayén tihua'utá'ijmɨijri'i tɨjɨ́n : ― Caxɨ́ɨ xu ja'atɨ́ ixaate'e a'ij sej tiu'uséij . Seuche'e rachú'eve'e ajta nena'a caí inee , i nej neajta teáata'a jetze airáane , aitára'ani huá'a tzajta'a ɨ́ mɨ'ɨchite .
40017010	Majta me'ɨ́n ɨ́ mej jamuan á'ujujhua'ane'e , ayée mú tiraata'íhua'uri'i tɨjɨ́n : ― ¿ A'iné 'een jɨ́n miyen tí'ixaxa'a a'ɨ́ɨme ɨ́ mej tiú'ujmua'ate ɨ́ yu'uxari jetze miyen tɨjɨ́n amuacaí pu nu'u ruxe'eve'e tɨ yé uvé'enen a'ɨ́jna ɨ́ Elías ?
40017011	Jesús pu ayén tihua'utá'ixaa tɨjɨ́n : ― Ayej ti'ayajna . Elías pu xaa yé uvé'enejsin tɨ ij nain tiu'ujéjcuare'en mej mi majtáhua'a ra'ará'astijre'en ɨ́ Dios .
40017012	Mɨ́ neajta inee , ayée nu tejá'amua'ixaate'e tɨ a'ɨ́ɨn Elías ari yé uvé'ene . Majta me'ɨ́n , camu raamuá'a sino ayée mú ráaruu a'ij mej tí'ijxe'eve'eca'a . Ayee mú majta che'atá mena'a neruuren ineetzi , i nej neajta teáata'a jetze airáane . Puaíjtzi mú majta naatá'asin ineetzi .
40017013	Jɨ́me'en pu'u ayén tiu'utaxájtaca'a , aj mú mi ráamua'areeri'i tɨ a'ɨ́ɨn a'ɨ́jna jɨ́me'en tiu'utaxájtaca'a ɨ́ Juan teecan tɨ huá'amuaɨ'ɨhuacare'e .
40017014	Matɨ́'ɨj me'uun a'ará'a a'u mej e'etiújseɨre'eca'a jeíhua ɨ́ teɨte , seɨ́j pu ave'eré'ene ɨ́ Jesús jemi . Aj pu i e'evé'etunutaca'a vejli'ipuan .
40017015	Ayee pu tirájhuaviiri'i tɨjɨ́n : ― Nevástara'a , patá'aj rá'ancu'uvajxɨ'ɨn ɨ́ niyauj . A'ɨ́ɨ pu rutɨ́mua'i . A'ɨ́j pu jɨ́n rajpuaíjtzi huápɨ'ɨ . Mu'iitɨ́ pu anájve taij tzajta'a , ajta á jaata'a .
40017016	Nee nu ye'eráavi'itɨ a'ɨ́mej jemi ɨ́ mej mú'eetzi jamuan á'ujujhua'an mej mi tiráahuaate'en . Majta me'ɨ́n , camu raayɨ́'ɨtɨhua'a muá'araa .
40017017	Ajta a'ɨ́ɨn ɨ́ Jesús , ayée pu tiu'utaniú tɨjɨ́n : ― Mú'een mɨ sej caí a'atzu té'atzaahuate'e , mɨ sej caí mé úumua'aree , ¿ a'achúni pua'an nine'ira'a aúche'e ruvɨ'e'eve'e nej niyen huatevée ná'ara'ani mú'ejmi jemi ? ¿ Ni ayén ruxe'eve'e nej á'ateevi'in tɨ́j na'a rusén jɨme'e nej niyen mú'ejmi jemi yé huatéveeca nej ni rɨ́'ɨ amuáaruuren ? Mé se'evé'evi'itɨchi mɨ pa'arɨ'ɨ . Matɨ́'ɨj mi á ye'evé'evi'itɨ .
40017018	Aj pu i Jesús ra'ajté'axɨ a'ɨ́jna ɨ́ tiyaaru'u tɨ pa'arɨ'ɨ tzajta'a seijre'eca'a . Aj pu i huirájraa . Jɨ́me'en pu'u huirájraa , tɨ'ɨquí huarúj a'ɨ́jna ɨ́ pa'arɨ'ɨ .
40017019	Matɨ́'ɨjtá mi , a'ɨ́ɨme ɨ́ mej jamuan á'ujujhua'ane'e , rujɨ́ɨmua'a mú tiu'uxájtaca'a a'ɨ́jna jamuan ɨ́ Jesús . Ayee mú tiraata'íhua'uri'i tɨjɨ́n : ― ¿ A'iné 'een jɨ́n tecaí raayɨ́'ɨtɨhua'a ta'araa tej raatamuárite'en te'ɨ́jna ɨ́ tiyaaru'u tɨ tzajta'an seijre'eca'a ?
40017020	Aj pu i Jesús ayén tihua'utá'ixaa tɨjɨ́n : ― Ayee pu'u ti'ayajna , a'iné caxu a'atzu té'atzaahuate'e . Ayee nu tejá'amua'ixaate'e jé'iyecan jɨme'e , temua'a pu tí'ivaɨre'e sej siyen té'atzaahuate'e ɨ́ ru tzajta'a tɨ ayén teja'uré'enen a'ij tɨ tejamuá'amitɨejte'e . A'ɨ́ɨ pu'u ruxe'eve'e sej siyen té'atzaahuate'e cɨ́j caj . Tɨ́ pua'a siyen cɨ́j caj té'atzaahuate'e , aj pu xaa rɨ'ɨrí sej si siyen tiraata'aíjte'en amɨ́jna mɨ jɨrí tɨjɨ́n : “ Tíchesi , ateájra'a á jaata'a já'ahua'a játe'ana jetze tɨ ve'ée . ” Ajta a'ɨ́ɨn mɨ jɨrí , ayée xaa ne'u rɨni . Ayee pu'u xaa ne'u , tɨ pua'a siyen té'atzaahuate'e , nain xu jɨ́n raayɨ́'ɨtɨhua'a xá'aju'un .
40017021	Ajta , setá'aj siyen raatamuárite'en se'ɨ́jna ɨ́ tiyaaru'u tɨ ayén 'een tɨ́j amɨ́jna , ayée pu tiú'ujxe'eve'e sej raatáhuavii ɨ́ Dios , seajta huaúru'itzi'ive'en .
40017022	Matɨ́'ɨj mauj naíjmi'i á'ujujhua'ane'e me'újna já'ahua'a tɨ jetzen e'ejtéme'ecantaca'a u Galilea , Jesús pu ayén tihua'utá'ixaa tɨjɨ́n : ― Ayee pu ja'atɨ́ tiu'utátuiire'esin ineetzi jɨme'e i nej neajta teáata'a jetze airáane . A'ɨ́ɨ pu neetzi jɨme'e hua'utátuiire'esin a'ɨ́mej jemi ɨ́ teteca .
40017023	Majta me'ɨ́n , ayée mú neejé'icatan . Mɨ́ neajta inee , ayée nu hui huatarújsin huaíca xɨca jetze . Yee pu'u xaa ne'u teja'uré'enejsin . Majta me'ɨ́n ɨ́ mej Jesús jamuan á'ujujhua'ane'e , jeíhua mú huataújxɨeemɨste matɨ́'ɨj ráanamuajri'i a'ij tɨ tiu'utaxájtaca'a .
40017024	Matɨ́'ɨj mi chajta'a a'ará'a a'ujna Capernaúm . Matɨ́'ɨj mi seica e'iré'ene jemin a'ɨ́jna ɨ́ Pedro . A'ii mú a'ɨ́ɨn pú'een ɨ́ mej tiú'ujijve'e me'ɨ́jna jɨme'e ɨ́ hua'apua tumin ɨ́ tɨ jɨ́n tiu'utévaɨre'esin huá'a teyujta'a . Ayee mú tiraata'íhua'uri'i tɨjɨ́n : ― ¿ Ni caí tí'inajchitan a'amua maestro a'ɨ́jna ɨ́ hua'apua tumin ɨ́ tɨ tiu'utévaɨre'esin u tatéyujta'a ?
40017025	Aj pu i ayén tihua'utá'ixaa tɨjɨ́n : ― Aa ni'ijtá ne'u . Aj pu i Pedro uteájrupi u chi'ita . Capu xɨ ti'itɨ́j a'ij tiu'utaxájtaca'a a'ɨ́jna ɨ́ Pedro , sino Jesús pu amuacaí ayén tiraatá'ixaa tɨjɨ́n : ― ¿ A'iné timuá'amitɨejte'e , Simón ? ¿ A'atéenqui mejíjve'e a'ɨ́mej ɨ́ rey ɨ́ mej tí'aijta íiyen chaanaca japua ? ¿ A'atéenqui mejíjve'e ca'ɨ́n a'ɨ́ɨme ɨ́ mej tí'itua'araca ɨ́ mej te'iráatɨ'ɨcɨ , na'ari me'ɨ́jna jɨme'e a'achú tɨ caj seɨ́j tí'ijcha'ɨɨ ? ¿ Ni qui a'ɨ́mej mejíjve'e ɨ́ ruyaujmua'a ca'ɨ́n qui a'ɨ́mej ɨ́ mej seɨj chuéjra'a japua é'eme'ecan ?
40017026	Pedro pu ayén tiu'utaniú tɨjɨ́n : ― A'ɨ́ɨme ɨ́ mej seɨj chuéjra'a japua é'eme'ecan . Ajta Jesús pu ayén tiraatá'ixaa tɨjɨ́n : ― A'ɨ́j pu jɨ́n , capu ruxe'eve'e ɨ́ mej tiu'utanájchita a'ɨ́ɨme ɨ́ huá'ayaujmua'a .
40017027	’ Mɨ́ ajta , tetá'aj caí tiyen hua'utaníniu'ucaste'en , ayée pej huárɨni . Patá'aj hui u á'ume'en a'u tɨ e'eve'e'ástɨme ɨ́ jaj . Pajta ra'ateáhua'axɨn ɨ́ cua'itzɨ'ɨpua á jaata'a . Pajta , pe'ɨ́jna ɨ́ hua'í , ɨ́ ta'amuájca pej raatévi'ira , patá'aj ra'acána'axɨn , án pej pi yé'eteuni ɨ́ téne'etze'en seɨ́j ɨ́ tumin tɨ ayén tí'ijnajche a'achú cumu muáacua tumin . Patá'aj ye'erá'ɨn ɨ́ tumin patá'aj tihua'unájchite'en , pajta ineetzi jɨme'e .
40018001	A'ájná'ɨmua , a'ɨ́ɨ mú ave'eré'ene ɨ́ Jesús jemi a'ɨ́ɨme ɨ́ mej jamuan á'ujujhua'ane'e . Ayee mú tiraata'íhua'uri'i tɨjɨ́n : ― ¿ A'ataani jaítze'e ruxe'eve'e ɨ́ Dios jemi seɨ́j ɨ́ tɨ ta jetze ajtéme'ecan ?
40018002	Aj pu i Jesús seɨ́j huatajé ɨ́ pa'arɨ'ɨ . A já'ita'a ya'utára a'u mej e'eré'etei ɨ́ seica .
40018003	Aj pu i ayén tihua'utá'ixaa tɨjɨ́n : ― Jee xaa , ayée nu tejá'amua'ixaate'e tɨ ayén ti'ayajna . Tɨ́ pua'a secaí seɨcɨé tiú'umua'ati , tɨ pua'a secaí siyen rahuauca sej siyen che'atá sena'a jé'iyecan jɨ́n tí'imua'ajca matɨ́j mɨ tɨ'ɨríi , caxu ja'anáj a'uteáruti ɨ́ ta japua Dios tɨ é'eseijre'e .
40018004	’ A'ɨ́j pu jɨ́n ayén tí'een , ja'atɨ́ tɨ na'a tɨ ayén huataújseijrata tɨ caí ti'itɨ́j jɨ́n ruxe'eve'e , ayée pu xaa éene'e a'ame tɨ́j a'íjna i pa'arɨ'ɨ . A'ii pu a'ɨ́ɨn pú'een ɨ́ tɨ jaítze'e ruxe'eve'e ɨ́ Dios jemi .
40018005	Ajta , ja'atɨ́ tɨ na'a tɨ ayén ra'ancuré'evi'itɨ neniúucajtze'e seɨ́j ɨ́ pa'arɨ'ɨ tɨ́j a'íjna , a'ɨ́jna ɨ́ tevi , a'ɨ́ɨ pu ajta na'ancuré'evi'itɨ ineetzi .
40018006	’ Ja'atɨ́ tɨ na'a tɨ a'ij pua'a tiru'uté'an ɨ́ ru tzajta'a ɨ́ ruxɨ́'ej pa'arɨ'ɨ tɨ ayén ná'atzaahuate'e tɨ́j a'íjna , ayée pu tɨ'ɨjtzú a'ɨ́ɨn ɨ́ ja'atɨ́ , amuacaí mej me'uun u ra'acáavi'ire ɨ́ tete se'uníjra'a tɨ ve'ée matá'aj ra'ateájrɨeeni á jaata'a tɨ ij a'ɨ́ɨn a'ujámɨn .
40018007	’ Cui'i xaa huá'a jemi , a'ɨ́mej ɨ́ mej yen huachéjme íiyen chaanaca japua , ɨ́ mej majta ca'aníjra'a hua'atá'aca ɨ́ seica mej mi auteáturan ɨ́ Dios jemi . Ayee pu tiujú'ujxe'eve'e mej mi ɨ́ seica ayén auteáturan ɨ́ Dios jemi . Mɨ́ ajta , cui'i xaa ne'u a'ɨ́jna jemi tɨ ayén ca'aníjra'a hua'atá'aca mej mi miyen huárɨni .
40018008	’ Patɨ́'ɨj auteáturan ɨ́ Dios jemi , tɨ pua'a piyen tiru'ujpuá'ajte'en ɨ́ á jetze , piyen tɨjɨ́n nemuajca'a pu pú'eene'e , na'ari ne'ɨ́ɨca pu pú'eene'e , ayée nu tí'imua'ixaate'e . Para'antiveíjche , pej pi mé rúurɨeni . Jé'ecan pu jaítze'e timuaatéva'ɨre pej a'uteáturan seɨ́j jɨme'e ɨ́ amuájca'a , na'ari seɨ́j jɨme'e ɨ́ a'ɨ́ɨca a'ájna Dios tɨ é'eseijre'e , a'ájna pej e'erúuri pua'amé jemin . Na'ari pecaí piyen huárɨni , hua'apuaca pej jɨ́n ɨ́ amuájca'a na'ari hua'apuaca jɨ́n ɨ́ a'ɨ́ɨca pej a'uteáruti a'ájna já'ahua'a a'u tɨ caí é'emɨ'ɨni ɨ́ taij .
40018009	’ Ajta , tɨ pua'a piyen jetzen tiru'ujpuá'ajte'en mua'a jɨ́'ɨ pe'ɨ́jna ɨ́ pej jɨ́n auteájturaa ɨ́ Dios jemi , aitátɨchi . Mé pej rúurɨeeni . Jé'ecan pu timuaatéva'ɨre pej piyen a'uteárute seɨ́j jɨme'e ɨ́ 'ajɨ́'ɨ a'ájna Dios tɨ tejé'aijta . Na'ari caí , ayée pej hua'apuaca jɨ́n ájjɨ'ɨsi tɨ́'ɨj a'ɨ́ɨn muajá'ujɨsin a'u tɨ caí ja'anáj é'emɨ'ɨni ɨ́ taij .
40018010	’ Rɨ́'ɨ xu'u mú'een sej si caí a'ij pua'a huajá'useijra seɨ́j tɨ auj cɨ́lieen . Ayee nu tejá'amua'ixaate'e tzáahuati'ira'a jɨme'e , a'ɨ́ɨme ɨ́ mej tí'ivaɨre'e u ta japua , ɨ́ mej majta huá'acha'ɨɨ muá'ara'ani , ja'anáj tɨ na'a , a'ɨ́ɨ mú huaté'uu jemin ɨ́ tɨ ní'iya'upua tɨ é'eseijre'e u ta japua .
40018011	Ayee nu 'een jɨ́n mú a'uvé'emej inee , i nej neajta teáata'a jetze airáane nej ni huá'a japua huániuuni a'ɨ́jna tɨ á'uvej .
40018012	’ ¿ A'iné tejamuá'amitɨejte'e a'ij tɨ huárɨni ɨ́ ja'atɨ tɨ anxɨ́te huá'ajye'emua ɨ́ cáne'axɨ ? Tɨ́ pua'a seɨ́j á'uveti mé já'ahua'a , ¿ ni caí ayén rɨni ? A'ɨ́ɨ pu huaja'utéhuiite'esin naíjmi'ica ɨ́ seica a'ánna jɨrí jetze . U pu a'umé'e a'ame tɨ ij raaré'ehuauni a'ɨ́jna tɨ á'uvej .
40018013	Ajta , ayée nu tejá'amua'ixaate'e . Ayee pu ti'ayajna , tɨ pua'a a'ɨ́ɨn mé'e yé'uteuni , jaítze'e pu rɨ́'ɨ tiraatá'ixaa a'ɨ́jna jɨme'e tɨ ráateu ɨ́ tɨ á'uvej , caí mɨ seica ɨ́ tɨ ari huája'utéhuiite'eca'a .
40018014	’ Ayee pu che'atá na'a 'een a'ɨ́jna jemi a'ɨ́jna ɨ́ tɨ á'amua'iya'upua tɨ ta japua é'eseijre'e . Capu a'atzu raxɨ́'eve'e tɨ seɨ́j á'uveti tɨ cɨ́lieen tɨ́j a'íjna i pa'arɨ'ɨ .
40018015	’ Tɨ́ pua'a a'ihuáara'a ti'itɨ́j jɨ́n auté'ɨtzen mú'eetzi jemi , ayée pej huárɨni . Aricu , u a'utá'ixaate'e avíitzi jɨme'e ɨ́ tɨ jɨ́n auté'ɨtze mú'eetzi jemi . Tɨ́ pua'a a'ɨ́ɨn muá'antzaahuate'en , mú'ee pej xaa raamuá'itɨ ɨ́ a'ihuáara'a sej si seajtáhua'a ru'ihuaamua'a xá'ara'ani temua'a naa .
40018016	Mɨ́ ajta , tɨ pua'a caí muá'antzaahuate'en , patá'aj seica ánvi'itɨn a'ɨ́jna jemi , hua'apuaca mej mi ráamua'aree tɨ pua'a muá'antzaahuate'en nusu caí . Tɨ́ pua'a a'ihuáara'a caí muá'antzaahuate'en , a'ɨ́ɨme ɨ́ mej hua'apua , ayée mú tiu'utaxájta tɨ ayén ti'ayajna ɨ́ pej jɨ́n jetzen tí'ijpua'ajte'e a'ɨ́jna ɨ́ a'ihuáara'a .
40018017	Ajta á'iyen , tɨ pua'a caí huá'antzaahuate'en ɨ́ mej hua'apua , patá'aj hua'utá'ixaate'en naíjmi'ica ɨ́ mej tiújse'ɨri . Ajta , tɨ pua'a a'ihuáara'a caí huá'antzaahuate'en a'ɨ́mej , ayée pej che'atá pena'a raruuren patɨ́j huá'aruure a'ɨ́mej ɨ́ mej caí ajtéme'ecan mú'ejmi jetze nusu a'ɨ́ɨme ɨ́ mej tiú'ujijve'e ɨ́ gobierno jetze me'ecan .
40018018	’ Ayee nu tejá'amua'ixaate'e tzáahuati'ira'a jɨme'e , setɨ́j sena'a sej tí'ijmɨi íiyen chaanaca japua , Dios pu ayén che'atá na'a té'ijmɨ u ta japua . Ajta setɨ́j sena'a sej huatá'aca íiyen chaanaca japua , Dios pu ayén che'atá na'a huatá'aca u ta japua .
40018019	’ Neajta nu niyen tejá'amua'ixaate'e mɨ sej íiyen chaanaca japua huaté'uu , tɨ pua'a siyen che'atá sena'a tirú'umua'areere mɨ sej hua'apua se'ɨ́jna jɨme'e a'ij sej ye'í tí'ijhuaviiran ɨ́ Dios jemi , a'ɨ́jna tɨ ní'iya'upua , ayée pu che'atá na'a á'amuaruure a'ij sej tí'ijhuavii .
40018020	Ayee pu hui té'eme , a'iné a'u tɨ na'a mej e'etiújse'ɨri neniúucajtze'e , a'úu nu a'utevée na'ame huá'a tzajta'a . Capu amɨ́n a'ij tɨ pua'a mehua'apuáj mena'a na'ari mehuaíca mena'a .
40018021	Ajta a'ɨ́ɨn ɨ́ Pedro , a'ɨ́ɨ pu ave'eré'ene ɨ́ Jesús jemi . Ajta ayén tiraata'íhua'uri'i tɨjɨ́n : ― Nevástara'a , ¿ a'achúni pua'amé ruxe'eve'e nej tiraatá'uuni'i ɨ́ ne'ihuaara'a tɨ pua'a ti'itɨ́j jɨ́n auté'ɨtzen neetzi jemi ? ¿ Ni qui aráhua'apua pua'amé ?
40018022	Jesús pu ayén huataniú tɨjɨ́n : ― Canu niyen raataxájta yee aráhua'apua , sino aráhua'apuájetze huaícate japuan tamuáamuata'a japuan aráhua'apua .
40018023	’ Ayee pu tí'ijxe'eve'e ɨ́ Dios mej mi ti'ihuaúruuni'i seɨj majta seɨj . Na'ari caí , ayée pu che'atá na'a huá'aruuren tɨ́j a'ɨ́jna ɨ́ rey tɨ ayén tí'ijxe'eve'eca'a tɨ raaxɨ́'epɨ'ɨntare'en a'achú mej caj té'echa'ɨɨca'a a'ɨ́ɨme ɨ́ mej ravaɨre'eca'a .
40018024	Pu'uri a'utéjche tɨ ayén tiraaxɨ́'epɨ'ɨntare'en , matɨ́'ɨj seɨ́j a'uré'eneijte jemin tɨ jeíhua té'echa'ɨɨca'a , a'achú cumu tamuáamuata'a vi'ira'a tumin .
40018025	Ajta a'ɨ́jna tɨ té'echa'ɨɨca'a , capu tí'ituaave'eca'a ɨ́ tɨ jɨ́n tiraanájchite'en . A'ɨ́j pu jɨ́n , ɨ́ rey ayén tiu'uta'aíjtaca'a mej nu'u huá'utuaani a'ɨ́jna ɨ́ teáata'a , ajta ɨ́ ɨ́ra'ara'an , majta ɨ́ tɨ'ɨríi ajta nain tɨ tí'ijcha'ɨɨ . Ayee pu tiu'uta'aíjtaca'a tɨ ij tiraanájchite'en nain a'achú tɨ té'echa'ɨɨ .
40018026	’ Aj pu i a'ɨ́ɨn tɨ té'echa'ɨɨ títunutaca'a á vejli'ipua ɨ́ rey jemi . Jéihua pu rajjé tɨjɨ́n : “ Paúche'e nechu'eve'e . Nee nu xaa tí'imuanajchite'en nain jɨme'e a'achú nej timuá'acha'ɨɨre'e . ”
40018027	’ Ajta a'ɨ́jna tɨ rajíjve'e , a'ɨ́ɨ pu rá'ancu'uvajxɨ . Tiraatá'uuni'iri'i nain jɨme'e ɨ́ tɨ té'echa'ɨɨca'a . Aj pu i raatátuaa .
40018028	’ Jɨ́me'en pu'u huirájraa a'ɨ́jna tɨ ravaɨre'e , aj pu i seɨ́j huáteu tɨ ayén ajta tirá'acha'ɨɨre'eca'a . Anxɨ́te tumin pu'u té'echa'ɨɨca'a . A'ɨ́ɨ pu raatéevi'i . Tɨ'ɨj jí a'utéjche tɨ ra'antéevi'i ɨ́ cɨjpáara'an jetze . Ca'anín pu jɨ́n ayén tiraata'aíjte tɨjɨ́n : “ Tinaanájchite'e a'achú pej tiná'acha'ɨɨre'e . ”
40018029	’ Aj pu i títunutaca'a a'ɨ́jna tɨ ajta ayén ravaɨre'eca'a a'ɨ́jna ɨ́ rey . Ayee pu tiraatajé tɨjɨ́n : “ Paúche'e nechu'eve'e . Nee nu tí'imuanajchite'en . ”
40018030	’ Mɨ́ ajta a'ɨ́jna ɨ́ seɨ́j , capu raataxɨ́'eve , sino iyá'uraa . Ajta á'iyen tíraata'aíjtaca'a mej nu'u ra'iteáanan ajta na'a caí tiraanájchite'en nain a'achú tɨ té'echa'ɨɨca'a .
40018031	’ Majta me'ɨ́n ɨ́ seica ɨ́ mej ravaɨre'e a'ɨ́jna ɨ́ rey , matɨ́'ɨj tiu'uséij a'ij tɨ ti'itɨ́j huarɨ́j , matɨ́'ɨj mi u á'uju'un jemin ɨ́ tɨ tihuá'aijte'e . Nain mú raatá'ixaa a'ij tɨ ti'itɨ́j huarɨ́j .
40018032	’ Ajta a'ɨ́ɨn ɨ́ rey , tɨ'ɨquí raata'aíjtaca'a a'ɨ́jna ɨ́ tɨ ravaɨre'e . Ayee pu tiraatá'ixaa tɨjɨ́n : “ Mú'ee pej nevaɨre'e , huápɨ'ɨ pej a'ij pua'a tí'itevij . Nee nu timuaatá'uuni'iri'i nain jɨme'e a'achú pej tiná'acha'ɨɨre'eca'a ne'ɨ́jna jɨme'e ɨ́ pej piyen tinéjhuaviiri'i .
40018033	¿ Ni caí ayén tiraavíjte'eca'a pej piyen che'atá pena'a rá'ancu'uvajxɨ'ɨn ɨ́ axɨ́'ej tevi tɨ nevaɨre'e netɨ́j neajta inee timuá'ancu'uvajxɨ mú'eetzi ? ”
40018034	’ Ajta a'ɨ́ɨn tɨ tí'ira'aijte'e , jé'ecan pu huataniú'ucaca'a a'ɨ́jna jemi . Aj pu i a'uun tiu'utátui a'ɨ́mej jemi ɨ́ mej huá'anaamuaca mej mi ra'iteáanan ajta na'a caí nain tiraanájchite'en a'achú tɨ té'echa'ɨɨca'a .
40018035	’ Ajta a'ɨ́ɨn tɨ ní'iya'upua tɨ ta japua é'eseijre'e , ayée pu che'atá na'a á'amuaruuren seɨj ajta seɨj tɨ pua'a pecaí tiraatá'uuni'i ɨ́ a'ihuáara'a tzáahuati'ira'a jɨme'e .
40019001	Tɨ́'ɨj Jesús raatapuá'ajtaca'a tɨ ayén tihuaú'ixaate'e , tɨ'ɨquí a'uun e'erájraa a'uun tɨ huatacá'a u Galilea . Ajta antáraa után pújme'en ɨ́ játe'ana jetze u Jordán . A'uu pu a'ará'a tɨ́j na'a a'úu tɨ huacá'a u Judea .
40019002	Jéihua mú teɨte a'ucɨ́j jamuan . Ajta a'úu pu tihuá'uhuaa ɨ́ mej tí'icucui'ica'a .
40019003	Aj mú mi seica e'iré'ene ɨ́ Jesús jemi . Fariseos mú pú'een a'ɨ́ɨme . A'ɨ́ɨme méjhuauca'a mej raatémua'itɨn tɨ ij auté'ɨtzen ti'itɨ́j jɨme'e . Ayee mú tiraata'íhua'uri'i tɨjɨ́n : ― ¿ Ni qui a'ij tí'irɨ'ɨri tɨ ja'atɨ́ ayén mé rúurɨeeni ɨ́ ru'ɨ́j ti'itɨ́j jɨme'e , ti'itɨ́j tɨ na'a , capu amɨ́n a'ij ?
40019004	Jesús pu ayén tiu'utaniú tɨjɨ́n : ― ¿ Ni qui secaí ja'anáj ra'ujíjve ɨ́ yu'uxari jetze tɨ jɨ́me'en yee a'ɨ́ɨn tɨ nu'u amuacaí huá'utaahuaca'a ɨ́ teɨte , ayée pu naíjmi'i huá'utaahuaca'a ɨ́ teáata'a , ajta ɨ́ 'ɨ́ita'a ?
40019005	Ajta ayén tiu'uxájtaca'a a'ájná'ɨmua tɨjɨ́n : “ A'ɨ́j pu jɨ́n a'ɨ́ɨn teáata'a ajtaméj ɨ́ ruvaújsimua'a jemi . Ru'ɨ́j pu nu'u jamuan huateáturaasin . Majta me'ɨ́n ɨ́ mej hua'apua , ayée mú huataújruurejsin cumu seɨ́j pu'u ɨ́ tevi . ”
40019006	Ayee pu'i tí'een , camu ché'e hua'apua mena'a sino cumu seɨ́j pu'u . A'ɨ́j pu jɨ́n , ɨ́ tɨ Dios hua'anténajchi , miché'e caí ajtaújhua'anan ɨ́ teɨte .
40019007	Aj mú mi miyen tiraata'íhua'uri'i tɨjɨ́n : ― Tɨ́ pua'a ayén ti'éene'en , ¿ a'iné 'een jɨ́n tiu'uta'aíjtaca'a a'ɨ́jna ɨ́ Moisés teecan tɨ nu'u ja'atɨ́ ru'ɨ́j a'ɨ́ɨn huatapíjte'en ɨ́ cuapée ti'itɨ́j ɨ́ tɨ jɨ́n mé rúurɨeni ?
40019008	Jesús pu ayén tihua'utá'ixaa tɨjɨ́n : ― Ayee pu 'een jɨ́n Moisés ayén amuaatá'a tɨ ja'atɨ́ ru'ɨ́j ɨ́ cuapée huatapíjte'en mej mi ráamua'aree tɨ mé rúurɨe ɨ́ ru'ɨ́j a'iné capu ti'itɨ́j a'amua jetze tásiseiiri sej si rɨ́'ɨ tihuá'ajcha'ɨɨ ɨ́ seica . Ayee pu xaa Moisés amuaatá'a . Mɨ́ ajta , capu ayén éene'e ɨ́ 'ajmí'ɨmua .
40019009	’ Ayee nu hui tejá'amua'ixaate'e . Capu rɨ'ɨrí tɨ ja'atɨ́ cha'a na'a mé rúurɨeni ɨ́ ru'ɨ́j . A'ii pu'u a'ɨ́ɨn pú'een ɨ́ tɨ jɨ́n rɨ'ɨrí tɨ ja'atɨ́ mé rúurɨeni ɨ́ ru'ɨ́j . Tɨ́ pua'a a'ɨ́ɨn ɨ́ra'ara'an seɨ́j jamuan ti'ihuaújxana'acɨra'aten , aj pu xaa í'irɨ'ɨri tɨ mé rúurɨeeni . Ajta a'ɨ́ɨn cɨ́na'ara'an tɨ ayén cha'a na'a mé rúurɨe ɨ́ ru'ɨ́j , tɨ pua'a á'iyen seɨ́j ancuré'evi'itɨn ɨ́ 'ɨ́ita'a , a'ɨ́ɨ pu tiú'ujxana'acɨra'aten a'ɨ́jna jemi ɨ́ tɨ mé rúurɨe . ― Ayee pu tihua'utá'ixaa a'ɨ́jna ɨ́ Jesús .
40019010	Majta me'ɨ́n ɨ́ mej jamuan á'ujujhua'ane'e , ayée mú tiraatá'ixaa tɨjɨ́n : ― Tɨ́ pua'a ayén 'een a'ɨ́mej jemi ɨ́ mej néjne'ɨche , ayée pu titá'amitɨejte'e itejmi a'ɨ́jna jɨme'e , ayée pu tí'ixɨ'epɨ'ɨn mej caí néjne'ɨche .
40019011	Ajta Jesús pu ayén tihua'utá'ixaa tɨjɨ́n : ― Camu naíjmi'i miyen yaú'itɨée muá'aju'un , sino a'ɨ́ɨ mu'u ɨ́ tɨ Dios hua'utá'a mej mi miyen te'utáviicua'i ruxɨ́'evi'ira'a jɨme'e .
40019012	Ayee pu'u 'een a'iné ayée pu tihua'ucɨ́'ɨ seica tɨ́j na'a mej huanúnu'ihuaca'a . Majta seica , ayée mú 'een a'iné teteca mú miyen huá'uruu . Majta seica , a'ɨ́ɨ mú raaxɨ́'epɨ'ɨntare rujɨ́ɨmua'a mej mi te'enteárute ɨ́ Dios jemi . A'atɨ́ tɨ na'a tɨ ayén tiraayɨ́'ɨtɨ , ché'e a'ɨ́ɨn ayén huárɨni .
40019013	Majta me'ɨ́n ɨ́ seica , tɨ'ɨríi mú á e'evé'evi'itɨ ɨ́ Jesús jemi tɨ ij a'ɨ́ɨn hua'ajtamuárɨ'en , ajta tɨ ij Dios jemi raatéjhuauni a'ɨ́mej jɨme'e . Majta me'ɨ́n ɨ́ mej Jesús jamuan á'ujujhua'ane'e , a'ɨ́ɨ mú autéjhuii mej hua'ajteá'axɨ'ɨn a'ɨ́mej ɨ́ mej tɨ'ɨríi avé'evi'itɨxɨ .
40019014	Ajta a'ɨ́ɨn Jesús , ayée pu tihua'utá'ixaa tɨjɨ́n : ― Setá'aj hua'utá'an mɨ tɨ'ɨríi mej yé ve'eré'enen neetzi jemi . Caxu huá'ijmɨijra , a'iné a'ɨ́ɨme ɨ́ mej a'uté'uu ɨ́ Dios jemi , naími'i mú miyen 'een matɨ́j me'ɨ́mej mɨ tɨ'ɨríi .
40019015	Aj pu i huá'amu'uutze'e hua'avé'emuarɨ'ejxɨ a'ɨ́jna ɨ́ Jesús . Ajta iyá'uraa .
40019016	Ajta seɨ́j pu e'iré'ene ɨ́ Jesús jemi . Teáata'a a'ɨ́jna . Aj pu i ayén tiraata'íhua'uri'i tɨjɨ́n : ― Maeestru mɨ pej rɨ́'ɨ mé teuúmua'aree , ¿ ti'itáani i'i xɨ́'epɨ'ɨn tɨ ruxe'eve'e nej ni niyen huárɨni tɨ i ayén náacɨ'ɨti nej ruuri ná'ara'ani ɨ́ Dios jemi tɨ́j na'a rusén jɨme'e ?
40019017	Jesús pu ayén tiu'utaniú tɨjɨ́n : ― ¿ A'iné 'een jɨ́n piyen tí'inejee pe'ɨ́jna jɨme'e nej rɨ́'ɨ mé teuúmua'aree ca'ɨ́n qui inee rɨ́'ɨ neti'itevi ? Seɨ́j pu'u a'ɨ́ɨn pú'een tɨ rɨ́'ɨ mé teuúmua'aree ; a'ii pu a'ɨ́ɨn pú'een ɨ́ Dios . Tɨ́ pua'a piyen tí'ijxe'eve'e tɨ muáacɨ'ɨti pej piyen ruuri puá'ara'ani ɨ́ Dios jemi , patá'aj piyen ra'ará'astijre'en a'ij tɨ tiu'uta'aíjtaca'a ɨ́ Dios .
40019018	Aj pu i ayén tiraata'íhua'uri'i a'ɨ́jna ɨ́ ja'atɨ tɨjɨ́n : ― ¿ Ti'itáani niuucarijra'a na'ará'astijre'en ? Jesús pu ayén tiraatá'ixaa tɨjɨ́n : ― A'ijna ne'u tɨ ayén huataújmua'a yee “ capej tí'itecui'ica ” , ajta a'ɨ́jna tɨ jɨ́me'en yee “ capej tí'axana'acɨra'ate ” , ajtahua'a seɨ́j tɨ ayén yee “ capej tí'inahua'aj , capej pajta ja'atɨ́ hua'itzi jɨ́n ti'ixáate'e ” .
40019019	Ajta pu hui ayén tiu'uta'aíjtaca'a ɨ́ Dios a'ɨ́jna jɨme'e pej nu'u huá'ajtzaahuati'ire'e ɨ́ a'atáàta , pajta ɨ́ anaanaj . Pajta , piyen huárɨni pej pi piyen rɨ́'ɨ tirájcha'ɨɨ ɨ́ axɨ́'ej tevi patɨ́j aseɨ́j .
40019020	Ajta a'ɨ́jna ɨ́ temuaij , ayée pu tiraatá'ixaa a'ɨ́jna ɨ́ Jesús tɨjɨ́n : ― Nain nu jɨ́n te'ará'aste tɨ́j na'a ti'ipua'amé . ¿ Ti'itáani auj ná'aturaate'e ?
40019021	Aj pu i Jesús ayén tiraatá'ixaa tɨjɨ́n : ― Tɨ́ pua'a ayén timua'aráanajche pej nain jɨ́n te'ará'asten , ayée pej huárɨni . Aricu , nain tiu'utuáa ɨ́ tiá'a . Pajta hua'uré'an ɨ́ tumin a'ɨ́mej ɨ́ mej caí a'ij tí'ijviicua'i . Tɨ́ pua'a piyen huárɨni , jé'ecan pepu'u ra'ancuré'asin ɨ́ ta japua ɨ́ Dios jemi . Aj pepu'u xaa , mú a'utá'iyi'i patá'aj neetzi jamuan á'uche'ecane'en . ― Ayee pu tiraatá'ixaa a'ɨ́jna ɨ́ Jesús .
40019022	Tɨ́'ɨj ayén tiráanamuajri'i a'ij tɨ Jesús tiu'utaxájtaca'a , aj pu i utéevatzɨ ɨ́ ru tzajta'a a'ɨ́jna ɨ́ temuaij . Huatáujxɨeemɨjte a'iné jeíhua pu tí'ijcha'ɨɨca'a .
40019023	Aj pu i Jesús ayén tihua'utá'ixaa a'ɨ́mej ɨ́ mej jamuan á'ujujhua'ane'e tɨjɨ́n : ― Ayej xaa ne'u ti'ayajna . Temua'a pu tí'imuarɨ'eri mej a'uteárute a'ájna Dios tɨ é'eseijre'e a'ɨ́ɨme ɨ́ chíjteaani .
40019024	Neajta niyen tejá'amua'ixaate'e . Jaítze'e pu muárɨ'eri tɨ chíjteaani a'uteárute a'ájna Dios tɨ é'eseijre'e caí tɨ cameeyu'u anaarute ti'itɨ́j pɨ́'ɨse'e jetze tɨ anacun .
40019025	Majta a'ɨ́ɨme , matɨ́'ɨj miyen tiráanamuajri'i , jé'ecan mú a'ij te'utaseíj . Majta miyen tí'iru'ihua'u tɨjɨ́n : ― ¿ Tɨ́ pua'a ayén tí'eene'en , aíi tá'uj na'a tí'irɨ'ɨri tɨ ja'atɨ́ a'uun a'uteáturan a'u tɨ Dios é'eseijre'e ?
40019026	Aj pu i Jesús hua'useíj . Ajta ayén tihua'utá'ixaa tɨjɨ́n : ― A'ɨ́mej jemi ɨ́ teteca , capu xaa a'ij tí'irɨ'ɨri . Mɨ́ ajta , a'ɨ́ɨ pu xaa raayɨ́'ɨtɨ ɨ́ Dios .
40019027	Ajta a'ɨ́jna ɨ́ Pedro , ayée pu tiu'utaniú tɨjɨ́n : ― Teajta iteen , nain tu teri mé teuhuá'axɨ ɨ́ tej tí'ijcha'ɨɨca'a tej ti á'ujujhua'ane'en á'a jamuan . ¿ Ti'itáani tacɨ'ɨti itejmi ?
40019028	Aj pu i Jesús ayén tihua'utá'ixaa tɨjɨ́n : ― Ayee nu tejá'amua'ixaate'e tzáahuati'ira'a jɨme'e . A'ájna xɨcájra'a jetze tɨ Dios nain jɨ́n ti'ijéjcuare'en , inee , i nej neajta teáata'a jetze airáane , a'ájna netɨ́'ɨj aujyeíjxɨ'ɨsin japuan ɨ́ ne'ɨpuá , ayée pu seíire'e a'ame temua'a naa mej mi atanéjne'ere . Seajta mú'een mɨ sej ne jamuan á'ujujhua'an , ayée xu che'atá sena'a títeujrá'asixɨ'ɨn japuan ɨ́ á'amua'ɨpua , seɨj seajta seɨj . Tamuáamuata'a japuan hua'apua xu ará'ase mú'een , ajta ayén te'ará'ase ɨ́ á'amua'ɨpua . Aj xu si siyen tíhua'uxɨ́'epɨ'ɨntari'ire'en a'ɨ́mej teɨtejra'a ɨ́ mej Israél jetze ajtéme'ecan , a'ɨ́mej teɨtejra'a mej miyen tamuáamuata'a japuan hua'apua ará'ase .
40019029	’ Neajta niyen tejá'amua'ixaate'e , ja'atɨ́ tɨ na'a tɨ ti'itɨ́j á'urɨeeni a'ɨ́jna jɨme'e tɨ á'uche'ecane'en neetzi jamuan , tɨ pua'a chi'ij , nusu ruja'atzimuá na'ari rucu'utzimuá o rujúutzimua'a , ca'ɨ́n rutáàta , runáàna na'ari tɨ pua'a yá'urɨeeni ɨ́ chuej tɨ japuan tí'ihuaste'e , ayée pu tí'ijcɨ'ɨti . Tɨ́ pua'a seɨ́j na'a ɨ́ tɨ yá'ujɨsin , ayée pu tí'iracɨ'ɨti a'achú cumu anxɨ́te ɨ́ ti'itɨ . Ajta , ayén tí'iracɨ'ɨti tɨ ruuri á'ara'ani tɨ́j na'a rusén jɨme'e a'ájna Dios tɨ é'eseijre'e .
40019030	’ Ajta , ayée pu hui ajta té'eme : mu'iitɨ́ ɨ́ mej nu'u ve'ecán jɨ́n títetateí ɨ́ Dios jemi íjii , a'ɨ́ɨ mú cɨliéene'e jɨ́n títetatée muá'aju'un jemin ɨ́ Dios . Majta mu'iitɨ́ ɨ́ mej nu'u cɨ́lieene'en jɨ́n títetateí ɨ́ Dios jemi íjii , a'ɨ́ɨ mú ve'ecán jɨ́n títetatée muá'aju'un a'ájna xɨcájra'a jetze tɨ jetzen Dios tiu'uta'aíjta .
40020001	’ Ayee pu ajta tí'aijta ɨ́ Dios a'ɨ́jna tɨ jɨ́n antiújmua'aree . Ayee pu rɨcɨ tɨ́j a'ɨ́jna ɨ́ ja'atɨ tɨ ráahuii ɨ́ uuva Tapuá'arijme'eca pu nu'u huirájraa tɨ ij hua'utá'inen a'ɨ́mej ɨ́ mej tiu'umuárɨ'en a'u tɨ tejé'ehuaste'e .
40020002	Ayee pu tíhua'uxɨ́'epɨ'ɨntari'iri'i tɨ ayén tihua'unájchite'en a'achú cumu seɨ́j tumin . Aj pu i hua'uta'íteca'a mej a'ucɨ́ɨne a'u tɨ e'eré'evee ɨ́ uuva .
40020003	’ Ajtahua'a pu huirájraa a'ɨ́jna ɨ́ ja'atɨ tɨ́'ɨj ari já'ita'a huatemé'eca ɨ́ xɨca . Seica pu ajta huáteu a'ájna a'u mej á'ujse'upi . Camu ti'itɨ́j muarɨ'eca'a .
40020004	Aj pu i ayén tihua'utá'ixaa tɨjɨ́n : “ Sericu mú'een , sej si yeehui teja'uvé'emuarɨ'en a'u nej uuva á'uuhuii , neajta niyen tejamuaanájchite'en a'achú tɨ raavíjte'e . ” Matɨ́'ɨj mi á'uju'un .
40020005	’ Ayee pu che'atá na'a huarɨ́j a'ɨ́jna ɨ́ ja'atɨ . Ajtahua'a pu nu'u huirájraa a'atzaj cumu tacuarixpua . Ajtahua'a , tɨ́'ɨj ari vejli'i cáame ɨ́ xɨca , ayej che'atá na'a rɨjcaa .
40020006	Ajtahua'a pu huirájraa tɨ́'ɨj ari je'incáruti ɨ́ xɨca . Ajtahua'a pu seica á'uteu ɨ́ mej e'etiú'uuca'a . Ayee pu tihua'uta'íhua'uri'i tɨjɨ́n : “ ¿ A'iné 'een jɨ́n siyen huaté'uu tɨ́j na'a aré'apua'a ɨmuá ? ¿ Ni secaí ti'itɨ́j mej e'ejmuárɨ'e ? ”
40020007	Ayee mú tiu'utaniú tɨjɨ́n : “ Capu yee ja'atɨ́ ta'inee . ” Ayee pu ij tihua'utá'ixaa tɨjɨ́n : “ Sericu seajta mú'een , sej si teja'uvé'emuarɨ'en a'u nej uuva á'uuhuii . ”
40020008	’ Tɨ́'ɨj huateáchumua'areca'a , aj pu i raatajé ɨ́ seɨ́j tɨ tihuá'aijte'e ɨ́ mej tí'imɨjhuaca . Ayee pu tiraatá'ixaa tɨjɨ́n : “ Patá'aj u huája'utájeeve a'ɨ́mej ɨ́ mej tí'imɨjhuaca patá'aj tihua'unájchite'en . Pajta , patá'aj yeehui piyen autéjcheni a'ɨ́mej jemi ɨ́ mej caí íiya'ata autéjhuii . Pajta piyen ra'antipuá'ajte'en a'ɨ́mej jemi ɨ́ mej amuacaí autéjhuii . ”
40020009	’ Aj mú mi e'iré'ene a'ɨ́ɨme ɨ́ mej anteájrupi tɨ́'ɨj ari je'incáruti ɨ́ xɨca . A'ɨ́ɨ pu tihua'unájchi seɨj ajta seɨj nain jɨme'e ɨ́ seɨj tumin .
40020010	Ajta á'iyen tɨ́'ɨj hua'ucɨ́'ɨ tɨ a'ɨ́mej tiu'unájchite'en ɨ́ mej amuacaí anteájrupi , ayée mú tí'iru'ixaate'eca'a tɨjɨ́n : “ Jaítze'e pu tí'itacɨ'ɨti itejmi . ” Mɨ́ ajta caí , capu . “ A'ɨ́ɨ pu ajta ayén tihua'unájchi sei tumin che'atá na'a , seɨj ajta seɨj . ”
40020011	’ Matɨ́'ɨj ra'ancuré'a , a'ɨ́ɨ mú autéjhuii mej huaújniuuste'en me'ɨ́jna jemi ɨ́ tɨ tíchuej .
40020012	Ayee mú tiraatá'ixaa tɨjɨ́n : “ A'ɨ́ɨme ɨ́ mej caí íiya'ata anteájrupi , seɨ́j hora mu'u tiu'umuárɨej . Mɨ́ pajta mú'ee , ayée pej che'atá pena'a tihua'unájchi patɨ́j titaanájchi itejmi . Teajta iteen , nain tu yee jɨ́n te'utáviicua'iri'i , teajta tí'imuarɨ'ista , teajta nain tu jɨ́n tɨ́j na'a tiú'uxɨɨreca'a tɨ́j na'a aré'apua'a ɨmuá . ”
40020013	’ Ajta a'ɨ́ɨn , ayée pu tiraatá'ixaa seɨ́j tɨ amuacaí anteájrupi tɨjɨ́n : “ Casi'i , ne'amiigu . Canu a'ij pua'a muaruure . ¿ Ni qui pecaí piyen tiu'utá'a muá'aniuuca jɨme'e pej piyen tiu'umuárɨ'en seɨ́j tumin jɨme'e ?
40020014	Me'ecui icu , ancuré'a ɨ́ pej raamuá'itɨ . Aricu . Ayee nu'u yee raxɨ́'eve'e nej niyen che'atá nena'a timuaanájchite'en mú'eetzi netɨ́j tiraanájchi ne'ɨ́jna ɨ́ ja'atɨ tɨ anteájrupi tɨ́'ɨj ari je'incáruti ɨ́ xɨca .
40020015	¿ Ni caí ayén yee tí'inecɨ'ɨti nej niyen huárɨni a'ij nej tí'ijxe'eve'e ne'ɨ́jna jɨme'e ɨ́ nej tí'ituaave , ca'ɨ́n piyen chueere'e pe'ɨ́jna jɨme'e nej rɨ́'ɨ tihuá'ajcha'ɨɨ ? ” ― Ayee pu nu'u tiraatá'ixaa .
40020016	Aj pu i Jesús ayén tɨjɨ́n : ― A'ɨ́j pu jɨ́n , a'ɨ́ɨme ɨ́ mej caí amuacaí anteájrupi , a'ɨ́ɨ mú anará'asi , majta me'ɨ́n ɨ́ mej amuacaí anteájrupi , a'ɨ́ɨ mú uvé'eteajtɨri .
40020017	Tɨ́'ɨj ari Jesús án a'ujnéjsin a'ánna Jerusalén , majta a'ɨ́ɨme ɨ́ mej jamuan á'ujujhua'ane'e , aj pu i hua'utajé rujɨ́ɨmua'a .
40020018	Ayee pu tihua'utá'ixaa tɨjɨ́n : ― Tu'uri a'ujnéjsin a'ánna Jerusalén . Ajta seɨ́j pu hui neetzi tiu'utátuiire'esin i nej neajta teáata'a jetze airáane . Hua'utatuiire'esin a'ɨ́mej ɨ́ mej tí'aijta u hua'atéyujta'a , ajta a'ɨ́mej ɨ́ mej té'eyu'uxaca . A'ɨ́ɨ mú tiu'utá'asin mej mi naajé'ica .
40020019	Majta ná'avi'itɨn a'ɨ́mej jemi ɨ́ mej seɨj chuéjra'a japua é'eme'ecan mej mi ná'uxɨeehuari'i . Majta me'ɨ́n , ayée mú tinaatévajxɨ'ɨsin . Majta ná'atatan ineetzi cúruu jetze . Neajta mɨ'ɨni , aru huaíca xɨca jetze nu neajta huatarújsin . ― Ayee pu tihua'utá'ixaa a'ɨ́jna ɨ́ Jesús .
40020020	Ajta a'ɨ́ɨn hua'anáànaj a'ɨ́mej ɨ́ yaújmua'ame'en a'ɨ́jna ɨ́ Zebedeo , ruyaujmua'a pu jamuan e'iré'ene ɨ́ Jesús jemi . Aj pu i títunutaca'a á vejli'i jemin tɨ i ti'itɨ́j raatáhuavii .
40020021	Jesús pu ayén tiraata'íhua'uri'i tɨjɨ́n : ― ¿ A'iné petí'ijxe'eve'e nej niyen huárɨni mú'eetzi jɨme'e ? Ajta a'ɨ́ɨn hua'anáànaj , ayée pu tiraatá'ixaa tɨjɨ́n : ― Patá'aj piyen hua'utá'an mɨ niyaujmua'a tɨ ij seɨ́j a'ujyeíjxɨ'ɨn arɨ'ɨríinta'a , ajta ɨ́ seɨ́j tɨ a'ujyeíjxɨ'ɨn a'úutata'a pújme'en a'ájna xɨcájra'a jetze patɨ́'ɨj yé uvé'enen pej tiu'uta'aíjta íiyen chaanaca japua .
40020022	Ajta a'ɨ́ɨn Jesús , ayée pu tihua'utá'ixaa tɨjɨ́n : ― Caxu a'atzu ramua'aree ti'itɨ́j sej nehuavii . ¿ Ni siyen rá'aviicua'i sej rajpuaíitzi xá'ara'ani netɨ́j inee tirajpuaíitzi na'ame ? Ayee mú tiu'utaniú tɨjɨ́n : ― A'iné tijtá ne'u .
40020023	Aj pu i Jesús ayén tihua'utá'ixaa tɨjɨ́n : ― Ayej xaa ne'u ti'ayajna . Mú'een xu rajpuaíitzi xá'ara'ani netɨ́j tirajpuaíitzi na'ame inee . Mɨ́ ajta , capu ayén tí'inecɨ'ɨpua ineetzi nej ja'atɨ́ huatá'an tɨ a'ujyeíjxɨ'ɨn nerɨ'ɨríinta'a , na'ari ne'úutata'a . Ayee pu'u tihuá'acɨ'ɨti mej mi uhuará'asixɨ'ɨn a'ujna a'ɨ́mej tɨ Dios ari hua'antíhuau .
40020024	Majta me'ɨ́n ɨ́ seica , ɨ́ mej tamuáamuata'a ará'ase , matɨ́'ɨj ráanamuajri'i , jé'ecan mú huataníniu'ucacuca'a a'ɨ́mej jemi ɨ́ mej hua'apua .
40020025	Aj pu i Jesús hua'utajé naíjmi'ica . Ayee pu tihua'utá'ixaa tɨjɨ́n : ― Xu'uri ramua'aree mú'een a'ij mej ye'í rɨ́ɨj muá'aye'i ɨ́ mej tí'aijta nain chuéjra'a japua . Ca'anéeri mú jɨ́n tihuá'aijte'e ɨ́ teɨte . Majta me'ɨ́n ɨ́ mej títetateí , a'ɨ́ɨ mú tihuá'aijte'e ɨ́ seica a'ij mej ye'í me'ɨ́n tí'ijxe'eve'e .
40020026	Mɨ́ ajta , capu ayén tiraavíjte'e mú'ejmi jemi . Tɨ́ pua'a ja'atɨ́ raxɨ́'eve'e tɨ ve'ecán jɨ́n ti'itevée á'ara'ani , ayée pu ruxe'eve'e tɨ a'ɨ́ɨn cɨliéene'e jɨ́n ti'itevée á'ara'ani tɨ i amuaatévaɨre'en naíjmi'ica mú'ejmi .
40020027	’ A'atɨ́ tɨ na'a tɨ ayén raxɨ́'eve'e tɨ te'enteárute a'ɨ́jna jɨme'e tɨ jaítze'e ve'ée , a'ɨ́ɨ pu amuacaí ruxe'eve'e tɨ te'enteárute a'ɨ́jna jɨme'e ɨ́ tɨ jaítze'e cɨ́lieen tɨ ij hua'utévaɨre'en naíjmi'ica ruxɨ́'evi'ira'a jɨme'e .
40020028	Miché'e miyen huárɨni netɨ́j rɨcɨ inee , i nej neajta teáata'a jetze airáane . Canu ne'ɨ́jna jɨ́n mú iya'uvé'eme mej naatévaɨre'en ineetzi , sino neatá'aj hua'utévaɨre'en ɨ́ seica . Ayee nu 'een jɨ́n mú iya'uvé'eme nej ni huámɨ'ɨni huá'a jetze me'ecan , neajta nej ni tiraanájchite'en ɨ́ Dios ɨ́ tɨ jɨ́n huá'ajijve'e ɨ́ mej á'apua'aren mu'iicáca ɨ́ teɨte .
40020029	Aj pu i á'uraa a'ɨ́jna ɨ́ Jesús , majta a'ɨ́ɨme ɨ́ mej jamuan á'ujujhua'ane'e . Matɨ́'ɨj huiráacɨ me'újna Jericó , jeíhua mú teɨte a'ucɨ́j jamuan .
40020030	Majta me'ɨ́n ɨ́ mej hua'apua ɨ́ mej aracúcu'unijme'eca'a , a'úu mú e'ejté'eca'a juye jetze . Matɨ́'ɨj ráanamuajri'i tɨ nu'u á a'atamé a'ɨ́jna ɨ́ Jesús , ayée mú titeejíjhuaca'a tɨjɨ́n : ― Tavastara'a , mɨ pej hui i'i huáacɨxa'ara'an a'ɨ́jna ɨ́ David teecan , tá'ancu'uvajxɨ'ɨ itejmi .
40020031	Majta me'ɨ́n teɨte , a'ɨ́ɨ mú hua'ajteá'axɨ . Miyen tihuá'a'ijmɨira mej mi caí miyen tí'ijijhua . Mɨ́ majta a'ɨ́ɨme ɨ́ mej aracúcu'unijme'eca'a , jaítze'e mú ca'anín jɨ́n huajíjhuaca'a . Miyen tɨjɨ́n : ― Tavastara'a , mɨ pej i'i huáacɨxa'ara'an ɨ́ David teecan , tá'ancu'uvajxɨ'ɨ itejmi .
40020032	Aj pu i Jesús huatéechaxɨ . Ajta hua'utajé . Ayee pu tihua'uta'íhua'uri'i tɨjɨ́n : ― ¿ A'iné setí'ijxe'eve'e nej ni ti'itɨ́j a'ij huáruuren mú'ejmi jemi ?
40020033	Ayee mú titeetaniú tɨjɨ́n : ― Tavastara'a , ayée tu tí'ijxe'eve'e tej atanéjne'ere .
40020034	Aj pu'i a'ɨ́ɨn Jesús huá'ancu'uvajxɨ . Ajta hua'arámuarɨ'ejxɨ ɨ́ hua'ajɨ́'ɨ jetze . Jɨ́me'en pu'u hua'arámuarɨ'ejxɨ , aj mú mi huarúj . Matɨ́'ɨj mi atanéjne'eri muá'araa . Majta a'ucɨ́j jamuan .
40021001	Aj mú mi me'uun a'ará'a a'ájna já'ahua'a vejli'i u Jerusalén a'u tɨ a'uchájta'ajme tɨ ayén téja'arájtehuaa tɨjɨ́n Betfagé . A'uu pu é'echajta'a jɨrí jetze mej miyen ratamuá'amua tɨjɨ́n Aceituunajemi . Aj pu i Jesús hua'apuaca huata'íteca'a .
40021002	Ayen tɨjɨ́n : ― Sericu , setá'aj a'atanén a'ájna vejli'i chajta'a tɨ é'eseijre'e . Setɨ́'ɨj a'uteárute se'újna , a'uun xu hui yé'eteuni ɨ́ puuru'u tɨ ajtatápi'i jamuan ɨ́ yaujra'an . Setá'aj rá'ijxɨjta . Seajta mú huáje'erajápuan neetzi jemi .
40021003	Tɨ́ pua'a ja'atɨ́ ayén tejá'amua'ihua'ura a'ɨ́jna jɨme'e , aj xu si siyen tiraata'ixaate'en tɨ jɨ́me'en yee tavástara'a pu nu'u raxɨ́'eve'e , seajtáhua'a xu ca'anacan raatátuiire'esin .
40021004	Ayee pu tiuju'urɨ́j tɨ ij ayén te'araúrasten a'ij tɨ ajmí'i tiu'utaxájtaca'a a'ɨ́jna tɨ Dios jetze me'ecan tí'ixaxa'ata'a . Ayen tɨjɨ́n :
40021005	Patá'aj piyen tihua'utá'ixaate'en a'ɨ́mej ɨ́ mej a'uchéjme a'úu tɨ huatacá'a a'ɨ́jna ɨ́ chajta'a u Sión tɨ jɨ́me'en yee : “ Casi'i mú'een , pu'uri mú a'uvé'emej mú'ejmi jemi a'ɨ́jna ɨ́ a'amua Rey . Capu a'ij tí'ijviicua'i . Ajta ave'ecaí puuru'u japua tɨ cɨ́lieen tɨ yaujra'an pú'een seɨ́j ɨ́ mej japuan tí'itɨ'ɨcɨca . ”
40021006	Majta me'ɨ́n ɨ́ mej hua'apua , aj mú mi a'ucɨ́j . Majta miyen huarɨ́j a'ij tɨ Jesús tíhua'uta'aíj .
40021007	Aj mú ye'eráaja ɨ́ Jesús jemi me'ɨ́jna ɨ́ puuru'u , majta ɨ́ yaujra'an . Matɨ́'ɨj mi ra'itéechejte ɨ́ puuru'u rucɨɨxu jɨme'e . Aj pu i Jesús avé'eyeijxɨ japuan ɨ́ puuru'u tɨ cɨ́lieen .
40021008	Majta me'ɨ́n ɨ́ teɨte , jeíhua mú ajteáxɨɨreca'a . Majta cɨ́ɨxuri te'epíijraa juye jetze . Majta seica , pi'ista te'entiveíchixɨ'ɨ , a'ɨ́ɨ mú majta a'apíijraa me'ájna juye jetze .
40021009	Majta me'ɨ́n ɨ́ mej anáaté'ee huajú'ucaa , majta me'ɨ́n ɨ́ mej cujta'an huajú'ucaa , a'ɨ́ɨ mú huatajíjhuaxɨ tɨjɨ́n : ― Ayee tu hui tí'imuahuavii pej tu'irájtuaani mɨ pej i'i huáacɨxa'ara'an a'ɨ́jna ɨ́ rey , ɨ́ David teecan . Dios pu rɨ́'ɨ tiraateájtuaa temua'a naa a'íjna tɨ yé vé'eme niuucajtze'en ɨ́ tavástara'a . Ché'e a'ɨ́ɨn tu'irájtuaani a'ɨ́jna tɨ a'uun é'eseijre'e u ta japua .
40021010	Aj pu i Jesús a'uteájrupi u Jerusalén . Tɨ́'ɨj a'uteájrupi , aj mú mi tiúurɨ'ɨtzii naíjmi'i ɨ́ mej a'uun a'uchéjme'ecaa . Jéihua mú tí'iru'ixaate'eca'a . Miyen tɨjɨ́n : ― ¿ A'ataani pú'een amɨ́jna ?
40021011	Majta me'ɨ́n ɨ́ teɨte , ayée mú tihua'utá'ixaa tɨjɨ́n : ― A'ii pu a'ɨ́ɨn pú'een ɨ́ Jesús tɨ Nazarét é'eme'ecan , tɨ ajta Dios jetze me'ecan tí'ixaxa'a .
40021012	Ajta á'iyen , Jesús a'uteájrupi u teyujta'a tɨ e'eráyaujta'a . Aj pu i hua'utamuári naíjmi'ica a'ɨ́mej ɨ́ mej me'uun tí'itu'aracare'e , ajta a'ɨ́mej ɨ́ mej me'uun tí'inanaavecare'e . Tihua'ameesa pɨ́ pu té'ejhua'axɨ a'ɨ́mej ɨ́ mej japuan tumin huá'apuata'ati'iracare'e , ajta tihuá'ɨpua a'ɨ́mej ɨ́ mej cucui'ise tú'aaracare'e .
40021013	Ayee pu tihua'utá'ixaa tɨjɨ́n : ― Ayee pu té'eyu'usi'i ɨ́ yu'uxari jetze tɨ Dios ayén tiraataxájtaca'a tɨ jɨ́me'en yee , ayée pu nu'u teja'arajtehuaá a'ame ɨ́ chi'ira'an tɨjɨ́n : “ Chi'i mej tzajta'an tí'ixaxa'a ɨ́ Dios jemi . ” Mɨ́ seajta mú'een , ayée xu seɨcɨé raruure ɨ́ chi'ij tɨ́j teásta'a a'u mej tzajta'an é'eru'ava'ataca ɨ́ nahua'ari . ― Ayee pu tihua'utá'ixaa .
40021014	Majta seica me'uun e'eré'ete'ecaa a'ujna teyujta'a . Seica mú mua'arácucu'un , majta seica , tzare'e mú hua'ɨ́ɨcajme . A'ɨ́ɨ mú e'iré'ene ɨ́ Jesús jemi . Ajta a'ɨ́ɨn tihuá'uhuaa .
40021015	Majta me'ɨ́n ɨ́ mej tí'aijta teyujta'a , majta ɨ́ mej tiú'ujmua'ate ɨ́ yu'uxari jetze , matɨ́'ɨj raaseíj a'ij tɨ Jesús huarɨ́j mej mi miyen rɨ́'ɨ te'utaseíj ɨ́ teɨte , matɨ́'ɨj majta hua'useíj ɨ́ tɨ'ɨríi ɨ́ mej rujíjhuave'ecaa tɨjɨ́n : “ Tiché'e nu'u rɨ́'ɨ tiraateájtuaani temɨ́jna tɨ David teecan jetze airáane ” , jé'ecan mú huataníniu'ucacuca'a .
40021016	Matɨ́'ɨj mi miyen tiraata'íhua'uri'i me'ɨ́jna ɨ́ Jesús tɨjɨ́n : ― ¿ Ni tzaa pecaí tí'inamua a'ij mej ti'ixa amɨ́ɨme mɨ tɨ'ɨríi ? Aj pu i Jesús ayén tiu'utaniú tɨjɨ́n : ― Aa ni'ijtá ne'u . ¿ Ni tzaa secaí siyen ra'ujíjve ɨ́ yu'uxari jetze tɨ ayén té'eyu'usi'i ? Ayen tɨjɨ́n : A'ɨ́ɨ mú nu'u majta rɨ́'ɨ tiratá'aca a'ɨ́mej ɨ́ tɨ'ɨríi , majta a'ɨ́ɨme ɨ́ uneeca'ise . A'ɨ́ɨ mú Dios jetze araújca'ane mej mi miyen huárɨni .
40021017	Aj pu i Jesús hua'utátuaa . Ajta iyá'uraa . A'uu pu a'ará'a chajta'a tɨ ayén téja'arájtehuaa tɨjɨ́n Betania . A'uu pu huatáxa'ai .
40021018	Yee ruijmua'a yee tɨ́'ɨj ajtahua'a pɨ́'ájve , pu'uri í'icuataca'a a'ɨ́jna ɨ́ Jesús .
40021019	A'ɨ́ɨ pu huaréj huaseíj tɨ e'etávee a'ájna vejli'i juye jetze . Aj pu i a'uré'ene a'u tɨ e'etávee a'ɨ́jna ɨ́ huaréj . Capu a'atzu taca'acaa sino téxamua'icaa pu'u . Aj pu i Jesús ayén tiraatá'ixaa a'ɨ́jna ɨ́ huaréj tɨjɨ́n : ― Capej ché'e ja'anáj taca'an . Jɨ́me'en pu'u ayén tiu'utaxájtaca'a , aj pu i huatéehua a'ɨ́jna ɨ́ huaréj .
40021020	Majta me'ɨ́n ɨ́ mej Jesús jamuan á'ujujhua'ane'e , matɨ́'ɨj raaseíj , jé'ecan mú a'ij te'utaseíj . Ayee mú tiraata'íhua'uri'i tɨjɨ́n : ― ¿ A'iné tí'irɨ'ɨri tɨ ayén ca'anacan huatéehuan amɨ́jna mɨ huaréj ?
40021021	Aj pu i Jesús ayén tihua'utá'ixaa tɨjɨ́n : ― Ayej xaa ne'u huarɨ́j . Ayee nu tejá'amua'ixaate'e . Tɨ́ pua'a siyen té'atzaahuate'e tɨ ij ayén teja'uré'enen a'ij tɨ tejamuá'amitɨejte'e , ajta tɨ pua'a caí a'ij á'amua'ase sej caí a'ij huárɨni ayée xu che'atá sena'a raayɨ́'ɨtɨhua'a xá'ara'ani sej siyen raruuren semɨ́jna mɨ huaréj netɨ́j neri ráaruu . Seajta siyen raayɨ́'ɨtɨhua'a xá'ara'ani sej siyen raata'aíjte'en semɨ́jna mɨ jɨrí tɨjɨ́n : “ Tíchesi yee , ateájra'a á jaata'a , já'ahua'a ɨ́ mar jetze . ” Aj pu i xaa ayén teja'uré'enejsin , tɨ ayén huárɨni ɨ́ jɨrí .
40021022	’ Setɨ́j sena'a sej siyen tí'ijhuavii ɨ́ Dios , tɨ pua'a siyen té'atzaahuate'e , aj xu xaa ra'ancuré'asin .
40021023	Aj pu i Jesús a'uteájrupi teyujta'a a'u tɨ e'eráyaujta'a Tɨ́'ɨj a'ɨ́ɨn tihuá'umua'aten ɨ́ teɨte , a'ɨ́ɨme ɨ́ mej tí'aijta u teyujta'a , majta ɨ́ vaujsi , a'ɨ́ɨ mú e'iré'ene ɨ́ Jesús jemi . Ayee mú tiraata'íhua'uri'i tɨjɨ́n : ― ¿ Ti'itájni hui jɨ́n peti'itéjvee pej pi piyen rɨcɨ ? ¿ A'ataani muaatá'a pej piyen huárɨni ?
40021024	Jesús pu ayén tiu'utaniú tɨjɨ́n : ― Niche'e seɨ́j tejámuaata'íhua'u . Tɨ́ pua'a siyen tinaatá'ixaate'en se'ɨ́jna jɨme'e , aj nu xaa niyen tejámuaatá'ixaate'esin ti'itɨ́j ɨ́ nej jɨ́n ti'itéjvee nej ni niyen rɨcɨ .
40021025	A'ɨ́jna ɨ́ tɨ jɨ́n ti'itéveeca'a a'ɨ́jna ɨ́ Juan tɨ ij huá'umuaɨ'ɨhua ɨ́ teɨte , ¿ a'uné jetze a'uvé'emej ? ¿ Ni u ta japua , Dios tɨ é'eseijre'e , na'ari íiyen chaanaca japua , huá'a tzajta'a ɨ́ teɨte ? Matɨ́'ɨj mi ti'itiúrixaa rujɨ́ɨmua'a . Miyen tɨjɨ́n : ― Tɨ́ pua'a tiyen tiraata'ixaate'en yee Dios pu ya'uta'íteca'a , a'ɨ́ɨ pu ayén titaatá'ixaate'esin yee a'iné 'een jɨ́n tecaí rá'atzaahuate'e te'ɨ́jna .
40021026	Mɨ́ teajta iteen , capu hui rɨ'ɨrí tej tiyen raataxáj yee teteca mú ya'uta'íteca'a a'iné tehuá'atziɨɨne'e ɨ́ teɨte . Naíjmi'i mú miyen rá'atzaahuate'e tɨ a'ɨ́ɨn Juan tí'ixaxa'ata'a ɨ́ Dios jetze me'ecan .
40021027	Aj mú mi miyen tiraatá'ixaa me'ɨ́jna ɨ́ Jesús . Miyen tɨjɨ́n : ― Catu ramua'aree . Ajta a'ɨ́ɨn ɨ́ Jesús , ayée pu tihua'utá'ixaa tɨjɨ́n : ― Canu neajta inee amuaatá'ixaate'esin ti'itɨ́j ɨ́ nej jɨ́n ti'itéjvee nej ni niyen rɨcɨ .
40021028	Ajta Jesús pu ayén tihua'utá'ixaa tɨjɨ́n : ― Casi'i , a'iné tejamuá'amitɨejte'e a'íjna jɨme'e i niuucari . Ja'atɨ́ pu hua'apuaca tiyaúumua'a . Aj pu i e'iré'ene ɨ́ seɨ́j jemi . Ayee pu tiraata'íteca'a tɨjɨ́n : “ Niyauj , aricu patá'aj teja'umuárɨ'en íjii a'u nej uuva á'uuhuii . ”
40021029	Aj pu i a'ɨ́ɨn yaujra'an ayén tiraatá'ixaa tɨjɨ́n : “ Canu niyen rɨni . ” Mɨ́ ajta a'ɨ́ɨn , seɨcɨé pu tiu'umuá'aj . Aj pu i xaa u á'ume tɨ teja'umuárɨ'en .
40021030	Ajta á'iyen , a'ɨ́ɨn ya'upuáara'an e'iré'ene ɨ́ seɨ́j jemi . Ayee pu che'atá tiraata'aíj a'ɨ́jna tɨ́j ajta ari ɨ́ seɨ́j tiu'uta'aíj ɨ́ ta'amuájca . Ajta a'ɨ́ɨn yaujra'an , ayée pu tiraatá'ixaa tɨjɨ́n : “ Aa ni'ijtá , ayée nu rɨni . ” Mɨ́ ajta caí , capu . Capu á'ume tɨ teja'umuárɨ'en .
40021031	’ Niché'e a'atzu tejámuaata'íhua'u . A'ɨ́ɨme ɨ́ mej hua'apua , ¿ a'ataani ayén huarɨ́j a'ij tɨ tí'ijxe'eve'eca'a ɨ́ ya'upuáara'an ? Ayee mú tiraatá'ixaa tɨjɨ́n : ― A'ɨ́jna , ɨ́ ta'amuájca . Aj pu i Jesús ayén tihua'utá'ixaa tɨjɨ́n : ― Ayee nu tejá'amua'ixaate'e tzáahuati'ira'a jɨme'e , a'ɨ́ɨme ɨ́ mej huá'ajijve'e ɨ́ gobierno jetze me'ecan , majta a'ɨ́ɨme ɨ́ 'uuca ɨ́ mej huataúra'an tumin jɨme'e , a'ɨ́ɨ mú á'amuamua'itɨn me'ɨ́jna jɨme'e mej mi a'uun a'uteárute Dios tɨ é'eseijre'e .
40021032	’ Ayee pu'u tí'een , a'iné ayée pu hui 'een jɨ́n mú a'uvé'emej a'ɨ́jna ɨ́ Juan tɨ i ayén tejámuaatá'ixaate'en a'ij sej ye'í huárɨni ɨ́ Dios jemi . Mɨ́ seajta mú'een , caxu rá'antzaahuate . Majta me'ɨ́n ɨ́ mej huá'ajijve'e , majta a'ɨ́ɨme ɨ́ 'uuca ɨ́ mej huataúra'a tumin jɨme'e , a'ɨ́ɨ mú xaa rá'antzaahuate . Mú'een xu ráamua'areeri'i se'ɨ́jna . Capu amɨ́n a'ij , aúche'e pu caí ti'itɨ́j a'amua jetze tásiseiiri sej si seɨcɨé tiú'umua'ati , sej si rá'antzaahuate'en .
40021033	’ Xáanamuajri'i seɨ́j i niuucari . Ja'atɨ́ tɨ nu'u ayén uuva huáhuii . Ajta raaré'ana tejcuá jɨme'e . Aj pu 'i ti'itɨ́j até'ijche tɨ tzajta'an rámɨ'ɨye já'ara'ara'an ɨ́ uuva . Ajta nu'u ti'itɨ́j ájtaahuaca'a mej japuan hua'íxɨ'ere'en mej mi raaseíj nainjapua a'utɨ́ ja'u'ástɨme mej tí'imɨjhuaca . ’ Ayee pu a'ɨ́jna jɨ́n huarɨ́j , aj pu i hua'utáneɨ́jte ɨ́ chuej mej mi tiraanájchite'en caj je'icáca . Aj pu i á'uraa a'ɨ́jna ɨ́ ja'atɨ seɨ́j chuéjra'a japua .
40021034	’ Tɨ́'ɨj nu'u teja'uré'ene matɨ́'ɨj pua'a raju'uraca a'ɨ́jna ɨ́ uuva , seica pu huata'íteca'a a'ɨ́mej ɨ́ mej tí'ijvaɨre'e mej mi hua'utáhuavii a'achú tɨ caj tí'ijcɨ'ɨti a'ɨ́jna tɨ tíchuej .
40021035	Majta me'ɨ́n ɨ́ chuej mej huataújneɨj , a'ɨ́ɨ mú hua'uvívi'i a'ɨ́mej ɨ́ mej huata'íti'ihuaca'a . Seɨ́j mú huatéevajxɨ . Majta seɨ́j mú huajé'ica , majta ɨ́ seɨj , meraateátu'asixɨ tetej jɨme'e . Camu ti'itɨ́j hua'utá'a .
40021036	’ Ajta nu'u a'ɨ́ɨn ɨ́ tɨ tí'ira'aijte'eca'a , seica pu ajtahua'a huata'áiteca'a . Mu'uri jaítze'e i'i mu'iicáa . Majta me'ɨ́n ɨ́ chuej mej huataújneɨj , ayée mú che'atá mena'a huá'uruu a'ɨ́mej ɨ́ mej huata'íti'ihuaca'a .
40021037	’ Yee pu nu'u teuumé'eca . Tɨ'ɨj jí , a'ɨ́ɨ huata'íteca'a a'ɨ́jna ɨ́ ruyauj . Ayee pu tiu'umuá'aj tɨjɨ́n : “ Merá'antzaahuate'esin sein . ”
40021038	’ Majta me'ɨ́n ɨ́ chuej mej huataújneɨj , matɨ́'ɨj raaseíj me'ɨ́jna ɨ́ yaujra'an , ayée mú tiraaxɨ́'epɨ'ɨntare rujɨ́ɨmua'a tɨjɨ́n : “ A'ii pu a'ɨ́ɨn pú'een , ɨ́ tɨ nain tí'ijcɨ'ɨti . Che'eré , tiché'e raajé'ica tɨ ij téjmi ta'áa á'ara'ani . ”
40021039	Aj mú nu'u mi rajví'i me'ɨ́jna ɨ́ yaujra'an . Matɨ́'ɨj mi ru'irájrɨe á pua'acɨé . Majta raajé'ica .
40021040	’ Me'ecui ari'icu , ¿ a'iné tejamuá'amitɨejte'e mú'ejmi ? Tɨ́'ɨj mú a'uvé'eme'en a'ɨ́jna ɨ́ á'ara'an ɨ́ chuej , ¿ a'iné ti'itɨ́j huá'aruuren a'ɨ́mej ɨ́ chuej mej huataújneɨj ?
40021041	Ayee mú tiraatá'ixaa tɨjɨ́n : ― A'ɨ́ɨ pu caí hua'acu'uvée hua'antipuá'ajte'esin a'ɨ́mej ɨ́ mej a'ij pua'a tí'iteteɨte . Ajta , a'ɨ́ɨ pu hui seica huataniɨ́jte'esin ɨ́ chuej . Majta me'ɨ́n , ayée mú xaa raatá'asin ɨ́ tɨ ráacɨ'ɨti tɨ́'ɨj a'ájna teja'uré'enen matɨ́'ɨj pua'a tí'iju'uraca .
40021042	Aj pu i Jesús ayén tihua'utá'ixaa tɨjɨ́n : ― ¿ Ni secaí ja'anáj ra'ujíjve ɨ́ yu'uxari jetze se'íjna i niuucari tɨ ayén jɨ́me'en yee : A'íjna i tetej i mej raaté'uu , ájca'i mej ya'uhuá'axɨ ɨ́ mej chi'ij ta'ahuaca ; ayén pu te'irájraa tɨ a'ɨ́ɨn pú'eene'e já'araa tɨ i'i esquineero ? Tavástara'a pu ayén ráaruu , ajta rɨ́'ɨ te'utéevatzɨ ɨ́ tatzajta'a .
40021043	’ A'ɨ́j pu jɨ́n , ayée nu tejá'amua'ixaate'e , Dios pu amuá'ari'ira a'ɨ́jna tɨ teja'amuacɨ'ɨtíiche'e júte'e tɨ é'eme'ecan ɨ́ Dios jemi . A'ɨ́ɨ pu hua'utá'asin seica ɨ́ mej miyen rɨni a'ij tɨ tiraavíjte'e . A'ɨ́ɨ mú ra'ará'astijre'esin xaa ne'u .
40021044	Ajta a'íin i tetej , tɨ pua'a ja'atɨ́ japuan tíveti , a'ɨ́jna ɨ́ ja'atɨ huaténa'axɨjsin a'íjna i tetej japua . Na'ari caí , tɨ pua'a a'íin tetej án é'ejveti japuan seɨ́j ɨ́ tevi , aj pu i a'íin ra'iráxayeepe'esin ɨ́ tevi . ― Ayee pu tihua'utá'ixaa a'ɨ́jna ɨ́ Jesús .
40021045	Majta me'ɨ́n ɨ́ mej tí'aijta teyujta'a , majta a'ɨ́ɨme ɨ́ fariseos , matɨ́'ɨj ráanamuajri'i a'ij tɨ Jesús tí'ixajtaca'a niuucari jɨme'e , aj mú mi ráamua'areeri'i tɨ a'ɨ́ɨn a'ɨ́mej téxajta'ajme'e .
40021046	Matɨ́'ɨj mi ráahuau a'ij mé ye'í huárɨni mej mi raatéevi'i . Mɨ́ majta , camu miyen huarɨ́j a'iné mehuá'atziɨɨne'eca'a a'ɨ́mej ɨ́ teɨte ɨ́ mej me'uun e'etiújseɨre'eca'a . A'ɨ́ɨme ɨ́ teɨte , naími'i mú miyen ramua'areereca'a tɨ Jesús a'ɨ́ɨn pú'eene'e seɨ́j tɨ Dios jetze me'ecan tí'ixaxa'a .
40022001	Ajtahua'a pu Jesús ayén tihua'utá'ixaa niuucari jɨme'e . Ayee pu tihua'utá'ixaa tɨjɨ́n :
40022002	― Ayee pu Dios huá'aruure ɨ́ teteca mej íiyen japuan cɨɨne ɨ́ chaanaca tɨ Dios te'áijta . Ayee pu che'atá na'a huá'aruuren tɨ́j a'ɨ́jna ɨ́ rey tɨ tiú'uyeste a'ɨ́jna jɨme'e tɨ yaujra'an huaténe'ɨcheca'a .
40022003	’ Ajta a'ɨ́ɨn ɨ́ rey , a'ɨ́ɨ pu nu'u hua'uta'íteca'a a'ɨ́mej ɨ́ mej tí'ijvaɨre'e mej nu'u u hua'utájeeve a'ɨ́mej ɨ́ tɨ ari hua'utá'inee . Mɨ́ majta a'ɨ́mej ɨ́ mej huatá'iniihuaca'a , camu á'ujca'anejca'a mej á a'ire'enen .
40022004	’ Ajtahua'a , seica huata'íteca'a mej mi majta hua'utájeeve . Ayee pu tihua'utá'ixaa a'ɨ́mej ɨ́ mej tí'ijvaɨre'e tɨjɨ́n : “ Ayee xu yeehui tihua'utá'ixaate'en a'ɨ́mej nej neri hua'utá'inee tɨjɨ́n pu'uri tiu'uté'atɨme ɨ́ cua'ira , pu'uri ajta tiu'uta'aíjtaca'a mej huá'ucui'ini ɨ́ ye'emuaate tɨ tihuá'ucɨ'ɨmite , huáacasi , majta puuyesi . Nain pu yeehui ari huaxɨ́'epɨ'ɨn tej ti tiú'uyesten . ”
40022005	’ Majta me'ɨ́n ɨ́ mej huatá'iniihuaca'a , camu a'atzu huá'utzaahua . Ma'ucɨ́jxɨ micu . Seɨ́j pu a'uun á'ume a'u tɨ tejé'ehuaste'e . Ajta seɨ́j , a'úu pu á'ume a'u tɨ tejá'atua .
40022006	Majta ɨ́ seica , a'ɨ́ɨ mú nu'u hua'uvívi'i ɨ́ mej tí'ijvaɨre'e me'ɨ́jna ɨ́ rey . Majta a'ij pua'a huá'uruu . Majta huá'ucuii seica .
40022007	’ Jé'ecan pu nu'u huataniú'ucaca'a a'ɨ́jna rey . A'ɨ́ɨ pu hua'uta'íteca'a a'ɨ́mej ɨ́ xantaaru'u . Matɨ́'ɨj mi huá'ucuii naíjmi'ica ɨ́ teɨte . Majta raaré'atai ɨ́ huá'achi'i .
40022008	’ Aj pu i a'ɨ́ɨn ɨ́ rey ayén tihua'utá'ixaa a'ɨ́mej ɨ́ mej tí'ijvaɨre'e tɨjɨ́n : “ Pu'uri huaxɨ́'epɨ'ɨn tej tí'iyesten . Mɨ́ ajta , a'ɨ́mej ɨ́ nej neri hua'utá'inee , capu ayén hua'ucɨ́'ɨ mej mú mú a'uvé'eju'un .
40022009	Sericu mú'een , tɨ́j na'a tɨ cure'enéjme ɨ́ caaye , setá'aj hua'utá'inen matɨ́j mena'a ɨ́ teɨte a'achú sej pua'améca jé'eteuni . ”
40022010	’ Matɨ́'ɨj mi huiráacɨ caaye jetze a'ɨ́ɨme ɨ́ mej tí'ijvaɨre'e . Jéihua mú huá'ajseɨj ɨ́ teɨte a'achú mej pua'améca á'uteu , ɨ́ mej a'ij pua'a tí'iteteɨte , majta ɨ́ mej rɨ́'ɨ tí'iteteɨte . Ayee mu'u pua'amé a'uteájrupi u chi'ita a'achú mej ú'uve .
40022011	’ Aj pu nu'u i a'ɨ́ɨn rey , a'uteájrupi a'ujna tɨ́'ij a'ɨ́mej huaseíj ɨ́ tɨ hua'utá'inee . Aj pu i ja'atɨ́ huaseíj tɨ caí ayén ti'itéechen a'ij tɨ tiraavíjte'e tɨ pua'a seɨ́j huaténeɨche .
40022012	Ayee pu tiraata'íhua'uri'i tɨjɨ́n : “ Casi'i , ne'amiigu , ¿ a'iné tiu'utárɨ'ɨristareca'a pej caí piyen éene'e ti'itéechen a'ij tɨ tiraavíjte'e , pej uteárute peyujna ? ” Ajta a'ɨ́ɨn ɨ́ ja'atɨ́ , capu nu'u a'atzu huataniú .
40022013	’ Aj pu i a'ɨ́ɨn rey ayén tíhua'uta'aíj a'ɨ́mej ɨ́ mej tí'ijvaɨre'e tɨjɨ́n : “ Setá'aj yeehui ra'amuájɨ'ɨcɨ'en muájca'are'ara'an jetze , seajta ɨɨcájra'an jetze . Seajta , mé pua'acɨé ya'urájrɨeeni a'u tɨ a'utɨ́ca'a . A'uu mú yeehui ruyeíne muá'aju'un , majta rutamej jɨ́n ancuré'ujcɨ'ɨmée muá'aju'un me'ɨ́jna jɨme'e ɨ́ mej rajpuaíjtzi . ”
40022014	’ Majta me'ɨ́n tɨ Dios huá'ajee , a'ɨ́ɨ mú mu'íi . Mɨ́ majta , me'ɨ́n tɨ Dios hua'avé'ehuau , camu mu'íi , sino cɨ́j mu'u , micu .
40022015	Majta me'ɨ́n ɨ́ fariseos , a'ɨ́ɨ mú a'ucɨ́j . Majta miyen raaxɨ́'epɨ'ɨntare mej mi raatémua'itɨn me'ɨ́jna ɨ́ Jesús tɨ ij a'ɨ́ɨn ayén auté'ɨtzen mej mi me'ɨ́jna jɨ́n jetzen te'ujpuá'ajte'en .
40022016	Matɨ́'ɨj mi seica huata'áiteca'a mej mi tiu'uxáj jamuan ɨ́ Jesús . Aj mú mi a'ucɨ́j , majta seica jamuan ɨ́ mej jamuan á'ujujhua'ane'e a'ɨ́jna ɨ́ Heródes . Ayee mú tiraatá'ixaa tɨjɨ́n : ― Maeestru , a'ij tu mua'aree tɨ caí ti'itɨ́j timuá'aturaate'e , pajta hui piyen tzáahuati'ira'a jɨ́n tí'imua'ata a'ij tɨ tí'ijxe'eve'e ɨ́ Dios . Mú'ee pej caí tí'ajaahuate'e ɨ́ teɨte jemi a'iné capu mú'eetzi jetze ruxe'eve'e ja'atén mej pú'een .
40022017	Patá'aj piyen titaatá'ixaate'en yee : ¿ Ni qui xɨ́'epɨ'ɨn tej te'ɨ́ɨn tiu'unájchi a'ɨ́jna jɨme'e ɨ́ mej huá'ajijve'e ɨ́ gobierno jetze me'ecan nusu tecaí ? ¿ Ni qui tiyen tiraanájchite'en te'ɨ́jna tɨ tí'ita'aijte'e tɨ ayén ántehuaa tɨjɨ́n César ?
40022018	Ajta a'ɨ́ɨn ɨ́ Jesús , pu'uri ramua'areereca'a mej caí miyen tí'ira'ihua'u jé'iyecan jɨme'e sino ayée mú raxɨ́'eve'eca'a mej a'ij pua'a ráaruuren . Ayee pu tihua'utá'ixaa tɨjɨ́n : ― Mú'een xu caí siyen tí'ijrɨ'ɨre jé'iyecan jɨme'e . ¿ A'iné 'een jɨ́n siyen tí'itese'e sej naateevi'i ?
40022019	Tumin senaataseíjrate'e ɨ́ mej jɨ́n tí'inajchita me'ɨ́jna ɨ́ mej jɨ́n huá'ajijve'e . Aj mú mi seɨ́j ye'evé'e'ɨ'ɨte , ɨ́ tumin .
40022020	Aj pu i ayén tihua'uta'íhua'uri'i tɨjɨ́n : ― ¿ A'ataani ɨ́ néerime'ara'an a'aseijre'e ? ¿ A'iné ántehuaa yéj tɨ á'ayu'usi'i ?
40022021	Ayee mú tiraatá'ixaa tɨjɨ́n : ― Amɨ́jna ne'u ɨ́ tej tiyen ratamuá'amua tɨjɨ́n César . Aj pu i ayén tihua'utá'ixaa tɨjɨ́n : ― Setá'aj siyen huárɨni . Seraatá'an se'ɨ́jna ɨ́ César a'achú tɨ caj tí'iracɨ'ɨti , seajta raatá'an ɨ́ Dios a'achú tɨ caj tí'iracɨ'ɨti a'ɨ́jna .
40022022	Matɨ́'ɨj miyen tiráanamuajri'i , jé'ecan mú naa rɨ́'ɨ tira'utaseíj . Matɨ́'ɨj mi á yaúurɨe . Majta a'ucɨ́j .
40022023	A'ájna xɨcájra'a jetze , a'ɨ́ɨ mú majta á e'iré'ene a'ɨ́ɨme ɨ́ saduceos . Ayee mú tí'ixaxa'a a'ɨ́ɨme tɨ jɨ́me'en yee camu ché'e huatarújsin ɨ́ mej huácuii . Matɨ́'ɨj mi miyen tiraata'íhua'uri'i me'ɨ́jna ɨ́ Jesús tɨjɨ́n :
40022024	― Maeestru , ayée pu ra'uyú'uxaca'a a'ɨ́jna ɨ́ Moisés teecan . Tɨ́ pua'a nu'u ja'atɨ́ tɨ neɨche , tɨ pua'a a'ɨ́ɨn caí títɨ'ɨríjmua'a huámɨ'ɨni , ruxe'eve'e nu'u tɨ a'ɨ́ɨn ihuáare'ara'an ra'ancuré'evi'itɨn a'ɨ́jna tɨ ratévi'itɨne'e ɨ́ tɨ huamɨ́'ɨ tɨ ij títɨ'ɨríjmua'a á'ara'ani a'ɨ́jna jetze me'ecan .
40022025	’ Ayee pu hui ja'anáj tiuju'urɨ́j téjmi tzajta'a . Mua'aráhua'apuaca'a me'ɨ́jna ɨ́ ru'ihuaamua'a . Ajta a'ɨ́ɨn tɨ i'ivasta'a , a'ɨ́ɨ pu huaténe'ɨcheca'a . Ajta á'iyen huamɨ́'ɨ . Aru capu títɨ'ɨrijmuá'a já'araa a'ɨ́jna tɨ ratévi'itɨne'e . A'ɨ́ɨ pu jemi huateájturaa a'ɨ́jna tɨ ra'ité'ase .
40022026	Ayee pu che'atá na'a tiráaruu a'ɨ́jna ɨ́ juutzeájra'an ɨ́ tɨ ra'ité'ase ɨ́ tɨ vásta'a me'ecan , a'ɨ́ɨ pu ajta caí títɨ'ɨrijmuá'a já'araa , huamɨ́'ɨ . Ajta á'iyen ɨ́ seɨj , ɨ́ tɨ i'i huaíca , a'ɨ́ɨ pu ra'anténexcaca'a . Ajta , ayée pu che'atá na'a tiráaruu . Ajta á'iyen , ayén te'irájraa tɨ ayén tihuá'uruu naíjmi'ica ɨ́ mej aráhua'apua . Capu ja'atɨ́ títɨ'ɨrijmuá'a já'araa .
40022027	Tɨ'ɨj jí , a'ɨ́ɨn 'ɨ́ita'a ajta huamɨ́'ɨ .
40022028	’ Ari íjii , ¿ a'ataani hui ɨ́ra'ara'an pú'éene'e a'ame , a'ájna xɨcájra'a mej jetzen majtáhua'a huatarújsin ? Naíimi'i mú xaa ratévi'itɨne'e , a'ɨ́ɨme ɨ́ mej aráhua'apua .
40022029	Aj pu i Jesús ayén tiu'utaniú tɨjɨ́n : ― Sete'uteújxua mú'een a'iné caxu ramua'aree a'ij tɨ té'eyu'usi'i ɨ́ yu'uxari jetze . Caxu seajta ramua'aree a'ij tɨ 'een ɨ́ muárɨ'eri'ire'ara'an ɨ́ Dios .
40022030	A'ájna xɨcájra'a mej jetzen huatarújsin ɨ́ mɨ'ɨchite , camu miyen néjne'ɨchen ɨ́ teteca . Majta ɨ́ 'uuca , camu majta viɨchen , sino ayée mú éene'e muá'aju'un matɨ́j a'ɨ́ɨme ɨ́ mej tí'ivaɨre'e u ta japua Dios tɨ é'eseijre'e .
40022031	’ Mɨ́ seajta mú'een , jɨ́me'en a'ájna xɨcájra'a mej jetzen huatarújsin a'ɨ́ɨme ɨ́ mej huácuii , ¿ ni tzaa secaí ja'anáj ra'ujíjve ɨ́ yu'uxari jetze a'ij tɨ Dios tejá'amua'ixaate'e tɨjɨ́n : “ Nee nu nauj huá'a Dios pú'een a'ɨ́mej ɨ́ á'amuaya'upua , a'ɨ́jna ɨ́ Abraham , ajta a'ɨ́jna ɨ́ Isaac , ajta a'ɨ́jna ɨ́ Jacobo ” ? Dios pu tihuaú'ixaa cumu mej mauj ruurica'a . A'ɨ́j pu jɨ́n , a'ɨ́ɨ pu a'ɨ́ɨn pú'een ɨ́ huá'a Dios a'ɨ́mej ɨ́ mej ruuri . Capu huá'a Dios pú'een a'ɨ́mej ɨ́ mej mɨ'ɨchite . ― Ayee pu tihua'utá'ixaa .
40022032	
40022033	Majta me'ɨ́n ɨ́ teɨte ɨ́ mej e'etiújseɨj ɨ́ jemin , jé'ecan mú naa rɨ́'ɨ tira'utaseíj me'ɨ́jna jɨme'e a'ij tɨ a'ɨ́ɨn tihuá'amua'atejca'a .
40022034	Majta me'ɨ́n ɨ́ fariseos , matɨ́'ɨj ráamua'areeri'i tɨ Jesús ayén hua'utémua'itɨ a'ɨ́mej ɨ́ saduceos , aj mú mi tiújseɨj .
40022035	Ajta seɨ́j tɨ huá'a jetze ajtéme'ecantaca'a , temua'a pu tiraayɨ́'ɨtɨhua'a a'ij tɨ té'eyu'usi'i ɨ́ yu'uxari jetze . A'ɨ́ɨ pu ayén tiraata'íhua'uri'i tɨjɨ́n :
40022036	― Maeestru , ¿ ti'itájni niuucarijra'a jaítze'e ruxe'eve'e ɨ́ tɨ ra'uyú'uxaca'a a'ɨ́jna ɨ́ Moisés teecan ?
40022037	Aj pu i Jesús ayén tiraatá'ixaa tɨjɨ́n : ― A'ii pu a'ɨ́ɨn pú'een ɨ́ niuucarijra'a ɨ́ ta'amuájca , tɨ jaítze'e ruxe'eve'e caí máàj seɨ́j niuucarijra'a , tɨ ayén tɨjɨ́n : “ Patá'aj piyen rɨ́'ɨ te'utá'amua'ati ɨ́ á'a tzajta'a ɨ́ Dios jemi , nain ɨ́ pej jɨ́n rɨ́'ɨ te'utá'amua'ati , a'achú pej caj té'aca'ane ɨ́ á'axɨejniu'uca jetze , pajta nain jɨ́n á'axe'evi'ira'a jɨme'e , ajta á'amua'atziira'a jɨme'e . ”
40022038	
40022039	’ Ajta , ayée pu hui che'atá na'a 'een ɨ́ tɨ ra'ité'ase tɨjɨ́n : “ Patá'aj nu'u piyen che'atá pena'a rɨ́'ɨ tirájcha'ɨɨ ɨ́ axɨ́'ej tevi patɨ́j aseɨ́j ti'iti'á'acha'ɨ́ɨ . ”
40022040	Nain a'ij tɨ ra'uyú'uxaca'a a'ɨ́jna ɨ́ Moisés teecan , ajta nain a'ij mej tiu'utaxájtaca'a a'ɨ́ɨme ɨ́ mej Dios jetze me'ecan tí'ixaxa'ata'a , nain pu jɨ́n ayén tirájteusin a'ɨ́jna jɨme'e i tɨ tí'ihua'apua i niuucari . ― Ayee pu Jesús tiraatá'ixaa .
40022041	Maúche'e mú e'eré'ete'ecaa a'ɨ́ɨme ɨ́ fariseos . Tɨ'ɨj jí Jesús ayén tihua'uta'íhua'uri'i tɨjɨ́n :
40022042	― ¿ A'iné tejamuá'amitɨejte'e mú'ejmi jɨ́me'en a'ɨ́jna ɨ́ Cɨríistu'u , tɨ Dios án yá'ujra ɨ́ ɨpuari japua ? ¿ A'ataani yaujra'an pú'een ? Ayee mú titeetaniú tɨjɨ́n : ― A'ɨ́ɨ pu hui rayauj a'ɨ́jna ɨ́ David teecan .
40022043	Aj pu i Jesús ayén tihua'uta'íhua'uri'i tɨjɨ́n : ― Tɨ́ pua'a ayén ti'ayajna , tɨ́'ɨj a'ɨ́ɨn xɨéjniu'ucare'ara'an ɨ́ Dios raatá'a tɨ David tiu'utaxáj a'ɨ́jna jɨme'e ɨ́ Cɨríistu'u , ¿ a'iné 'een jɨme'e David ayén raatamuá'a tɨjɨ́n nevástara'a ? Ayee pu tiu'utaxájtaca'a a'ɨ́jna ɨ́ David teecan tɨjɨ́n :
40022044	Tavástara'a pu ayén tiraatá'ixaa a'íjna i nevástara'a tɨ jɨ́me'en yee : “ A'ujyeíjxɨ'ɨ ɨpuari japua íiye nerɨ'ɨríinta'a . Paúche'e huatéjcatii ajta nena'a caí hua'utémua'itɨn ɨ́ mej muájcha'ɨɨre'e . ”
40022045	’ A'ɨ́j pu jɨ́n , tɨ pua'a David ayén raatamuá'a tɨjɨ́n nevástara'a , ¿ a'iné tí'irɨ'ɨri tɨ a'ɨ́ɨn Cɨríistu'u ayén a'ɨ́ɨn pu'éene'e á'ara'ani ɨ́ yaujra'an ? Capu a'ij tí'irɨ'ɨri xaa ne'u , a'iné Cɨríistu'u pu jaítze'e ve'ecán jɨ́n ti'itéjvee caí David teecan ayén ti'itéveeca'a .
40022046	Majta me'ɨ́n ɨ́ mej ráanamuajri'i , camu a'atzu a'ij tirájteu a'ij mej tiu'utániuuni . Tɨ́j na'a a'ájná'ɨmua , capu ché'e ja'atɨ́ á'uca'anejca'a tɨ ayén tiraata'íhua'u .
40023001	Aj pu i Jesús hua'utá'ixa a'ɨ́mej ɨ́ teɨte mej jemin e'etiújseɨre'eca'a , ajta a'ɨ́mej ɨ́ mej jamuan á'ujujhua'ane'e . Ayen tɨjɨ́n :
40023002	― A'ɨ́ɨme , ɨ́ mej tiú'ujmua'ate ɨ́ yu'uxari jetze , majta a'ɨ́ɨme ɨ́ fariseos , a'ɨ́ɨ mú títeté'u'upu'u teyujta'a mej mi miyen che'atá mena'a tihuá'umua'aten ɨ́ teɨte ɨ́ yu'uxari jetze a'ij tɨ rɨjca'a a'ɨ́jna ɨ́ Moisés teecan .
40023003	A'ɨ́j pu jɨ́n ayén ruxe'eve'e sej si hua'ará'astijre'en , seajta siyen huárɨni nain jɨme'e a'ij mej tejá'amua'ixaate'e . ’ Mɨ́ seajta mú'een , caxu siyen che'atá sena'a rɨjca a'ij mej ye'í rɨcɨ a'iné camu miyen jé'iyecan jɨ́n tí'ijrɨ'ɨre a'ij mej tejá'amua'ixaate'e .
40023004	Ayee mú ve'ecán jɨ́n tihua'a'íjcate'e ɨ́ teɨte a'ɨ́jna jɨme'e tɨ ayén huápɨ'ɨ muárɨ'eri tɨ caí ja'atɨ́ raayɨ́'ɨtɨ tɨ ayén huárɨni . Majta á'iyen , a'ɨ́ɨ mú hua'uta'aíjte'esin ɨ́ teɨte mej nu'u mi me'ɨ́jna jɨ́n ra'ará'astijre'en . Mɨ́ majta me'ɨ́n , camu a'atzu taúra'aca tɨ ij ayén che'atá na'a tihuá'ucɨ'ɨti .
40023005	’ Matɨ́j mena'a mej miyen rɨcɨ , ayée mu'u rɨcɨ jéjre'ecɨtze'e mej mi teɨte hua'useíj . Antajíya'ujme'en mú ratá'ahuaca me'ɨ́jna ɨ́ mej jɨ́n antéujjɨ́'ɨcɨ'ejme ɨ́ rumu'úu jetze , majta tɨ́tɨ'ɨjmé'en te'ejviɨ́jxɨ a'utɨ́ tɨ aucástɨmee ɨ́ hua'asiicu'u .
40023006	Jé'ecan mú raxɨ́'eve'e tɨ tihuá'ucɨ'ɨti mej a'ujrá'ase ɨpuari japua jamuan a'ɨ́jna ɨ́ tɨ antiújmua'aree a'ɨ́jna jɨme'e ɨ́ mej jɨ́n tí'iyeste . Ajta hua'atéyujta'a , ayée mú raxɨ́'eve'e mej a'ujrá'ase ɨ́ ta'amuájca ɨ́ ɨpuari japua a'uj mej á'araraase ɨ́ huá'avaujsimua'a .
40023007	Jé'ecan pu hua'aráanajche mej me'ɨ́n teɨte hua'utateújte a'ájna a'u mej tí'itu'araca . Ajta , ayée pu hua'aráanajche mej teɨte miyen tihuá'ajeeve tɨjɨ́n nevástara'a .
40023008	’ Mɨ́ seajta mú'een , caxu siyen rahuauca tɨ ij ja'atɨ́ ayén tejamuaatájeeve tɨjɨ́n nevástara'a . Caxu xaa ne'u , a'iné naíjmi'i xu ru'ihuaamua'a , ajta seɨ́j pu'u pú'een ɨ́ á'amuavastara'a . A'ii pu a'ɨ́ɨn pú'een ɨ́ Dios .
40023009	Seajta mú'een , caxu siyen ja'atɨ́ huatámua'ati tɨjɨ́n niyá'upua , a'iné seɨ́j pu'u pú'een ɨ́ sej seri rájya'upua . An pu é'eseijre'e u ta japua .
40023010	’ Caxu seajta rahuauca mej miyen tejá'amuajeeve tɨjɨ́n nemaeestro . Caxu a'atzu , a'iné seɨ́j pu'u pú'een ɨ́ tɨ i'i á'amuamaestru , inee i nej i'i Cɨríistu'u , tɨ Dios án neja'ujyeíjtza ɨ́ ɨpuari japua .
40023011	’ Ajta , a'ɨ́jna tɨ jaítze'e ve'ecán jɨ́n ti'itéjvee a'amua tzajta'a , a'ɨ́ɨ pu hui amuaatévaɨre'esin naíjmi'ica mú'ejmi .
40023012	Ayee pu'u , a'iné ja'atɨ́ tɨ na'a tɨ á'ujtzaahuate'e tɨ nu'u ve'ecán jɨ́n ti'itéjvee , Dios pu raatá'asin tɨ cɨliéene'e jɨ́n te'enteárute . Mɨ́ ajta , ja'atɨ́ tɨ na'a tɨ jé'iyecan jɨ́n ruseijrata tɨ cɨliéene'e jɨ́n ti'itéjvee , Dios pu ayén raatá'asin tɨ te'enteárute ti'itɨ́j jɨme'e tɨ ve'ée .
40023013	’ Setá'aj huataújxɨeemɨste'en mú'een mɨ sej tiú'ujmua'ate ɨ́ yu'uxari jetze , seajta mú'een mɨ sej i'i fariseos . Caxu siyen tí'ijrɨ'ɨre tzáahuati'ira'a jɨme'e a'iné caxu araúraste rujɨ́ɨmua'a . Ayee xu tihua'aténaamua ɨ́ teɨte mej mi caí a'uteárute a'u tɨ Dios é'eseijre'e u ta japua . Caxu á'ujca'ane sej siyen huárɨni a'ij tɨ tí'ijxe'eve'e ɨ́ Dios . Caxu seajta hua'atá'aca mej mi miyen huárɨni mɨ seica ɨ́ mej tí'itese'e mej mi me'uun a'uteárute .
40023014	’ Seajta , setá'aj siyen huataújxɨeemɨste'en , mú'een mɨ sej tiú'ujmua'ate ɨ́ yu'uxari jetze , seajta mú'een mɨ sej i'i fariseos . Caxu siyen tí'ijrɨ'ɨre tzáahuati'ira'a jɨme'e a'iné caxu araúraste rujɨ́ɨmua'a . Ayee xu tihuá'ari'ira ɨ́ huá'a chi'ij a'ɨ́mej ɨ́ mej 'uuca , mɨ mej majta rujɨ́ɨmua'atajme . Seajta á'iyen , a'uun xu a'uteáru'ipi u teyujta'a ; seajta a'ateevi'i jɨ́n rahuavíiraca ɨ́ Dios jemi . Mú'een xu siyen ruseijrata sej nu'u caí ti'itɨ́j jɨ́n auteájturaa . A'ɨ́j pu jɨ́n jaítze'e xu rajpuaíitzi xá'aju'un . ’ Seajta , setá'aj siyen che'atá sena'a huataújxɨeemɨste'en mú'een mɨ sej caí rɨ́'ɨ mé titeumuámua'aree . Capu ti'itɨ́j tásiseiiri á'amuatzajta'a .
40023015	’ Setá'aj huataújxɨeemɨste'en , mú'een , mɨ sej tiú'ujmua'ate ɨ́ yu'uxari jetze , seajta mú'een mɨ sej i'i fariseos . Caxu siyen tí'ijrɨ'ɨre tzáahuati'ira'a jɨme'e a'iné caxu araúraste rujɨ́ɨmua'a . Ayee xu íiyen cɨɨne nainjapua ɨ́ chaanaca , seajta yen cɨɨne ɨ́ jaj japua sej si seɨ́j huatémua'itɨn tɨ ij a'ɨ́ɨn ayén ti'itiújcha'ɨɨ setɨ́j mú'een . Seajta , setɨ́'ɨj raatémua'itɨn , ayée xu tihuá'umua'aten tɨ ij á'iyen jaítze'e amuaatémua'itɨn jeíhua a'ɨ́jna jɨme'e tɨ a'ij pua'a tí'itevistan , ajta tɨ́'ij a'ɨ́ɨn jeíhua pu jaítze'e rajpuaíitzi a'ame secaí mú'een .
40023016	’ Ayee xu si éene'e seuj tihuá'amua'ate . Ayee xu tí'ixaxa'a mú'een tɨjɨ́n : “ Capu ti'itɨ́j vaɨre'e tɨ pua'a ja'atɨ́ ayén te'ataújratzii niuucajtze'en ɨ́ teyuu , sino tɨ jɨ́me'en yee tɨ pua'a ja'atɨ́ ayén te'ataújratzii niuucajtze'en a'ɨ́jna ɨ́ oro tɨ teyuu jetze seijre'e , aj pu xaa ayén ruxe'eve'e tɨ a'ɨ́ɨn ja'atɨ́ ayén araúrasten a'ɨ́jna jɨme'e tɨ te'ataújratzii . ”
40023017	’ Mú'een xu caí ti'itɨ́j ú'umua'aree , mɨ sej caí tivejáu'itɨe . ¿ Ti'itáani jaítze'e ruxe'eve'e ɨ́ Dios jemi ? ¿ Ni a'ɨ́jna ɨ́ oro tɨ teyuu jetze seijre'e na'ari ɨ́ teyuu tɨ tzajta'an Dios huateúra'ate'en a'ɨ́jna ɨ́ oro ?
40023018	Jee xaa ne'u , jaítze'e pu ruxe'eve'e ɨ́ teyuu . Ayee xu seajta tí'ixaxa'a mú'een tɨjɨ́n : “ Tɨ́ pua'a ja'atɨ́ ayén te'ataújratzii niuucajtze'en a'ɨ́jna tɨ japuan tiu'utámuaɨ'ɨvejta , capu ti'itɨ́j a'ij tí'ivaɨre'e . ” Mɨ́ seajta siyen tí'ixaxa'a tɨjɨ́n : “ Tɨ́ pua'a ja'atɨ́ ayén te'ataújratzii niuucajtze'en ɨ́ muaɨ'ɨvéjri tɨ án yá'ujra japuan a'ɨ́jna tɨ japuan tiu'utámuaɨ'ɨvejta , aj pu xaa ayén a'ɨ́jna jɨ́n ruxe'eve'e tɨ araúrasten . ” Capu ti'itɨ́j a'amua tzajta'a tásiseiiri .
40023019	’ Mú'een , mɨ sej caí rɨ́'ɨ mé titeumuámua'aree , ¿ ti'itáani jaítze'e ruxe'eve'e ɨ́ Dios jemi ? ¿ Ni a'ɨ́jna ɨ́ muaɨ'ɨvéjri na'ari a'ɨ́jna tɨ japuan raatámuaɨ'ɨvajtaca'a , a'ɨ́jna tɨ japuan Dios huateúra'ate'en a'ɨ́jna ɨ́ muaɨ'ɨvéjri ?
40023020	Jee xaa ne'u , jaítze'e pu ruxe'eve'e a'ɨ́jna sej japuan án yá'ujra ɨ́ tɨ tiu'utámuaɨ'ɨvejta . ’ Ayee pu'u tí'een , a'ɨ́jna tɨ te'ateújratziira niuucajtze'en a'ɨ́jna tɨ japuan tiu'utámuaɨ'ɨvejta , ayée pu 'een jɨ́n te'ateújratziira niuucajtze'en a'ɨ́jna ɨ́ ti'itɨ́j , ajta niuucajtze'en naíjmi'i tɨ́j na'a tɨ án japuan yá'ujra .
40023021	Ajta a'ɨ́jna ɨ́ ja'atɨ tɨ ayén te'ateújratziira niuucajtze'en ɨ́ teyuu , a'ɨ́ɨ pu te'ateújratziira niuucajtze'en a'ɨ́jna ɨ́ teyuu , ajta niuucajtze'en Dios tɨ ari huiirájca a'ujna .
40023022	’ Ajta , tɨ pua'a ja'atɨ́ ayén te'ateújratziira niuucajtze'en u ta japua , ayée pu che'atá na'a te'ateújratziira niuucajtze'en a'ɨ́jna ɨ́ ɨpuari Dios tɨ án japuan 'é'e yé'ixaca . A'ɨ́j pu jɨ́n , ayée pu che'atá na'a te'ateújratziira niuucajtze'en a'ɨ́jna ɨ́ Dios tɨ án 'é'e yé'ixaca japuan a'ɨ́jna ɨ́ ɨpuari .
40023023	’ Setá'aj huataújxɨeemɨste'en , mú'een , mɨ sej tiú'ujmua'ate ɨ́ yu'uxari jetze , seajta mú'een mɨ sej i'i fariseos . Caxu siyen tí'ijrɨ'ɨre jé'iyecan jɨme'e a'iné caxu siyen ra'ará'astijre'en nain jɨme'e a'ij tɨ té'eyu'usi'i ɨ́ yu'uxari jetze . Mú'een xu xaa raatá'an ja'icáj tɨ ruxe'eve'e a'ɨ́jna jɨme'e ɨ́ sej jɨ́n rá'ancacare'en ɨ́ sej racua'aca se'ɨ́jna ɨ́ menta , seajta se'ɨ́jna tɨ naa teáarɨ́'e , anis ti'itɨ́j , seajta se'ɨ́jna ɨ́ cumiinu . ’ Mɨ́ seajta , caxu a'atzu ra'ará'astijre'en se'ɨ́jna jɨme'e ɨ́ tɨ jaítze'e ruxe'eve'e tɨ ayén tɨ jɨ́me'en yee : “ setá'aj siyen raaxɨ́'epɨ'ɨntari'ire'en a'ij tɨ tiraavíjte'e ” , ajtahua'a seɨ́j tɨ ayén yee : “ setá'aj huá'ancu'uvajxɨ'ɨn ɨ́ ruxɨ́'ej teɨte ” , ajtahua'a i'i tɨ jɨ́me'en yee : “ setá'aj caí te'uté'ɨtzeaara'an seɨ́j jemi . ” Ayee pu xɨ́'epɨ'ɨn éene'e á'ame'enche'e sej caí yá'uhua'anan se'ɨ́jna tɨ jaítze'e ruxe'eve'e , mú'een xu seajta siyen huárɨniiche'e ɨ́ tɨ cɨliéene'e seijre'e .
40023024	Capu hui ti'itɨ́j a'amua japua nine'i , mú'ejmi , mɨ sej tihuá'amua'aten ɨ́ seica . Jé'ecan xu tí'itese'eca'a sej si siyen ra'ará'astijre'en se'ɨ́jna jɨme'e ɨ́ niuucari tɨ caí jeíhua ruxe'eve'e . Mɨ́ seajta mú'een , xu'uri mé rúurɨe se'ɨ́jna ɨ́ Dios tɨ raaxájtaca'a a'ɨ́jna ɨ́ niuucari .
40023025	’ Setá'aj huataújxɨeemɨste'en mú'een , mɨ sej tiú'ujmua'ate ɨ́ yu'uxari jetze . Caxu siyen tí'ijrɨ'ɨre jé'iyecan jɨme'e . Ayee xu tí'iteɨ'ɨhuaca , seajta naa éene'en tiu'uteujchéete'en sej si naa éene'en xá'ara'ani mé jéjre'e . Mɨ́ seajta , ɨ́ ru tzajta'a , jé'ecan xu a'ij pua'a tí'iteteɨte , a'ɨ́jna jɨme'e sej seri tihuá'urɨiiri'i ɨ́ tihua'áa ɨ́ seica , seajta sej caí á'ujcu'uvejca'a ɨ́ sej jɨ́n tiu'utémua'itɨ .
40023026	Mɨ́ pej i'i fariseo tɨ caí ti'itɨ́j a'atzajta'a tásiseiiri , pauj mi'i rɨ́'ɨ uhuá'aruuren ɨ́ tɨ ú'useijre'e ɨ́ á'a tzajta'a . Aj pu xaa , naa seíire'e a'ame ɨ́ tɨ é'eseijre'e mé jéjre'e .
40023027	’ Setá'aj huataújxɨeemɨste'en mú'een , mɨ sej tiú'ujmua'ate ɨ́ yu'uxari jetze . Caxu siyen tí'ijrɨ'ɨre tzáahuati'ira'a jɨme'e . Mú'een xu siyen naa seijre'e mé jéjre'e . Seajta mú'een , a'ij xu pua'a tí'iteteɨte ɨ́ ru tzajta'a . Ayee xu 'een tɨ́j huá'achi'i ɨ́ mej tzajta'an huajé'enaamuaca ɨ́ mej meri huácuii . A'iné ayée mú racácuainare'en mé jéjre'e , a'ɨ́j pu jɨ́n naa seijre'e a'ɨ́jna ɨ́ huá'achi'i . Mɨ́ ajta , u tzajta'an , jeíhua pu te'urá'a ɨ́ tihuá'acari , ajta ɨ́ tihuá'ahua'ira'a tɨ ari tí'ipeti . Ayee xu che'atá sena'a a'ij pua'a 'een ɨ́ ru tzajta'a a'ɨ́jna jɨme'e ɨ́ sej caí siyen tí'ijrɨ'ɨre tzáahuati'ira'a jɨme'e , seajta a'ij pua'a rɨcɨ .
40023028	
40023029	’ Setá'aj huataújxɨeemɨste'en , mú'een mɨ sej tiú'ujmua'ate ɨ́ yu'uxari jetze , seajta mú'een mɨ sej i'i fariseos . A'iné caxu siyen tí'ijrɨ'ɨre tzáahuati'ira'a jɨme'e . Ayee xu rá'ajta'ahuaca ɨ́ huá'achi'i ɨ́ mej tzajta'an hua'ateájtuaani ɨ́ mej meri huácuii , ɨ́ mej Dios jetze me'ecan tí'ixaxa'ata'a . Seajta siyen tiracámeijra mé jéjre'e temua'a naa a'ɨ́jna huá'achi'i mej tzajta'an hua'ateájtuaani a'ɨ́mej ɨ́ mej rɨ́'ɨ tí'iteteɨtestaca'a .
40023030	’ Seajta siyen tí'ixaxa'a tɨjɨ́n : “ Tɨ́ pua'a tiyen ruuri tá'ara'aniche'e a'ájná'ɨmua matɨ́'ɨj yé chejca'a a'ɨ́ɨme tavaújsimua'a teeca , catu xaa ne'u tiyen che'atá tena'a hua'ucui'iníiche'e a'ɨ́mej ɨ́ mej Dios jetze me'ecan tí'ixaxa'ata'a matɨ́j tihuá'ucuii ɨ́ tavaújsimua'a teeca . ”
40023031	A'ɨ́j xu jɨ́n siyen té'antzaahuate'en ɨ́ ru jetze ɨ́ sej se'ɨ́ɨn pú'een huá'ahuaacɨxa'astemua'a a'ɨ́mej ɨ́ mej huá'ucuii a'ɨ́mej ɨ́ mej Dios jetze me'ecan tí'ixaxa'ata'a .
40023032	Ayee xu'u i , setá'aj raanaíjmire'en a'ɨ́jna ɨ́ mej jɨ́n auteájturaa ɨ́ Dios jemi a'ɨ́ɨme ɨ́ ruvaújsimua'a teeca .
40023033	’ Mú'een xu a'ij pua'a tí'iteteɨte , mɨ sej a'ɨ́jna jetze airáane ɨ́ cu'ucu'u tɨ tí'ihua'itaca , ¿ a'iné tejamuá'amitɨejte'e ? ¿ Ni qui ayén yee mú'een xu huateújvaɨre'esin tɨ ij caí Dios amuaatá'an ɨ́ puaíjtzi ? Ayej xaa ne'u ti'ayajna , puaíjtzi pu á'amuacɨ'ɨti tɨ́j na'a rusén jɨme'e .
40023034	A'ɨ́j nu jɨ́n niyen tejámuaata'íti'ira a'ɨ́mej ɨ́ mej Dios jetze me'ecan tí'ixaxa'a , neajta seica ɨ́ mej rɨ́'ɨ mé titeumuámua'aree , neajtahua'a seica ɨ́ mej tí'imua'ata . Mɨ́ seajta mú'een , seica xu cui'ini , seajta seica siyen huá'atatan ɨ́ cúruu jetze , seajta seica , ayée xu tihua'utévajxɨ'ɨsin u á'amuateyujta'a . Seajta seica , ayée xu hua'utamuárite'esin a'u tɨ é'echajta'a , seajta méyee .
40023035	’ Ayee pu'i 'éen jɨ́n tejá'amuacɨ'ɨti nain jɨ́n ɨ́ puaíjtzi ɨ́ mej jɨ́n titéecui íiyen chaanaca japua tɨ́j na'a mej raajé'ica a'ɨ́jna ɨ́ Abel teecan tɨ yú e'iré'ene matɨ́'ɨj raajé'ica me'ɨ́jna ɨ́ Zacarías ɨ́ tɨ yaujra'an pú'eene'e a'ɨ́jna ɨ́ Berequías . A'uu mú ya'ujé'ica já'ita'a tɨ a'utéjvee ɨ́ hua'ateyuu , ajta a'ɨ́jna ɨ́ mej japuan tiu'utámuaɨ'ɨvejta .
40023036	’ Ayee nu hui tejá'amua'ixaate'e tɨ ayén ti'ayajna . Naíjmi'i jɨme'e ɨ́ mej miyen a'ij pua'a rɨjca'a , puaíjtzi pu tihuá'acɨ'ɨti a'ɨ́mej íjii mej yéchej a'ɨ́jna jɨme'e .
40023037	’ Seajta mú'een , mɨ sej Jerusalén huachéjme , naími'i mú'een mɨ sej Jerusalén jetze ajtéme'ecan , jé'ecan nu huatánxɨeemɨjte'e mú'ejmi jemi , a'iné ayée xu huá'acui'ica a'ɨ́mej ɨ́ mej Dios jetze me'ecan tí'ixaxa'a . Seajta mú'een , siyen hua'uteátu'asixɨ a'ɨ́mej ɨ́ mej Dios jetze me'ecan tejá'amua'aijte'e mú'ejmi . Mu'íi nu niyen tí'ijxe'eve'eca'a nej niyen rɨ́'ɨ tejamuáacha'ɨɨn , nej ni amua'irájtuaani . Néjxe'eve'eca'a nej niyen amuáaruuren tɨ́j tecuaara'i tɨ hua'antéseɨre'e ɨ́ chɨ́ɨpɨli'ise tɨ hua'ava'ana ɨ́ ru'ana jɨme'e . Mɨ́ seajta mú'een , caxu siyen tí'ijxe'eve'eca'a .
40023038	’ Casi'i mú'een , pu'uri tɨ́n nej yé rúurɨeeni a'ɨ́jna xɨcájra'a nej jetzen raatátuaani ɨ́ a'amuachi'i . Muá'avi'in pu a'utéchaxɨjsin .
40023039	Ayee pu'u , a'iné caxu ché'e ja'anáj neseijran ajta sena'a caí siyen raataxáj yee : “ Ché'e huaújtemua'ave'en a'ɨ́jna tɨ ye'evé'eme niuucajtze'en a'ɨ́jna ɨ́ tavástara'a . ”
40024001	Aj pu i Jesús huirájraa teyujta'a . Tɨ́'ɨj huiiramé'eca , a'ɨ́ɨ mú á e'iré'ene a'ɨ́ɨme ɨ́ mej jamuan á'ujujhua'ane'e . Aj mú mi raatajé tɨ nu'u raaseíj ɨ́ seica ɨ́ chi'ij tɨ huá'uu jetzen ɨ́ teyuu .
40024002	Ajta a'ɨ́ɨn Jesús , ayée pu tihua'utá'ixaa tɨjɨ́n : ― Casi'i mú'een , ¿ ni seri nain tí'iseij tɨ huá'uu iiyecuí ? Ayee nu tejá'amua'ixaate'e tɨ ayén ti'ayajna . A'ájna xɨcájra'a mej jetzen nain huaté'uuna ɨ́ chi'ij tɨ yé curé'evee , capu ché'e seíire'e a'ame jaxu'u jetze tetej tɨ ru japua ticaíjme . Nain mú huaté'uuna temua'a naa .
40024003	Aj mú mi a'ucɨ́j . A'uu mú a'ará'a jɨrí jetze tɨ ayén téja'arájtehuaa tɨjɨ́n Aceituunajemi . A'uu pu a'utacaíca a'ɨ́jna ɨ́ Jesús . Matɨ́'ɨj mi á e'iré'ene jemin a'ɨ́ɨme ɨ́ mej jamuan á'ujujhua'ane'e mej mi tiu'uta'íhua'u avíitzi jɨme'e . Miyen tɨjɨ́n : ― Patá'aj taatá'ixaate'en ja'anáj tɨ ayén tí'irɨni . ¿ Ti'itáani a'ij tí'iseijre'e a'ame tɨ́'ɨj teja'uré'enen a'ájna xɨcájra'a pej jetzen pajtáhua'a áve'ecánesin , ajta tɨ́'ɨj a'ájna pɨ́ tí'irɨjca tɨ te'entipuá'ari nain ɨ́ tɨ tí'iseijre'e íiyen chaanaca japua ?
40024004	Jesús pu ayén tiu'utaniú tɨjɨ́n : ― Rɨ́'ɨ xu'u mú'een , tɨ ij caí ja'atɨ́ amuaacuanamuan .
40024005	Mu'iitɨ́ mú hui huataseíjre'esin neniúucajtze'e , miyen tɨjɨ́n : “ Nee nu ne'ɨ́n pú'een ɨ́ Cɨríistu'u , tɨ Dios á ne'ujyeíjtza ɨ́ ɨpuari japua . ” Ayee mú hua'utémua'itɨ́ muá'aju'un jeíhua teɨte hua'itzi jɨme'e .
40024006	’ Seajta siyen tí'inamuajran mej nu'u meri tiné'use'esin á já'ahua'a na'ari mej nu'u meri tɨ́mua'a autéhuijsin mej tiné'use'en . Rɨ́'ɨ xu'u mú'een , sej si caí tí'itziɨɨne'e , a'iné ruxe'eve'e tɨ ayén tiú'urɨni . Mɨ́ ajta , caxɨ́ɨ pu a'ájna teja'uré'enejsin a'ájna xɨcájra'a tɨ jetzen nain te'entipuá'ari .
40024007	’ Seica mú hui teɨtejra'a , majtáhua'a seica teɨtejra'a , a'ɨ́ɨ mú naími'i huateújne'usi'ite'esin . Majta ɨ́ mej seica chuéjra'a japua a'uchéjme , majtáhua'a ɨ́ mej majta seica chuéjra'a japua a'uchéjme , a'ɨ́ɨ mú naími'i huateújne'usi'ite'esin . Mu'iicacɨé mú majta huatatɨéjcu . Ajta huateújca'atzɨjxɨ'ɨsin ɨ́ chuej mu'iicacié íiyen chaanaca japua .
40024008	A'ii pu a'ɨ́ɨn pú'een ɨ́ ta'amuájca ɨ́ mej jɨ́n rajpuaíitzi muá'aju'un .
40024009	’ Aj mú mi miyen amuaavívi'iran seica jemi mej mi me'ɨ́n a'ij pua'a amuáaruuren , majta mej mi amuaacui'ini . Matɨ́j mena'a mej a'uchéjme íiyen chaanaca japua , a'ɨ́ɨ mú amuajcha'ɨ́ɨre'e muá'aju'un me'ɨ́jna jɨme'e sej mú'een na'ará'astijre'e ineetzi .
40024010	’ A'ájna xɨcájra'a jetze , mu'iitɨ́ mú mé nejaúujɨsin , majta seica maujtzeɨ́ra'amua'a muá'aju'un seɨj ajta seɨj . Majta tiú'ujcha'ɨ́ɨre'e muá'aju'un .
40024011	Majta mu'iitɨ́ mú huataseíjre'esin a'ɨ́ɨme ɨ́ mej tí'ihua'itaca me'ɨ́jna jɨme'e mej nu'u Dios jetze me'ecan tí'ixaxa'a . Mehuá'acuanamuan jeíhua ɨ́ teɨte .
40024012	A'iné mu'uri jaítze'e a'ij pua'a rɨcɨ ɨ́ teɨte , camu ché'e ru'ihuaamua'a temua'a naa mú muá'aju'un . Mu'iitɨ́ mú muárɨ'erista muá'aju'un .
40024013	’ Mɨ́ ajta , Dios pu japuan niuuni a'ɨ́jna tɨ ayén té'eviicua'i ajta na'a caí huámɨ'ɨni .
40024014	Ajta , ayée pu amuacaí ruxe'eve'e sej si a'ucɨ́jxɨ'ɨn nainjapua seɨ́j chuéjra'a japua sej si hua'utá'ixaate'en ɨ́ teɨte ɨ́ niuucari tɨ jɨ́me'en raxa ɨ́ Dios tɨ nainjapua tí'aijta . Aj pu xaa te'entipuá'ari nain .
40024015	’ Ayee pu ajmí'i ra'uyú'uxaca'a a'ɨ́jna ɨ́ Daniel teecan mej nu'u ti'itɨ́j huatéchajtza a'u tɨ Dios huateúra'ate nain . A'ii pu nu'u a'ɨ́ɨn pú'een a'ɨ́jna ɨ́ ti'itɨ́j tɨ a'ij pua'a 'een , tɨ xána'avi'ire'e , tɨ tziɨ́ɨni'ire'e . Ajta a'ɨ́jna tɨ rá'ajijve'e , ché'e a'ɨ́ɨn yaú'itɨée á'ara'ani a'ɨ́jna . ’ Setɨ́'ɨj raaseíj , ayée xu huárɨni mú'een .
40024016	Me'ɨ́ɨn ɨ́ mej Judea a'uchéjme , miché'e a'ucɨ́jxɨ'ɨn ca'anacan a'u tɨ á'ujɨ́rime .
40024017	Ajta , a'ájna xɨcájra'a jetze , tɨ pua'a ja'atɨ́ án á'ujcatii ɨ́ ruchi'i japua ta'avé'enami'i , ché'e a'ɨ́ɨn ca'anacan acájra'ani . Ché'e caí ti'itɨ́j huiirá'an ɨ́ ruchi'itá , sino ché'e á'ura'ani ca'anacan .
40024018	Na'ari tɨ pua'a ja'atɨ́ tejé'emuarɨ'e u ruví'ira'ata'a , ché'e caí a'uré'enine'ica'an ɨ́ ruche tɨ ij rucɨɨxu huiráapin , sino ché'e á'ura'ani ca'anacan .
40024019	’ Cui'i xaa ne'u , jé'ecan mú rajpuaíitzi muá'aju'un a'ájna xɨcájra'a jetze ɨ́ uuca mej a'utájucájme , majta a'ɨ́ɨme ɨ́ mej huá'atzi'itéjmee ɨ́ ruyaujmua'a .
40024020	Setá'aj siyen tiraatáhuavii ɨ́ Dios jemi tɨ ij caí ayén ruxe'eve'e sej a'ucɨ́jxɨ'ɨn tɨ́'ɨj huáseevi'in , na'ari a'ájna xɨcájra'a mej jetzen ruse'upi .
40024021	’ A'ájna xɨcájra'a jetze , jaítze'e mú rajpuaíitzi muá'aju'un mej caí ja'anáj miyen tirajpuaíjtzica'a tɨ́j na'a tɨ Dios raatétaahuaca'a ɨ́ chaanaca . Capu ajta ché'e huá'acɨ'ɨti ɨ́ puaíjtzi a'ij tɨ tihuá'acɨ'ɨti a'ájna xɨcájra'a jetze .
40024022	’ Ajta , tɨ pua'a a'ɨ́ɨn tavástara'a ɨ́ Dios caí ayén ráaruurénche'e tɨ ij caí ché'e ayén ira'atéevi'i tɨ teuumé'en a'achú pua'an xɨca , capu ja'atɨ́ ruuri á'ame'enche'e . Mɨ́ ajta , huá'a jɨme'e ɨ́ teɨte tɨ Dios ari hua'uré'eseɨre'e ɨ́ jéjcua , a'ɨ́ɨ pu xaa ari ayén ráaruurée tɨ́'ij caí ché'e ayén irá'ateevi'in .
40024023	’ Seajta mú'een , caxu siyen rá'atzaahuate'e tɨ pua'a ja'atɨ́ ayén tejámuaatá'ixaate'en a'ájna xɨcájra'a jetze tɨjɨ́n : “ Casi'i , íiye pu já'ita'a é'en a'ɨ́jna ɨ́ Cɨríistu'u . ” Caxu seajta rá'atzaahuate'e tɨ pua'a seɨ́j ayén tí'ixajta yee : “ Me'ecui , amée pu já'ita'a é'en . ”
40024024	’ Mu'iitɨ́ mú hui huataseíjre'esin a'ɨ́ɨme ɨ́ mej nu'u i'i Cɨríistu'u , majta a'ɨ́ɨme ɨ́ mej nu'u Dios jetze me'ecan tí'ixaxa'a . Mɨ́ majta , camu . Metí'ihua'itaca mu'u . Ayee mú me'ɨ́jna jɨ́n a'ij mej tiraayɨ́'ɨtɨ mej mi seica a'ij te'utaseíj ɨ́ teɨte . Ayee mú majta tiu'utaseíjrata tɨ júte'e é'eme'ecan Dios jemi a'ij mej ye'í rɨcɨ . Ayee pu naa seíire'e a'ame mej mi hua'utémua'itɨ hua'itzi jɨme'e a'ɨ́mej ɨ́ tɨ Dios hua'uré'eseɨj , tɨ pua'a ayén tí'irɨ'ɨristan mej hua'utémua'itɨn .
40024025	’ Casi'i mú'een , nu'uri amuacaí amuá'ixaa .
40024026	A'ɨ́j pu jɨ́n , caxu siyen rá'atzaahuate'e tɨ pua'a ja'atɨ́ ayén tejámuaatá'ixaate'en tɨ jɨ́me'en yee : “ Amée pu nu'u á'uye'i 'ɨtzitá a'u tɨ caí mé'e ja'atɨ ” , na'ari ayén yee : “ Iiyu pu huiirájca avíitzi jɨme'e yú chi'ita . ”
40024027	’ Mɨ́ ajta , ayée pu té'eme a'ájna xɨcájra'a nej jetzen neajtahua'a yé ve'ecáanen i nej neajta teáata'a jetze airáane . Ayee nu jéjre'ecɨtze'e seíire'e na'ame tɨ́j mej témaxcava'ara'an . Amuacaí pu u e'ijnéeri'icɨ́ a'ame a'u tɨ 'eíjninei ɨ́ xɨca , ajta á'iyen ayén che'atá na'a huanéeri'icɨ́ a'ame a'u tɨ e'eteáru'ipi .
40024028	Ajta ayée pu che'atá na'a té'eme tɨ́j ti'itɨ́j tɨ huamɨ́'ɨ . Tɨ́'ɨj ti'itɨ́j huámɨ'ɨni , aj mú curé'ecɨjxɨ'ɨsin a'ɨ́ɨme ɨ́ muá'ara'ica .
40024029	’ Jɨ́me'en pu'u te'entipuá'ari nain ɨ́ mej jɨ́n rajpuaíitzi muá'aju'un a'ájna xɨcájra'a jetze , aj pu xaa ayén seíire'e a'ame u júte'e tɨ jɨ́me'en yee : Anaaruti ɨ́ xɨca , capu huanéeri'icɨ́ a'ame ɨ́ máxcɨra'i jɨme'e . Majta me'ɨ́n ɨ́ xu'ura'ave , a'ɨ́ɨ mú u e'ecávatzɨjxɨ'ɨsin u júte'e . Muaateúvivájra'asin a'ɨ́ɨme ɨ́ mej tí'aijta ɨ́ mej majta é'eseijre'e u ta japua , matɨ́j mena'a pua'amé .
40024030	’ A'ájna xɨcájra'a jetze , a'ɨ́j pu huataseíjre'esin u júte'e ɨ́ mej jɨ́n ramua'aréeren tɨjɨ́n nee nu neajtahua'a yé ve'ecánejsin inee , i nej neajta teáata'a jetze airáane . ’ Majta me'ɨ́n ɨ́ teɨtejra'a mej íiyen seijre'e chaanaca japua , matɨ́j mena'a pua'amé huataújxɨeemɨste'esin naími'i ɨ́ ru jetze . Ayee mú ti'ineseíira muá'aju'un netɨ́'ɨj ave'ecáanen ɨ́ jaitɨri jetze . Ayee pu seíire'e a'ame temua'a naa mej mi miyen huateújtzaahuate'en . Aj mú xaa ramua'aréeren ɨ́ nej nain jɨ́n antínmua'aree .
40024031	Neajta nu te'ucácɨ'ɨsite'esin ca'anín jɨme'e , neajta hua'uta'aíjte'esin a'ɨ́mej ɨ́ mej nevaɨre'e u ta japua mej a'ucɨ́jxɨ'ɨn nainjapua ɨ́ chaanaca mej mi hua'uré'eseɨre'en a'ɨ́mej ɨ́ nej neri hua'avé'ehuau . A'u tɨ ja'u'ástɨmee ɨ́ chaanaca , a'úu mú huaúuvi'itɨn .
40024032	’ Setá'aj siyen yaú'itɨée xá'ara'ani se'ɨ́jna jɨme'e a'ij tɨ ye'í rɨ́ɨj á'aye'i a'ɨ́jna ɨ́ huaréj . Tɨ́'ɨj antineájxɨ'ɨn tɨ cua'ati a'ɨ́jna ɨ́ cɨ́ye'ara'an jetze , tɨ pua'a ajta ari huataxúta'an , aj xu si siyen ramua'aréeren tɨ ari vejli'i ɨ́ víita'ari .
40024033	A'iné ayée xu ramua'aree ja'anáj tɨ pua'a pɨ́tí'irɨcɨ se'ɨ́jna jɨme'e ɨ́ sej rasise'i , ayée xu che'atá sena'a tiráamua'aree tɨ ari vejli'i ja'anáj tɨ jetzen antipuá'ari nain se'ɨ́jna jɨme'e sej raseijran nain a'ij nej neri tejámuaatá'ixaa .
40024034	’ Ayee nu tejá'amua'ixaate'e tzáahuati'ira'a jɨme'e , majta mauj ruuri naími'i ɨ́ teɨte ɨ́ mej íiyen seijre'e íjii , nain pu xaa araúrastejsin .
40024035	Ayej xaa ti'ayajna , a'ɨ́ɨ pu antipuá'ari naíjmi'i tɨ́j na'a ti'ipua'amé tɨ íiyen seijre'e chaanaca japua , ajta u ta japua . Ajta a'ɨ́ɨn ɨ́ niuucari a'ij nej neri tejamuá'ixaa , capu ja'anáj antipuá'ari xaa ne'u .
40024036	’ Capu ja'atɨ́ ramua'aree ja'anáj tɨ te'entipuá'ajte na'ari a'atzaj tɨ ayén tí'irɨni . Camu ramua'aree a'ɨ́ɨme ɨ́ mej tí'ivaɨre'e u ta japua . Canu neajta ramua'aree inee sino , a'ɨ́ɨ pu xaa ramua'aree a'ɨ́jna ɨ́ nej rájya'upua .
40024037	’ A'ájna xɨcájra'a nej jetzen neajtahua'a yé ve'ecánejsin inee , i nej neajta teáata'a jetze airáane , ayée pu té'eme . Ayee mú che'atá mena'a tí'ijrɨ'ɨrée muá'aju'un ɨ́ teɨte matɨ́j tí'ijrɨ'ɨrejca'a a'ájna tɨ́'ɨj auj ruurica a'ɨ́jna ɨ́ Noé teecan .
40024038	Ayee mú rɨjcaa , tɨ́'ɨj caí xɨ antipuá'areca'a ɨ́ chaanaca jaj jɨme'e , metí'icua'acare'e ɨ́ teɨte , majta yé'ecare'e . A'ɨ́ɨ mú néjne'ɨche , majta viɨche'ecare'e . Maúche'e mú miyen rɨjcaa ajta caí a'ɨ́ɨn Noé ateájraa ɨ́ baarcu jetze tɨ ve'ée .
40024039	Majta me'ɨ́n ɨ́ teɨte , camu a'atzu ramua'areereca'a a'ij tɨ ti'itɨ rɨníiche'en . Aj mú xaa ráamua'areeri'i tɨ́'ɨj huatámɨ'ɨyeca'a . Huaja'ujaújte naíjmi'ica ɨ́ teɨte . Ayee pu che'atá na'a tihuá'aruuren a'ájna xɨcájra'a nej jetzen yé ve'ecánejsin , i nej teáata'a jetze airáane .
40024040	’ A'ájna a'úu mú huaté'uu muá'aju'un ví'ira'ata'a , mé hua'apua ɨ́ teteca . Seɨ́j pu á'avi'itɨchi'ihuan tɨ́'ij te'entipuá'are . Ajta ɨ́ seɨ́j , a'úu pu a'uteáturaasin .
40024041	Majta me'ɨ́n ɨ́ 'uuca , a'úu mú a'uté'uu muá'aju'un , mé hua'apua . Meté'atɨ'ɨxɨ́j mú muá'aju'un . Seɨ́j pu ajta á'avi'itɨchi'ihuan tɨ́'ij te'entipuá'are , ajta ɨ́ seɨ́j , a'úu pu a'uteáturaasin .
40024042	’ A'ɨ́j pu jɨ́n , ayée nu tejá'amua'ixaate'e , setá'aj atanéjne'ere temua'a naa , a'iné caxu ramua'aree ja'anáj tɨ xɨcájra'a jetze uvé'enejsin ɨ́ á'amuavastara'a .
40024043	’ Setá'aj siyen yaú'itɨée xá'ara'ani se'íjna . A'ɨ́jna jɨme'e ɨ́ ja'atɨ tɨ huatéechi'i , tɨ pua'a a'ɨ́ɨn ramua'areere a'atzaj tɨ pua'a ɨ́ tɨ́ca'ari tzajta'a a'uteáruti a'ɨ́jna ɨ́ nahua'ari , ayée pu rɨni a'ɨ́jna tɨ huatéechi'i . A'ɨ́ɨ pu atanéeri a'ame , ajta capu raatá'asin tɨ a'ɨ́ɨn nahua'ari ra'antána'aca ɨ́ puéerta , tɨ́'ij uteárute u chi'ita .
40024044	Ayee pu hui che'atá na'a ruxe'eve'e sej siyen atanéjne'eri a'iné inee , i nej neajta teáata'a jetze airáane , ayée nu uvé'enejsin a'atzaj sej caí pua'a nechu'eve'e mú'een .
40024045	’ A'ɨ́j nu jɨ́n niyen tejá'amua'ihua'uran . ¿ A'ataani tévira'a ayén caí ja'anáj á'ɨtzee , tɨ ajta rɨ́'ɨ mé teuúmua'aree tɨ pua'a a'ɨ́ɨn vástare'ara'an ayén tiraa'íjcate'en a'ɨ́jna jɨme'e tɨ tihuá'aijte'e ɨ́ seica ɨ́ mej tí'ijvaɨre'e tɨ ij a'ɨ́ɨn tihua'umín a'atzaj tɨ pua'a ari huaxɨ́'epɨ'ɨntari'ihuaca'a ?
40024046	Ajta a'ɨ́jna ɨ́ tevi , naa pu tiraatévaɨre'esin tɨ pua'a ayén rɨjca a'ij tɨ tiraata'aíj tɨ́'ɨj ajtahua'a uvé'enen a'ɨ́jna tɨ tí'ira'aijte'e .
40024047	’ Ayee nu tejá'amua'ixaate'e , tzáahuati'ira'a jɨme'e tɨ pua'a auj ayén rɨjca tɨ́'ɨj uvé'enen ɨ́ vástare'ara'an , a'ɨ́ɨ pu xaa ayén tí'ira'íjcate'en nain jɨme'e a'achú tɨ caj tí'ijcha'ɨɨ .
40024048	’ Mɨ́ ajta , tɨ pua'a a'ij pua'a tí'itevistan a'ɨ́jna ɨ́ ja'atɨ , ayée pu rɨni . Ayee pu tí'imua'atze ɨ́ ru tzajta'a tɨjɨ́n : “ Jé'ecan pu á'ateeri mé já'ahua'a ɨ́ nevástara'a . ”
40024049	Aj pu i autéchesin tɨ a'ij pua'a tihua'uté'axɨ'ɨn ɨ́ ruxɨ́'ej teɨte ɨ́ mej tí'ijvaɨre'e . Ajta huá'a jamuan tí'icua'ani , ajta ye'en a'ɨ́mej jamuan ɨ́ mej rutá'aruaijve'e .
40024050	’ Ajta a'ɨ́ɨn vástare'ara'an uvé'enejsin a'ájna xɨcájra'a tɨ jetzen caí rachú'eve'e a'ɨ́jna tɨ tí'ijvaɨre'e , ajta a'atzaj tɨ pua'a caí ramua'aree tɨ ari uvé'ene .
40024051	Aj pu i vástare'ara'an jeíhua puaíjtzi raatá'asin . Ajta raata'aíjte'esin tɨ a'uun a'utéveeca a'u mej a'uteáturaasin a'ɨ́ɨme ɨ́ mej caí tzáahuati'ira'a jɨ́n miyen tí'ijrɨ'ɨre . Jé'ecan pu ruyeinixɨ'ɨn a'ujna , ajta rutamej pu jɨ́n ancuré'ujcɨ'ɨmée a'ame a'ɨ́jna jɨme'e tɨ rajpuaíjtzi .
40025001	’ A'ájna xɨcájra'a jetze , ayée pu Dios hua'utá'asin ɨ́ teɨte mej mi me'uun a'uteárute a'u tɨ a'ɨ́ɨn é'eseijre'e u ta japua . Ayee pu che'atá na'a tihuá'aruuren a'ij tɨ tihuá'uruu ɨ́ teemua mé 'uuca , tamuáamuata'a mej nu'u ará'aseca'a . A'ɨ́ɨ mú tejá'utɨɨ ɨ́ tiú'ujlaampara mej mi me'uun ra'antinájche a'ɨ́jna tɨ huaténeɨchi .
40025002	Camu rɨ́'ɨ mé titeumuámua'are'eca'a seica , ɨ́ mej anxɨ́vi . Majta me'ɨ́n ɨ́ seica , ɨ́ mej majta anxɨ́vi , a'ɨ́ɨ mú nu'u xaa rɨ́'ɨ mé titeumuámua'are'eca'a .
40025003	Majta me'ɨ́n ɨ́ mej caí rɨ́'ɨ mé titeumuámua'are'eca'a , a'ɨ́ɨ mú tejá'utɨɨ ɨ́ tiú'ujlaampara . Aru camu ya'ujáj me'ɨ́jna ɨ́ aceite ɨ́ mej jɨ́n rá'ajtaira .
40025004	’ Majta me'ɨ́n ɨ́ mej rɨ́'ɨ mé titeumuámua'are'eca'a , a'ɨ́ɨ mú xaa limeeta tzajta'a ru'ucájtuaa ɨ́ aceite . A'ɨ́j mú a'ujáj , jamuan ɨ́ tiú'ujlaampara .
40025005	A'iné jeíhua pu nu'u é'etee a'ɨ́jna tɨ huaténeɨchi , temua'a pu cutzi tihua'umuá'itɨ a'ɨ́mej ɨ́ teemua . Muaatácu'utzuca'a micu .
40025006	’ Pu'uri nu'u teuumé'eca a'atzaj já'ita'a tɨ́ca'a , tɨ́'ɨj seɨ́j ayén huajíjhuaca'a tɨjɨ́n : “ Pu'uri yé vé'eme a'ɨ́jna tɨ huaténeɨchi . Xu'irácɨɨnichi sej si ra'antinájche . ”
40025007	Matɨ́'ɨj mi huajɨ́jxɨca'a a'ɨ́ɨme ɨ́ teemua . Á'iyen mú rɨ́'ɨ tiú'uruu ɨ́ tiú'ujlaampara .
40025008	’ Aj mú mi a'ɨ́ɨme ɨ́ mej caí rɨ́'ɨ huaújruu , ayée mú tihua'utajé ɨ́ seica tɨjɨ́n : “ Aisí , cɨ́j caj setitaatá'a ɨ́ aceite a'iné pu'uri huitáxɨ'ɨsin téjmi ɨ́ ta'áa . ”
40025009	’ Majta me'ɨ́n ɨ́ mej rɨ́'ɨ mé titeumuámua'are'eca'a , ayée mú tihua'utá'ixaa tɨjɨ́n : “ Catu xaa ne'u , a'iné ayej ne'ase capu cɨ'ɨti tɨ́j na'a itejmi . Capu ajta cɨ'ɨpe tɨ́j na'a mú'ejmi . Mɨ́ seajta mú'een , setá'aj á'ucɨɨne huá'a jemi ɨ́ mej aceite tu'araca sej si ráananan tɨ́j na'a mú'ejmi . ”
40025010	’ Aj mú mi miyen huarɨ́j . U mú nu'u mi á'uju'un . Maúche'e mú huajú'ucaa , tɨ́'ɨj a'ɨ́ɨn a'ará'a a'ɨ́jna tɨ huaténeɨchi . Majta me'ɨ́n ɨ́ teemua ɨ́ mej rɨ́'ɨ huaújruu , a'ɨ́ɨ mú a'ucɨ́j jamuan a'u mej tejé'eyeste me'ɨ́jna jɨme'e tɨ huaténeɨchi . Aj pu i te'iteánami'ihuaca'a ɨ́ puéerta jetze .
40025011	’ A'atzu nu'u á'ateevi'ica , majta ɨ́ seica a'ará'a ɨ́ teemua . Aj mú mi miyen tiraatá'ixaa tɨjɨ́n : “ Tavastara'a , mú'ee ɨ́ pej i'i tavástara'a , tita'antácuune'e . ”
40025012	Aj pu i ayén tihua'utá'ixaa tɨjɨ́n : “ Ayee nu tejá'amua'ixaate'e , ayej ti'ayajna . Canu a'atzu á'amuamuajte . ”
40025013	Aj pu i Jesús ayén tihua'utá'ixaa tɨjɨ́n : ― Setá'aj siyen atanéjne'eri a'iné caxu ramua'aree ja'anáj tɨ xɨcájra'a jetze nej inee uvé'enejsin .
40025014	’ Ajta , ayée pu che'atá na'a Dios huá'aruuren a'ájna xɨcájra'a jetze tɨ́j ɨ́ ja'atɨ ayén tihuá'uruu ɨ́ mej tí'ivaɨre'eca'a . Tɨ́'ɨj nu'u ari a'uye'imɨ́ɨca mé já'ahua'a yee , amuacaí pu hua'utajé a'ɨ́mej ɨ́ mej tí'ivaɨre'eca'a . Tihua'u'íjca a'ɨ́jna jɨme'e ɨ́ tɨ a'ɨ́ɨn tí'ijcha'ɨɨca'a .
40025015	’ Ayee pu tiraatá'a seɨ́j a'achú cumu anxɨ́j vi'ira'a ɨ́ tumin . Ajta ɨ́ seɨ́j , ayée pu tiraatá'a a'achú cumu hua'apua vi'ira'a . Ajtahua'a ɨ́ seɨ́j , seɨ́j vi'ira'a pu tiraatá'a . Ayee pu tihua'utá'a a'ij mé tiraayɨ́'ɨtɨ . Tɨ'ɨj jí á'uraa .
40025016	’ Ajta nu'u a'ɨ́ɨn tɨ anxɨ́j vi'ira'a ancuré'a , a'ɨ́ɨ pu a'utéjche tɨ tiu'umuárɨ'en tumin jɨme'e . Ajta á'iyen , raamuá'itɨ anxɨ́j vi'ira'a a'ɨ́jna jɨme'e tɨ ajmí'i ra'ancuré'a .
40025017	Ayee pu che'atá na'a huarɨ́j a'ɨ́jna ɨ́ ja'atɨ tɨ ra'ancuré'a a'achú cumu hua'apua vi'ira'a . Raamuá'itɨ hua'apua vi'ira'a , icu .
40025018	’ Ajta nu'u a'ɨ́ɨn tɨ ra'ancuré'a a'ɨ́jna ɨ́ seɨ́j vi'ira'a , capu tiraamuárɨ'iste . A'áa pu já'ahua'a a'ará'a . Ra'ateíchajraa á chuaata'a . A'uu pu ra'avá'ana ɨ́ tumin tɨ raatániɨjte ɨ́ ɨ́ tɨ tihuá'aijte'e .
40025019	’ Pu'uri nu'u á'ateevi'ica'a , ajta a'ɨ́ɨn ɨ́ tɨ tihuá'aijte'e , uvé'ene . Ajta a'utéjche tɨ raaxɨ́'epɨ'ɨntare'en ɨ́ tumin jɨme'e .
40025020	’ Ajta a'ɨ́ɨn tɨ anxɨ́j vi'ira'a ancuré'a , a'ɨ́ɨ pu ajta a'ará'a ɨ́ seica ɨ́ anxɨ́j vi'ira'a . Ayee pu tiraatá'ixaa tɨjɨ́n : “ Nevástara'a . Ayee pepu'u caj tinaatá'a anxɨ́j vi'ira'a jɨme'e . Casi'i , a'ij nu jɨ́n raamuá'itɨ seica tɨ ayén che'atá na'a te'ará'ase anxɨ́j vi'ira'a . ”
40025021	’ Ayee pu tiraatá'ixaa a'ɨ́jna ɨ́ vástare'ara'an tɨjɨ́n : “ Xɨ́'epɨ'ɨn pej huarɨ́j , mú'ee ɨ́ pej caí ja'anáj á'ɨtze . Rɨ́'ɨ pej tí'itevij . A'ɨ́j pej jɨ́n te'ará'aste . A'ɨ́j nu jɨ́n niyen tí'imua'ijcate'en jeíhua jɨme'e , íiye ineetzi jemi tetá'aj huátatemua'ave'en naími'i . ”
40025022	’ Ajta a'ɨ́ɨn tɨ hua'apua vi'ira'a ancuré'a , a'ɨ́ɨ pu ajta yé ra'áa . Ayee pu ajta tiraatá'ixaa tɨjɨ́n : “ Nevástara'a , mú'ee pej piyen tinaa'íjca pe'ɨ́jna jɨme'e hua'apua vi'ira'a ɨ́ tumin . Casi'i , a'ij nu jɨ́n raamuá'itɨ seica tɨ ayén che'atá na'a te'ará'ase hua'apua vi'ira'a . ”
40025023	’ Ajta a'ɨ́ɨn ɨ́ vástare'ara'an , ayée pu tiraatá'ixaa tɨjɨ́n : “ Xɨ́'epɨ'ɨn pej huarɨ́j , mú'ee ɨ́ pej caí ja'anáj á'ɨtzee . Rɨ́'ɨ pej tí'itevij . A'ɨ́j pej jɨ́n ra'ará'aste . A'ɨ́j nu jɨ́n niyen tí'imua'ijcate'en jeíhua jɨme'e , íiye ineetzi jemi tetá'aj huátatemua'ave'en naími'i . ”
40025024	’ Ajta nu'u a'ɨ́ɨn tɨ seɨ́j vi'ira'a ancuré'a , a'ɨ́ɨ pu ajta yé ra'áa . Ayee pu tiraatá'ixaa tɨjɨ́n : “ Nevástara'a . Nee nu niyen ráamua'areeri'i pej piyen té'ejaaxɨejve'e . Ayee pej tihuá'aijte'e mɨ seica mej mi tiu'uhuáste'en , matá'aj tiu'utzaana . Aru nain pu tí'imuacɨ'ɨti mú'eetzi . Ayee pej tihuau'aíjte'en mej mi ráahuastɨra'ani ɨ́ imue'eri , matá'aj raaré'eseɨre'en tɨ́'ɨj tí'icɨɨre . Ajta á'iyen nain timuáacɨ'ɨti mú'eetzi .
40025025	A'ɨ́j nu jɨ́n tí'itziɨɨne'eca'a inee . Aj nu jɨ́n ne'uun á já'ahua'a a'ará'a . Nera'ateíichejraa . Netɨ́'ɨj ni ra'avá'ana á chuaata'a . Ye'ecui ne'u , mú'eetzi tɨ a'aa . ”
40025026	’ Ajta a'ɨ́ɨn vástare'ara'an , ayée pu tiraatá'ixaa tɨjɨ́n : “ Mú'ee , mɨ pej a'ij pua'a tí'itevij , jé'ecan pej huá'ɨna'ase'e . Capej ti'itɨ́j jɨ́n nevaɨre'e . Tɨ́ pua'a piyen ramua'aree nej niyen tihua'a'aíjte'en mej mi tiu'uhuáste'en tɨ i ayén nain tináacɨ'ɨti ineetzi , ¿ ni tzaa pajta piyen ramua'areere nej neajta niyen tihua'a'aíjte'en mej mi raaré'eseɨre'en tɨ ij ajta nain tináacɨ'ɨti ineetzi ?
40025027	Tɨ́ pua'a piyen ti'ijmua'aréere , ¿ a'iné 'een jɨ́n pecaí piyen huarɨ́j pej pi caí pe'uun yaúutuaa ɨ́ tumin huá'a jemi ɨ́ mej tumin tí'ine'ɨjte nej ni a'atzu raamuá'itɨn ? Tɨ́ pua'a piyen huárɨniiche'e , aj nu xaa ra'ancuré'aniiche'en ɨ́ tɨ neetzi ne'áa netɨ́'ɨj yé uvé'enen . Pe'uté'ɨtzee huápɨ'ɨ . ”
40025028	’ Aj pu nu'u i ayén tihua'utá'ixaa a'ɨ́mej ɨ́ seica ɨ́ mej vejli'i huaté'uu tɨjɨ́n : “ Setá'aj yeehui rá'ari'i se'ɨ́jna ɨ́ seɨj vi'ira'a , seajta raatá'an se'ɨ́jna tɨ tamuáamuata'a vi'ira'a tí'ituaave .
40025029	Matɨ́j mena'a pua'amé ɨ́ mej jeíhua tí'ijcha'ɨɨ , jaítze'e pu tihuá'acɨ'ɨti . Ayee pu té'eme mej miyen tí'ijcha'ɨ́ɨ muá'ara'ani nain a'achú tɨ caj ruxe'eve'e . Majta me'ɨ́n ɨ́ mej caí ti'itɨ́j tícha'ɨɨ , a'ɨ́ɨ mú tihuá'ari'ira a'ɨ́mej ɨ́ mej cɨ́j mena'a tí'ijcha'ɨɨ mej mi caí ché'e tí'ijcha'ɨ́ɨ muá'ara'ani .
40025030	Seajta mú'een , setá'aj mé ya'urájrɨeni se'ɨ́jna ɨ́ tɨ caí ti'itɨ́j vaɨre'e mé pua'acɨé a'u tɨ a'utɨ́ca'a . A'uu pu ruyeinixɨ'ɨn , ajta ancuré'ujcɨ'ɨxɨjsin a'ɨ́jna jɨme'e tɨ rajpuaíjtzi . ” Ayee pu tihua'utá'ixaa a'ɨ́jna ɨ́ vástare'ara'an .
40025031	’ A'ájna xɨcájra'a nej jetzen yéve'ecánejsin inee , i nej neajta teáata'a jetze airáane , netɨ́'ɨjtáhua'a huataseíjre'en a'ɨ́mej jamuan ɨ́ mej tí'ivaɨre'e u ta japua , naa pu seíire'e a'ame mej mi rɨ́'ɨ te'utaseíj ɨ́ teɨte , temua'a naa . Nee nu huatéyeijxa ɨ́ ɨpuari japua mej mi ráamua'aree ɨ́ nej inee nain jɨ́n antínmua'aree íiyen chaanaca japua .
40025032	’ Matɨ́'ɨj mi neetzi jemi huá'ajseɨre'esin naíjmi'ica ɨ́ teɨtejra'a i mej íiyen seijre'e ɨ́ chaanaca japua . Neajta inee , ayée nu che'atá nena'a hua'apuacɨé huá'ajseɨre'esin tɨ́j ajta ja'atɨ́ ayén hua'apuacɨé tihuá'ajseɨ ɨ́ ruye'emua . A'uu pu huá'ajseɨj ɨ́ cáne'axɨ seɨ́jta'a , ajta a'ɨ́ɨme ɨ́ caurasi , ajta seɨ́jta'a .
40025033	’ Majta me'ɨ́n ɨ́ mej rɨ́'ɨ tí'iteteɨte , ayée mú 'een matɨ́j ɨ́ cáne'axɨ . Nerɨ'ɨríinta'a nu huá'ajseɨre'esin . Majta a'ɨ́ɨme ɨ́ mej a'ij pua'a tí'iteteɨte , ayée mú 'een matɨ́j ɨ́ caurasi . Ne'úutata'a nu huá'ajseɨre'esin ne'ɨ́mej .
40025034	’ Neajta inee , i nej i'i Rey , ayée nu tihua'utá'ixaate'esin ne'ɨ́mej ɨ́ mej e'ejteí nerɨ'ɨríinta'a tɨjɨ́n : “ Iíye'e xu'u ij mú'een , mɨ sej rɨ́'ɨ tiraatá'a ɨ́ niyá'upua , setá'aj siyen ra'ancuré'an ɨ́ tɨ ayén tejá'amuacɨ'ɨti , a'ij tɨ tiú'uxɨ'epɨ'ɨntari'ihuaca'a tɨ́j na'a tɨ Dios raatétaahuaca'a ɨ́ chaanaca , sej si se'uun a'uteárute a'u tɨ Dios é'eseijre'e .
40025035	Ayee pu té'eme a'iné mú'een xu tinaamí netɨ́'ɨj huata'í'icuataca'a . Mú'een xu seajta jaj naatá'a netɨ́'ɨj huata'í'imɨ . Mú'een xu seajta na'ancuré'evi'itɨ ɨ́ ruchi'itá tɨ́'ɨj caí ja'atɨ́ nexɨ́'eve'eca'a .
40025036	Ayee xu tinaatéechejte netɨ́'ɨj caí ti'itéchejca'a . Netɨ́'ɨj tijcuí'ineca'a , mú'een xu seajta naatéeseij . Ajta , netɨ́'ɨj aiteánami'ihuaca'a , mú'een xu seajta náamuaareca'a . ”
40025037	’ Majta me'ɨ́n ɨ́ mej rɨ́'ɨ tí'iteteɨte , ayée mú tinaatá'ixaate'esin tɨjɨ́n : “ Tavastara'a , ¿ a'anajni tiyen timuaamí tetɨ́'ɨj muaaseíj ɨ́ pej í'icuataca'a ? ¿ A'anajni tiyen jaj timuaatá'a tetɨ́'ɨj muaaseíj pej í'imɨ'ɨca'a ?
40025038	¿ A'anajni tiyen timua'ancuré'evi'itɨ ɨ́ tachi'itá iteen tetɨ́'ɨj ráamua'areeri'i pej caí a'ij tamuari ? Ari i'i , ¿ a'anajni tej tiyen huarɨ́j tej timuaatéechejte patɨ́'ɨj caí ti'itɨ́j jɨ́n ti'itéchejca'a ?
40025039	¿ A'anajni tiyen muáamuaareca'a patɨ́'ɨj aiteánami'ihuaca'a na'ari tej tiyen muaatéeseij patɨ́'ɨj tí'icui'ica'a ? ”
40025040	’ Neajta inee , i nej i'i Rey , ayée nu tihua'utá'ixaate'esin tɨjɨ́n : “ Ayee nu tejá'amua'ixaate'e tɨ ayén ti'ayajna , setɨ́j sena'a sej siyen huá'uruu a'ɨ́mej ɨ́ ne'ihuaamua'a , ayée xu che'atá sena'a náaruu ineetzi . Capu amɨ́n a'ij tɨ pua'a siyen raatévaɨ seɨ́j ɨ́ ne'ihuaara'a tɨ caí ti'itɨ́j jɨ́n ti'itéjvee , tɨ caí a'atzu ruxe'eve'e . ”
40025041	’ Aj nu ni niyen tihua'utá'ixaate'esin a'ɨ́mej ɨ́ mej e'ejteí ne'úutata'a tɨjɨ́n : “ Sericu mú'een , mɨ tɨ Dios a'ij pua'a tejámuaatá'asin . Sej hui ineetzi jemi sej si se'uun a'uteárute taij tzajta'a tɨ Dios ayén rɨ́'ɨ ráaruurijtze a'ɨ́jna ɨ́ tiyaaru'u , majta a'ɨ́mej ɨ́ mej tí'ijvaɨre'e , a'ɨ́ɨme ɨ́ xɨéjniu'ucari ɨ́ mej a'ij pua'a 'een .
40025042	Sericu mú'een , a'iné caxu tinaamí netɨ́'ɨj huata'í'icuataca'a . Mú'een xu seajta caí jaj naatá'a netɨ́'ɨj í'imɨ'ɨca'a .
40025043	Capu ja'atɨ naamuá'a . Ayee pu i 'eene'e , caxu ná'anvi'itɨ á ruchi'itá . Canu ti'itéchejca'a . Mɨ́ seajta mú'een , caxu tinaatéechejte . Netɨ́'ɨj tijcuí'ineca'a , caxu seajta naatéeseij , caxu seajta náamuaareca'a netɨ́'ɨj aiteánami'ihuaca'a . ”
40025044	’ A'ɨ́ɨ mú majta miyen tinaatá'ixaate'esin tɨjɨ́n : “ Tavastara'a , ¿ a'anajni tiyen timuaaseíj pej huata'í'icuataca'a , nusu pej í'imɨ'ɨca'a , na'ari pej caí ja'atɨ́ mua'atejca'a , na'ari pej tí'icui'ica'a , ca'ɨ́n pej aiteánami'ihuaca'a , teajta caí muaatévaɨ iteen ? ”
40025045	’ Aj nu ni niyen tiu'utániuusin tɨjɨ́n : “ A'iné caxu siyen raatévaɨ seɨ́j ɨ́ ne'ihuaara'a tɨ caí ti'itɨ́j jɨ́n ti'itéjvee , seɨ́j tɨ caí ruxe'eve'e , caxu seajta naatévaɨ ineetzi . ”
40025046	’ Majta me'ɨ́n , a'úu mú á'uju'un tɨ ij puaíjtzi huá'ucɨ'ɨti tɨ́j na'a rusén jɨme'e . Majta me'ɨ́n ɨ́ mej rɨ́'ɨ tí'iteteɨte , a'úu mú á'uju'un a'u tɨ Dios é'eseijre'e mej mi ruuri muá'ara'ani jemin tɨ́j na'a rusén jɨme'e .
40026001	Tɨ́'ɨj Jesús raatapuá'ajtaca'a tɨ nain tiu'utaxájtaca'a a'íjna i niuucari , aj pu i ayén tihua'utá'ixaa a'ɨ́mej ɨ́ mej jamuan á'ujujhua'ane'e .
40026002	Ayen tɨjɨ́n : ― Xu'uri ramua'aree tɨ ari vejli'i a'ájna mej tí'iyesten me'ɨ́jna jɨme'e tɨ Dios tihua'utá'uuni'i . A'atura aúche'e hua'apua xɨca . Ja'atɨ́ pu ajta tiu'utátuiire'esin ɨ́ nejɨ́me'e i nej neajta teáata'a jetze airáane mej mi ná'utatan cúruu jetze . ― Yee pu'u tihua'utá'ixaa .
40026003	Majta me'ɨ́n ɨ́ mej tihuá'aijte'e teyujta'a , majta a'ɨ́ɨme ɨ́ mej tiú'ujmua'ate ɨ́ niuucari jɨme'e tɨ tí'aijta , majta ɨ́ hua'avaujsi ɨ́ mej Israél jetze ajtéme'ecan , a'úu mú e'etiújseɨj u chi'ira'an jetze a'ɨ́jna tɨ nain jɨ́n antiújmua'aree u hua'atéyujta'a . Ayee pu ántehuaa a'ɨ́jna tɨjɨ́n Caifás .
40026004	A'ɨ́ɨ mú tiú'ujmua'atziite'eca'a a'ij mej ye'í huárɨni mej mi hua'itzi jɨ́n raatéevi'i me'ɨ́jna ɨ́ Jesús mej mi raajé'ica .
40026005	Majta miyen tí'iru'ixaate'eca'a tɨjɨ́n : ― Catu raatévi'ira matɨ́'ɨj tí'iyeste ɨ́ teɨte mej mi caí huataníniu'ucacu . Tɨ́ pua'a tiyen huárɨni , a'ɨ́ɨ mú taaténe'usi'ite'esin .
40026006	Ajta a'ɨ́jna ɨ́ Jesús , a'úu pu a'utéveeca'a u Betania a'u tɨ é'eche a'ɨ́jna ɨ́ ja'atɨ tɨ ayén ántehuaa tɨjɨ́n Simón . A'ii pu a'ɨ́ɨn pú'een ɨ́ mej majta miyen ratamuá'amua tɨjɨ́n Tɨ́ Cá'atzaj .
40026007	Aj pu i seɨ́j á e'iré'ene jemin a'ɨ́jna ɨ́ Jesús . 'Ɨ́ita'a pu pɨ́rɨcɨ tɨ limeeta huátɨsime'eca'a . Tetej limeetajra'a pu pú'eene'e . Naa pu te'evé'ejɨstica'a tɨ naa teáarɨ́'e , tɨ ajta huápɨ'ɨ tí'ijnajche . Tɨ́'ɨj Jesús huatecaíca meesa jetze , a'ɨ́ɨn 'ɨ́ita'a án pu yé'ajtuaa án mu'úutze'en .
40026008	Majta me'ɨ́n ɨ́ mej Jesús jamuan á'ujujhua'ane'e , matɨ́'ɨj raaseíj a'ij tɨ huarɨ́j , jé'ecan mú huataníniu'ucacuca'a ɨ́ 'ɨ́ita'a jemi . Aj mú mi miyen tiu'utaxájtaca'a tɨjɨ́n : ― ¿ A'iné 'een jɨ́n á'uvej amɨ́jna ɨ́ aceite ?
40026009	Rɨ'ɨríistaca'anche'e pu mej ráatuaanijche'en mej mi raamuá'itɨnche'e jeíhua ɨ́ tumin mej mi hua'utá'an a'ɨ́mej ɨ́ mej caí a'ij tí'ijviicua'i .
40026010	Ajta a'ɨ́ɨn ɨ́ Jesús , a'ɨ́ɨ pu ráamua'areeri'i a'ij mej ye'í tí'ixajtaca'a . Aj pu i ayén tihua'utá'ixaa tɨjɨ́n : ― ¿ A'iné 'een jɨ́n siyen rájaaxɨejvi'i se'íjna i 'ɨ́ita'a ? A'ij tɨ náaruu , temua'a pu naa i'i xɨ́'epɨ'ɨn .
40026011	Ayee nu tejá'amua'ixaate'e . A'ɨ́ɨme ɨ́ mej caí a'ij tí'ijviicua'i , maúche'e mú mú'ejmi jemi seíire'e muá'aju'un tɨ́j na'a rusén jɨme'e . Ja'anáj tɨ na'a pu i í'irɨ'ɨriista a'ame sej siyen tihua'utévaɨre'en . Mɨ́ neajta inee , canu ché'e mú'ejmi jemi seíire'e na'ame .
40026012	’ Ayee pu'u , tɨ́'ɨj a'íin 'ɨ́ita'a na'avé'emeijri'i ineetzi , ayée pu 'een jɨ́n ayén náaruu a'ɨ́jna jɨme'e tɨ na'avá'anan .
40026013	Ayee nu tejá'amua'ixaate'e tɨ ayén ti'ayajna , íiyen chaanaca japua , a'u tɨ na'a mej tihua'utá'ixaate'en ɨ́ teɨte a'ij tɨ Dios tihua'irájtuaani a'ɨ́ɨ mú majta hua'utá'ixaate'esin a'ij tɨ huarɨ́j a'íjna i 'ɨ́ita'a mej mi jeíhua ra'utámua'aree .
40026014	Ajta seɨ́j tɨ huá'a jetze ajtéme'ecan ɨ́ mej tamuáamuata'a japuan hua'apua ará'ase , a'ɨ́jna tɨ ayén ántehuaa tɨjɨ́n Judás Iscariotes , a'ɨ́ɨ pu ajtáraa huá'a jemi . A'uu pu á'uraa tɨ ij tiu'uxáj huá'a jamuan ɨ́ mej tí'aijta teyujta'a .
40026015	Ayee pu tihua'uta'íhua'uri'i tɨjɨ́n : ― ¿ A'achúni setí'ineanajchite'en tɨ pua'a nejamuaatátuiire'en ne'ɨ́jna ɨ́ Jesús ? Maraaté'itɨee ɨ́ tumin . Majta raatá'a a'achú cumu seité japuan tamuáamuata'a ɨ́ tumin , rumua'atɨ́ plata .
40026016	Ajta iyá'uraa a'ɨ́jna ɨ́ Judás . Tɨ́j na'a a'ájná'ɨmua , a'ɨ́ɨ pu a'utéjche tɨ ráahuauni ja'anáj tɨ i'i xɨ́'epɨ'ɨn tɨ ij hua'utátuiire'en .
40026017	Tɨ́'ɨj teja'uré'ene a'ájna xɨcájra'a ɨ́ ta'amuájca mej jetzen tí'iyestehua'a matɨ́'ɨj pan cua'acare'e tɨ caí cujchira'a , aj mú mi á e'iré'ene ɨ́ Jesús jemi a'ɨ́ɨme ɨ́ mej jamuan á'ujujhua'ane'e . Ayee mú tiraata'íhua'uri'i tɨjɨ́n : ― ¿ A'uné jetze mua'aráanajche tej á'uju'un tej ti rɨ́'ɨ tejá'uruuren ɨ́ pej ráacua'ani ɨ́ pan tej jɨ́n ra'utámua'aree a'ájna xɨcájra'a tɨ jetzen Dios tihua'utá'uuni'iri'i ɨ́ tayaujmua'a ɨ́ mej anáaté'ee muaanúnu'ihuaca'a ?
40026018	Aj pu i ayén tihua'utá'ixaa tɨjɨ́n : ― Sericu mú'een se'ájna chajta'a . Aa xu ja'atɨ́ é'eteuni . Setá'aj siyen tiraata'ixaate'en yee : “ Yee pu ti'ixa ɨ́ maestro tɨjɨ́n pu'uri a'ájna teja'uré'ene nej nain jɨ́n raanaíjmire'en , neajta nej ra'utámua'aree a'ájna xɨcájra'a tɨ jetzen Dios tihua'utá'uuni'iri'i ɨ́ tayaujmua'a mej anáaté'ee muaanúnu'ihuaca'a . ”
40026019	Majta me'ɨ́n ɨ́ mej Jesús jamuan á'ujujhua'ane'e , ayée mú huarɨ́j a'ij tɨ Jesús tiu'uta'aíjtaca'a . Nain mú rɨ́'ɨ tiú'uruu ɨ́ mej tí'icua'ani .
40026020	Tɨ́'ɨj huachúmua'ancaa , Jesús pu huatecaíca ɨ́ meesa jetze huá'a jamuan ɨ́ mej tamuáamuata'a japuan hua'apua mua'ará'axcaa .
40026021	Mu'uri tí'icua'acáa , tɨ́'ɨj ayén tihua'utá'ixaa tɨjɨ́n : ― Ayej xaa ne'u ti'ayajna , seɨ́j tɨ a'amua jetze ajtéme'ecan , a'ɨ́ɨ pu nejɨ́me'e tiu'utátuiire'esin huá'a jemi ɨ́ mej tí'aijta teyujta'a .
40026022	Aj mú mi huataújxɨeemɨste ɨ́ ru tzajta'a . Ma'utéjhuii mej raata'íhua'u me'ɨ́jna ɨ́ Jesús , seɨj ajta seɨj . Miyen tɨjɨ́n : ― ¿ A'ataani a'ɨ́ɨn pú'een ? ¿ Ni qui inee ? Ajtahua'a seɨ́j ayén tɨjɨ́n : ― ¿ A'ataani a'ɨ́ɨn pú'een ? ¿ Ni qui inee ?
40026023	Jesús pu ayén tiu'utaniú tɨjɨ́n : ― A'ijna tɨ pan cua'a a'íjna jetze i tuxa'a nee jamuan , a'ii pu a'ɨ́ɨn pú'een ɨ́ tɨ nejɨ́me'e tiu'utátuiire'esin .
40026024	Ayee pu teja'uré'enejsin ineetzi jemi i nej neajta teáata'a jetze airáane a'ij tɨ té'eyu'usi'i ɨ́ yu'uxari jetze . Mɨ́ ajta , a'ɨ́jna jemi tɨ nejɨ́me'e tiu'utátuiire'esin , jaítze'e pu raatévaɨre'enche'e tɨ caí huanú'ihuanche'e a'iné rajpuaíitzi pu a'ame huápɨ'ɨ . Ché'e a'ɨ́ɨn huataújxɨeemɨste'en .
40026025	Ajta a'ɨ́ɨn ɨ́ Judás , ɨ́ tɨ hua'utátuiire'emɨ'ɨca'a , ayée pu tiraata'íhua'uri'i tɨjɨ́n : ― Maestru , canu xaa ne'ɨ́n pú'een , ¿ ni qui necaí ? Jesús pu ayén tiraatá'ixaa tɨjɨ́n : ― Mu'ée pej aseɨ́j piyen tiraataxájtaca'a .
40026026	Maúche'e mú tí'icua'a tɨ́'ɨj Jesús pan ti'ɨ́j . Rɨ́'ɨ pu tiraatá'a ɨ́ Dios , ajta ra'antítaaraxɨ . Aj pu i hua'uré'e'ɨ'ɨpɨ'ɨ . Ayen tihuá'ixaate'e tɨjɨ́n : ― Xa'ancuré'e'ɨ'ɨpɨ'ɨ . Xáacua'a . A'ii pu a'ɨ́ɨn pú'een i nehuá'ira'a .
40026027	Ajta á'iyen , vaasu tijáj . Tɨ́'ɨjta'i rɨ́'ɨ tiraatá'a ɨ́ Dios , a'ɨ́ɨ pu hua'uré'i'ite . Ayen ti'ixáata tɨjɨ́n : ― Xa'anti'í , naíjmi'i mú'een .
40026028	A'íjna tɨ urajmuaa , a'ii pu a'ɨ́ɨn pú'een i nexuure'e nej ra'iráxɨre'esin ne'ɨ́jna jɨme'e nej ni raanaíjmire'en a'ɨ́jna tɨ jɨ́n Dios ruseɨ́j ayén te'ataújratziiri'i ɨ́ jéjcua ɨmuá . A'ɨ́j nu jɨ́n huá'a japua niuuni mu'iicáca tɨ ij Dios ayén tihua'utá'uuni'i .
40026029	’ Ayee nu tejá'amua'ixaate'e . Ayej xaa ne'u ayén ti'ayajna , íjii tɨ́j na'a tɨ yú auca'itɨ́ a'ame , canu ché'e ra'antí'isin ne'íjna i já'ara'a uuva jetze tɨ me'ecan sino a'ájna xɨcájra'a tɨ Dios jetzen huateúra'ate'esin nainjapua ɨ́ chaanaca . Aj nu xaa a'amua jamuan ra'antí'isin neajtahua'a rujéjcuatze'en .
40026030	Aj mú mi seɨ́j tiu'utáchuiicaca'a ɨ́ mej jɨ́n rɨ́'ɨ tiraatá'a ɨ́ Dios . Aj mú mi a'ucɨ́j . A'uu mú a'ará'a Aceituunajemi , jɨrí tɨ á'utaaca .
40026031	Aj pu i Jesús ayén tihua'utá'ixaa tɨjɨ́n : ― Ijii , tɨ tɨ́ca'aren , mé xu núujɨsin . Setiu'utatévi'ira'ata neetzi jemi . Ayee pu té'eme tɨ́j té'eyu'usi'i tɨ Dios ayén tiu'utaxájtaca'a tɨjɨ́n : “ Nee nu i nej i'i Dios , a'ɨ́j nu jé'icatan cáne'axɨ tɨ tiseíj . Majta me'ɨ́n a'ucɨ́jxɨ'ɨsin ɨ́ cáne'axɨ . ”
40026032	Mɨ́ neajta inee , netɨ́'ɨj huatarún , áa nu a'umé'e na'ame u Galilea . Amuacaí nu ará'aiixa , seajta á'iyen mú'een .
40026033	Ajta a'ɨ́ɨn ɨ́ Pedro , ayée pu tiu'utaniú tɨjɨ́n : ― Capu amɨ́n a'ij tɨ pua'a naíjmi'i metiu'utatévi'ira'ata mɨ seica mú'eetzi jemi . Canu ja'anáj niyen rɨni inee .
40026034	Aj pu i Jesús ayén tiraatá'ixaa tɨjɨ́n : ― Ayee nu tí'imua'ixaate'e tɨ ayén ti'ayajna , íjii tɨ́ca'a , tɨ́'ɨj caí xɨ huajíjhuan ɨ́ gallo , huaíca pej piyen tína'avé'avaata yee pej nú'u caí nemua'ate .
40026035	Mɨ́ ajta a'ɨ́ɨn Pedro , ayée pu tiraatá'ixaa ca'anín jɨme'e tɨjɨ́n : ― Tɨ́ pua'a ayén tiú'ujxe'eve'e nej á jamuan huámɨ'ɨni , capu amɨ́n a'ij . Canu ja'anáj niyen tímua'avé'avaata yee nej caí muamua'ate . Majta me'ɨ́n ɨ́ seica , ayée mú che'atá mena'a tiu'utaxájtaca'a .
40026036	Aj pu i á'uraa a'ɨ́jna ɨ́ Jesús , majta me'ɨ́n ɨ́ mej jamuan á'ujujhua'ane'e . A'uu mú a'ará'a , huastari jemi , cɨyej tɨ e'eré'evee tɨ ayén téja'arájtehuaa tɨjɨ́n Getsemaní . Ayee pu tihua'utá'ixaa tɨjɨ́n : ― Yé xu'u tité'en mú'een , iiyecuí . Neajta inee , mé nu'u vejli'i a'atanéjsin nej ni raatéjhuauni ɨ́ Dios jemi .
40026037	Aj pu i á'uraa . Huaja'uví'itɨ a'ɨ́mej , a'ɨ́jna ɨ́ Pedro , ajta a'ɨ́mej ɨ́ mej hua'apua , ɨ́ mej yaújmua'ame'en pú'een a'ɨ́jna ɨ́ Zebedeo . Ajta á'iyen a'ij pua'a raatá'a ɨ́ ru tzajta'a . Jé'ecan pu huataújxɨeemɨste .
40026038	Aj pu i ayén tihua'utá'ixaa tɨjɨ́n : ― Jé'ecan pu caí nú'uca'anisti'i yú ne tzajta'a . Huápɨ'ɨ nu nexɨeemɨste'e . Cu xɨee nej cuj mɨ'ɨni . Yé xu huateáturan mú'een íiye . Seuche'e xu atanéjne'ere nee jamuan .
40026039	A'atzu pu a'ɨmuá ájca'i yee a'uré'ene . Tɨ́'ɨj i é'ejtunutaca'a á chuaata'a . Aj pu i ayén tirájhuaviiri'i ɨ́ Dios tɨjɨ́n : ― Dios pej ní'iya'upua , naíjmi'i pu rɨ'ɨrí mú'eetzi jemi . Tɨ́ pua'a peti'itá'acare'en tɨ caí ayén tí'inecɨ'ɨti a'íjna tɨ a'ij pua'a 'een , ɨ́ nej jɨ́n rajpuaíitzi na'ame . Na'ari caí , ché'e caí ayén 'eene'en netɨ́j tí'ijxe'eve'e inee , sino patɨ́j mú'ee tí'ijxe'eve'e .
40026040	Aj pu i á e'iré'ene a'u mej a'uté'uuca'a ɨ́ mej jamuan á'ujujhua'ane'e . Mu'uri í'icu'utzuca'a . Tɨ́'ɨj hua'ujɨ́ste , aj pu i ayén tiraata'íhua'uri'i a'ɨ́jna ɨ́ Pedro tɨjɨ́n : ― ¿ Ni tzaa pecaí té'eviicua'i pej atáneere nee jamuan a'achú cumu sei hora ?
40026041	Seuche'e xu atanéjne'ere , seajta setá'aj raatéjhuauni ɨ́ Dios jemi tɨ́'ij caí tejamuáacɨ'ɨti ti'itɨ́j ɨ́ sej jɨ́n auteáturan ɨ́ Dios jemi . Ayee nu tejá'amua'ixaate'e . Mú'een xu xaa huateújca'anen ɨ́ ru tzajta'a . Mɨ́ ajta caí , capu á'amuaca'anisti'i .
40026042	Ajta á'uraa . Ajtahua'a ayén tirájhuaviiri'i ɨ́ Dios tɨjɨ́n : ― Dios pej ní'iya'upua , tɨ pua'a caí a'ij tí'irɨ'ɨri tɨ i caí ayén tí'inecɨ'ɨti a'ɨ́jna ɨ́ nej jɨ́n rajpuaíitzi na'ame , ché'e ayén 'eene'en patɨ́j tí'ijxe'eve'e mú'ee .
40026043	Tɨ́'ɨjtáhua'a á e'iré'ene . Ajtahua'a pu huá'uteu , mecu'utzúca'a , a'iné jeíhua pu huá'amua'itɨjca'a ɨ́ cutzi .
40026044	Aa mú a'uteájturaa a'ɨ́mej ɨ́ mej cu'utzuca'a . Huaícacajetze pu ajtahua'a u á'ume ɨ́ Jesús . Ajtahua'a pu raatéjhuau ɨ́ Dios jemi . Ayee pu che'atá na'a tirájhuaviiri'i a'ij tɨ amuacaícan tiraatáhuaviiri'i .
40026045	Tɨ́'ɨj ajtahua'a á e'iré'ene a'u mej a'uté'uuca'a a'ɨ́ɨme ɨ́ mej jamuan á'ujujhua'ane'e . Ayee pu tihua'utá'ixaa tɨjɨ́n : ― Pu'uri íjii , sej huápɨ'ɨ rucu'utzive'e . Pu'uri íjii sej huácu'utzu , seajta huaújse'upe'en . Casi'i , pu'uri aúche'e . Pu'uri a'ájna teja'uré'ene tɨ ij a'ɨ́ɨn hua'utátuiire'esin ɨ́ ne jɨ́me'en , i nej neajta teáata'a jetze airáane mej mi naateevi'i a'ɨ́ɨme ɨ́ mej a'ij pua'a rɨcɨ .
40026046	’ Xá'ajhuiixɨ'ɨ . Che'eré ticu . Pu'uri e'evé'eme a'ɨ́jna tɨ ne jɨ́me'en tiu'utátuiire'esin .
40026047	Aúche'e pu tí'ixajtaca'a tɨ́'ɨj a'ɨ́ɨn Judás á e'iré'ene . A'ɨ́jna ɨ́ Judás , a'ɨ́ɨ pu huá'a jetze ajtéme'ecan a'ɨ́mej ɨ́ mej tamuáamuata'a japuan hua'apua mua'ará'axcaa . Jéihua mú teɨte jamuan huajú'ucaa . Seica mú tiu'ɨ́'ɨsime'e ɨ́ nahuaa tɨ ruxɨ́'ejta'a te'ejcamɨ́ɨmɨjmee , majta seica cɨyej tiu'ɨ́ɨ ɨ́ mej jɨ́n huá'ucui'ini . Naíjmi'ica mú huata'áijtaca'a a'ɨ́ɨme ɨ́ mej tí'aijta teyujta'a , majta ɨ́ huá'avaujsimua'a ɨ́ teɨte .
40026048	Ajta a'ɨ́ɨn tɨ hua'utátuii a'ɨ́jna ɨ́ Jesús , amuacaí pu ti'ihuaújmua'atzii a'ij tɨ ye'í huárɨni mej mi ráamua'aree ja'atɨ́ tɨ a'ɨ́ɨn pú'een ɨ́ Jesús . Ayen tɨjɨ́n : ― A'ɨ́jna ne'u , ɨ́ nej ru'itépɨ'ɨtze'esin netɨ́'ɨj raatateújte'en , a'ii pu a'ɨ́ɨn pɨ́rɨcɨ . Setá'aj hui raatéevi'i .
40026049	Jɨ́me'en pu'u a'ará'a , aj pu i ajteáxɨɨreca'a a'u tɨ a'utéveeca'a a'ɨ́jna ɨ́ Jesús . Ayee pu tiraatateújte tɨjɨ́n : ― ¿ A'iné pena'a , Maeestru ? Ajta ru'itépɨ'ɨtze .
40026050	Aj pu i ayén tiraatá'ixaa a'ɨ́jna ɨ́ Jesús tɨjɨ́n : ― Ne'amiigu , ¿ ni pe'ɨ́jna jɨ́n piyen yé vé'eme ? ― Yee pu'u tiraata'íhua'uri'i . Majta me'ɨ́n ɨ́ seica , a'ɨ́ɨ mú ajteáxɨɨreca'a jemin . Matɨ́'ɨj mi raatéevi'i .
40026051	Matɨ́'ɨj raatéevi'i , aj pu i seɨ́j tɨ Jesús jamuan á'uche'ecane'e , a'ɨ́ɨ pu rú'ijcupi ɨ́ runahuaa tɨ ruxɨ́'ejta'a te'ejcamɨ́ɨmɨjmee . Aj pu i ru'itéjtze a'ɨ́jna ɨ́ tɨ ravaɨre'e a'ɨ́jna tɨ tihuá'aijte'e u teyujta'a . Tɨ'ɨj jí ra'ajtaveíjcheca'a ɨ́ naxaira'an .
40026052	Ajta Jesús ayén tiraata'aíj a'ɨ́jna ɨ́ ja'atɨ tɨjɨ́n : ― Ucárujte'e mua'anáhuaa , a'iné tɨ pua'a piyen ruíjcuta mua'anáhuaa , a'ɨ́ɨ mú majta muaajé'icatan nahuaa jɨme'e .
40026053	¿ Ni ayén timuá'amitɨejte'e mú'eetzi tɨ ayén ruxe'eve'e pej piyen huárɨni ? ’ Casi'i , tɨ pua'a niyen raatáhuavii ɨ́ tɨ ní'iya'upua , a'ɨ́ɨ pu raayɨ́'ɨtɨ tɨ hua'uta'aíjte'en a'ɨ́mej ɨ́ mej tí'ivaɨre'e u ta japua mej mi ave'ecanén menaatévaɨre'en . Majta me'ɨ́n , a'ɨ́ɨ mú miyen a'ará'axcan a'achú cumu huaícate vi'ira'a .
40026054	’ Aru tɨ pua'a hui niyen huárɨni , capu ché'e huatárɨ'ɨristari tɨ ij ayén araúrasten a'ij tɨ té'eyu'usi'i ɨ́ yu'uxari jetze tɨ nu'u ayén ruxe'eve'e mej miyen náaruuren .
40026055	Aj pu i Jesús ayén tihua'uta'íhua'uri'i ɨ́ teɨte tɨjɨ́n : ― ¿ Ni siyen yé vé'eju'un se'ɨ́jna jɨme'e ɨ́ nej niyen hua'uré'eseɨre'esin ɨ́ teɨte mej mi huaténe'use'en ɨ́ gobierno jemi ? ¿ Ni se'ɨ́jna jɨ́n tiu'ɨ́'ɨsin ɨ́ nahuaa tɨ ruxɨ́'ejta'a te'ejcamɨ́ɨmɨjmee , seajta cɨyej tiu'ɨ́'ɨsin sej si naateevi'i ? ’ Nain tújca'ari tzajta'a tɨ yú e'iré'ene , a'úu nu a'utéveeca'a teyujta'a . Netejá'amuamua'atehua'a nu ná'aye'i . Mɨ́ seajta mú'een , caxu ja'anáj naateevi'i se'újna . ¿ A'iné 'een jɨ́n siyen rɨcɨ íjii ?
40026056	Ayee pu nain tiuju'umé'e a'ame tɨ i ayén araúrasten a'ij mej mejmí'i tira'uyú'uxaca'a ɨ́ yu'uxari jetze a'ɨ́ɨme ɨ́ mej Dios jetze me'ecan tí'ixaxa'ata'a . Majta me'ɨ́n ɨ́ mej tamuáamuata'a japuan hua'apua ará'axcaa , naími'i mu'u mi á yaúurɨe . Matɨ́'ɨj mi huataúruu .
40026057	Majta me'ɨ́n ɨ́ mej raatéevi'i me'ɨ́jna ɨ́ Jesús , a'úu mú ya'uví'itɨ me'ɨ́jna jemi ɨ́ Caifás , a'ɨ́jna tɨ nain jɨ́n antiújmua'aree teyujta'a . Majta me'ɨ́n ɨ́ mej tiú'ujmua'ate ɨ́ niuucari tɨ tí'aijta , majta me'ɨ́n ɨ́ huá'avaujsimua'a , a'úu mú majta e'etiújseɨre'eca'a a'utɨ́ a'utéveeca'a a'ɨ́jna ɨ́ Caifás .
40026058	Ajta a'ɨ́jna ɨ́ Pedro , a'atzu pu a'ɨmuá raavájrajme'e a'ɨ́jna ɨ́ Jesús . A'uu pu vejli'i a'ará'a a'u tɨ já'ita'a e'eráyaujta'a , a'u tɨ e'irájca a'ɨ́jna tɨ nain jɨ́n antiújmua'aree teyujta'a . A'uu pu ajta a'uteájrupi . Aj pu i huá'a jamuan a'ujyeíjxɨ a'ɨ́mej ɨ́ mej tí'icha'ɨɨ tɨ ij ráamua'aree a'ij tɨ tejauumé'e a'ame .
40026059	Majta me'ɨ́n mej tí'aijta teyujta'a jamuan naími'i ɨ́ hua'ajueesi , a'ɨ́ɨ mú rahuauca'a ɨ́ hua'itzi ɨ́ mej jɨ́n Jesús jetze te'ujpuá'ajte'en tɨ ayén hua'utá'an mej mi raajé'ica .
40026060	Mu'iitɨ́ mú á'ujca'anejca'a mej hua'itzi jɨ́n té'antzaahuate'en . Capu amɨ́n a'ij . Camu ti'itɨ́j huáteu ɨ́ mej jɨ́n jetzen te'ujpuá'ajte'en . A'atzu á'ateevi'ica tɨ ayén tí'irɨcɨ . Aj mú xaa me'ɨ́n ɨ́ mej hua'apua mú á e'iré'ene .
40026061	Ayee mú tihua'utá'ixaa tɨjɨ́n : ― Ayee pu yeehui tiu'utaxájtaca'a amɨ́jna mɨ tevi a'ɨ́jna jɨ́me'en yee : “ Nee nu raayɨ́'ɨtɨ nej raaté'uuna a'íjna i teyuu tɨ chi'ira'an pú'een ɨ́ Dios , ajta nu'u ajta rá'ajtaahua huaíca xɨcaj tzajta'a . ”
40026062	Aj pu i seɨ́j ájchee . A'ii pu a'ɨ́ɨn pú'eene'e ɨ́ tɨ nain jɨ́n antiújmua'aree u teyujta'a . Ayee pu a'ɨ́ɨn tiu'uta'íhua'uri'i ɨ́ Jesús tɨjɨ́n : ― ¿ Ni pecaí a'ij pena'a tiu'utániuusin ? ¿ Ti'itájni pú'een a'íjna ɨ́ mej jɨ́n té'antzaahuate'e mú'eetzi jemi ?
40026063	Ajta a'ɨ́ɨn ɨ́ Jesús , capu ti'itɨ́j a'ij tiu'utaxájtaca'a . Ajta a'ɨ́ɨn tɨ nain jɨ́n antiújmua'aree ɨ́ teyujta'a , ayée pu tiraatá'ixaa tɨjɨ́n : ― Ayee nu tí'imua'aijte'e niuucajtze'en ɨ́ Dios patá'aj taatá'ixaate'en ja'atɨ́ pej pú'een . ¿ Ni mú'ee pe'ɨ́n pɨ́rɨcɨ a'ɨ́jna ɨ́ tɨ í'iyaujra'an ɨ́ Dios ?
40026064	Jesús pu ayén tiu'utataniú tɨjɨ́n : ― Mu'ée pej piyen raataxájtaca'a . Mɨ́ neajta inee , ayée nu tejá'amua'ixaate'e tɨ ayén tejauumé'e a'ame . Mú'een xu neseíra'a xá'aju'un ineetzi i nej neajta teáata'a jetze airáane netɨ́'ɨj án huatéyeijxa rɨ'ɨríinta'an a'ɨ́jna ɨ́ tɨ nain jɨ́n antiújmua'aree u ta japua , seajta neseíra'a xá'aju'un netɨ́'ɨjtáhua'a yé ve'ecáanen ɨ́ jaitɨri jetze .
40026065	Ajta a'ɨ́ɨn ɨ́ tɨ nain jɨ́n antiújmua'aree ɨ́ teyujta'a , a'ɨ́ɨ pu ra'antisiújtza'an ɨ́ rusiicu'u mej mi ráamua'aree tɨ a'ɨ́ɨn huataniú'ucaca'a . Ayen tɨjɨ́n : ― A'ij pu pua'a ti'ixa ɨ́ Dios jemi . Capu ché'e ruxe'eve'e mej mi seica té'antzaahuate'en jemin . ¿ Ni caí ayén ti'ayajna ? Casi'i , xu'uri ráanamuajri'i tɨ ayén a'ij pua'a ti'ixa ɨ́ Dios jemi .
40026066	’ ¿ A'iné tejamuá'amitɨejte'e mú'ejmi ? Majta me'ɨ́n ɨ́ seica , miyen tɨjɨ́n : ― Ayee pu tiraavíjte'e tɨ huámɨ'ɨni a'ɨ́jna jɨme'e .
40026067	Aj mú mi ra'arátzijmua'axɨ á néerime'ara'an jetze , majta ra'itéevajxɨ ɨ́ rumuájca'a jɨme'e . Seica mú majta ru'itéva'ara'a .
40026068	Majta miyen tiraatá'ixaa tɨjɨ́n : ― Taatá'ixaate'e mú'ee mɨ pej nu'u i'i Cɨríistu'u , ¿ a'ataani mu'iitéjvee ?
40026069	Ajta a'ɨ́ɨn ɨ́ Pedro , a'úu pu anu'uhuátacatii já'ita'a tɨ e'eráyaujta'a ɨ́ chi'ita . Ajta seɨ́j uteájrupi , ɨ́ tɨ ravaɨre'e a'ɨ́jna ɨ́ teyujta'a tɨ antiújmua'aree . 'Ɨ́ita'a a'ɨ́jna . Aj pu i á e'iré'ene jemin . Ayee pu tiraata'íhua'uri'i tɨjɨ́n : ― Mu'ée pej pajta á'uche'ecane'e pe'ɨ́jna jamuan , tɨ Galilea é'eme'ecan .
40026070	Ajta a'ɨ́ɨn Pedro , seɨcɨé pu tiraatá'ixaa mej seíiraca'a ɨ́ seica , ayén tɨjɨ́n : ― Canu ramua'aree a'ij pej ye'í ti'ixa .
40026071	Aj pu i ájchee . Pu'uri huiiramé'eca tá'apueerta . Aa pu a'utéechaxɨ . Ajtahua'a seɨ́j raaseíj 'ɨ́ita'a . Aj pu i ayén tihua'utá'ixaa ɨ́ teɨte ɨ́ mej a'uun a'uráte'eca'a tɨjɨ́n : ― Amɨ́jna mɨ tevi , a'ɨ́ɨ pu xaa á'uche'ecane'e jamuan a'ɨ́jna ɨ́ Jesús , Nazarét tɨ é'eme'ecan .
40026072	Ajtahua'a pu seɨcɨé tiu'utaxájtaca'a a'ɨ́jna ɨ́ Pedro . Niuucajtze'en pu jɨ́n ayén tihua'utá'ixaa tɨjɨ́n : ― Canu ramua'ate ne'ɨ́jna ɨ́ tevi .
40026073	A'atzu á'ateevi'ica , majta me'ɨ́n ɨ́ mej e'eré'ete'ecaa , a'ɨ́ɨ mú á e'iré'ene vejli'i jemin . Ayee mú tiraatá'ixaa tɨjɨ́n : ― Mú'ee pej xaa huá'a jetze ajtéme'ecan . Tu'uri ramua'aree te'ɨ́jna jɨme'e a'ij pej ye'í te'enrú'u .
40026074	Ajta á'iyen Pedro ayén a'utéjche tɨ ayén rájhuavii ɨ́ Dios tɨ nu'u Dios ayén puaíjtzi raatá'an tɨ pua'a caí ayén ti'ayajna . Aj pu i ayén tihua'utá'ixaa niuucajtze'en ɨ́ Dios tɨjɨ́n : ― Canu ramua'ate nemɨ́jna mɨ tevi . Jɨ́me'en pu'u ayén tiu'utaxájtaca'a , aj pu i huajíjhuaca'a a'ɨ́jna ɨ́ tecuaara'i .
40026075	Tɨ'ɨj jí á'iyen Pedro ra'utámua'areeri'i a'ij tɨ Jesús amuacaí tiraatá'ixaa tɨ jɨ́me'en yee : “ Tɨ́'ɨj nu'u caí xɨ huajíjhua'a ɨ́ gallo , ayée pej nu'u huaíca piyen tína'avé'avaata yee capej nemua'ate . ” Aj pu'i huirájraa . Jé'ecan pu a'ij pua'a raatá'a . Tiujyeínejraa huápɨ'ɨ .
40027001	Yee ruijmua'a yee , aré'apua'a , a'ɨ́ɨme ɨ́ mej tí'aijta teyujta'a , majta huá'a vaújsimua'a ɨ́ teɨte , a'ɨ́ɨ mú raaxɨ́'epɨ'ɨntare rujɨ́ɨmua'a a'ij mej ye'í huárɨni mej mi raajé'ica ɨ́ Jesús .
40027002	Mara'anáajɨ'ɨcɨ'e ɨ́ muájca'are'ara'an jetze , matɨ́'ɨj mi ya'uví'itɨ . Aj mú mi raatátui a'ɨ́jna ɨ́ tajtuhuan , tɨ ayén ántehuaa tɨjɨ́n Pilato .
40027003	Ajta a'ɨ́jna ɨ́ Judás , tɨ́'ɨj ráamua'areeri'i tɨjɨ́n puaíjtzi mú raatá'asin ɨ́ Jesús , jé'ecan pu a'ij pua'a raatá'a . Ajta , yaúutuaa huá'a jemi a'ɨ́jna ɨ́ tumin tɨ seité japuan tamuáamuata'a ará'ase . Ayee pu tihua'utá'ixaa a'ɨ́mej ɨ́ mej tí'aijta , ajta a'ɨ́mej ɨ́ huá'a vaújsimua'a tɨjɨ́n :
40027004	― Nee nu auteájturaa ɨ́ Dios jemi a'iné nejámuaatátui ja'atɨ́ tɨ caí ti'itɨ́j jɨ́n até'ɨtzea'ara sej si raajé'ica . Majta miyen tiraatá'ixaa tɨjɨ́n : ― Capu a'atzu ta jetze ruxe'eve'e itejmi . Mú'ee pej pú'eene'e .
40027005	Aj pu i Judás á ye'ejhuá'axɨ ɨ́ tumin á chuaata'a a'ujna teyujta'a . Tɨ'ɨj jí á'uraa . Tɨ́'ɨj i mé já'ahua'a e'ecaújcua'imin .
40027006	Majta me'ɨ́n ɨ́ mej tí'aijta teyujta'a , a'ɨ́ɨ mú raaré'eje'ipɨ me'ɨ́jna ɨ́ tumin . Majta miyen tiu'utaxájtaca'a tɨjɨ́n : ― Capu a'ij tiu'utá'aca tej yeúutuaani a'ɨ́jna ɨ́ tumin a'u tɨ á'ujseɨre'e ɨ́ tumin teyujta'a tɨ me'ecan , a'iné a'ii pu a'ɨ́ɨn pú'een ɨ́ tej jɨ́n tiu'unájchitaca'a tej ti yá'urɨeeni ɨ́ xúure'e .
40027007	Matɨ́'ɨj mi miyen raaxɨ́'epɨ'ɨntare a'ij mej ye'í huárɨni me'ɨ́jna jɨme'e ɨ́ tumin . Ayee mú me'ɨ́jna jɨ́n chuej huánanai mej miyen ratamuá'amua tɨjɨ́n chuej tɨ japuan tí'imɨjhuaca a'ɨ́jna tɨ xa'ari tí'ita'ahuaca . Ayee mú raxɨ́'eve'eca'a mej mi me'uun hua'avá'anaamuan a'ɨ́mej ɨ́ mej seɨj chuéjra'a japua é'eme'ecan .
40027008	Ayee mú majta ratamuá'amua tɨ́j na'a a'ájná'ɨmua tɨ yú e'iré'ene tɨjɨ́n chuej mej japuan ra'uré'exɨre ɨ́ xúure'e .
40027009	A'ájná'ɨmua pu araúraste a'ij tɨ ajmí'i tiraataxájtaca'a a'ɨ́jna ɨ́ Jeremías teecan tɨ Dios jetze me'ecan tí'ixaxa'ata'a tɨjɨ́n : “ A'ɨ́ɨme ɨ́ mej Israél jetze ajtéme'ecan , ayée mú raaxɨ́'epɨ'ɨntare mej tiraanájchite'en a'achú cumu seité japuan tamuáamuata'a tumin tɨ i'i plata tɨ ij a'ɨ́ɨn hua'utátuiire'en a'ɨ́jna ɨ́ ja'atɨ . Majta á'iyen raaré'eje'ipɨ me'ɨ́jna ɨ́ tumin .
40027010	Ayee mú majta huarɨ́j tɨ́j tinaata'aíj ɨ́ tavástara'a . Chuej mú huánanai a'u tɨ tí'imɨjhuacare'e a'ɨ́jna tɨ xa'ari tí'ita'ahuaca . ”
40027011	Ajta a'ɨ́ɨn ɨ́ Jesús , a'úu pu a'utéveeca'a jemin a'ɨ́jna ɨ́ tajtuhuan . Aj pu i a'ɨ́ɨn tajtuhuan ayén tiraata'íhua'uri'i tɨjɨ́n : ― ¿ Ni mú'ee pe'ɨ́n pú'een ɨ́ pej hua'arey a'ɨ́mej ɨ́ mej Israél jetze ajtéme'ecan ? Ayee pu tiu'utaniú a'ɨ́jna ɨ́ Jesús : ― Aa ni'ijtá ne'u , a'ij pej ye'í ti'ixa mú'ee .
40027012	Mɨ́ ajta a'ɨ́ɨn Jesús , matɨ́'ɨj jetzen te'ujpuá'ajte a'ɨ́ɨme ɨ́ mej tí'aijta teyujta'a , majta huá'avaujsimua'a , capu ti'itɨ́j xajtaca'a .
40027013	Aj pu i Pilato ayén tiraata'íhua'uri'i tɨjɨ́n : ― ¿ Ni pecaí piyen huá'unamuajri'i ɨ́ mej jeíhua mú'eetzi jetze te'ujpuá'ajte ?
40027014	Ajta a'ɨ́ɨn Jesús , capu ti'itɨ́j xajtaca'a . Capu ajta seɨcɨé tiu'utaxájtaca'a , ni seɨ́j jɨme'e ɨ́ mej jɨ́n jetzen te'ujpuá'ajte . A'ɨ́j pu jɨ́n , jé'ecan pu a'ij yá'useijraca'a a'ɨ́jna ɨ́ tajtuhuan .
40027015	Ajta a'ájna matɨ́'ɨj tí'iyestejca'a ɨ́ teɨte , ayée pu tí'ijrɨ'ɨrejca'a a'ɨ́jna ɨ́ tajtuhuan tɨ ayén seɨ́j huatátuaani tɨ aiteánami'i , ja'atɨ́ tɨ na'a mej raatáhuavii .
40027016	Ajta seɨ́j aiteánami'ihuaca'a tɨ ayén ántehuaa tɨjɨ́n Barrabás . Naími'i mú ramua'atejca'a me'ɨ́jna ɨ́ Barrabás , tɨ a'ij pua'a tí'itevistaca'a .
40027017	Matɨ́'ɨj ajteáxɨɨreca'a jeíhua ɨ́ teɨte , Pilato pu ayén tihua'uta'íhua'uri'i tɨjɨ́n : ― ¿ A'iné setí'ijxe'eve'e mú'een ? ¿ Ni qui neraatátuaani ne'ɨ́jna ɨ́ Barrabás , na'ari nemɨ́jna mɨ Jesús , ɨ́ tɨ jee i'i Cɨríistu'u ?
40027018	Ayee pu tihua'uta'íhua'uri'i a'iné ayée pu ráamua'areeri'i tɨjɨ́n mará'achueere'eca'a ɨ́ Jesús . A'ɨ́j mú jɨ́n raatátuiiri'i ɨ́ tajtuhuan .
40027019	Aúche'e pu huatecaíca ɨ́ ɨpuari japua a'ɨ́jna ɨ́ Pilato tɨ́'ɨj ɨ́ra'ara'an ayén tiraata'íti'iri'i tɨjɨ́n : “ A'ij nu pua'a tiú'umaaraca'a ne'ɨ́jna jɨme'e ɨ́ tevi tɨ caí ja'anáj ti'itɨ́j jɨ́n auteájturaa . Jéihua nu rajpuaíjtzica'a íjii ne'ɨ́jna jɨme'e . Capej ti'itɨ́j jɨ́n jetzen tí'ijpua'ajte'e . ”
40027020	Majta me'ɨ́n ɨ́ mej tí'aijta u teyujta'a , majta a'ɨ́ɨme ɨ́ huá'avaujsimua'a , a'ɨ́ɨ mú ca'aníjra'a hua'utá'a ɨ́ teɨte mej mi miyen rájhuavii ɨ́ tajtuhuan tɨ ij a'ɨ́ɨn huatátuaani a'ɨ́jna ɨ́ Barrabás . Ayee mú majta tirájhuaviiri'i tɨ ij a'ɨ́ɨn tiu'utá'an mej mi raajé'ica me'ɨ́jna ɨ́ Jesús .
40027021	Ajtahua'a pu ayén tihua'uta'íhua'uri'i tɨjɨ́n : ― ¿ A'iné setí'ijxe'eve'e mú'een ? ¿ A'atajni naatátuaani a'ɨ́mej ɨ́ mej hua'apua ? Ayee mú tiu'utaniú tɨjɨ́n : ― Barrabás .
40027022	Aj pu i Pilato ayén tihua'uta'íhua'uri'i tɨjɨ́n : ― ¿ Ari mɨ Jesús , a'iné ti'itɨ́j jɨ́n neráaruuren ? Naími'i mú miyen tiu'utaniú tɨjɨ́n : ― Patá'aj rá'utatan cúruu jetze .
40027023	Pilato pu ajtahua'a ayén tihua'uta'íhua'uri'i tɨjɨ́n : ― ¿ A'iné 'een jɨme'e ? ¿ Ti'itájni jɨ́n auteájturaa tej ti tiyen ráaruuren ? Aj mú mi jaítze'e ca'anín jɨ́n huajíjhuaca'a tɨjɨ́n : ― Patá'aj rá'utatan cúruu jetze .
40027024	Pilato pu rú'umua'areereca'a tɨ caí a'ij tí'irɨ'ɨri huá'a jemi , sino mu'uri tɨ́n autéhuijsime'e mej tiú'ujne'usite'esin chá'a mena'a . A'ɨ́j pu jɨ́n anaújmuaijte jaj jɨme'e mej seíiraca'a ɨ́ teɨte . Ayee pu tihua'utá'ixaa tɨjɨ́n : ― Canu ne'ɨ́n pú'een ɨ́ tɨ raajé'icatan amɨ́jna mɨ teáata'a , sino mú'een xu'u pú'een .
40027025	Naími'i mú miyen tiu'utaniú tɨjɨ́n : ― Ché'e ayén éene'en tɨ titáacɨ'ɨti itejmi , ajta tɨ tihuá'ucɨ'ɨti ɨ́ tayaujmua'a a'ɨ́jna jɨme'e ɨ́ tej raajé'ica .
40027026	Aj pu i Pilato raatátuaa a'ɨ́jna ɨ́ Barrabás huá'a jemi . Ajta raata'aíjtaca'a mej ra'itévajxɨ'ɨn me'ɨ́jna ɨ́ Jesús . Aj pu i hua'utátuii mej mi rá'utatan .
40027027	Aj mú mi me'ɨ́n xantaaru'u ya'ujáj a'ájna tɨ tajtuhuan e'irájca . Majta hua'utajé naíjmi'ica ɨ́ ruxɨ́'ej xantaaru'u mej mi tiújseɨre'en jemin ɨ́ Jesús .
40027028	Matɨ́'ɨj mi tiraacá'ari'iri'i nain ɨ́ tɨ ti'itéchejca'a . Majta síicu'uri mú ru'ucáachejte tɨ pá'uvi'i , tɨ neána jɨme'e .
40027029	Majta curuun mú raateátaave tɨ tzicare'e jɨme'e cɨstíjhuaca'a . A'ɨ́j mú ra'avé'erujti'iri'i . Majta , itzɨ́j mú ru'itéechuite rɨ'ɨríinta'an . Aj mú mi títunutaxɨ jemin . Ayee mú tirá'uxɨeehuari'iri'i tɨjɨ́n : ― ¿ A'iné pena'a , mú'ee pej tihuá'aijte'e a'ɨ́mej ɨ́ mej Israél jetze ajtéme'ecan ?
40027030	Majta ra'atétzijmua'axɨ , majta rajví'i me'ɨ́jna ɨ́ itzɨ́j . Mu'íi mú ra'avé'evajxɨ án mu'úutze'en me'ɨ́jna jɨme'e .
40027031	Matɨ́'ɨj rá'uxɨeehuari'ira , aj mú mi rú'ijchuiiri'i me'ɨ́jna ɨ́ síicu'uri tɨ pá'uvi'i , tɨ neána jɨme'e . Majta ru'ucáachejte ɨ́ síicu'ure'ara'an . Matɨ́'ɨj mi ya'ujáj mej mi rá'utatan ɨ́ cúruu jetze .
40027032	Matɨ́'ɨj aujú'ucaa , seɨ́j mú antinájcheca'a tɨ seɨj chuéjra'a japua é'eme'ecan tɨ ayén téja'arájtehuaa tɨjɨ́n Cirene . Ajta a'ɨ́ɨn ɨ́ teáata'a , ayée pu ántehuaa tɨjɨ́n Simón . Aj mú mi raata'aíjte tɨ a'ɨ́ɨn rá'anchueeni cúrujra'an ɨ́ Jesús .
40027033	Matɨ́'ɨj mi me'uun a'ará'a a'u tɨ ayén téja'arájtehuaa hua'aniuuca jɨme'e tɨjɨ́n Gólgota . Gólgota , ayée pu huataújmua'a tɨjɨ́n Mɨ'ɨchí Mu'uta .
40027034	A'uu mú raatá'a ti'itɨ́j tɨ raayé'en , viinu tɨ antzináj tɨ ranaxca . Tɨ́'ɨj ra'ajtamuá'a , capu ra'í'imɨ'ɨ já'araa .
40027035	Matɨ́'ɨj mi rá'utatai ɨ́ cúruu jetze . Majta , huáhuajcaca'a mej ti'ihuaújmua'itɨn tetej jɨme'e mej mi ráamua'aree ti'itɨ́j tɨ a'ij racɨ'ɨti seɨj ajta seɨj ɨ́ cɨ́ɨxure'ara'an ɨ́ Jesús . Ayee mú titeeré'ujpijte .
40027036	Majta a'ujrá'aseca'a mej mi ráacha'ɨɨn .
40027037	Majta taabla cɨ́lieene'en aúutatai a'utɨ́ á'ujmu'u ɨ́ Jesús . Ayee mú amuacaí ra'uyú'uxaca'a ɨ́ taabla jetze a'íjna ɨ́ mej jɨ́n jetzen te'ujpuá'ajte tɨjɨ́n : “ A'ii pu a'ɨ́ɨn pú'een i Jesús , ɨ́ tɨ hua'arey a'ɨ́mej ɨ́ mej Israél jetze ajtéme'ecan . ”
40027038	Majta jamuan huá'utatai hua'apuaca ɨ́ nahua'ari . Seɨ́j mú aúutatai rɨ'ɨríinta'an ɨ́ Jesús , majta ɨ́ seɨj , úutata'an .
40027039	Majta me'ɨ́n ɨ́ mej a'uré'enineica'a , matɨ́'ɨj raaseíj , a'ɨ́ɨ mú aicámu'uvajra mej caí rá'acu'uvejca'a . A'ij mú pua'a tí'ijjeeveca'a .
40027040	Miyen tɨjɨ́n : ― Mú'ee , mɨ pej nu'u raaté'uuna ɨ́ teyuu , pajta nu'u huaíca xɨca jɨ́n pajtáhua'a rá'ajtaahua , aisí ne'u , patá'aj aseɨ́j ajapua huániuuni . Tɨ́ pua'a mú'ee pe pe'ɨ́n pú'een ɨ́ yaujra'an ɨ́ Dios , acájra'a hui amɨ́jna jetze mɨ cúruu .
40027041	Ayee mú che'atá mena'a tirá'uxɨeehuari'iri'i a'ɨ́ɨme ɨ́ mej tí'aijta teyujta'a , majta a'ɨ́ɨme ɨ́ mej tiú'ujmua'ate ɨ́ niuucari jɨme'e tɨ tí'aijta , majta huá'avaujsimua'a .
40027042	Ayee mú tiu'utaxájtaca'a tɨjɨ́n : ― Amɨ́ pu ari huá'a japua huaniú ɨ́ seica . Mɨ́ ajta amɨ́n , capu raayɨ́'ɨtɨ tɨ rujapua huániuuni . Amɨ́ pu nu'u tarey itejmi i tej Israél jetze ajtéme'ecan ; ché'e amɨ́n acájra'ani mɨ cúruu jetze . Aj tu xaa rá'antzaahuate'esin .
40027043	’ A'ɨ́ɨ pu hui nu'u rá'atzaahuate'e ɨ́ Dios . Ché'e Dios japuan huániuuni íjii tɨ pua'a ayén raxɨ́'eve'e a'iné ayée pu amɨ́n tiu'utaxájtaca'a tɨ jɨ́me'en yee : “ Nee nu ne'ɨ́n pú'een ɨ́ yaujra'an Dios . ”
40027044	Majta me'ɨ́n ɨ́ mej jamuan huajú'ucaa , a'ɨ́ɨ mú miyen che'atá rá'uxɨeehuari'iri'i .
40027045	Tɨ́'ɨj a'ájna teja'uré'ene a'atzaj tacuarixpua , aj pu'i huateátɨca'areca'a nainjapua ɨ́ chuej .
40027046	Tɨ́'ɨj teja'uré'ene a'ájna já'ita'a tacuarixpua , aj pu i Jesús ca'anín jɨ́n huajíjhuaca'a ɨ́ runiuuca jɨme'e tɨjɨ́n : ― Eloi , eloi , ¿ lama sabactani ? A'íjna i niuucari , ayée pu huataújmua'a tɨjɨ́n : “ Mɨ́ pej ni'i Dios , mɨ pej ni'i Dios , ¿ a'iné 'een jɨ́n pi nejaúurɨe ? ”
40027047	Seica mej me'uun huaté'uuca'a meráanamuajri'i . Ayee mú tiu'utaxájtaca'a tɨjɨ́n : ― A'ɨ́ɨ pu hui huatajé a'ɨ́jna ɨ́ Elías tɨ ajmí'i Dios jetze me'ecan tí'ixaxa'ata'a .
40027048	Jɨ́me'en mu'u miyen tiu'utaxájtaca'a , aj pu i seɨ́j a'utɨéechejraa . Ti'itɨ́j pu u a'uvé'etɨɨ tɨ urájta'ati . Ajta raateáru'une nahuáj jɨme'e ta'antzíjvi'i . Ra'antijɨ́'ɨcɨ'e cɨyej jetze , aj pu i rá'ajchui tɨ ij Jesús huayé'en a'ɨ́jna jetze .
40027049	Majta seica , ayée mú tiraatá'ixaa tɨjɨ́n : ― Ché'e ayén éene'en . Aisí tɨ pua'a yé tanén a'ɨ́jna ɨ́ Elías tɨ ij a'ɨ́ɨn ra'acájtuaani .
40027050	Ajta a'ɨ́jna ɨ́ Jesús , ajtahua'a pu ca'anín jɨ́n huajíjhuaca'a . Aj pu i huamɨ́'ɨ .
40027051	Ajta a'ɨ́jna ɨ́ cɨ́ɨxuri tɨ itzíjhua , a'uun tɨ huatáviviɨjme'eca teyujta'a , jɨ́me'en pu'u huamɨ́'ɨ a'ɨ́jna ɨ́ Jesús , aj pu i já'ita'a acásiujtza'an . Ajta huateújca'atzɨjxɨ ɨ́ chuej , ajta já'ita'a a'utátapuaj ɨ́ tete .
40027052	Ajta te'entaújcuunaxɨ a'u mej e'eve'enámi'ihuajme'ecaa ɨ́ mej huácuii . Dios pu ajtahua'a hua'utatɨ́ste ɨ́ huá'axɨejniu'uca mu'iicáca ɨ́ mej huácuii , a'ɨ́mej ɨ́ mej mejmí'i ra'ará'astijre . Majtahua'a mú i'irúuri muá'araa .
40027053	Majta aitacɨ́j a'u mej e'eve'enámi'ihuajme'ecaa . Majta me'ɨ́n , tɨ́'ɨj huatarúj a'ɨ́jna ɨ́ Jesús , a'ɨ́ɨ mú a'uteájrupi u chajta'a . A'uu mú a'utaseíjre jemin ɨ́ teɨte ɨ́ mej mu'íi .
40027054	Ajta a'ɨ́jna hua'acapítan ɨ́ xantaaru'u ɨ́ mej anxɨ́te ará'axcaa , majta ɨ́ mej jamuan tí'icha'ɨɨca'a , nain mú tiu'uséij a'ij tɨ tiu'urɨ́j , ajta tɨ huateújca'atzɨjxɨ ɨ́ chuej . Jé'ecan mú tiu'utáatziɨn . Majta miyen tiu'utaxájtaca'a tɨjɨ́n : ― Tarɨ́'ɨ pu a'ɨ́ɨn pú'eene'e yaujra'an ɨ́ Dios .
40027055	Majta seica , á mu'u ɨmuá a'uté'uu meti'iseíiraca'a ɨ́ mej 'uuca . Mi'i mu'íi . A'ɨ́ɨ mú á'ujujhua'ane'e me'ɨ́jna ɨ́ Jesús jamuan tɨ́j na'a tɨ u a'arájraa u Galilea , majta ɨ́ mej ravaɨre'eca'a tɨ́j na'a tɨ ayén ruxe'eve'e .
40027056	A'ii mú a'ɨ́ɨn pú'een : a'ɨ́jna ɨ́ María , Magdala tɨ é'eme'ecan , ajta seɨ́j tɨ ayén che'atá ántehuaa tɨjɨ́n María . Hua'anaana pu pú'een a'ɨ́jna ɨ́ Jacobo , ajta a'ɨ́jna ɨ́ José . Seɨ́j pu ajta huá'a jamuan a'utéveeca'a , a'ɨ́jna tɨ hua'anáànaj a'ɨ́mej yaújmua'ame'en a'ɨ́jna ɨ́ Zebedeo .
40027057	Tɨ́'ɨj ari huachúmua'ancaa , seɨ́j pu á e'iré'ene tɨ Arimatea é'eme'ecan . Chíjteaani pu pɨ́rɨcɨ a'ɨ́jna . Ayee pu ántehuaa tɨjɨ́n José . A'ɨ́ɨ pu ajta rá'atzaahuate'eca'a a'ɨ́jna ɨ́ Jesús .
40027058	A'ɨ́ɨ pu á e'iré'ene jemin a'ɨ́jna ɨ́ Pilato . Ajta rájhuaviiri'i tɨ a'ɨ́ɨn raatátuiire'en tévira'an ɨ́ Jesús teecan . Ajta a'ɨ́ɨn Pilato tiu'uta'aíjtaca'a mej nu'u raatátuiire'en .
40027059	Ajta José , tɨ'ɨquí ra'acájtɨ ɨ́ tévira'an . Ajta ra'iré'e'ijcataca'a saavana jɨme'e tɨ jéjcua .
40027060	A'ɨ́ɨ pu auchén ruuré'ijche u téte'e ɨ́ tete tzajta'a . A'ɨ́ɨ pu í'a'ara'an mej mi me'uun ra'avá'anan tɨ́'ɨj huámɨ'ɨni . Mɨ́ ajta , a'úu pu ru'utéete tévira'an ɨ́ Jesús teecan . Ayee pu a'ɨ́jna jɨ́n huarɨ́j , aj pu i ru'ujná tetej jɨme'e tɨ sicɨ́ɨrara'a . Ajta á'uraa .
40027061	Ajta a'ɨ́jna ɨ́ María , Magdala tɨ é'eme'ecan , ajta ɨ́ seɨ́j , ɨ́ María , a'úu mú a'uté'uuca'a a'ájna vejli'i ta'iráninei a'u mej ya'utéete .
40027062	Yee ruijmua'a yee , matɨ́'ɨj meri rɨ́'ɨ huaújruu mej mi huaújse'upe'en , a'ɨ́ɨme ɨ́ mej tí'aijta teyujta'a , majta me'ɨ́n ɨ́ fariseo , a'ɨ́ɨ mú á e'iré'ene jemin a'ɨ́jna ɨ́ Pilato .
40027063	Ayee mú tiraatá'ixaa tɨjɨ́n : ― Tavastara'a , ayée tu ra'utámua'areeri'i tɨ ayén tiu'utaxájtaca'a a'ɨ́jna ɨ́ tɨ tí'ihua'itacare'e . Tɨ́'ɨj auj ruurica , ayée pu tiu'utaxájtaca'a tɨjɨ́n : “ Huaíca xɨcaj nu jetze huatarújsin . ”
40027064	’ A'ɨ́j pu jɨ́n , ayée tu tí'ijxe'eve'e pej raata'aíjta mej mi tiú'ucha'ɨɨn a'u tɨ e'evé'enami'i ajta caí mú á'ume'en huaíca xɨca . Na'ari caí , í'irɨ'ɨri mej e'ire'enén , meraanáhua'an ɨ́ tévira'an a'ɨ́ɨme ɨ́ mej Jesús jamuan á'ujujhua'ane'e . Aj mú xaa miyen hua'itzi jɨ́n tihua'utá'ixaate'esin ɨ́ teɨte tɨjɨ́n pu'uri huatarúj . Ajta jaítze'e pu a'ij pua'a té'eme caí tɨ́'ɨj amuacaí ayén tiu'uhuá'itaca'a a'ɨ́jna jɨme'e tɨ ayén nu'u yaujra'an pú'een ɨ́ Dios .
40027065	Aj pu i ayén tihua'utá'ixaa a'ɨ́jna ɨ́ Pilato tɨjɨ́n : ― Ayee pu té'eme . Metí'icha'ɨ́j mú muá'aju'un . Sericu mú'een , seajta ru'ujjáxu'umua'an xarij jɨme'e , ajta júmi'inari jɨme'e , a'ij sej tiraayɨ́'ɨtɨ tɨ ij caí ja'atɨ́ ramuarɨ'e ɨ́ tévira'an .
40027066	Matɨ́'ɨj mi a'ucɨ́j . Majta rɨ́'ɨ ráaruu xarij jɨme'e , majta júmi'inari jɨme'e tɨ ij caí ja'atɨ́ ra'antácuuna . Majta u hua'utehuii a'ɨ́mej ɨ́ mej tí'icha'ɨɨ .
40028001	Tɨ́'ɨj mú á'ume a'ɨ́jna ɨ́ xɨca mej jetzen ruse'upi , tapuá'arijme'eca , a'ɨ́jna ɨ́ María , Magdala tɨ é'eme'ecan , ajta ɨ́ seɨ́j tɨ ajta María , u mú á'uju'un mej mi ya'utéeseij a'u mej ye'avá'ana .
40028002	Ca'anín pu jɨ́n huateújca'atzɨjxɨ ɨ́ chuej a'iné seɨ́j tɨ tí'ivaɨre'e u ta japua , a'ɨ́ɨ pu e'icaanej u júte'e . Aa pu e'iré'ene a'u mej ye'avá'ana . Antárɨiihuaca'a a'ɨ́jna ɨ́ tete tɨ jɨ́n ujnámi'ihuaca'a tɨ únú'ujcun . Ajta japuan a'ujyeíjxɨ .
40028003	Jé'ecan pu tétaave'e cuaiínavi'in jɨme'e i tɨ jɨ́n ti'itéechen temua'a naa a'ɨ́jna ɨ́ ja'atɨ .
40028004	Majta me'ɨ́n ɨ́ mej tí'icha'ɨɨca'a , huápɨ'ɨ mú ruviveeca'a , majta a'itavátzɨ me'ɨ́jna jɨme'e mej huápɨ'ɨ tiu'utátziɨn . Cu xɨee mej cuj huácuii .
40028005	Ajta a'ɨ́ɨn tɨ tí'ivaɨre'e u ta japua , ayée pu tihua'utá'ixaa a'ɨ́mej ɨ́ 'uuca tɨjɨ́n : ― Caxu tí'itziɨɨne'e , a'iné néjmua'aree sej u ye'evé'ehuau se'ɨ́jna ɨ́ Jesús ɨ́ mej rá'utatai .
40028006	Capu hui ye'e já'ahua'a a'iné pu'uri huatarúj tɨ́j ajmí'i tiu'utaxájtaca'a . Casi'i , mú sé'uju'un setá'aj ya'useíj a'u mej ye'etéete .
40028007	’ Seajta , setá'aj á'ucɨɨne jíye'itzi jɨme'e sej si huaja'utá'ixaate'en a'ɨ́mej ɨ́ mej jamuan á'ujujhua'ane'e tɨ jɨ́me'en yee : “ A'ɨ́ɨ pu ari huatarúj , ajta amuacaí pu nu'u a'umé'e a'ame a'ujna Galilea tɨ ij a'ɨ́ɨn huajá'uchu'eve'en a'ujna . A'uu xu nu'u yé'eseijran . ” Nu'uri amuaatá'ixaa .
40028008	Majta me'ɨ́n ɨ́ 'uuca , ca'anacan mú a'ucɨ́j . Maúche'e mú tí'itziɨɨne'eca'a . Mɨ́ majta , muaataújtemua'ave jeíhua . A'uu mú a'uruáachejraa mej mi tihua'utá'ixaate'en a'ɨ́mej ɨ́ mej Jesús jamuan á'ujujhua'ane'e .
40028009	Ajta , jíye'itzi jɨ́n , Jesús huá'uteu . Ayee pu tihua'utateújte tɨjɨ́n : ― ¿ A'iné sena'a ? Majta me'ɨ́n , á mú e'iré'ene jemin . Majta ra'avé'evi'iraxɨ ɨɨcájra'an jetze . Majta rɨ́'ɨ tiraatá'a .
40028010	Aj pu i Jesús ayén tihua'utá'ixaa tɨjɨ́n : ― Caxu tí'itziɨɨne'e . Sericu mú'een , setá'aj tihua'utá'ixaate'en ɨ́ ne'ihuaamua'a mej á'ucɨɨne me'újna Galilea . A'uu mú hui nejé'eseijran .
40028011	Maúche'e mú huajú'ucaa a'ɨ́ɨme ɨ́ 'uuca , seica mú a'uun á'uju'un u chajta'a . A'ii mú a'ɨ́ɨn pú'een seica ɨ́ mej tí'icha'ɨɨca'a . Majta miyen tihua'utá'ixaa a'ɨ́mej ɨ́ mej tí'aijta teyujta'a nain a'ij tɨ ti'itɨ́ huarɨ́j .
40028012	Majta me'ɨ́n ɨ́ mej tí'aijta teyujta'a , a'ɨ́ɨ mú tiújseɨj huá'a jamuan ɨ́ vaujsi mej mi raaxɨ́'epɨ'ɨntare'en a'ij mej ye'í huárɨni . Aj mú mi tumin hua'utá'a ɨ́ xantaaru'u , jeíhua .
40028013	Ayee mú tihua'utá'ixaa tɨjɨ́n : ― Ayee xu huárɨni mú'een . Setá'aj siyen tihua'utá'ixaate'en yee : “ Seica mú mú a'uvé'eju'un tɨ́ca'ɨmua a'ɨ́ɨme ɨ́ mej Jesús jamuan á'ujujhua'ane'e tetɨ́'ɨj cu'utzuca'a iteen . A'ɨ́ɨ mú yá'utɨɨ ɨ́ tévira'an avíitzi jɨme'e . ”
40028014	Ajta tɨ pua'a ráamua'aree ɨ́ tajtuhuan a'ij tɨ ti'itɨ́ huarɨ́j , teen tu tiyen tiraatá'ixaate'esin tɨ ij caí ti'itɨ́j jɨ́n a'ij amuáaruuren mú'ejmi .
40028015	Majta tumin mú á'utɨɨ a'ɨ́ɨme ɨ́ xantaaru'u . Majta miyen che'atá mena'a huarɨ́j matɨ́j me'ɨ́n seica hua'uta'íteca'a . Tɨ́j na'a tɨ yú e'iré'ene , ayée mú tí'ixaxa'a nainjapua a'ɨ́ɨme ɨ́ mej Israél jetze ajtéme'ecan tɨ ayén ti'ayajna .
40028016	Majta me'ɨ́n ɨ́ mej tamuáamuata'a japuan seɨ́j mua'ará'axcaa , a'úu mú á'uju'un a'ujna Galilea . A'uu mú a'ará'a jɨrí jetze tɨ́j amuacaí tihua'utá'ixaa a'ɨ́jna ɨ́ Jesús mej nu'u me'uun a'atanén .
40028017	Matɨ́'ɨj raaseíj , aj mú mi rɨ́'ɨ tiraatá'a . Mɨ́ majta me'ɨ́n , camu rɨ́'ɨ rá'atzaahuate'eca'a tɨ a'ɨ́ɨn pú'eene'e .
40028018	Aj pu i Jesús e'iré'ene vejli'i huá'a jemi . Ayee pu tihua'utá'ixaa tɨjɨ́n : ― Pu'uri naatá'a nej niyen nain jɨ́n antínmua'aree tɨ́j na'a tɨ a'uun é'eseijre'e u ta japua , ajta tɨ́j na'a tɨ íiyen seijre'e chaanaca japua .
40028019	’ A'ɨ́j xu jɨ́n a'ucɨ́jxɨ'ɨn nainjapua seɨ́j chuéjra'a japua sej si hua'utémua'itɨn ɨ́ teɨte mej mi na'ará'astijre'en . Seajta huá'umuaɨ'ɨhuan niuucajtze'en ɨ́ tɨ ní'iya'upua , seajta niuucajtze'en ɨ́ nej i'i yaujra'an , seajta niuucajtze'en ɨ́ xɨéjniu'ucare'ara'an ɨ́ Dios .
40028020	’ Seajta mú'een , setihuá'amua'atehua'an mej mi nain jɨ́n na'ará'astijre'en a'ij nej neri tejamuaata'aíj mú'ejmi . Neajta inee , rɨ́'ɨ nu'u yé huatevée na'ame a'amua jemi tɨ́j na'a tɨ yú auca'itɨ́ a'ame asta na'a caí nain te'entipuá'are . Ayee pu'u .
41001001	Yee pu éeni'icɨ'e a'utéjche ɨ́ niuucari tɨ jɨ́me'en rá'axa a'ɨ́jna ɨ́ Jesús ɨ́ Cɨríistu'u tɨ ajta yaujra'an pɨ́rɨcɨ ɨ́ Dios .
41001002	Ayee pu te'uyú'uxaca'a ɨ́ ja'atɨ tɨ ajmí'i tí'ixaxa'ata'a ɨ́ Dios jetze me'ecan . Ayee pu ántehuaaca'a tɨjɨ́n Isaías . Ayee pu tira'uyú'uxaca'a ayén tɨjɨ́n : Yee pu Dios ti'ixa a'ɨ́jna jɨme'e tɨ án yá'ujra ɨ́ ɨpuari japua ayén tɨjɨ́n : “ Me'ecui xaa ne'u , nu'uri ja'atɨ́ huata'íti tɨ́'ij amuacaí huataseíjre'en pecaí mú'ee . A'ɨ́ pu a'ɨ́ɨn pú'een tɨ amuacaí tihua'utá'ixaate'esin ɨ́ teɨte mej nu'u mua'ijchú'eve'e . ”
41001003	Ajta nu'u ɨ́ Dios ayén tɨjɨ́n : “ A'ɨ́jna ɨ́ tɨ amuacaí tihua'utá'ixaate'esin , a'ɨ́ɨ pu nu'u u e'ejíihuá a'ame já'ahua'a ɨtzitá . ” Ayen tɨjɨ́n : “ Naa xu rɨ́'ɨ huaújruuren mú'een , a'iné a'ɨ́ɨ pu yé uvé'enejsin ɨ́ tavástara'a . Caxu ra'antánaamuan ɨ́ juyáara'an jetze . ”
41001004	A'ɨ́jna ɨ́ tɨ nu'u amuacaí huataseíjre'esin , a'ii pu a'ɨ́ɨn pú'een a'ɨ́jna ɨ́ Juan ɨ́ tɨ huá'amuaɨ'ɨhuacare'e . Aa pu a'utéveeca'a a'u tɨ caí ti'itɨ́ é'e já'ahua'aca'a . Ayee pu tihuá'a'ixaate'eca'a tɨ ayén tiú'ujxe'eve'e mej seɨcɨé tiú'umua'ati mej mi miyen huárɨni a'ij tɨ ye'í tí'ijxe'eve'e ɨ́ Dios . Tɨ́'ɨj jí a'ɨ́ɨn huá'amuaɨ'ɨhuan ɨ́ Juan tɨ ij Dios tihua'utá'uuni'i ɨ́ mej jɨ́n auteájturaa ɨ́ jemin .
41001005	Matɨ́'ɨj mi naíjmi'i e'iré'ene a'u tɨ a'utéveeca'a ɨ́ Juan . A'uu mú e'erácɨ'ɨca'a tɨ́j na'a a'u tɨ huatacá'a a'ujna chuéjra'a japua tɨ ayén téja'arájtehuaa tɨjɨ́n Judea , majta a'ɨ́ɨme ɨ́ mej a'uun a'uchéjme a'ujna chajta'a tɨ ayén téja'arájtehuaa tɨjɨ́n Jerusalén . A'uu pu e'ejtéme'ecan u Judea . Jɨ́me'en mu'u raataxájtaca'a ɨ́ mej jɨ́n auteájturaa ɨ́ Dios jemi , aj pu i a'ɨ́jna ɨ́ Juan huá'umuaɨ'ɨhuaca'a ɨ́ játe'ana jetze tɨ ayén téja'arájtehuaa tɨjɨ́n Jordán .
41001006	Ajta Juan , ayée pu é'ene'e ti'itéchejca'a cɨ́ɨxuri jɨme'e tɨ itzíjhua ti'itɨ́j cameeyu'u ju'uxa'a tɨ pú'een . Ajta navij típuaasica'a . A'ɨ́ɨ pu jɨ́n avá'ujɨ'ɨcɨe'eca'a . Ajta huátuna'ise pu cua'acare'e , ajta searate 'ɨtzitá mej huáxuaavi .
41001007	Ayee pu tihuá'ihua'ixáate'e tɨjɨ́n : ― Seɨ́j pu yé é'e vé'eme aúche'e . Jaítze'e pu hui ve'ecán jɨ́n ti'itéjvee a'ɨ́jna necaí inee . A'ɨ́j pu jɨ́n caí naavíjte'e ineetzi nej ti'itɨ́ jɨ́n ti'itevée ná'ara'ani tɨ cɨ́lieen jɨ́n seijre'e jemin a'ɨ́jna tɨ yé é'e vé'eme , capu xaa ne'u naavíjte'e ineetzi nej ni yejta'ɨ́'ɨpɨ'ɨn ɨ́ ca'acaira'an .
41001008	Ayee nu xaa ne'u neri amuáamuaɨ'ɨhuaca'a jaj jɨme'e . Mɨ́ ajtá'i a'ɨ́ɨn , seɨj pu huata'íti tɨ huateáturan mú'ejmi jemi . Xɨéjniu'ucare'ara'an ɨ́ Dios pu uteá'asin mɨ a'amua tzajta'a .
41001009	Yee pu tiuju'urɨ́j a'ájna tɨ́'ɨj huá'amuaɨ'ɨhuaca'a ɨ́ Juan . Tɨ́'ɨj jí i á e'iré'ene ɨ́ Jesús . A'uu pu e'erájraa u Nazarét , chajta'a tɨ e'ejtéme'ecan a'ujna já'ahua'a Galilea . Aj pu i a'ɨ́ɨ Juan ráamuaɨ'ɨhuaca'a ɨ́ Jesús u játe'ana jetze tɨ ayén téja'arájtehuaa tɨjɨ́n Jordán .
41001010	Jɨ́me'en pu'u Jesús a'itáraa á jaata'a , aj pu i raaseíj tɨ antaújcu ɨ́ ta japua tɨ a'utéjmuaa . Ajta á'iyen Xɨéjniu'ucare'ara'an huaseíj ɨ́ Dios tɨ e'icáme'eca'a . Yee pu seijre'eca'a tɨ́j cucui'i . Aj pu'i mu'úutze'en japua a'ujyeíjxɨ .
41001011	Ajta á'iyen niuucari huánamuajri'i tɨ uj e'icánamuajre u ta japua . Ayee pu tiu'utaxájtaca'a tɨjɨ́n : ― Niyauj pej pɨ́rɨcɨ ɨ́ nej muaxe'eve'e . Jé'ecan pej rɨ́'ɨ tinaatá'aca .
41001012	Tɨ́'ɨj jí a'ɨ́ɨn Xɨéjniu'ucare'ara'an ɨ́ Dios ca'anéeri jɨ́n ya'uví'itɨ ɨ́ Jesús áa já'ahua'a ɨtzitá a'u tɨ caí ti'itɨ́ e'eré'evee .
41001013	A'ujna ɨtzitá , ayée pu u é'etee sei máxcɨra'i japuan tamuáamuata'a xɨca . A'uu pu a'utéveeca'a a'u mej ti'itén a'ucɨ́'ɨca mej simuáruuni . Tɨ́'ɨj jí a'ɨ́ɨn ɨ́ tiyaaru'u ti'ihuaújtesi'ijre tɨ 'ij ca'aníjra'a raatá'an a'ɨ́jna ɨ́ Jesús tɨ́'ij ti'itɨ́j jɨ́n auté'ɨtzen ɨ́ Dios jemi . Aru capu ayén teja'uré'ene . A'ɨ́ɨ mú raatévaɨ ɨ́ Jesús ɨ́ mej títetateí u ta japua ɨ́ Dios jemi .
41001014	Tɨ́'ɨj aiteánami'ihuaca'a ɨ́ Juan , aj pu'i Jesús u a'utanéj u Galilea . A'ɨ́ɨ pu hua'utá'ixa jɨ́me'en a'ɨ́jna tɨ jɨ́n Dios tiraa'íjca ɨ́ Juan , a'ɨ́jna ɨ́ Dios tɨ te'áijta nain japua ɨ́ chaanaca .
41001015	Ayen tɨjɨ́n : ― Pu'uri araúraste tɨ a'ájna teja'uré'enejsin tɨ tiu'uta'aíjta ɨ́ Dios naíjmi'icɨ'e chaanaca japua . Setá'aj hui seɨcɨé huárɨni , setá'aj siyen seɨcɨé tiú'umua'ati se'ɨ́jna jɨme'e a'ij tɨ tí'ijxe'eve'e ɨ́ Dios . Setá'aj seajta rá'antzaahuate'en ɨ́ niuucari tɨ jɨ́n Dios amua'irájtuaani .
41001016	Tɨ́'ɨjtá'i ɨ́ Jesus a'ujna e'ejtéme'ecaa a'ujna vejli'i a'u tɨ e'eve'e'ástɨme ɨ́ jaj tɨ ayén téja'arájtehuaa tɨjɨ́n Galilea . Aj pu'i a'ɨ́mej huaseíj ɨ́ Simón , ajta ɨ́ Andrés tɨ juutzeájra'an pú'een ɨ́ Simón . A'ɨ́ɨ mú xɨéjmua'ari áuuhua'anaa á jaata'a . Ayee mú tí'ijrɨ'ɨrejca'a a'ɨ́ɨme ɨ́ mej hua'ité huavívi'i .
41001017	Aj pu'i ayén tihua'utá'ixaa ɨ́ Jesús tɨjɨ́n : ― Mú se'utáuruyi'i ineetzi jemi setá'aj nej jamuan á'ujujhua'ane'en . Nee nu tejá'amuamua'aten sej si caí ché'e siyen hua'ité tí'ivivi'ira'a , sino a'ɨ́mej xu'u si ca'aníjra'a hua'utá'asin ɨ́ teɨte mej mi neetzi ná'antzaahuate'en .
41001018	Aj mú mi raatapuá'ajtaca'a . Matɨ́'ɨj mi á téjaupíi ɨ́ xɨéjmua'ari me'ájna . Matɨ́'ɨj mi a'ucɨ́j jamuan ɨ́ Jesús .
41001019	Aj pu ijtá'i á'ayee a'uré'ene . Tɨ'ɨquí seɨj huaseíj ɨ́ ja'atɨ tɨ ayén ántehuaa tɨjɨ́n Jacobo . Yaujra'an ɨ́ Zebedeo . A'ɨ́ɨ pu ajta raaseíj a'ɨ́jna ɨ́ Juan , ɨ́ tɨ juutzeájra'an pú'een ɨ́ Jacobo . A'uu mú baarcu jetze e'eráate'eca . Majta rɨ́'ɨ tí'iruurejca'a ɨ́ xɨéjmua'ari tɨ tí'isiujtza'ani .
41001020	Ajta á'iyen Jesús hua'utajé . Aj mú mi raatapuá'ajtaca'a ɨ́ mej xɨéjmua'ari rɨ́'ɨ tí'iruurejca'a . Aa mu'u yaúurɨe ɨ́ rutáàta ɨ́ baarcu jetze , ajta tɨ jemin tí'imuarɨ'eca'a . Matɨ́'ɨj mi Jesús jamuan a'ucɨ́j .
41001021	Aj mú mi me'uun chajta'a a'uteájrupi , tɨ ayén téja'arájtehuaa tɨjɨ́n Capernaúm . Tɨ́'ɨj te'ará'a a'atzaj tɨ pua'a e'ire'enén a'ɨ́jna xɨcájra'a jetze ɨ́ mej jetzen rusé'upihua'a , aj pu'i Jesús teyujta'a a'uteájrupi . A'uu pu tihua'uhuamuá'ate .
41001022	A'ɨ́jna ɨ́ Jesús , capu chá'ana'a na'a tihuá'amua'atehua'a matɨ́j ɨ́ seica ɨ́ mej majta a'uun tihuá'amua'atehua'a ɨ́ mej té'eyu'uxaca , sino ayée pu tɨ́j seɨj tɨ ti'itéjvee ti'itɨ́j jɨme'e tɨ ve'ée . A'ɨ́j mú jɨ́n a'ij te'utaseíj matɨ́'ɨj ráanamuajri'i .
41001023	Ajta pu seɨj a'utéveeca'a u teyujta'a , tiyaaru'u tɨ tzajta'an seijre'eca'a . A'ij pu pua'a teja'uxáataye'icaa a'ɨ́jna ɨ́ tiyaaru'u .
41001024	Ayen tɨjɨ́n : ― Aa qui carai jé'ecan , ¿ a'iné hui ti'itɨ́j peté'umua'aree itejmi jemi , Jesús pej piyen ántehuaa tɨjɨ́n ɨ́ pej Nazarét é'eme'ecan ? ¿ Ni piyen mú a'uvé'emej pej ta'antipuá'ajte'en ? Némuamua'ate ja'atɨ́ pej hui pɨ́rɨcɨ . A'uu pej a'uvé'emej Dios jemi , ɨ́ pej yaujra'an pú'een .
41001025	Aj pu'i Jesús ra'ajté'axɨ ɨ́ tiyaaru'u . Ayen tɨjɨ́n : ― Pecáj yee ti'itɨ́j xajta . Huirájra'a mɨ tevi jetze . ― Ayee pu tiraata'ixaa a'ɨ́jna ɨ́ Jesús .
41001026	Aj a'ɨ́ɨn ɨ́ tiyaaru'u raatéca'atzɨjxɨ ɨ́ tevi ca'anín jɨme'e . Tɨ́'ɨj jí huajíjhuaca'a a'ɨ́jna ɨ́ tiyaaru'u tɨ tzajta'an seijre'eca'a a'ɨ́jna ɨ́ tevi . Aj pu'i huirájraa ɨ́ tevi jetze .
41001027	Aj a'ij te'utaseíj a'ɨ́ɨme ɨ́ mej e'etiújseɨre'eca'a . Jé'ecan mú tiúj'ixaate'eca'a seɨj ajta seɨj . Miyen tɨjɨ́n : ― ¿ Ti'itájni pú'een tɨ jéjcuacan jɨ́n ti'itéjvee ? ¿ A'uquí é'eme'ecan ? Xɨee tɨ cuj ti'itéjvee ti'itɨ́j jɨme'e tɨ ve'ée . Amɨ́ pu tihuá'aijte'e ɨ́ tiyáaru'use . Majta me'ɨ́n rá'atzaahuate'e a'ij tɨ ye'í tihua'utá'ixaate'esin . ― Yee mú tiúj'ixaate'eca'a ɨ́ teɨte .
41001028	Majta mú á'iyen nain japua ráamua'areeri'i tɨ́j na'a u Galilea a'ij tɨ ti'itɨ́ jɨ́n huarɨ́j ɨ́ Jesús .
41001029	Aj mú mi huiráacɨ u teyujta'a . Matɨ́'ɨj mi me'uun a'ará'a Simón tɨ é'eche , ajta ɨ́ Andrés . Majta a'ɨ́ɨme ɨ́ Jacobo , ajta ɨ́ Juan , a'ɨ́ɨ mú huá'a jamuan á'ujujhua'ane'e .
41001030	A'ɨ́ɨ pu án já'ujca'atii ɨ́ mu'uneára'an ɨ́ Simón . A'ɨ́ɨ pu tí'icui'icaa . Pɨ́staca'a . Matɨ́'ɨj mi miyen tiraata'ixaa ɨ́ Jesús tɨjɨ́n : ― Ti'icui'i .
41001031	Aj pu'i ajteáxɨɨreca'a ɨ́ jemin a'ɨ́jna ɨ́ Jesús . Tɨ́'ɨj i rajví'i muájca'are'ara'an jetze . Tɨ́'ɨj jí ra'ajjáj . Aj pu'i ca'anacan huarúj . Ajta á'iyen a'ɨ́ɨn tɨ tí'icui'ica'a tihua'umí .
41001032	Chumua'an , tɨ́'ɨj ari u e'eteárutij ɨ́ xɨca , naíjmi'ica mú curé'evi'itɨxɨ ɨ́ mej tí'icucui'i , majta ɨ́ mej tiyaaru'u huá'a tzajta'a seijre'e .
41001033	Naíimi'i mú e'etiújseɨre'eca'a á pua'acɨé ta'iténinei , matɨ́j mena'a mej me'uun e'echéjme'e , majta u á'ahua'ayee .
41001034	A'ɨ́ɨ tihuá'uhuaa mu'iicáca ɨ́ mej tí'icucui'ica'a . Capu seica na'a ɨ́ cuí'ini'ira'a . Tɨ́'ɨj i Jesús hua'utamuári ɨ́ tiyaaru'u ɨ́ mej seijre'eca'a seica ɨ́ teɨte tzajta'a . Jesús pu ajta caí hua'atá'acare'e a'ɨ́mej ɨ́ tiyaaru'u mej tiu'utaxáj , a'iné méjmua'atejca'a ja'atɨ́ tɨ pú'eene'e .
41001035	Tapuá'arijme'eca , tɨ́'ɨj auj huachuíjxa , Jesús pu ájchee . Aj pu'i mú a'ij huárupi . Aa pu a'ará'a já'ahua'a ɨtzitá , a'utɨ́ caí ti'itɨ́ e'eré'evee . A'uu pu huatéeniu ɨ́ Dios jemi .
41001036	Ajta ɨ́ Simón , ajta ɨ́ mej jamuan á'ujujhua'ane'e , a'ɨ́ɨ mú ra'avé'ehuau ɨ́ Jesús .
41001037	Matɨ́'ɨj ráateu , aj mú mi miyen tiraata'ixaa tɨjɨ́n : ― Naíjmi'i mú muahuauhuau .
41001038	Aj pu'i ayén tihua'utá'ixaa ɨ́ Jesús tɨjɨ́n : ― Che'eré , tiché'e á'ucɨɨne a'uun tɨ huatacá'a ɨ́ seica chajta'ara'a jetze . A'uu nu neajta hua'utá'ixaate'esin ɨ́ niuucari tɨ jɨ́n Dios hua'irátuaasin . Ayee nu een jɨ́n u e'erájraa u Capernaúm . ― Ayee pu tihua'utá'ixaa ɨ́ Jesús .
41001039	Tɨ́'ɨjí hua'atéyujta'a tíhua'ihuá'ixaa nainjapua tɨ́j na'a u Galilea . Ajta a'ɨ́mej ɨ́ tiyáaru'use , Jesús pu hua'utamuári ɨ́ mej huá'a tzajta'a ú'useijre'eca'a ɨ́ teɨte .
41001040	Tɨ́'ɨj jí seɨ́j ajteáxɨɨreca'a ɨ́ Jesús jemi . Tí'icui'ica'a a'ɨ́jna ɨ́ ja'atɨ . Xána'avi'ire'eca'a a'ɨ́jna jɨme'e ɨ́ cuí'ini'ira'a jɨme'e tɨ tineájxɨ ɨ́ huá'ire'ara'an jetze tɨ́'ij huatépete ɨ́ huá'ire'ara'an . Ayee mú ratamuá'amua tɨjɨ́n lepra . Tɨ́'ɨj i a'ɨ́ɨn títunutaca'a . Rájhuaviiri'i ɨ́ Jesús tɨ tiráahuaate'en . Ayee pu tiraata'ixaa tɨjɨ́n : ― Tɨ́ pua'a mua'aráanajche , pej tináahuaate'en . ― Yee pu tiu'utaxájtaca'a ɨ́ ja'atɨ tɨ títunutaca'a .
41001041	Aj pu'i Jesús huataújxɨeemɨste a'ɨ́jna jemi tɨ́'ɨj raaseíj . Tɨ́'ɨj jí ra'ajtamuárɨej . Ayen tɨjɨ́n : ― Na'aráanajche pej huarún .
41001042	Ayee pu teja'uré'ene . Jɨ́me'en pu'u raataxájtaca'a ɨ́ Jesús , tiraacá'ari'iri'i ɨ́ tɨ jɨ́n tí'icui'ica'a . Aj pu'i huarúj .
41001043	Tɨ́'ɨj i a'ɨ́ɨn Jesús jeíhua ra'íjca tɨ nu'u caí raxájta a'ij tɨ ti'itɨ́ huarɨ́j . Aj pu'i á'uraa ɨ́ Jesús .
41001044	Aru amuacaí pu ayén tiraata'ixaa tɨjɨ́n : ― Casi'i , pecáj ja'atɨ́ í'ixaate'e ni cɨ́j caj , sino aricu , u pá'ume'en jamuan ɨ́ tɨ tí'ivaɨre'e teyujta'a , tá'aj muaaseíj , pajta tiu'utámuaɨ'ɨvejta a'ij tɨ tiu'uxájtaca'a ɨ́ Moisés teecan . A'ɨ́ɨ mú jɨ́n ramua'aréeren mej tí'ivaɨre'e teyujta'a tɨjɨ́n pepu'uri huarúj .
41001045	Mɨ́ ajta a'ɨ́jna ɨ́ tevi , tɨ́'ɨj á'uraa , a'ɨ́ɨ pu a'utéjche tɨ raataxáj jeíhua a'ij tɨ ti'itɨ́ huarɨ́j . Nainjapua pu hua'uré'ixaa seɨj ajta seɨj . A'ɨ́j pu jɨ́n caí ché'e huatárɨ'ɨristareca'a tɨ Jesús a'uteárute ɨ́ chajta'a , sino ɨtzitá pu'u jí huáye'icaa a'utɨ́ caí ti'itɨ́ e'eré'evee . Aru ja'anáj tɨ na'a , a'ɨ́ɨ mú teɨte é'ecɨ'ɨca'a a'utɨ́ a'ij é'ene'e ɨ́ Jesús . A'uu mú e'erácɨ'ɨca'a a'u tɨ na'a mej huachéjme .
41002001	Teuumé'eca hua'apua xɨcaj , huaíca xɨcaj , ajtahua'a pu a'ɨ́ɨn Jesús a'uteájrupi u Capernaúm . Matɨ́'ɨj mi ráamua'areeri'i ɨ́ teɨte tɨjɨ́n : “ U pu nu'u já'ahua'a e'irájca ruche . ”
41002002	Aj mú mi ca'anacan tiújseɨj jeíhua ɨ́ teɨte , matɨ́j mena'a caí ché'e tité'uve u chi'ita . Camu majta á'avejrica'a ta'iténinei . Ajta a'ɨ́ɨn ɨ́ Jesús , u pu ánu'uhuatéveeca'a u chi'ita . A'ɨ́ɨ pu tihuá'a'ixaate'eca'a a'ij tɨ tí'ijxe'eve'e ɨ́ Dios .
41002003	A'ɨ́ɨ mú ja'atɨ́ a'uré'eneijte ɨ́ Jesús jemi seɨj tɨ tí'icui'i . Cɨyáaxara'acaa nainjapua ɨ́ ja'atɨ . Memuáacua mú mé ráachuisime'e .
41002004	Aru capu huatárɨ'ɨristareca'a mej ru'uteárujte'en u téte'e a'utɨ́ Jesús ánu'uhuatéveeca'a , a'iné temua'a mú tí'itemu'iicaa ɨ́ teɨte . A'ɨ́j mú jɨ́n , anticɨ́j án ɨmuá ɨ́ chi'ij japua , matɨ́'ɨj mi ra'anáacu ɨ́ chi'ij . Aj mú mi ru'ucájtuaa ɨ́ tɨ tí'icui'i a'utɨ́ ánu'uhuatéveeca'a ɨ́ Jesús .
41002005	Aj pu'i hua'useíj , ajta ayén tiu'umuá'aj tɨjɨ́n : “ Meté'atzaahuate'e , micu . ” A'ɨ́j pu jɨ́n ayén tiraata'ixaa ɨ́ tɨ tí'icui'i tɨjɨ́n : ― Niyauj , pu'uri hui timuaatá'uuni'iri'i ɨ́ Dios ɨ́ pej jɨ́n auteájturaa ɨ́ jemin .
41002006	Majta á vejli'i seica me'uun e'irá'uu ɨ́ mej té'eyu'uxaca ɨ́ ruye'irá jɨme'e . Matɨ́'ɨj me'ɨ́jna huánamuajri'i a'ij tɨ tiu'utaxájtaca'a ɨ́ Jesús , matɨ́'ɨj mi miyen tiu'umuá'aj ɨ́ ru tzajta'a tɨjɨ́n : “ ¿ A'iquí een jɨ́n ayén ti'ixa amɨ́jna mɨ tevi ? A'ij pu pua'a , xaa ne'u , ti'ixa . Capu hui a'ɨ́jna jɨ́n antiújmua'aree amɨ́jna tɨ seɨj tiu'utá'uuni'i ɨ́ tɨ jɨ́n auteájturaa ɨ́ Dios jemi . A'ɨ́ɨ pu'u ɨ́ Dios antiújmua'aree tɨ ayén seɨj tiu'utá'uuni'i . ” Yee mú té'umua'atzejca'a a'ɨ́ɨme ɨ́ mej té'eyu'uxaca ɨ́ ruye'irá jɨme'e .
41002007	
41002008	Ajta a'ɨ́ɨn Jesús , a'ɨ́ɨ pu ru tzajta'a rú'umua'areereca'a a'ij mej ye'í tí'imua'atzejca'a ɨ́ ru tzajta'a . Tɨ́'ɨj i ayén tihua'uta'íhua'uri'i tɨjɨ́n : ― ¿ A'iné een jɨ́n siyen té'umua'atze ɨ́ ru tzajta'a ?
41002009	¿ Ti'itájni caí muárɨ'eri ? ¿ Ni qui nej niyen tiraata'ixaate'en ɨ́ tɨ cɨyáaxara'a yee : “ Pu'uri timuaatá'uuni'iri'i ɨ́ pej jɨ́n auteájturaa ɨ́ Dios jemi ” , na'ari yee : “ Ájchesi , patá'aj rá'anchueni muá'utaatzi ; pajta yee á'ura'ani ” ?
41002010	Ayee nu xaa ne'u rɨni tɨ́j ɨ́ nevástara'a , ɨ́ tɨ jí'i Dios , setá'aj ráamua'aree , i nej neajta teáata'a jetze airáane , neajta nu ne'íjna jɨ́n antínmua'aree íiyen chaanaca japua nej ni tihua'utá'uuni'i ɨ́ mej jɨ́n ateáturaaveca ɨ́ Dios jemi . ― Yee pu tihua'utá'ixaa ɨ́ Jesús . Aj pu'i ayén tiraata'ixaa ɨ́ tɨ cɨyáaxara'a tɨjɨ́n : ― Ayee nu tí'imua'ixaate'e . Ájchesi , pajta rá'anchueeni muá'utaatzi . Aricu a'u pej é'eche .
41002011	
41002012	Ajta á'iyen a'ɨ́ɨn tɨ tí'icui'ica'a , a'ɨ́ɨ pu ájchee . Rá'ajchui ɨ́ rú'utaatzi . Tɨ́'ɨj i á'uraa , meti'iseíiraca'a ɨ́ teɨte . A'ɨ́j mú jɨ́n naími'i a'ij te'utaseíj . Rɨ́'ɨ mú tiraatá'a ɨ́ Dios . Miyen tɨjɨ́n : ― Catu ja'anáj ti'itɨ́j huaseíj tetɨ́j íjii . Yee mú tiu'utaxájtaca'a ɨ́ teɨte .
41002013	Tɨ́'ɨj jí ajtahua'a Jesús a'uun á'ume a'u tɨ e'eve'e'ástɨme ɨ́ jaj . Aa mú a'uré'enineica'a naími'i ɨ́ teɨte jemin ɨ́ Jesús . Ajta a'ɨ́ɨn Jesús , a'ɨ́ɨ pu huá'a'ixaate'eca'a ɨ́ niuucari tɨ jɨ́n Dios hua'irájtuaani .
41002014	Aj pu'i ayée a'uré'ene . Tɨ́'ɨj jí a'uun ɨ́ Leví huaseíj , ɨ́ tɨ i'i yaujra'an a'ɨ́jna ɨ́ Alfeo . A'uu pu anú'ujcatii chi'ita mej tzajta'an tí'iteji'ivi ɨ́ mej tí'itɨ'ɨcɨca . Aj pu'i Jesús ayén tiraata'ixaa tɨjɨ́n : ― Patá'aj nee jamuan á'uche'ecane'en . Aj pu'i a'ɨ́ɨn ájchee ɨ́ Leví . Tɨ́'ɨj jí á'ume jamuan .
41002015	Tɨ́'ɨj jí ayén tiuju'urɨ́j matɨ́'ɨj a'ará'a ɨ́ Leví tɨ é'eche . Jesús pu a'ɨ́mej jamuan tí'icua'acaa ɨ́ mej a'ij pua'a tí'iteteɨte . A'ɨ́ɨ mú a'ɨ́ɨn pɨ́rɨcɨ ɨ́ mej huá'ajijve'e ɨ́ mej tí'itɨ'ɨcɨca , majta ɨ́ mej caí xɨ́'epɨ'ɨn rɨjca . A'ɨ́ɨ mú tí'icua'acaa meesa japua jamuan ɨ́ Jesús , majta seica ɨ́ mej jamuan á'ujujhua'ane'e . Naíjmi'i mú tí'icua'acaa a'iné memu'iicáa ɨ́ mej á'ujujhua'ane'e ɨ́ Jesús jamuan .
41002016	Majta seica á'a vejli'i cɨɨneca'a . A'ɨ́ɨ mú a'ɨ́ɨn pú'een ɨ́ mej tiú'ujmua'ate a'ij tɨ tiu'uxájtaca'a ɨ́ Moisés teecan . Jeíhua mú nu'u raxɨ́'eve'e ɨ́ ruye'irá . Ayee mú ánte'arua a'ɨ́ɨme tɨjɨ́n fariseo . A'ɨ́ɨ mú miyen tiu'uséij ja'atén mej jamuan tí'icua'acaa ɨ́ Jesús . Aj mú mi miyen a'ɨ́mej tiu'utá'ixaa ɨ́ mej jamuan á'ujujhua'ane'e tɨjɨ́n : ― ¿ A'iné een jɨ́n a'ɨ́ɨn á'amuamaestru tí'icua'aca , ajta ye'eca huá'a jamuan ɨ́ mej tí'iteji'ivi , ajta huá'a jamuan ɨ́ mej caí xɨ́'epɨ'ɨn rɨcɨ ? Ayee mú tiu'utaxájtaca'a a'ɨ́ɨme ɨ́ mej tiú'ujmua'ate yú'uxare'ara'an jetze ɨ́ Moisés , a'ɨ́ɨme ɨ́ mej huá'a jetze ajtéme'ecantaca'a ɨ́ fariseo .
41002017	Tɨ́'ɨj a'ɨ́ɨn huá'unamuajri'i ɨ́ Jesús , ayée pu tiu'utaxájtaca'a tɨjɨ́n : ― Ayee nu tejá'amua'ixaate'e . Ayee pu tí'een jɨ́me'en ɨ́ teɨte ɨ́ mej me'uun a'uré'enine'i jemin ɨ́ tɨ ya'anaca . Capu ruxe'eve'e mej me'ɨ́n a'uré'enine'ica'an ɨ́ jemin a'ɨ́ɨme ɨ́ mej rɨ́'en , sino a'ɨ́ɨ mú xaa a'uré'enine'i ɨ́ tɨ ya'anaca jemi ɨ́ mej tí'icucui'i . Ayee pu che'atá na'a een ineetzi jemi . Canu ne'íjna jɨ́n yevé'eme nej ne'íjme huatá'inen ɨ́ mej miyen tiú'ujseijrata yee mej xɨ́'epɨ'ɨn rɨcɨ , sino a'ímej nu jemi yé vé'eme ɨ́ mej miyen tirú'umua'aree ɨ́ ru tzajta'a mej caí xɨ́'epɨ'ɨn rɨcɨ .
41002018	Tɨ́'ɨj jí ayén tiuju'urɨ́j . A'ɨ́ɨ mú rú'itzi'ive'eca'a ɨ́ mej Juan jamuan á'ujujhua'ane'e , majta ɨ́ fariseo . Matɨ́'ɨj mi seica e'iré'ene ɨ́ Jesús jemi . Ayee mú tiraata'íhua'uri'i tɨjɨ́n : ― ¿ A'iné een jɨ́n maúrɨitzi'ivij ɨ́ mej Juan jamuan á'ujujhua'an , majta a'ɨ́ɨme ɨ́ fariseo ? Mɨ majta , ɨ́ mej mú'eetzi jamuan á'ujujhua'an , camu miyen rɨcɨ . ― Yee mú tiraata'ixaa .
41002019	Aj pu'i Jesús ayén tihua'utá'ixaa tɨjɨ́n : ― Tɨ́ pua'a ja'atɨ́ huaténeɨche , aj pu'i a'ɨ́mej huatá'ineesin ɨ́ mej rá'ajaahuate'e mej mi tiú'uyesten . Aj pu'i a'ɨ́ɨn tihuá'amin . ¿ Ni qui rɨ'ɨrí mej rú'itzi'ive'eca tɨ pua'a huá'a jamuan auj tí'iyeste ɨ́ ja'atɨ ? Capu xaa ne'u .
41002020	Aru jee , aj pu teja'uré'enejsin ɨ́ xɨca ɨ́ mej jetzen rá'avi'itɨn ɨ́ ja'atɨ . Aj mú xaa me'ɨ́n ɨ́ mej rá'ajaahuate'e ru'ítzi'ive'en a'iné capu ché'e huá'a jamuan a'utéjvee ɨ́ mej rá'ajaahuate'e . A'iné inee , naúche'e nu yé huatéjvee , camu ru'ítzi'ive'en ɨ́ mej ná'ajaahuate'e .
41002021	’ Niche'e seɨj amuaatá'ixaate'en ɨ́ chuijtari . Tɨ́ pua'a ja'atɨ́ a'ɨ́jna huaújcu'une'epe'en ɨ́ cɨ́ɨxuri tɨ mí'ime'ecan , capu a'ɨ́jna jamuan rucú'une'epe'en ɨ́ cɨ́ɨxuri jɨme'e tɨ caí xɨ ja'anáj já'usini'i . Huatétzu'uta a'ɨ́jna ɨ́ cɨ́ɨxuri tɨ jéjcua tɨ́'ɨj huatéja'usini'ihua . Tɨ́'ɨj i rasiújtza'anan ɨ́ tɨ mí'ime'ecan . Aj pu'i a'ɨ́jna tɨ anásiujtza'ani , jaítze'e pu ve'etɨ́ anásiujtza'ani a'ame .
41002022	’ Ajta , capu ti'itɨ́ vaɨre'e tɨ pua'a ja'atɨ́ ru'ucájtu'ani navij limeetajra'a tzajta'a tɨ racua'iríihuajme nahuáj ɨ́ mej mauchén ráataahuaca'a . Tɨ́ pua'a miyen ráaruuren a'ɨ́jna ɨ́ nahuáj tɨ jéjcua , a'ɨ́ɨ pu huatéve'eri , ajta ra'anasiújtza'ana ɨ́ navij tɨ racua'iríihuajme . Tɨ́'ɨj jí a'uvaɨ́jtzi ɨ́ navij , ajta ɨ́ nahuáj . A'ɨ́j pu jɨ́n ayén tiú'ujxe'eve'e tɨ ru'ucájtu'ani ɨ́ navij tzajta'a tɨ jéjcua a'ɨ́jna ɨ́ nahuáj tɨ ajta jéjcua .
41002023	Tɨ́'ɨj jí ayén tiuju'urɨ́j . A'ɨ́jna xɨcájra'a jetze mej rusé'upihua'a , a'úu pu aumé'ecaa já'ita'a ɨ́ vi'ira'a japua ɨ́ Jesús . Majta me'ɨ́n ɨ́ mej jamuan á'ujujhua'ane'e , a'ɨ́ɨme mú autéjhuii mej rú'ijtzaanaxɨ'ɨn ti'itɨ́ teuuri jatze'e a'iné jeíhua mú tɨejcuca'a . A'uu mú a'atajú'uca'a meru'ijtzá'ana .
41002024	Majta me'ɨ́n ɨ́ fariseo , matɨ́'ɨj hua'useíj mej miyen rɨjca'a , aj mú mi miyen tiraata'ixaa ɨ́ Jesús . Miyen tɨjɨ́n : ― Casi'i , ¿ a'iné een jɨ́n miyen rɨcɨ a'ɨ́ɨme ɨ́ mej mú'eetzi jamuan á'ujujhua'an ? Capu hui a'ij tí'irɨ'ɨri tɨ ja'atɨ ayén rɨjca a'ɨ́jna ɨ́ xɨcájra'a jetze mej jetzen ruse'upi .
41002025	Aj pu'i hua'utá'ixa ɨ́ Jesús . Ayen tɨjɨ́n : ― Niche'e a'atzu tejamuá'ixaate'en . ¿ Ni secaí mú'een ja'anáj ra'ujíjve ɨ́ yu'uxari jetze a'ij tɨ ye'í huarɨ́j ɨ́ David teecan tɨ́'ɨj huatá'icuataca'a , majta ɨ́ mej jamuan á'ujujhua'ane'e ? Tɨ́'ɨj nu'u ti'itéveeca'a ɨ́ Abiatar teecan a'ɨ́jna jɨme'e tɨ tihuá'aijte'e ɨ́ mej tí'ivaɨre'eca'a teyujta'a , a'úu pu a'uteájrupi ɨ́ David . Ajta a'ɨ́ɨn ɨ́ pan ɨ́ mej Dios huatámuaɨ'ɨvejte u teyujta'a , a'ɨ́ɨ mu'u nu'u racua'aca ɨ́ mej tí'ivaɨre'e a'ujna teyujta'a . Capu máa ja'atɨ́ racua'aca .
41002026	’ Mɨ́ ajta a'ɨ́ɨn ɨ́ David , a'ii pu caí teyujta'a tí'ivaɨre'eca'a . Capu a'ij ti'itɨ́ huarɨ́j . A'ɨ́ɨ pu nu'u ráacua a'ɨ́jna ɨ́ pan ɨ́ mej Dios huatámuaɨ'ɨvejte . Ajta tihua'umí ɨ́ mej jamuan á'ujujhua'ane'e . Capu a'atzu auteájturaa ɨ́ David teecan ɨ́ Dios jemi . ― Ayee pu tihua'utá'ixaa ɨ́ Jesús .
41002027	Ajta Jesús ayén tihua'utá'ixaa . Ayen tɨjɨ́n : ― A'ɨ́jna xɨcájra'a jetze ɨ́ mej jetzen ruse'upi , ayée pu Dios tiraaxɨ́'epɨ'ɨntare tɨ́'ij hua'utévaɨre'en ɨ́ teɨte . Capu ayée na'a ayén tiraaxɨ́'epɨ'ɨntare ɨ́ Dios mej mi araúrasten mena'a a'ɨ́jna xɨcájra'a ɨ́ mej jetzen ruse'upi . A'ɨ́j nu jɨ́n , inee i nej neajta teáata'a jetze airáane , ayée nu een jɨ́n antínmua'aree neajta ne'ɨ́jna xɨcájra'a jetze matɨ́'ɨj ruse'upi .
41002028	
41003001	Tɨ́'ɨj jí ajtahua'a a'uteájrupi teyujta'a ɨ́ Jesús . Seɨ́j pu únu'uhuatéveeca'a . Ti'icui'i a'ɨ́jna , cɨyáaxara'a ɨ́ rumuájca'a jetze .
41003002	Majta mú me'ɨ́n unu'uhuaté'uuca'a ɨ́ fariseo . A'ɨ́ɨ mú rá'eeve'eca'a ɨ́ Jesús , aisí tɨ pua'a a'ɨ́ɨn caí tiráahuaate'en ɨ́ tɨ tí'icui'i . Aj pu ajtahua'a pɨ́tí'irɨjca ɨ́ xɨcájra'a ɨ́ mej jetzen ruse'upi . A'ɨ́ɨ mú fariseo rumua'atzíite'eca'a ɨ́ mej jɨ́n jetzen te'ujpuá'ajte'en .
41003003	Aj pu'i Jesús ayén tiraata'ixaa ɨ́ tɨ cɨyáaxara'a ɨ́ rumuájca'a jetze , tɨjɨ́n : ― Ájchesi . Huatéechaxɨ íiye já'ita'a . ― Yee pu tiu'utaxájtaca'a .
41003004	Ajta á'iyen hua'utá'ixa ɨ́ seica . Ayen tɨjɨ́n : ― ¿ Ti'itáni í'irɨ'ɨri tɨ ja'atɨ ayén huárɨni tɨ́'ɨj a'ájna teja'uré'enen , a'ɨ́jna xɨcájra'a mej jetzen ruse'upi ? ¿ Ni ayén tiraavíjte'e tɨ ja'atɨ ayén huárɨni ɨ́ tɨ xɨ́'epɨ'ɨn jɨ́n seijre'e , na'ari ɨ́ tɨ tiraacuí'inte'en ? Ajta , ¿ ni qui i'i xɨ́'epɨ'ɨn nej niyen huárɨni a'ɨ́jna xɨcájra'a jetze mej jetzen ruse'upi nej ni iráarujte'en nemɨ́jna mɨ ja'atɨ tɨ́'ij caí huámɨ'ɨni , na'ari nej ni raatá'an tɨ huámɨ'ɨni ? ― Yee pu tiu'utaxájtaca'a ɨ́ Jesús . Mɨ́ majta me'ɨ́n ɨ́ seica , camu a'ij tiu'utaxájtaca'a a'ɨ́ɨme .
41003005	Aj pu'i Jesús hua'useíirajraa . Acaujtzáahuate'e yee cumu tɨ́j niu'ucamɨ'ɨ . Ajta huataújxɨeemɨste huá'a jemi a'iné camu raxɨ́'eve'eca'a mej ráanamua . Aj pu'i a'ɨ́ɨn ayén tiu'utá'ixaa a'ɨ́jna tɨ tí'icui'i tɨjɨ́n : ― Huatátzeaara mɨ á'amuajca'a . Aj pu'i a'ɨ́ɨn ɨ́ teáata'a , raatátzeaaraca'a ɨ́ rumuájca'a . Jɨ́me'en pu'u raatátzeaaraca'a , aj pu'i huarúj ɨ́ ja'atɨ ɨ́ rumuájca'a jetze .
41003006	Aj mú mi huiráacɨ a'ɨ́ɨme ɨ́ fariseo . Matɨ́'ɨj mi autéjhuii mej raaxɨ́'epɨ'ɨntare'en seica jamuan a'ij mej ye'í huárɨni mej mi raajé'ica ɨ́ Jesús . A'ɨ́ɨme ɨ́ seica , a'ii mú a'ɨ́ɨn pú'een ɨ́ mej á'ujujhua'an jamuan ɨ́ tajtuhuan tɨ ve'ée . Ayee pu ántehuaa a'ɨ́jna tɨjɨ́n Heródes .
41003007	Tɨ́'ɨj jí á'uraa ɨ́ Jesús . Aa pu a'ará'a a'u tɨ e'eve'e'ástɨme ɨ́ jaj . Majta mú jamuan a'ucɨ́j ɨ́ mej jamuan á'ujujhua'ane'e . Jeíhua mú majta teɨte a'ucɨ́j jamuan ɨ́ mej me'uun a'uchéjme'ecaa u Galilea .
41003008	Matɨ́'ɨj ráamua'areeri'i a'ij tɨ ti'itɨ́ huáruu ɨ́ Jesús , tɨ ayén jaítze'e raayɨ́'ɨtɨhua'a caí máa ja'atɨ́ , jeíhua mú majta me'uun a'arácɨ'ɨca'a a'ujna u Judea , majta a'ujna u Jerusalén . A'uu mú majta a'arácɨ'ɨca'a u Idumea . Majta seica mej a'uchéjme'ecaa u Tiro , majta u Sidón . Seica mú majta a'itacɨ́'ɨca'a utavén pújme'en ɨ́ Jordán .
41003009	A'iné pu'uri tihuá'uhua'ate'eca'a jeíhua ɨ́ mej tí'icucui'ica'a , jeíhua mú ɨ́ mej ti'icúcui'ijme ajteáxɨɨreca'a a'u tɨ a'utéveeca'a ɨ́ Jesús . Mua'itávatzɨjxɨ a'ájna vejli'i jemin . Jeíhua mú ra'ajtamɨ́jhua'a a'ɨ́jna ɨ́ Jesús . A'ɨ́j pu jɨ́n a'ɨ́ɨn hua'uta'aíj mej jamuan á'ujujhua'ane'e mej baarcu ráahuaviitze'en tɨ jetzen atéeyeijxɨ'ɨn mej mi caí ratzíinajye'ican ɨ́ teɨte .
41003010	
41003011	Majta me'ɨ́n tiyáaru'use ɨ́ mej huá'a tzajta'a seijre'eca'a , matɨ́'ɨj raaseíj ɨ́ Jesús , aj mú mi títunutaxɨ vejli'i jemin . Ayee mú titeejíjhuaca'a tɨjɨ́n : ― Mú'ee pej hui i'i yaujra'an ɨ́ Dios . ― Yee mú tiu'utaxájtaca'a a'ɨ́ɨme .
41003012	Aru Jesús , tɨ́'ɨj hua'ajté'axɨ , aj pu'i ayén tíhua'uta'aíj mej caí miyen rɨjca , mej raxájta ja'atɨ́ tɨ pɨ́rɨcɨ .
41003013	Aj pu'i án a'ujnéj ɨ́ jɨrí jetze , a'iné pu'uri rú'umua'areereca'a a'achú mej pua'amé ɨ́ tɨ tíhua'uta'aíjte'esin . Aj pu'i hua'utajé . Matɨ́'ɨj mi á ve'eré'ene ɨ́ tɨ hua'avé'ejajpuaxɨ .
41003014	Tamuáamuata'a japuan hua'apua mú a'ará'axcan ɨ́ tɨ hua'avé'ejajpuaxɨ . Aj pu'i a'ɨ́ɨn tihua'u'íjca a'ɨ́jna jɨme'e mej á'ujujhua'ane'en jamuan , majta hua'utá'ixaate'en ɨ́ teɨte ɨ́ Dios jetze me'ecan .
41003015	A'ɨ́ɨ pu ajta huau'íjca a'ɨ́jna jɨme'e mej antiújmua'areere mej mi miyen tihuá'uhuaate'en ɨ́ mej tí'icucui'i , ajta mej majta hua'utamuárite'en ɨ́ tiyáaru'use ɨ́ mej huá'a tzajta'a seijre'e ɨ́ teɨte .
41003016	A'ii mú a'ɨ́ɨn pú'een ɨ́ mej tamuáamuata'a japuan hua'apua ará'ase . Jesús pu a'ɨ́ɨn huatajé ɨ́ Simón . Tɨ́'ɨj jí ayén raatamuá'a tɨjɨ́n Pedro .
41003017	Ajta pu a'ɨ́ɨn ɨ́ Jacobo , ajta juutzeájra'an ɨ́ Juan . A'ii mú me'ɨ́n pɨ́rɨcɨ yaújmua'ame'en ɨ́ Zebedeo . Tɨ́'ɨj jí a'ɨ́jna ɨ́ Jesús ayén hua'utamuá'a ɨ́ runiuuca jɨme'e tɨjɨ́n Boanerges . Ayee pu huataújmua'a a'ɨ́jna tɨjɨ́n Yaújmua'ame'en ɨ́ mej Téjniuuve .
41003018	Seica pu ajta huatajé . A'ii mú a'ɨ́ɨn pú'een ɨ́ Andrés , ajta a'ɨ́ɨn ɨ́ Felipe , ajta ɨ́ ja'atɨ tɨ ayén ántehuaa tɨjɨ́n Bartolomé , ajtahua'a seɨj ɨ́ Mateo , ajta ɨ́ Tomás , ajta a'ɨ́jna ɨ́ Santiago , ɨ́ tɨ yaujra'an pú'een a'ɨ́jna ɨ́ Alfeo , ajta ɨ́ ja'atɨ tɨ ayén ántehuaa tɨjɨ́n Tadeo . A'ɨ́j pu ajta huatajé a'ɨ́jna ɨ́ Simón ɨ́ tɨ á'uche'ecane'e huá'a jamuan mej miyen huataújmua'a tɨjɨ́n cananista .
41003019	A'ɨ́j pu ajta huatajé ɨ́ Judás tɨ ayén te'entímu'utaca tɨjɨ́n Iscariotes . A'ɨ́jna ɨ́ Judás , a'ɨ́ɨ pu a'ɨ́ɨn pú'een tɨ avíitzi jɨ́n hua'utátuire a'ɨ́jna ɨ́ Jesús .
41003020	Tɨ́'ɨj jí á'uraa ɨ́ Jesús . Aj pu'i chi'ita á'a a'uteájrupi , majta ɨ́ mej jamuan á'ujujhua'ane'e . Majtahua'a mú jeíhua ajteáxɨɨreca'a ɨ́ teɨte , ca ché'e huatárɨ'ɨristareca'a mej tiú'ucua'ani a'ɨ́jna jɨme'e mej jeíhua teɨte .
41003021	Aj mú mi ráamua'areeri'i ɨ́ ihuáamua'ame'en ɨ́ Jesús a'u tɨ a'ɨ́ɨn a'ij é'ene'e . Aj mú mi a'uré'ene mej mi rá'anvi'itɨn . Ayee mú een jɨ́n huarɨ́j a'ɨ́jna jɨme'e tɨ nu'u huateújtɨmua'iri'i ɨ́ Jesús .
41003022	Majta me'ɨ́n ɨ́ mej té'eyu'uxaca teyujta'a , ɨ́ mej me'uun e'eráacɨ u Jerusalén , ayée mú tí'ixajtaca'a a'ɨ́ɨme . Miyen tɨjɨ́n : ― Beelzebú pu hui jetze araújca'ane amɨ́jna mɨ tevi . Beelzebú ɨ́ tɨ tihuá'aijte'e naíjmi'ica ɨ́ tiyáaru'use , a'ɨ́jna Beelzebú pu ca'aníjra'a ratá'aca amɨ́jna tɨ hua'utamuárite'en ɨ́ tiyáaru'use . ― Ayee mú tiu'utaxájtaca'a a'ɨ́ɨme .
41003023	Ajta a'ɨ́ɨn ɨ́ Jesús , a'ɨ́ɨ pu hua'utajé a'ɨ́ɨme ɨ́ mej té'eyu'uxaca mej mi ráanamua ɨ́ niuucari tɨ jɨ́n tihuá'amua'aten . Ayen tɨjɨ́n : ― ¿ A'iné tí'irɨ'ɨri tɨ Satanás ruseɨ́j hua'utamuárite'en ɨ́ ruteɨ́testemua'a ? Capu a'ij tí'irɨ'ɨri .
41003024	Ayej che'atá na'a , tɨ pua'a chajta'ara'a já'ita'a ma'utácɨɨne , tɨ pua'a miyen huárɨni , aj mú mi tiújne'usi'ite'esin . Matɨ́'ɨj a'utácɨɨne já'ita'a a'ɨ́jna ɨ́ chajta'ara'a , capu ché'e á'ateere .
41003025	Ajta , tɨ pua'a teɨtestemua'ame'en ɨ́ ja'atɨ , miyen che'atá mena'a já'ita'a a'utácɨɨne , camu ché'e á'ateere ɨ́ teɨtestemua'ame'en a'ájna a'u tɨ é'eche ɨ́ ja'atɨ .
41003026	’ Ayej che'atá na'a , tɨ pua'a Satanás ayén huárɨni a'utɨ́ é'eche , tɨ pua'a a'ɨ́ɨn hua'uténe'usi'ite'en ɨ́ ruteɨ́testemua'a , a'ɨ́ɨ pu ajta caí ché'e á'ateere , sino a'ɨ́ɨ pu te'entipuá'ajte'esin .
41003027	’ Seɨj nu neajtahua'a huataxájta ɨ́ niuucari . Tɨ́ pua'a ja'atɨ́ raxɨ́'eve'e tɨ tiraanáhua'i ti'á'ara'an tɨ á é'eche ɨ́ tɨ ruca'ané , amuacaí pu ruxe'eve'e tɨ ra'atéjɨ'ɨcɨ'en ɨ́ tɨ ruca'ané . Aj pu xaa rɨ'ɨrí tɨ uteárute a'u tɨ é'eche tɨ́'ij tiraanáhua'i .
41003028	’ Ayej xaa ne'u ti'ayajna , a'ɨ́mej jɨme'e ɨ́ teteca , rɨ'ɨrí tɨ tihua'utá'uuni'i naíjmi'ica ɨ́ mej jɨ́n auteájturaa ɨ́ Dios jemi , ajta naíjmi'ica ɨ́ mej a'ij pua'a tí'ixaxa'a .
41003029	Aru , tɨ pua'a ja'atɨ́ a'ij pua'a tí'ixajta a'ɨ́jna jetze ɨ́ Xɨéjniu'ucare'ara'an ɨ́ Dios , capu xaa ne'u ja'anáj tiraatá'uuni'ira a'ɨ́jna . A'ɨ́ɨ pu ru'ité'aa a'ame tɨ́j na'a rusén jɨme'e . ― Yee pu tiu'utaxájtaca'a ɨ́ Jesús .
41003030	Ayee pu Jesús tihuaú'ixaa a'ɨ́jna jɨme'e mej miyen tí'ixajtaca'a tɨ nu'u tiyaaru'u tzajta'an seijre'eca'a , mej mi miyen tiráamua'aree tɨ a'ɨ́ɨn Jesús a'ɨ́jna jetze aráujca'anejca'a ɨ́ Xɨéjniu'ucare'ara'an ɨ́ Dios , tɨ́'ij ayén huárɨni ti'itɨ́j jɨme'e .
41003031	Ajta a'ɨ́ɨn náànajra'an , majta a'ɨ́ɨme ɨ́ júutzimua'ame'en , a'ɨ́ɨ mú u a'ará'a . Aa mú a'utéhuiixɨ mena'a pua'acɨé . Aj mú mi raatachú'eve .
41003032	Majta me'ɨ́n ɨ́ mej huiiráte'eca'a jamuan ɨ́ Jesús , a'ɨ́ɨ mú raatá'ixaa , miyen tɨjɨ́n : ― Mé mú a'uté'uu pua'acɨé anaanaj , majta á'ajuutzimua'a . Mémuahuahuau , micu . ― Ayee mú tiraata'ixaa .
41003033	Aj pu'i ayén tiu'utaniú ɨ́ Jesús . Ayen tɨjɨ́n : ― ¿ A'ataani me'ɨ́n pú'een ɨ́ mej nináàna nusu ne'ihuaamua'a ? ― Ayee pu tiu'utaxájtaca'a .
41003034	Tɨ́'ɨj jí hua'useíirajraa ɨ́ teɨte ɨ́ mej a'itecaíjme'eca ɨ́ jemin . Ayee pu tihua'utá'ixaa tɨjɨ́n : ― A'ii mú a'ɨ́ɨn pú'een ɨ́ mej nináàna , majta ɨ́ nejúutzimua'a .
41003035	A'achú mej pua'amé miyen tirá'aste a'ij tɨ tí'ijxe'eve'e ɨ́ Dios , a'ii mú a'ɨ́ɨn pú'een ɨ́ mej nináàna , majta a'ɨ́ɨme ɨ́ nejúutzimua'a . ― Ayee pu tihua'utá'ixaa . Tɨ́'ɨj jí á'uraa .
41004001	Aj pu'i Jesús aj a'ucáane a'u tɨ e'eve'e'ástɨme ɨ́ jaj tɨ́'ij ajtahua'a tihuá'umua'aten . Aj mú mi jeíhua ajteáxɨɨreca'a ɨ́ teɨte a'u tɨ a'utéveeca'a . Temua'a mú tí'itemu'iicaa ɨ́ teɨte . A'ɨ́j pu jɨ́n ateájraa ɨ́ baarcu jetze tɨ jaata'a e'ecáve'eca'a . Majta me'ɨ́n ɨ́ teɨte , áa mú a'ucaíjme'ecaa ja'apuaíri japua .
41004002	Jéihua pu tihuá'a'ixaate'eca'a a'ɨ́jna jɨme'e ɨ́ chuijtari . Ayee pu tihuaú'ixaa seɨj jɨme'e ɨ́ niuucari . Ayen tɨjɨ́n : ― Xaanamuajri'i mú'een . Ja'atɨ́ tɨ nu'u tí'ihuastehua'a , u pu á'ume tɨ tejé'ehuaste'e .
41004003	
41004004	Aa pu aumé'ecaa ratáhua'anáa ɨ́ imue'eri . Seica pu juye jetze a'uvatzɨ́jraa . Aj mú mi pina'ase júte'e ɨmuá ave'ecáane , meraaré'eje'ipɨ .
41004005	’ Ajta nu'u seica huavatzɨ́jraa tetej tzajta'a a'u tɨ caí jeíhua chuej á'uca . Yee pu'i teja'uré'ene , a'iné capu huatétee ɨ́ chuej tɨ tzajta'an iru'ucárutixɨ'ɨn ɨ́ jíine'ara'an , ca'anacan pu huaré'epɨstaca'a ɨ́ chuej . Aj pu'i ca'anacan ajneájxɨ ɨ́ imue'eri .
41004006	Ajta tɨ́'ɨj u e'iré'ene ɨ́ xɨcaj , tɨ́'ɨjí huaré'ehuaa xɨcaj jɨme'e ɨ́ tɨ tiu'unéj . A'iné capu ajtanáana'ajme'eca'a , a'ɨ́j pu jɨ́n huaré'ehuaa .
41004007	’ Ajta seica ɨ́ imue'eri , a'úu pu a'uvatzɨ́jraa a'u tɨ tzicare'e a'uvéjme'ecaa . Tɨ́'ɨj a'ɨ́ɨn tzicare'e huavaújse , tɨ́'ɨjí a'ɨ́ɨn tzicare'e ra'avá'ana a'ɨ́jna tɨ tiu'unéj . A'ɨ́j pu jɨ́n caí huácɨɨreca'a .
41004008	’ Aru seica pu nu'u a'uun a'uvatzɨ́jraa a'u tɨ a'urɨ́'en ɨ́ chuej . A'ɨ́ɨ pu huanéj . Tɨ́'ɨj huavaújse , aj pu'i temua'a tiú'ucɨɨreca'a . Seica ɨ́ imue'eri , ayée pu caté'etejme'ecaa ɨ́ cuuxa'a jetze seɨj tɨ ajtanéj ɨ́ 'icɨɨri a'achú cumu seité japuan tamuáamuata'a ɨ́ jatzi . Ajta seica ayén caté'etejme'ecaa a'achú cumu huaícate . Ajta seica , anxɨ́te pu caté'etejme'ecaa seɨj ajta seɨj . ― Yee pu tiu'utaxájtaca'a ɨ́ Jesús .
41004009	Ajta ayén tihuaú'ixaa tɨjɨ́n : ― Tɨ́ pua'a ja'atɨ́ rarɨ́'ɨrejmɨ'ɨ , ché'e a'ɨ́ɨn huaruitɨejte'en temua'a naa .
41004010	Matɨ́'ɨj mi a'ucɨ́j ɨ́ teɨte . Aru camu naíjmi'i . A pu a'uteájturaa ɨ́ Jesús , majta seica ɨ́ mej naími'i á'ujujhua'ane'e huá'a jamuan ɨ́ mej tamuáamuata'a japuan hua'apua ará'ase . Matɨ́'ɨj mi miyen tiraata'íhua'uri'i a'ij tɨ huataújmua'a a'ɨ́jna ɨ́ niuucari tɨ raaxájtaca'a .
41004011	Ajta a'ɨ́ɨn Jesús , ayén tihua'utá'ixaa tɨjɨ́n : ― Mú'ejmi pu Dios tiú'ixaa e'ehuaruitɨéecan jɨme'e a'ɨ́jna ɨ́ tɨ huateú'avaataca'a ɨ́ Dios jemi a'iquí tí'iseijre'e a'ame a'ɨ́jna xɨcájra'a jetze tɨ́'ɨj Dios tí'ita'aíite'e a'ame íiyen chaanaca japua . Aru amɨ́mej mej mé a'uté'uu pua'acɨé pua'acɨé , nain pu tihuá'itɨiiran chuijtari jɨme'e .
41004012	Ayee pu tihuá'aruure . Tɨ́'ɨj tihuaú'ixaate'e ɨ́ niuucari jetze , seica mú miyen tiú'umua'ati tɨjɨ́n : “ Cu xɨee teyaú'itɨe iteen . ” Ajta matɨ́'ɨj ranamuajran , miyen tɨjɨ́n : “ Tu'iteájnamua iteen . ” Aru capu xaa ne'u . Camu yaú'itɨe , camu majta tanamuaj . Dios pu tihuá'itɨii chuijtari jɨme'e mej mi caí yaú'itɨée muá'ara'ani , mej mi caí ráanamua , a'iné camu xaa ne'u raxɨ́'eve'e mej seɨcɨé tirájteuni a'ij mej ye'í huárɨni , tɨ́'ij a'ɨ́ɨn caí tihua'utá'uuni'i ɨ́ mej jɨ́n auteájturaa ɨ́ Dios jemi .
41004013	Ajta Jesús pu ayén tihua'uta'íhua'uri'i tɨjɨ́n : ― ¿ Ni tzaa secaí yaú'itɨée xa'araa a'ɨ́jna ɨ́ niuucari ? Tɨ́ pua'a secaí yaú'itɨée xa'araa , ¿ a'iné tí'irɨ'ɨri sej si siyen yaú'itɨée xá'ara'ani ɨ́ seica ɨ́ niuucari ? Nu'uri íjii amuaatá'ixaate'esin amitɨéere'ecan jɨme'e a'ij tɨ huataújmua'a ɨ́ niuucari tɨ jɨ́me'en raxa a'ɨ́jna ɨ́ ja'atɨ tɨ nu'u tí'ihuastehua'a imue'eri jɨme'e .
41004014	’ A'ɨ́jna ɨ́ imue'eri tɨ huasti'i , ayée pu seijre'e tɨ́j ɨ́ ja'atɨ tɨ á e'etéche'ecane'e huá'a'ixaate'e ɨ́ niúucare'ara'an jɨme'e tɨ Dios jemi a'uvé'emej .
41004015	Ajta seica ɨ́ teɨte , yee mú e'en cumu ɨ́ imue'eri tɨ a'uun a'uvatzɨ́jraa juye jetze . A'ɨ́ɨ mú naa tí'ijnamua ɨ́ niúucare'ara'an tɨ raaxájtaca'a ɨ́ ja'atɨ . Aru , matɨ́'ɨj ráanamuajri'i , a'ɨ́ɨ pu tiyaaru'u hua'irá'a'ari'iracare'e ɨ́ niuucari ɨ́ mej rú'umua'areereca'a ɨ́ ru tzajta'a .
41004016	Majta seica , yee mú e'en tɨ́j a'ɨ́jna ɨ́ imue'eri tɨ huahuásti'ihuaca'a ɨ́ tetej tzajta'a . Amuacaí pu hua'aránajcheca'a ɨ́ niuucari ɨ́ mej ráanamuajri'i .
41004017	Aru cumu caí jeíhua ajtanáana'ajme , a'ɨ́j mú jɨ́n rajpuaíitzi muá'aye'i me'ɨ́jna jɨme'e mej seica huá'axɨeehuasti ɨ́ niuucari , na'ari tɨ pua'a seica a'ij pua'a mehuá'aruure , cɨ́j mu'u té'eviicua'i . Ca'anacan mú mé rúujɨsin .
41004018	’ Majta seica ɨ́ teɨte , ayée mú 'een tɨ́j ɨ́ imue'eri tɨ huahuásti'ihuaca'a a'u tɨ a'utzícare'eme . A'ɨ́ɨ mú ranamua ɨ́ niuucari .
41004019	Aru jeíhua pu huá'a jetze ruxe'eve'e a'ij mej rujɨ́ɨmua'a mena'a tirájteuve íiyen chaanaca japua tej japuan seijre'e . Ayee mú huaújmua'amua mej tí'ituaave'en . Majta miyen tí'inecua'atze mej chíjteaani pú'eene'en . A'iné tɨ́'ɨj pɨ́ na'a mú miyen tí'imua'atze a'iné ayée mú tí'ixe'eve'e , capu ché'e té'uve ɨ́ huá'a tzajta'a mej japuan tiú'umua'ati ɨ́ niuucari . A'ɨ́j pu jɨ́n caí ché'e rɨ'ɨrí tɨ hua'utévaɨre'en ɨ́ niuucari ɨ́ huá'a tzajta'a .
41004020	’ Majta seica , ayée mú 'een cumu a'ɨ́jna ɨ́ imue'eri tɨ huavatzɨ́jraa japuan ɨ́ chuej tɨ a'urɨ́'en . A'ɨ́ɨ mú xaa ranamua ɨ́ niuucari , majta ɨ́ ru tzajta'a raateátuaasin ɨ́ rumua'atzíira'a jɨme'e . Ayee pu 'een tɨ́j 'een ɨ́ imue'eri tɨ huácɨɨreca'a jeíhua . Seica mú tiu'utévaɨre'esin jeíhua . Seica mú tiu'utévaɨre'esin cumu ɨ́ imue'eri tɨ huácɨɨreca'a a'achú cumu seité japuan tamuáamuata'a tɨ caté'etejme , seɨj ajta seɨj . Majta seica cumu ɨ́ tɨ huácɨɨreca'a a'achú cumu huaícate tɨ caté'etejme , majta seica miyen 'een cumu ɨ́ tɨ huácɨɨreca'a a'achú cumu anxɨ́te , seɨj ajta seɨj .
41004021	Ajta ayén tihua'utá'ixaa tɨjɨ́n : ― ¿ A'iné tejamuá'amitɨejte'e mú'ejmi ? Tɨ́ pua'a ja'atɨ́ yé vé'eme'en , lámpara tɨ tijájna , ¿ a'uné jetze yá'aruuren a'ɨ́jna ɨ́ lámpara ? ¿ Ni sicu'uj jetze ru'utéeyeijtza , na'ari utaatzi jete ye'iráchajtza ? Capu xaa ne'u áa ya'uté'avaata , sino án pu jéjre'e ya'ujchájtza , án ɨmuá tɨ́'ij a'ɨmuá a'atáneeri'icɨj .
41004022	Ti'itɨ́ tɨ a'ij tí'aviitzi'i , capu ayén éene'en a'ame tɨ́j na'a rusén jɨme'e , sino huataújseijrata á jéjre'e . Na'ari ti'itɨ́ tɨ a'ij avíitzi jɨ́n tí'imuari'ihua , aj pu'i muá'areeri'ihuan .
41004023	Mú'een , mɨ sej rarɨ́'ɨrejve , xáanamuajri'i . ― Ayee pu tihuaú'ixaa ɨ́ Jesús .
41004024	Ajta ayén tihuaú'ixaa tɨjɨ́n : ― Rɨ́'ɨ xu'u tiráanamua i sej tí'inamua . A'achú sej caj tí'ijnamua ɨ́ niuucari , ayée pu che'atá na'a Dios tejámuaatá'asin mú'ejmi sej si jaítze'e yaú'itɨée xá'ara'ani . Ajta a'ɨ́ɨn , aúche'e pu jaítze'e tejámuaatá'asin i sej ranamua .
41004025	Ayee pu té'eme . Tɨ́ pua'a ja'atɨ́ rɨ́'ɨ tí'ijnamuajrave'en , Dios pu raatá'asin tɨ jaítze'e yaú'itɨée á'ara'ani . Ajta , tɨ pua'a ja'atɨ́ caí rɨ́'ɨ tí'ijnamuajrave'en , Dios pu rá'ari'ira a'achú tɨ caj ari tiyaú'itɨée já'araa .
41004026	Ajta ayén tɨjɨ́n : ― Ayee pu tí'irɨneca matɨ́'ɨj miyen rɨjca a'ij tɨ tí'ijxe'eve'e ɨ́ Dios . Yee mu'u huatámu'iireca tɨ́j huavaújse'en ɨ́ imue'eri tɨ ja'atɨ raahuáste . A'ɨ́jna ɨ́ ja'atɨ ratáhua'anáa pu aumé'ecaa ɨ́ imue'eri .
41004027	Tɨ́'ɨj jí huatácutzi a'ɨ́jna ɨ́ ja'atɨ . Aj pu ijtá'i í'ijɨstin , tɨ́'ɨjtá'i ájchesin . A'ateeri tɨ huaté'a a'ame . Aj pu'i ajnéjsin , tɨ́'ɨj i vaujse'en . Aru a'ɨ́jna ɨ́ ja'atɨ , a'ɨ́ɨ pu caí ramua'aree a'ij tɨ ye'í te'ejnéj ɨ́ imue'eri .
41004028	A'ɨ́jna ɨ́ chuej pu hui ruseɨ́j rɨ́'ɨ raruuren tɨ huavaújse'en ɨ́ imue'eri . Amuacaí pu ajnéjsin ɨ́ huáacɨxa'a . Aj pu'i ɨ́ huíjmuaiyu . Tɨ pua'a ari huijmuaíiyuren , tɨ́'ɨjí ajtanéjsin tɨ jetzen caté'ete a'ame ɨ́ jatzi .
41004029	Tɨ́'ɨj a'ɨ́ɨn huáca'anáan ɨ́ jatzi , aj mú mi u yá'atzaanan . Pu'uri íjii teja'uré'ene a'ájna xɨcájra'a jetze mej jetzen tí'itza'anaca .
41004030	Ajta ayén tiu'utaxájtaca'a ɨ́ Jesús tɨjɨ́n : ― ¿ A'iné ye'í tí'irɨ'ɨri tej ti tiyen raataxáj a'ij tɨ ye'í tejé'aijta ɨ́ Dios ? ¿ Ti'itájqui niuucarijra'a ruxe'eve'e tej raataxáj a'ij tɨ ye'í tí'irɨneca Dios tɨ é'eseijre'e ?
41004031	’ Ayee pu 'een cumu ti'itɨ́ tu'upi tɨ ayén ántehuaa tɨjɨ́n mostaasa . Ayee pu 'een tɨ jaítze'e cɨ́lieen caí máàj seica jatzíjra'a tɨ yen seijre'e íiyen chaanaca japua .
41004032	Tɨ́'ɨj huasti'ihua a'ɨ́jna ɨ́ jatzi , aj pu'i vaujse'en . Tɨ́'ɨj huavaújse'en , jaítze'e pu uratɨ́tɨ'ɨj á'aye'i caí ɨ́ pi'ista tɨ yen seijre'e íiyen chaanaca japua . Temua'a pu ti'ipuápua'amee ɨ́ cɨ́ye'ara'an . Ajta ɨ́ xamua'ira'an , temua'a pu te'antajíya'ume . A'ɨ́j pu jɨ́n rɨ'ɨrí mej pina'ase jetzen tihuaúritu'ate'en tɨ huácɨen tzajta'a . ― Ayee pu tihaú'ixa ɨ́ Jesús .
41004033	Ayee pu tihuá'amua'atehua'a ɨ́ niúucare'ara'an jɨme'e tɨ Dios jemi é'eme'ecan . Jeíhua pu tihuá'a'ixa'atehua'a niuucari jɨme'e a'achú mej caj té'eviicua'iraca'a mej ráanamua .
41004034	Ti'itɨ́ tɨ a'ij tɨ tihuá'a'ixa'atehua'a ɨ́ teɨte , Jesús pu ayén tihuá'a'ixa'atehua'a niuucari jɨme'e tɨ caí e'ehuáuritɨiiricɨ . Aru a'ɨ́ɨ pu tihuá'a'ixa'atehua'a a'ɨ́mej ɨ́ mej jamuan á'ujujhua'ane'e a'ij tɨ huataújmua'a naíjmi'i ɨ́ niuucari amitɨéere'ecan jɨme'e .
41004035	A'ɨ́jna xɨcájra'a jetze , tɨ́'ɨj ari téchumua'arijme'e , Jesús pu hua'utá'ixa a'ɨ́mej ɨ́ mej jamuan á'ujujhua'ane'e . Ayen tɨjɨ́n : ― Tiché'e antácɨɨne után pújme'en .
41004036	Matɨ́'ɨj mi á huajauhuá'axɨ ɨ́ teɨte . Aj mú mi yá'utɨɨ ɨ́ Jesús jetzen ɨ́ baarcu a'uun tɨ a'utéveeca'a . Majta seica a'ucɨ́j seɨj jetze ɨ́ baarcu .
41004037	Aj pu'i huatá'eecareca'a temua'a ca'anín jɨme'e . Japuutzari pu temua'a té'uxɨjve'e . Ajta vivejmé'en tiújta'ahua'a ɨ́ jaj . Tɨ́'ɨj i ateáxɨɨre'axɨ ɨ́ baarcu jetze . Pu'uri tɨ́n avé'ejɨstijme'e ɨ́ jaj .
41004038	Ajta a'ɨ́ɨn Jesús , a'úu pu é'ecujcaa cɨ́tzata'an pújme'en ɨ́ baarcu . Timu'utzi pu huamé'ecaa . Aj mú mi raajɨ́ste . Miyen tɨjɨ́n : ― Maeestru , ¿ ni caí á jetze ruxe'eve'e tej teri tɨ́n cui'ini ?
41004039	Aj pu 'i ca'anacan ájchee ɨ́ Jesus . Tɨ́'ɨj jí raatépua'ajte ɨ́ eeca . Ajta ayén tiraata'ixaa ɨ́ jaj , tɨjɨ́n : ― Pecaj ché'e sihuájna . Xaatapuá'ajta . ― Yee pu tiu'utaxájtaca'a . Aj pu'i huateápua'areca'a ɨ́ eeca . Ajta a'uréujé'iyerecaj ɨ́ jaj temua'a naa .
41004040	Aj pu ijtá'i Jesús hua'utá'ixa ɨ́ mej jamuan á'ujujhua'ane'e , ayén tɨjɨ́n : ― ¿ A'iné een jɨ́n huápɨ'ɨ setiu'utátziɨn ? ¿ A'iné een jɨ́n secaí té'atzaahuate'e ? ― Yee pu tiu'utaxájtaca'a .
41004041	Temua'a mú mi jeíhua tiu'utátziɨn . Majta miyen tiúj'ixaate'eca'a me'ɨ́jna jɨme'e mej tiu'utátziɨn . Miyen tɨjɨ́n : ― ¿ Ti'itájni tévira'a pú'een ? Amɨ́ pu hui tihuá'aijte'e ɨ́ eeca , ajta ɨ́ jaj . Naími'i mú rá'astijre'e . ― Yee mú tiúj'ixaate'eca'a .
41005001	Aj mú mi antacɨ́ɨ antavén pújme'en . Ayee pu téja'arájtehuaa tɨjɨ́n Gadara .
41005002	Aj pu'i Jesús a'itáraa ɨ́ baarcu jetze . Tɨ́'ɨj jí á'iyen seɨj ave'eré'ene tiyaaru'u tɨ tzajta'an seijre'eca'a . A'uu pu huirájraa a'ɨ́jna ɨ́ ja'atɨ a'u mej mɨ'ɨchite e'evé'enaamuaca .
41005003	A'uu pu é'echejca'a a'ɨ́jna ɨ́ ja'atɨ . Jé'ecan pu simuárun . Capu rɨ'ɨríistaca'a tɨ ja'atɨ ra'amuájɨ'ɨcɨ'en caujnari jɨme'e , ni alaambre jɨme'e .
41005004	Mu'íi mú raatatése . Mara'amuajɨ́'ɨcɨ'ihua'a muájca'are'ara'an jetze , majta ɨɨcájra'an jetze alaambre jɨme'e . Aru a'ɨ́ɨn , tɨ́'ɨj pɨ́ na'a pu tijtzá'ana'a cɨ́lieene'en , ajta méjca'i iyaúhua'axɨjsin . Capu huatárɨ'ɨristareca'a tɨ ja'atɨ a'ij ráaruuren tɨ raamuá'acante'en .
41005005	Nain tújca'ari tzajta'a , ajta nain tɨ́ca'ari tzajta'a , a'ɨ́ɨ pu á'uche'ecane'e , anjiihua a'ájna jɨrí jetze . Ajta a'ájna a'u mej mɨ'ɨchite e'evé'enaamuaca , á pu ij ayén hua'uteátu'asixɨ tetej jɨme'e .
41005006	Tɨ́'ɨj raaseíj ɨ́ Jesús , á'iyen púu a'utatɨ́ej . Aj pu'i títunutaca'a a'ájna vejli'i a'utɨ́ a'utéveeca'a ɨ́ Jesús .
41005007	Ajta huajíjhuaca'a ca'anín jɨme'e . Ayen tiraata'ixaa tɨjɨ́n : ― ¿ A'iné ti'itɨ́j peteáruuren neetzi jemi , Jesús ɨ́ pej i'i yaujra'an ɨ́ Dios tɨ nainjapua tí'aijta ? A'ij nu muahuavii ɨ́ Dios jemi pej caí puaíjtzi neetá'acare'en .
41005008	Ayee pu tiu'utaxájtaca'a a'ɨ́jna ɨ́ ja'atɨ , a'iné ayée pu tiraatá'ixaate'eca'a ɨ́ Jesús tɨjɨ́n : ― Tiyaaru'u pej tzajta'an seijre'e mɨ tevi , pej a'ij pua'a meteúumua'aree , huirájra'a mɨ tevi jetze . ― Yee pu tiraata'ixaa ɨ́ Jesús .
41005009	Ajta ayén tiraata'íhua'uri'i tɨjɨ́n : ― ¿ A'iné pua'antehuaa mú'ee ? Ajta ayén tiu'utaniú tɨjɨ́n : ― Ayee nu ántehuaa tɨjɨ́n I tej arájsevi vi'ira'a ta'ará'ase . Ayee tu ti'itamuá'amua a'ɨ́jna jɨme'e tej i'i mu'íi . ― Ayee pu tiu'utaxájtaca'a .
41005010	Aj pu'i a'ɨ́jna ɨ́ ja'atɨ jeíhua rájhuaviiri'i ɨ́ Jesús tɨ a'ɨ́ɨn hua'uta'íte mej á'ucɨɨne mé á'ahua'ayee ɨ́ mej tzajta'an seijre'eca'a .
41005011	Majta me'ɨ́n tuiixute , á vejli'i te'antácua'atɨye'icaa jɨrí jetze , memu'iicáa ɨ́ tuiixute a'achú mú ará'axca hua'apua vi'ira'a .
41005012	Aj mú mi me'ɨ́n tiyáaru'use miyen tirájhuaviiri'i tɨjɨ́n : ― Taatá'a itejmi tej a'uteárute mɨ tuiixute tzajta'a .
41005013	Tɨ́'ɨj jí a'ɨ́ɨn hua'utá'a . Matɨ́'ɨj mi huiráacɨ me'ɨ́jna ɨ́ tiyáaru'use ɨ́ mej tzajta'an seijre'eca'a a'ɨ́jna ɨ́ tevi . Aj mú mi tiyáaru'use huataseíjre ɨ́ tuiixute tzajta'a . Majta me'ɨ́n ɨ́ tuiixute , muaatauruj a'uun pújme'en u jate'e . Aj mú mi atéevatzɨ á jaata'a . Matɨ́'ɨj mi aujamɨ́ , naíjmi'i .
41005014	Majta me'ɨ́n ɨ́ mej tuiixute cha'ɨɨca'a , a'ɨ́ɨ mú temua'a tiu'utátziɨn . Matɨ́'ɨj mi a'ucɨ́j mej hua'utá'ixaate'en mej chajta'a a'uchéjme'e , majta matɨ́j mena'a mej a'uchéjme'e a'ɨmuá . Aj mú mi e'iré'ene ɨ́ teɨte mej mi ráamua'aree a'ij tɨ ti'itɨ́ huarɨ́j .
41005015	Matɨ́'ɨj mi ave'eré'ene a'u tɨ a'ij é'ene'e ɨ́ Jesús . Aj mú mi me'ɨ́n huaseíj ɨ́ tevi ɨ́ mej tiyáaru'use tzajta'an seijre'eca'a . A pu a'utácatii . Capu ché'e mua'avi'i . Capu ché'e rutɨ́mua'i . Pu'uri huarúj a'ɨ́jna ɨ́ tevi . Aj mú mi tiu'utátziɨn .
41005016	Majta me'ɨ́n ɨ́ mej raaseíj a'ij tɨ ti'itɨ́j huarɨ́ , nain mú hua'utá'ixa ɨ́ teɨte a'ij tɨ tiráaruu ɨ́ tevi ɨ́ tiyáaru'use mej tzajta'an seijre'eca'a , a'ij tɨ tihuá'uruu ɨ́ tuiixute .
41005017	Aj mú mi a'uteájhui ɨ́ teɨte mej rahuavii ɨ́ Jesús tɨ á'ura'ani u á'ahua'ayee .
41005018	Tɨ́'ɨj jí á'uraa ɨ́ Jesús . A'uun pu ateájraa ɨ́ baarcu jetze . Tɨ́'ɨj i a'íjna i tɨ tzajta'an seijre'eca'a ɨ́ tiyaaru'u , a'ɨ́ɨ pu rájhuaviiri'i tɨ Jesús raatá'an tɨ á'ura'ani jamuan .
41005019	Ajta a'ɨ́ɨn ɨ́ Jesús , capu raatá'a a'ɨ́jna ɨ́ tevi tɨ á'ura'ani jamuan . Ayee pu tiraata'ixaa tɨjɨ́n : ― Aricu a'u pej é'eche huá'a jamuan a'ihuáamua'a . Patá'aj hua'utá'ixaate'en nain a'ij tɨ timuáaruu ɨ́ tavástara'a jemi , a'ij tɨ ye'í rɨ́'ɨ timuájcha'ɨ .
41005020	Aj pu i iyá'uraa ɨ́ ja'atɨ . Ajta á'iyen a'ɨ́ɨn a'utéjche tɨ hua'utá'ixaate'en ɨ́ mej me'uun a'uchéjme a'ájna tɨ ayén téja'arájtehuaa tɨjɨ́n Tamuáamuata'a tɨ Chájta'ajme . Nain pu hua'utá'ixa a'ij tɨ tiú'uruu a'ɨ́jna ɨ́ Jesús . A'u tɨ na'a rɨ́'ɨ mú tiráanamuajraca'a ɨ́ teɨte a'iné jéjcua me'ecan ɨ́ niuucari .
41005021	Aj pu ijtá'i huaré'araa ɨ́ Jesús ɨ́ baarcu jetze . Tɨ́'ɨj ii a'uun a'ará'a a'uun jetze pújme'en vejli'i a'u tɨ e'eve'e'ástɨme ɨ́ jaj . Matɨ́'ɨj mi ave'eré'ene jeíhua ɨ́ teɨte a'u tɨ a'utéveeca'a ɨ́ Jesús .
41005022	Aj pu'i seɨj a'ará'a ja'atɨ́ tɨ tí'ivaɨre'eca'a hua'atéyujta'a . Ve'ecán pu jɨ́n ti'itéveeca'a . Ayee pu ántehuaaca'a tɨjɨ́n Jairo . Tiyaúj , ɨ́iitacan . Tí'icui'ica'a a'ɨ́jna ɨ́ yaujra'an . Tɨ́'ɨj a'ɨ́ɨn Jairo raaseíj ɨ́ Jesús , aj pu'i títunutaca'a á chuaata'a Jesús tɨ jé'ejvee .
41005023	Jeíhua pu rájhuaviiri'i , ayén tɨjɨ́n : ― Niyauj pu á'ame'ere . Mu a'utá'iyi'i patá'aj ra'ajtamuárɨ'en , tá'aj huarún , tá'aj auj ruuri á'ara'ani . ― Ayee pu tiraata'ixaa .
41005024	Aj pu'i Jesús u á'ume jamuan . Majta jeíhua teɨte a'ucɨ́j huá'a jamuan a'ɨ́mej ɨ́ mej hua'apua . Matɨ́'ɨj mi ajteáxɨɨreca'a ɨ́ teɨte . Temua'a mú huápɨ'ɨ tité'ucataca'a .
41005025	Ajta huá'a tzajta'a a'utéveeca'a ɨ́ 'ɨ́ita'a tɨ tí'icui'i . Pu'uri a'ateevi'i a'achú cumu tamuáamuata'a japuan hua'apua nine'ira'a tɨ tí'icui'i a'ɨ́jna ɨ́ 'ɨ́ita'a . Tɨ́'ɨj pɨ́ na'a pu uvé'emɨ'ɨyeca'a . Jeíhua pu xuureca'a .
41005026	Pu'uri jeíhua huaú'aijtaca'a ɨ́ mej tí'ihua'ataca jemi . Pu'uri téje'ehuáujrɨe nain tɨ́j na'a tɨ́j caj tí'ituaave'eca'a . Ajtá'i , capu ti'itɨ́j a'ij tiraatévaɨ . Mɨ́ ajtá'i , ayée pu i éene'e ajtahua'a jaítze'e tijcuí'ineca'a . A'ɨ́j pu jɨ́n , rajpuaíjtzica'a jeíhua a'ɨ́jna ɨ́ 'ɨ́ita'a .
41005027	Tɨ́'ɨj jí tiú'unamuajri'i a'ij tɨ ti'itɨ́j huáruu ɨ́ Jesús . Ayen tɨjɨ́n : “ A'ij nu jɨ́n niyen rɨni nej ra'ajtamuárɨ'en cɨ́ɨxure'ara'an jetze , aj nu run . ” Yee pu tiu'umuá'aj a'ɨ́jna tɨ tí'icui'i . A'ɨ́j pu jɨ́n á aúurupi teɨte tzajta'a a'ɨ́jna ɨ́ 'ɨ́ita'a . Tɨ́'ɨj i á e'iré'ene huarita'an ɨ́ Jesús . Aj pu'i ra'ajtamuárɨej cɨ́ɨxure'ara'an jetze .
41005028	
41005029	Jɨ́me'en pu'u ra'ajtamuárɨej , aj pu'i huatépuaa tɨ uvé'exuurica'a . Tɨ́'ɨj i ayén raatá'a ɨ́ tzajta'an cumu pu'uri huarúj .
41005030	Aj pu i ráamua'areeri'i ɨ́ Jesús ɨ́ ru tzajta'a tɨ ja'atɨ́ tiú'uhuaa cumu tɨ caí ché'e racá'anisti'i . Aj pu i pɨ́ɨ a'uré'eve , hua'useíirajraa ɨ́ teɨte . Ayen tɨjɨ́n : ― ¿ A'ataani na'ajtamuárɨej i necɨ́ɨxu jetze ? ― Ayee pu tihua'uta'íhua'uri'i .
41005031	Aj mú mi miyen tiraata'ixaa ɨ́ mej jamuan á'ujujhua'ane'e . Miyen tɨjɨ́n : ― Mú'ee pej huá'aseij ɨ́ teɨte mej á'acata . ¿ A'iné een jɨ́n piyen tiu'uta'íhua'u ? yee : “ ¿ A'ataani na'ajtamuárɨej ? ” ― Yee mú tiraata'ixaa .
41005032	Mɨ́ ajtá'i a'ɨ́ɨn Jesús , a'ɨ́ɨ pu hua'useíirajye'icaa matɨ́j mena'a tite'anavéejme'eca . Ayee pu a'ɨ́ɨn rɨjcaa tɨ́'ij raaseíj ja'atɨ́ tɨ ra'ajtamuárɨej .
41005033	Aj pu i a'ɨ́ɨn ɨ́ 'ɨ́ita'a , temua'a tiu'utátziɨn . Temua'a pu tiú'ujviveeca'a ɨ́ ru tzajta'a a'iné rú'umua'areereca'a ti'itɨ́ tɨ a'ij huáruu . Aj pu i ajteáxɨɨreca'a a'u tɨ a'ij e'en a'ɨ́jna ɨ́ Jesús . Títunutaca'a á vejli'i jemin . Tɨ́'ɨj jí nain raatá'ixaa a'ij tɨ ti'itɨ́ ráaruu tzáahuati'ira'a jɨme'e .
41005034	Aj pu i Jesús ayén tiraata'ixaa tɨjɨ́n : ― Niyauj , peté'antzaahua nej timuáahuaate'enche'e . A'ɨ́j pej jɨ́n peri huarúj . Aricu , rɨ́'ɨ pej te'amua'astɨ́ . Paúche'e pej rɨ'éene'e pua'amé .
41005035	Aúche'e pu tí'ixajtaca'a a'ɨ́jna matɨ́'ɨj seica a'ará'a . A'ii mú a'ɨ́ɨn pú'een ɨ́ mej é'eche jamuan ɨ́ tɨ ve'ecán jɨ́n ti'itéjvee hua'atéyujta'a . Aj mú mi miyen tiraata'ixaa ɨ́ ya'upuáara'an ɨ́ temuaij tɨ tí'icui'i . Miyen tɨjɨ́n : ― Pu'uri huamɨ́'ɨ a'ayauj . ¿ A'iné een jɨ́n péra'ɨtziite'e mɨ maestro ? ― Yee mú tiu'utaxájtaca'a .
41005036	Mɨ́ ajtá'i a'ɨ́ɨn Jesús , capu huá'antzaahua a'ij mej ye'í tí'ixajtaca'a . Ayee pu tiraata'ixaa ɨ́ ya'upuáara'an tɨjɨ́n : ― Pecaj tí'itziɨɨne'e . A'ii pu'u ruxe'eve'e pej té'atzaahuate'e . ― Yee pu tiraata'ixaa ɨ́ Jesús .
41005037	Aj pu i huaja'uvi'itɨ́ a'u tɨ é'eche ɨ́ ya'upuáara'an . Aru Jesús capu hua'utá'a naíjmi'ica ɨ́ teɨte mej á'uju'un jamuan . A'ɨ́mej pu'u , ɨ́ Pedro , ajta ɨ́ Jacobo , ajta a'ɨ́jna ɨ́ Juan , tɨ i'i juutzeájra'an ɨ́ Jacobo .
41005038	Aa mú a'ará'a a'u tɨ é'eche ɨ́ ya'upuáara'an ɨ́ tɨ huamɨ́'ɨ . Aj mú mi hua'useíj ɨ́ teɨte mej chi'ita huiráatei . Jeíhua mú u'uteújyeinijme'e . Maújyeineca'a . Ca'anín mú jɨ́n u'uteújyeinijme'e me'ɨ́jna jɨme'e ɨ́ tɨ huamɨ́'ɨ .
41005039	Aj pu'i chi'ita a'uteájrupi . Tɨ́'ɨj jí hua'utá'ixa ɨ́ Jesús . Ayen tɨjɨ́n : ― ¿ A'iné sej si ca'anín jɨ́n jijhua ? ¿ A'iné sej si ruyein ? Capu mɨ'ɨchi mɨ temuaij , sino cutzú pu'u .
41005040	Matɨ́'ɨj ráanamuajri'i a'ij tɨ ye'í tiu'utaxájtaca'a , aj mú mi ra'utéxɨeehuataca'a a'iné méjmua'areereca'a tɨ a'ɨ́ɨn pa'arɨ'ɨ huamɨ́'ɨ . Aj pu'i a'ɨ́ɨn hua'uta'aíj mej huirácɨɨne . Aj mú mi huiráacɨ . Tɨ'ɨquí ya'uví'itɨ ɨ́ ya'upuáara'an , ajta ɨ́ náànajra'an , ajta a'ɨ́mej ɨ́ mej á'ujujhua'ane'e jamuan . A'uu mú uteájrupi a'u tɨ auucá'a ɨ́ temuaij .
41005041	Aj pu'i rajví'i muájca'are'ara'an jetze . Ayee pu tiraatajé runiuuca jɨme'e tɨjɨ́n : ― Taliita , cuumi . Taliita , cuumi , ayee pu huataújmua'a tɨjɨ́n : Temuaij , ayée nu tí'imua'ixaate'e , ájchesi .
41005042	Jɨ́me'en pu'u ayén huarɨ́j ɨ́ Jesús , aj pu i xaa ájchee ɨ́ temuaij . Tɨ́'ɨj jí a'utéjche tɨ á á'uche'ecane'en . Majta me'ɨ́n ɨ́ teɨte , jé'ecan mú u huateújtzaahuate . Ajta a'ɨ́ɨn ɨ́ pa'arɨ'ɨ , ayée pu rájcha'ɨɨca'a a'achú cumu tamuáamuata'a nine'ira'a japuan hua'apua .
41005043	Ajta a'ɨ́ɨn Jesús , jeíhua pu hua'u'íjca mej caí ja'atɨ́j ixaate'e , ajta mej nu'u tiraamín ɨ́ temuaij .
41006001	A'uu pu á'uraa ɨ́ Jesús , majta ɨ́ mej jamuan á'ujujhua'ane'e . Matɨ́'ɨj mi a'ucɨ́ a'uun pújme'en a'u tɨ a'uvé'ese a'ɨ́jna ɨ́ Jesús .
41006002	Tɨ́'ɨj teja'uré'ene a'ɨ́jna xɨcájra'a mej jetzen ruse'upi , tɨ́'ɨjí a'utéjche tɨ tihuá'umua'aten hua'atéyujta'a . Jeíhua mú teɨte ráanamuajri'i . Jé'ecan mú a'ij te'utaseíj . Ayee mú tí'ira'ihua'uraca'a tɨjɨ́n : ― ¿ A'uné ya'urɨ́'ɨre amɨ́n niuucarijra'a ? ¿ Ti'itáani mua'atzíire'ara'an pú'een a'íjna tɨ raateájtuaa amɨ́jna jemi mɨ Jesús tej caí xɨ ja'anáj mé'e yá'unamuajri'i ?
41006003	Amɨ́ pu yeehui a'ɨ́ɨn pú'een ɨ́ yaujra'an ɨ́ tɨ tí'isi'icheca . A'ɨ́ pu náànajra'an ayén ántehuaa tɨjɨ́n María . A'ɨ́ mú júutzimua'ame'en pú'een a'ɨ́ɨme ɨ́ Jacobo , ajta ɨ́ José , ajta ɨ́ Judás , ajta a'ɨ́jna ɨ́ Simón . Majta seica ɨ́ júutzimua'ame'en ɨ́ mé 'uuca , a'ɨ́ɨ mú yéchej ta jamuan . ― Ayee mú tiúj'ixaate'eca'a . A'ɨ́j mú jɨ́n rá'achueere'ecaa me'ɨ́jna ɨ́ Jesús . A'ɨ́j mú jɨ́n caí raxɨ́'eve'eca'a .
41006004	Ajta , ayée pu Jesús tihua'utá'ixaa tɨjɨ́n : ― Naíimi'i mú rɨ́'ɨ tira'utaseíj temua'a naa ɨ́ tɨ ti'ixa ɨ́ niuucari tɨ Dios jemi me'ecan . Mɨ́ ajtá'i , ɨ́ mej huacaíjme ruche , majta ɨ́ mej i'ivaujsimua'ame'en , majta ɨ́ mej jamuan é'eche , camu tɨ́n rɨ́'ɨ tira'utaseíj a'ɨ́ɨme .
41006005	Ayee pu'u caí tiu'utárɨ'ɨristareca'a tɨ a'ɨ́ɨn Jesús ti'itɨ́ a'ij huáruuren ɨ́ mej jɨ́n a'ij ra'utaseíj tɨ́j ari tiú'uruu pua'amecɨé . Ayee pu'u huarɨ́j ; hua'ajtamuárɨ'exɨ seica ɨ́ teɨte . Tɨ́'ɨj i xaa tihuá'uhuaa .
41006006	A'ɨ́j pu'i jɨ́n a'ij tira'utaseíj ɨ́ tzajta'an mej caí rá'atzaahuate'eca'a . Tɨ́'ɨj jí á'uraa ɨ́ Jesús . A'uu pu á'uye'icaa a'ɨmuá a'u tɨ a'uchájta'ajmee . Ajta tihuá'amua'atejca'a .
41006007	Tɨ́'ɨj jí Jesús pu hua'utajé a'ɨ́mej ɨ́ mej tamuáamuata'a japuan hua'apua ará'ase . Aj pu'i hua'aré'e'itixɨ hua'apuacajmé'en . Ajta tihua'u'íjca a'ɨ́jna jɨme'e mej mi hua'utamuárite'en ɨ́ tiyáaru'use ɨ́ mej huá'a tzajta'a seijre'eca'a ɨ́ teɨte .
41006008	Ajta ayén tihua'u'íjca mej caí ti'itɨ́ antiá'a ɨ́ mej jɨ́n huateújvaɨre'en ɨ́ juye jetze . A'ɨ́ mu'u nu'u a'achueeni ti'itɨ́ itzɨ́j ɨ́ mej jɨ́n raújca'aníhua'a . Capu nu'u a'ij tí'irɨ'ɨri mej ti'itɨ́j antiá'a ca'aní na'ari ti'itɨ́ ínɨe'e nusu tumin .
41006009	Majta , ajtaújca'acaíite'axɨ'ɨn . Majta seexu'ijmé'en te'ucaujchéete'axɨ'ɨn seɨj ajta seɨj . Capu nu'u a'ij tí'irɨ'ɨri mej hua'apuacajmé'en te'entipíi ɨ́ tiú'ujsiicu'u .
41006010	Ajta ayén tihua'utá'ixaa tɨjɨ́n : ― Tɨ́ pua'a hui chi'ita xu'uteárute mé já'ahua'a chajta'a , a'úu xu huateáturaasin tɨ́j na'a a'achú sej á'ateere a'ájna chajta'a .
41006011	’ Ajta tɨ pua'a mé já'ahua'a mecaí amuaatá'acare'en sej uteárute , na'ari tɨ pua'a mecaí ranamuajracu ɨ́ sej tihuá'a'ixaate'en , ayée xu huárɨni , sej huirácɨɨne se'újna . Sera'atéca'atzɨjxɨ'ɨn ɨ́ ruca'acai tɨ́'ij cáaxɨn ɨ́ chuej . Ayee xu huárɨni mej mi ráamua'aree ɨ́ teɨte tɨjɨ́n ma'uteájturaa ɨ́ Dios jemi . Miché'e ráamua'aree mej auteájturaa ɨ́ Dios jemi a'achú mej pua'amé mej caí á'amuanamuajracuca'a . ’ Ayee nu tejá'amua'ixaate'e , a'ɨ́jna xɨcájra'a tɨ jetzen hua'uxɨ́jte'en ɨ́ Dios ɨ́ mej jɨ́n auteájturaa ɨ́ jemin , jeíhua pu puaíjtzi hua'utá'asin . Jaítze'e mú rajpuaíitzi muá'aju'un a'ujna chajta'a mecaí ɨ́ mej me'uun é'echejca'a a'ujna tɨ ayén teja'arájtehuaaca'a tɨjɨ́n Sodoma , ajta tɨjɨ́n Gomorra . ― Ayee pu tihua'utá'ixaa .
41006012	Matɨ́'ɨj mi a'ucɨ́j . Metihuá'ihua'ixaate'e ɨ́ teɨte tɨ nu'u ayén tiú'ujxe'eve'e mej nu'u seɨcɨé tiú'umua'ati ɨ́ ru tzajta'a .
41006013	Majta me'ɨ́n ɨ́ mej tamuáamuata'a japuan hua'apua ará'ase , a'ɨ́ɨ mú jeíhua hua'utamuári ɨ́ tiyáaru'use ɨ́ mej huá'a tzajta'a seijre'eca'a ɨ́ teɨte . Majta jeíhua tihua'avé'ehuaate'axɨ aceite jɨme'e huá'a mu'úutze'en ɨ́ mej tí'icucui'i . Naíjmi'ica mú tiú'uhuaate .
41006014	Ira'atéevi'i , matɨ́'ɨj ráanamuajri'i nain japua , tɨ́j na'a a'uun mej a'uchéjme'ecaa ɨ́ teɨte a'ij tɨ tiú'uruu ɨ́ Jesús . Ajta a'ɨ́jna ɨ́ tajtuhuan tɨ ve'ée , a'ɨ́ɨ pu ajta ráamua'areeri'i . Ayee pu ántehuaaca'a ɨ́ tajtuhuan tɨjɨ́n Heródes . Aj pu'i ayén tiu'utaxájtaca'a a'ɨ́jna ɨ́ Heródes tɨjɨ́n : ― A'ɨ́jna ɨ́ Juan teecan , ɨ́ tɨ huá'amuaɨ'ɨhuacare'e , a'ɨ́ɨ pu hui huatarúj . A'itáraa a'u mej ye'avá'ana . A'ɨ́j pu jɨ́n raayɨ́'ɨtɨ tɨ ayén tiú'uruuren . ― Yee pu tiu'utaxájtaca'a a'ɨ́jna ɨ́ tajtuhuan .
41006015	Majta seica , miyen tɨjɨ́n : ― A'i pu a'ɨ́ɨn pú'een ɨ́ Elías ɨ́ tɨ a'ɨ́jna jɨ́n tí'ixaxa'ata'a ɨ́ Dios jetze me'ecan . Majta seica miyen tɨjɨ́n : ― A'i pu a'ɨ́ɨn pɨ́rɨcɨ ja'atɨ́ tɨ tí'ixaxa'ata'a ɨ́ Dios jetze me'ecan . Ayee pu che'atá na'a ti'itéjvee ɨ́ Dios jemi matɨ́j ɨ́ seica ɨ́ mej mejmí'i miyen tí'ixaxa'ata'a .
41006016	Mɨ́ ajta a'ɨ́ɨn Heródes , tɨ́'ɨj ráamua'areeri'i , ayée pu tiu'utaxájtaca'a tɨjɨ́n : ― A'i pu a'ɨ́ɨn pú'een a'ɨ́jna teecan ɨ́ Juan ɨ́ nej raata'aíjtaca'a mej ru'ijveíjche ɨ́ mu'úura'an . A'ɨ́ pu hui huatarúj huá'a tzajta'a ɨ́ mɨ'ɨchite . ― Yee pu tiu'utaxájtaca'a a'ɨ́jna ɨ́ Heródes .
41006017	Aru seɨ́j pu pú'eene'e , 'ɨ́ita'a tɨ ayén ántehuaaca'a tɨjɨ́n Herodías . A'ɨ́ pu ɨ́ra'ara'an pu'éene'e ɨ́ Felipe . Ajta a'ɨ́ɨn Felipe , a'ɨ́ɨ pu juutzeájra'an pú'eene'e ɨ́ tajtuhuan ɨ́ Heródes . Tɨ́'ɨj jí Heródes a'ɨ́ɨn ancuré'evi'itɨ a'ɨ́jna ɨ́ 'ɨ́ita'a , a'ɨ́ɨn tɨ Felipe raatévi'itɨne'e .
41006018	Aj pu'i a'ɨ́ɨn ɨ́ Juan ayén tiraata'ixaa a'ɨ́jna ɨ́ Heródes tɨjɨ́n : ― Capu a'ij tí'irɨ'ɨri pej ratévi'itɨne'en muá'ihuaara'a tɨ yá'uvi'itɨne'e . ― Yee pu tiu'utaxájtaca'a a'ɨ́jna ɨ́ Juan .
41006019	Tɨ́'ɨj jí huataniú'ucaca'a a'ɨ́jna ɨ́ 'ɨ́ita'a . A'ɨ́j pu jɨ́n a'ɨ́ɨn Heródes , raata'aíjtaca'a mej ra'anján a'ɨ́jna ɨ́ Juan . Majta ra'amuáajɨ'ɨcɨe alaambre jɨme'e a'u tɨ aiteánami'ihuaca'a . Jé'ecan pu rájcha'ɨɨre'eca'a a'ɨ́jna ɨ́ 'ɨ́ita'a . A'ɨ́ pu jɨ́n rajé'icatamɨ'ɨca'a .
41006020	Mɨ́ ajtá'i a'ɨ́ɨn ɨ́ Heródes , a'ɨ́ɨ pu ráamua'areeraca'a tɨ rɨ́'ɨ tí'itevistaca'a a'ɨ́jna ɨ́ Juan , ajta tɨ ayén rɨjca a'ij tɨ tí'ijxe'eve'eca'a ɨ́ Dios . Ajta a'ɨ́ɨ pu tí'imua'ajca a'ɨ́jna jemi ɨ́ Juan . Aúche'e pu ra'aránajcheca'a a'ɨ́jna ɨ́ Heródes tɨ ráanamua a'ij tɨ tiu'uxájtaca'a a'ɨ́jna ɨ́ Juan . Capu a'ij í'irɨni tɨ caí temua'a tiyaú'itɨeeca'a a'ij tɨ tí'ixajtaca'a . A'ɨ́j pu jɨ́n Heródes caí raatá'acare'e a'ɨ́jna ɨ́ 'ɨ́ita'a tɨ raajé'ica .
41006021	Tɨ́'ɨj a'ájna te'ará'a ɨ́ xɨcáara'an ja'anáj tɨ me'ecan a'ɨ́jna ɨ́ Heródes , aj pu xaa a'ɨ́ɨn 'ɨ́ita'a rá'amitɨejte'eca'a a'ij tɨ ye'í huárɨni tɨ raajé'ica ɨ́ Juan . Tɨ́'ɨj jí Heródes , a'ɨ́jna tɨ tí'iyesten tɨ te'ará'a ɨ́ xɨcáara'an ja'anáj tɨ me'ecan , jeíhua pu teɨte huatá'inee , xantaaru'u , matɨ́j mena'a huá'a capitanme , majta mej títeté'u'upu'u me'ɨ́jna jɨme'e mej tihuá'aijte'e ɨ́ teɨte , majta ɨ́ mej me'uun a'uchéjme a'ujna Galilea , ɨ́ mej jeíhua ruxe'eve'e .
41006022	Aj pu'i yaujra'an a'ɨ́jna ɨ́ Herodías , a'ɨ́ɨ pu a'uteájrupi u chi'ita a'u mej tejanú'ucua'aca'a . A'ɨ́jna ɨ́ yaujra'an , 'ɨ́ita'a pu pɨ́rɨcɨ . Aj pu'i a'ɨ́ɨn tiu'utéenei ruseɨ́j huá'a vejli'ipua . Temua'a pu jeíhua tira'aránajcheca'a a'ɨ́jna ɨ́ Heródes ɨ́ tɨ tiu'utéenei , majta a'ɨ́mej ɨ́ mej jamuan tí'icua'acaa . Aj pu'i ayén tiraata'ixaa a'ɨ́jna ɨ́ tajtuhuan tɨjɨ́n : ― Naatáhuaviiri'i ti'itɨ́j pej a'ij tí'ixe'eve'e . Nemuaatá'asin .
41006023	Jeíhua pu te'ataújratziiri'i ruseɨ́j tɨ ayén tiraatá'an ti'itɨ́j tɨ raatáhuaviira . Capu nu'u a'ij rɨni tɨ pua'a raatáhuavii já'ita'a a'u tɨ tihuajé'aijte'e .
41006024	Aj pu'i á'uraa a'ɨ́jna ɨ́ 'ɨ́ita'a . Tɨ́'ɨj i ayén tíya'uta'íhua'uri'i a'ɨ́jna ɨ́ runáàna tɨjɨ́n : ― ¿ Ti'itájni neraatáhuavii ɨ́ tajtuhuan ? ― Yee pu tiraata'íhua'uri'i . Aj pu i ayén tiu'utaniú a'ɨ́jna ɨ́ náànajra'an tɨjɨ́n : ― Huatáhuaviiri'i hui ɨ́ mu'úura'an a'ɨ́jna ɨ́ Juan tɨ huá'amuaɨ'ɨhuaca .
41006025	Aj pu i ajtahua'a ca'anacan uteájrupi a'u tɨ a'utéveeca'a a'ɨ́jna ɨ́ tajtuhuan tɨ ve'ée . Aj pu i ayén tiraata'ixaa tɨjɨ́n : ― Ayee nu tí'ijxe'eve'e pej naata'ɨ́'ɨte'en tuxa'a jetze ɨ́ mu'úura'an ɨ́ Juan tɨ huá'amuaɨ'ɨhuaca tej ti ramua'areere tɨjɨ́n pu'uri huamɨ́'ɨ . ― Yee pu tiu'utaxájtaca'a a'ɨ́jna ɨ́ yaujra'an ɨ́ Herodías .
41006026	Temua'a pu a'ij pua'a tiraatá'a a'ɨ́jna ɨ́ tajtuhuan tɨ ruseɨ́j ayén te'ataújratziiri'i tɨ ayén nu'u huárɨni a'ij tɨ tí'ijxe'eve'e a'ɨ́jna ɨ́ 'ɨ́ita'a ɨ́ yaujra'an ɨ́ Herodías . Majta a'ɨ́ɨme tɨ huaú'inee , a'ɨ́ɨ mú majta ráanamuajri'i tɨ́'ɨj raatá'a ɨ́ runiuuca . A'ɨ́j pu jɨ́n rutévi'ira'aca'a huá'a jemi a'ɨ́jna ɨ́ tajtuhuan . A'ɨ́j pu jɨ́n , a'ɨ́ɨn ra'ará'aste ɨ́ runiuuca .
41006027	Ajta á'iyen xantaaru'u huata'áiteca'a tɨ raajé'icatan , ajta nu'u á'iyen ye'ará'ɨ'ite'en ɨ́ mu'úura'an ɨ́ Juan .
41006028	Ajta á'uraa ɨ́ xantaaru'u . Tɨ́'ɨj jí a'uun a'ará'a áa tɨ aiteánami'ihuaca'a a'ɨ́jna ɨ́ Juan . Aj pu'i ru'ijveíjcheca'a ɨ́ mu'úura'an ɨ́ Juan . Tɨ́'ɨj jí ya'ará'ɨ'ite ɨ́ tuxa'a jetze . Ajta a'ɨ́ɨn ɨ́ tajtuhuan , a'ɨ́ɨ pu raatá'ɨ'ite a'ɨ́jna ɨ́ yaujra'an ɨ́ Herodías . Tɨ́'ɨjtá'i a'ɨ́ɨn raatá'ɨ'ite ɨ́ runáàna .
41006029	Majta me'ɨ́n ɨ́ mej á'ujujhua'ane'e jamuan ɨ́ Juan , matɨ́'ɨj ráamua'areeri'i , aj mú mi a'uré'ene jemin Heródes , meya'utɨ́ɨ a'ɨ́jna ɨ́ mɨ́'ɨchi . Matɨ́'ɨj mi ra'avá'ana . Yee pu éeni'icɨ'en huamɨ́'ɨ a'ɨ́jna ɨ́ Juan .
41006030	Majta me'ɨ́n ɨ́ mej tamuáamuata'a japuan hua'apua ará'ase , a'ɨ́ɨ mú tiújseɨj a'u tɨ a'utéveeca'a a'ɨ́jna ɨ́ Jesús . Aj mú mi raatá'ixaa nain a'ij mej ti'itɨ́j huáruu , nain a'ij mej ye'í tihua'umuá'ate .
41006031	Aj pu'i ayén tihua'utá'ixaa a'ɨ́jna ɨ́ Jesús tɨjɨ́n : ― Mú se'utáuruyi'i . Tiché'e huátase'upe'en mé já'ahua'a a'u tɨ caí ti'itɨ́ e'eré'evee . ― Ayee pu tiu'utaxájtaca'a . Aru jeíhua mú a'uré'enineica'a ɨ́ teɨte a'u tɨ a'utéveeca'a a'ɨ́jna ɨ́ Jesús . Majta a'ucɨ́'ɨca'a jemin mé mu'iitɨ́ ɨ́ teɨte . A'ɨ́j pu jɨ́n camu huatácɨ'ɨpejca'a mej tiú'ucua'ani a'ɨ́ɨme ɨ́ mej jamuan á'ujujhua'ane'e .
41006032	Aj mú mi a'ucɨ́j rujɨ́ɨmua'a baarcu jetze . Matɨ́'ɨj mi me'uun a'ará'a a'u tɨ caí é'e ja'atɨ .
41006033	Majta me'ɨ́n ɨ́ teɨte , a'ɨ́ɨ mú hua'aseíiraca'a matɨ́'ɨj a'ucɨ́j . Jeíhua mú raamuá'a ɨ́ Jesus . A'ɨ́j mú jɨ́n ru'ɨcán a'iré'eneajxɨ a'u tɨ na'a mej a'uchéjme . A'ɨ́ mú mi amuacaí a'ará'a a'u tɨ e'erá'astiiche'e a'ɨ́jna ɨ́ Jesús , majta ɨ́ mej jamuan á'ujujhua'ane'e .
41006034	Ajta , tɨ́'ɨj a'ɨ́ɨn a'itamé'eca'a ɨ́ baarcu jetze , jeíhua pu teɨte huaséijraca'a . Tɨ́'ɨj jí ii huataújxɨeemɨste tɨ́'ɨj hua'useíj . Yee mú titeja'uvátzɨj cumu cáne'axɨ tɨ caí ja'atɨ́ huá'a cujta'a huamé'ecaa . A'ɨ́j pu'i jɨ́n a'utéjche a'ɨ́jna ɨ́ Jesús tɨ tihuá'umua'aten jeíhua .
41006035	Tɨ́'ɨj huateáchumua'areca'a , aj mú mi ave'eré'ene jemin ɨ́ mej jamuan á'ujujhua'ane'e . Matɨ́'ɨj mi miyen tiraata'ixaa tɨjɨ́n : ― Pu'uri téchumua'ari . Ajta caí ja'atɨ́ ye'eche ayajna vejli'i .
41006036	Teajta caí ti'itɨ́j tícha'ɨɨ mej ráacua'ani mɨ teɨte . Patá'aj hua'uré'itixɨ'ɨn , mej mi a'ucɨ́jxɨ'ɨn mé já'ahua'a chajta'a , a'u mej a'uchéjme teɨte mej mi pan huánanan .
41006037	Aj pu i ayén tihua'utá'ixaa a'ɨ́jna ɨ́ Jesús , tɨjɨ́n : ― Mú'een xu tihuá'amin rujɨ́ɨmua'a sena'a . Aj mú mi miyen tiraata'ixaa tɨjɨ́n : ― ¿ Ni rɨ'ɨrí tej á'uju'un tej pan a'uvé'enanan tej ti tihua'umín ? Tɨ́ pua'a tiyen tí'ituaave'e a'achú tɨ caj ja'atɨ́ tí'ijmua'itɨcɨ tɨ pua'a tiu'umuárɨ'en a'achú cumu hua'apua ciento xɨca jɨme'e , capu ajta ti'icɨ'ɨpée a'ame ɨ́ tumin tej ti tiyen huárɨni .
41006038	Aj pu'i a'ɨ́ɨn ɨ́ Jesús , ayén tihua'utá'ixaa tɨjɨ́n : ― Sericu , xaaré'ixɨ'ere'e a'achúni caj mé tirájcha'ɨɨ ɨ́ pan . Matɨ́'ɨj mi ráamua'areeri'i . Aj mú mi miyen tiraata'ixaa tɨjɨ́n : ― A'i pu'u caj tí'ixuaavi . Anxɨ́vi ɨ́ pan . Majta hua'ité , caj mú tí'itehua'apua . ― Yee mú tiu'utaxájtaca'a .
41006039	Tɨ́'ɨj jí hua'uta'aíjtaca'a mej a'ujrá'ase áa tɨ á'utu'upi mé mu'iitɨ́ mé'e .
41006040	Aj mú mi a'ujrá'aseca'a , seica anxɨ́te mé arástɨméj , majta seica hua'apuate japuan tamuáamuata'a mú arástɨméj .
41006041	Aj pu'i a'ɨ́ɨn ɨ́ Jesús , ra'ancuré'e'ɨ'ɨpɨ'ɨ ɨ́ pan , ajta a'ɨ́mej ɨ́ hua'ité . Tɨ́'ɨjta'i ra'antítaaraxɨ ɨ́ pan , aj mú mi hua'uré'e'ɨ'ɨpɨ'ite ɨ́ teɨte . Majta ɨ́ hua'ité , a'ɨ́ɨ mú huatámu'iireca'a . Aj pu'i hua'utá'ɨ́'ɨpɨ'i a'ɨ́jna ɨ́ Jesús ɨ́ mej jamuan á'ujujhua'ane'e mej mi hua'uré'e'ɨ'ɨpɨ'ite'en ɨ́ teɨte .
41006042	Naíjmi'i mú tiú'ucuaa ɨ́ teɨte . Temua'a mú jeíhua titéeju'uxai .
41006043	Ajta jeíhua pu avá'aturaa ɨ́ pan , majta ɨ́ hua'ité . Tamuáamuata'a japuan hua'apua mú te'evé'ejɨste ti'itɨ́ sicɨ́ri jetze a'ɨ́jna jɨme'e ɨ́ tɨ avá'aturaa .
41006044	Majta me'ɨ́n ɨ́ mej tiú'ucuaa ɨ́ teteca , ayée mú ará'axcaa a'achú cumu anxɨ́j vi'ira'a .
41006045	Tɨ́'ɨj jí Jesús pu hua'uta'aíj mej atécɨɨne ɨ́ baarcu jetze mej antácɨɨne utavén pújme'en , mej nu'u amuáatée e'ará'asti a'ájna Betsaída . Mɨ́ ajta a'ɨ́ɨn Jesús , a'ɨ́ɨ pu a'uun a'uteájturaa tɨ́'ij hua'aré'e'itixɨ'ɨn ɨ́ teɨte .
41006046	Tɨ́'ɨj hua'uré'itixɨ , aj pu'i á'uraa a'ɨ́jna ɨ́ Jesús . Tɨ́'ɨj jí a'uun a'ará'a a'u tɨ á'ujɨ́rime tɨ́'ij raatéjhuauni ɨ́ Dios jemi .
41006047	Tɨ́'ɨj huateátɨca'areca'a , áa mú meri a'uju'ucaa já'ita'a ɨ́ jaj japua , jetzen mua'araaté'ee ɨ́ baarcu . Ajta a'ɨ́ɨn ɨ́ Jesús , a'ɨ́ɨ pu ruseɨ́j a'utácatii jɨrí jetze .
41006048	Tɨ́'ɨj jí raaseíj tɨ huá'amuarɨ'eriste'eca'a mej antácɨɨne jaj japua a'iné á pu e'evé'eecaca'a . Tɨ́'ɨj tapuá'arijme'eca , a'ɨ́ɨ pu á e'iré'ene a'ájna vejli'i mej huajú'ucaa baarcu jetze . A'ɨ́ pu huamé'ecaa ɨ́ jaj japua . Pu'uri hua'antinájchijme'e .
41006049	Majta me'ɨ́n , matɨ́'ɨj raaseíj , metiu'utátziɨn . Muaajíjhuaca'a naíjmi'i a'iné naíjmi'i mú raaseíj tɨ huamé'ecaa ɨ́ jaj japua . Ayee mú tiu'umuá'aj tɨjɨ́n : “ Chéjcan pu pú'een . ” Aj pu'i ayén tihua'utá'ixaa a'ɨ́jna ɨ́ Jesús tɨjɨ́n : ― Xaateújca'ane ɨ́ ru tzajta'a . Caxu tí'itziɨɨne'e . Nee nu ne'ɨ́n pɨ́rɨcɨ ɨ́ Jesús .
41006050	
41006051	Aj pu'i ateájraa ɨ́ baarcu jetze a'u mej a'aráte'eca'a . Tɨ́'ɨj jí huateápua'areca'a tɨ huá'eecaca'a . Aj mú mi a'ij te'utaseíj . Tɨ́'ɨj jí utéevatzɨ́ ɨ́ huá'a tzajta'a ɨ́ mej tí'imua'ajca .
41006052	Jé'ecan mú tí'imua'ajca a'iné camu yaú'itɨée muá'araa a'ij tɨ 'éen jɨ́n raayɨ́'ɨtɨ tɨ a'ɨ́ɨn raatámu'iiren ɨ́ pan , a'iné rujɨ́ɨmua'a mua'anteújnaamua ɨ́ ru tzajta'a .
41006053	Matɨ́'ɨj mi antacɨ́j jaj japua . A'uu mú mi a'ará'a a'ájna já'ahua'a tɨ ayén téja'arájtehuaa tɨjɨ́n Genesaret . Aa tɨ e'eve'e'ástɨme ɨ́ jaj , áa mú ra'ijtápe ɨ́ baarcu .
41006054	Jɨ́me'en mu'u aitacɨ́j ɨ́ baarcu jetze , á'iyen mú raamuá'a a'ɨ́jna ɨ́ Jesús ɨ́ teɨte .
41006055	A'ɨ́j mú mi jɨ́n ca'anacan meruaachijmé'e , á mé ve'eré'ene ɨ́ jemin . Matɨ́'ɨj mi autéjhuii mej huá'ajseɨre'en utaatzi japua ɨ́ mej tí'icucui'i a'ájna a'u mej yé'emua'areereca'a tɨ a'utéveeca'a a'ɨ́jna ɨ́ Jesús .
41006056	Ajta a'u tɨ na'a tɨ a'uré'enineica'a raanchu tzajta'a tɨ huachájta'ajme na'ari tɨ chajta'a tɨ vivéjme , a'u tɨ na'a ne'u , mehua'uráatzajye'icaa caaye jetze . Aj mú mi rájhuaviiri'i a'ɨ́jna tɨ hua'utá'an mej ra'ajtamuárɨ'en cɨ́ɨxure'ara'an jetze , a'ɨ́jna jetze tɨ uvíjpi'i ɨ́ síicu'ure'ara'an tɨ́'ij a'achú mej pua'amé ra'ajtamuárɨ'en , mej mi huarún . Ayee pu'u xaa ne'u tiú'uruu a'ájna u Genesaret .
41007001	Matɨ́'ɨj mi me'ɨ́n ɨ́ fariseo , jamuan majta seica ɨ́ mej té'eyu'uxaca teyujta'a mej mi me'ɨ́jna huaruitɨejte'en a'ij mej ye'í rɨ́ɨj muá'aye'i , a'úu mú e'eráacɨ u Jerusalén , majta me'uun a'ará'a a'utɨ́ a'utéveeca'a ɨ́ Jesús mej mi rájjaahuate . Matɨ́'ɨj mi hua'useíj a'ɨ́mej ɨ́ mej Jesús jamuan á'ujujhua'ane'e mej caí amuaújmuaijtea'axɨ mej tiú'ucuaa a'ij mej tí'ijrɨ'ɨrejca'a ɨ́ mej Israél jetze ajtéme'ecan .
41007002	
41007003	Majta a'ɨ́ɨme ɨ́ mej Israél jetze ajtéme'ecan , ɨ́ mej majta miyen ánte'arua tɨjɨ́n fariseo , a'ɨ́ɨ mú rá'atzaahuate'e ɨ́ ruvaújsimua'a teecan tí'iye'ira . Ayee mú che'atá mena'a rɨjca naíjmi'i ɨ́ mej Israél jetze ajtéme'ecan . Capu tí'iseicaj na'a ɨ́ tihuá'aye'ira ɨ́ mej jɨ́n amuaújmuaijte'axɨ'ɨn . Tɨ́ pua'a ja'atɨ́ tiú'ucua'ani , amuacaí pu nu'u ruxe'eve'e tɨ a'ɨ́ɨn ja'atɨ́ jeíhua amuaújmuaijte'en , na'ari caí , ayée mu'u tí'ixaxa'a tɨjɨ́n xána'avisi'i pu seijre'e a'ɨ́jna ɨ́ ja'atɨ ɨ́ taye'irá jemi . Ajta , tɨ pua'a ja'atɨ́ teja'uvé'enanan a'ujna a'u mej tejá'atua a'ɨ́ɨ pu caí tí'icua'ani tɨ pua'a caí amuacaí amuaújmuaijte'en . Ajta ti'imu'íi tɨ ayén jɨ́n te'avá'ujmua'aree ɨ́ ruvaújsimua'a teeca tihuá'aye'ira . Ayee mú rɨjca : metí'ija'usica ɨ́ vaasu ɨ́ mej jɨ́n ye'eca . A'ɨ́j mú majta tí'ija'usica ɨ́ ti'itɨ́ xa'ari , majta ɨ́ casueela .
41007004	
41007005	Matɨ́'ɨj mi me'ɨ́n fariseo , majta a'ɨ́ɨme ɨ́ mej té'eyu'uxaca teyujta'a , a'ɨ́ɨ mú miyen tiraata'íhua'uri'i me'ɨ́jna ɨ́ Jesús tɨjɨ́n : ― ¿ A'iné 'éen jɨ́n mecaí rá'aste ɨ́ tavaújsimua'a teeca tí'iye'ira ɨ́ mej ajamuan á'ujujhua'an ? Ayee mu'u rɨcɨ mej xána'avisi'i tí'icua'a ɨ́ rumuájca'a jɨme'e . ― Yee mú tiu'utaxájtaca'a a'ɨ́ɨme ɨ́ fariseo .
41007006	Tɨ́'ɨj jí ayén tiu'utaniú a'ɨ́jna ɨ́ Jesús tɨjɨ́n : ― Temua'a pu tejámuaavíjte'e ɨ́ tɨ ayén ajmí'i tira'uyú'uxaca'a a'ɨ́jna ɨ́ Isaías teecan , a'ɨ́jna tɨ tí'ixaxa'ata'a ɨ́ Dios jetze me'ecan . A'ɨ́ pu ra'uyú'uxaca'a temua'a a'ij sej 'een mɨ sej caí huataújcɨ'ɨpuáacan jɨ́n tihuá'aijte'e ɨ́ teɨte sino ayée xu tiú'ujseijrata ɨ́ teɨte jemi sej nain jɨ́n rá'astijre'e . Ayee pu ra'uyú'uxaca'a a'ɨ́jna tɨjɨ́n : Rɨ́'ɨ mú tineeteátu'araca tɨ pua'a metí'ixajta ineetzi jɨme'e . Mɨ́ ajtá'i , mu'uri ajtacɨ́j ineetzi jemi rumua'atzíira'a jɨme'e .
41007007	Capu ti'itɨ́j vaɨre'e tɨ pua'a metiu'uteánajche ineetzi jemi . Ayee mú ti'ihuá'amua'atehua tɨjɨ́n : “ Dios pu raateájtuaa i taye'irá itejmi jemi . ” Mɨ́ ajtá'i caí , capu , rujɨ́ɨmua'a mena'a mú rájteu ɨ́ ru tzajta'a . Yee pu hui ra'uyú'uxaca'a a'ɨ́jna ɨ́ Isaías teecan .
41007008	’ Ayee xu'u rɨcɨ . Mú'een sej seri ya'uhuá'axɨ a'ij tɨ ajmí'i tiu'uta'aíjtaca'a ɨ́ Dios , sej si siyen huárɨni a'ij mej tí'ijxe'eve'e ɨ́ teɨte . A'ɨ́ pu amua'aráanajche ɨ́ tihuá'aye'ira , tɨ ayén tiú'ujxe'eve'e tɨ xa'ari tiu'ujá'usin na'ari tɨ tiu'ujá'usin ɨ́ vaasu ɨ́ sej jɨ́n ye'eca . Jeíhua pu ajta tiú'ujxe'eve'e tɨ ayén tí'een . Ayee pu ne'u .
41007009	’ Temua'a xu seri ya'uhuá'axɨ a'ij tɨ tiu'uta'aíjtaca'a ɨ́ Dios , setá'aj ra'ará'asten ɨ́ hua'aye'ira ɨ́ teɨte .
41007010	Ayee pu tí'een , a'iné ayej tiraataxájtaca'a a'ɨ́jna ɨ́ Moisés teecan , tɨjɨ́n : “ Patá'aj rá'atzaahuate'e a'atáàta , ajta a'anáàna . ” Ajta ayén tɨjɨ́n : “ Setá'aj raajé'ica a'ɨ́jna ɨ́ ja'atɨ tɨ a'ij pua'a tí'ixaxa'a ɨ́ rutáàta jemi na'ari ɨ́ runáàna jemi . ”
41007011	’ Mɨ́ seajta mú'een , ayée xu tiratá'aca tɨ ja'atɨ ayén tihua'utá'ixaate'en ɨ́ ruvaújsimua'a ɨ́ runiuuca jɨme'e tɨjɨ́n Corbán . ( Ayee pu huataújmua'a a'ɨ́jna ɨ́ niuucari tɨjɨ́n muaɨ'ɨvéjri pu pɨ́rɨcɨ . ) Ajta ayén tɨjɨ́n : “ Naíjmi'i , a'achú nej caj tí'ijcha'ɨɨ , a'ɨ́j nu neri raatámuaɨ'ɨvejte ɨ́ Dios . A'ɨ́j nu jɨ́n necaí ché'e tí'ijcha'ɨɨ ɨ́ nej jɨ́n amuaatévaɨre'en . ”
41007012	Tɨ́ pua'a hui ja'atɨ́ ayén tihua'utá'ixaate'en tɨjɨ́n : “ Corbán ” , ca xu ché'e raatá'acare'en tɨ a'ɨ́ɨn hua'utévaɨre'en ɨ́ ruvaújsimua'a .
41007013	A'ɨ́j xu jɨ́n , siyen á tirúurɨeeni ɨ́ tɨ jɨ́n tiu'uta'aíjtaca'a ɨ́ Dios a'ɨ́jna jɨme'e ɨ́ á'amuaye'ira sej seica huatátu'ire'en . Jeíhua xu siyen tí'ijrɨ'ɨre . ― Ayee pu tihua'utá'ixaa a'ɨ́jna ɨ́ Jesús .
41007014	Tɨ́'ɨj jí ajtahua'a hua'utajé ɨ́ teɨte . Aj pu i ayén tihua'utá'ixaa . Tɨjɨ́n : ― Mú'een xu ráanamua naíjmi'i , sej si yaú'itɨée xá'ara'ani :
41007015	Ti'itɨ́ tɨ a'ij ɨ́ tɨ tí'icua'iri'i , tɨ pua'a ja'atɨ́ ráacua'ani , capu a'atzu raxana'ave'e . Capu raxana'ave'e a'iné mé pua'acɨé pu me'ecan . Mɨ́ ajta ɨ́ tɨ tzajta'an me'ecan , a'ɨ́ɨ pu xaa raxana'ave'e .
41007016	Mú'een xu rarɨ́'ɨrejve , rɨ́'ɨ xu tiráanamua .
41007017	Tɨ́'ɨj caí ché'e mé'e a'atɨ́jca'a , aj pu i a'ɨ́ɨn a'uteájrupi u chi'ita . Aj mú mi miyen tiraata'íhua'uri'i a'ij tɨ huataújmua'a a'ɨ́jna ɨ́ niuucari tɨ jɨ́me'en a'ɨ́jna tɨ nu'u raxana'ave'e ɨ́ ja'atɨ .
41007018	Aj pu'i ayén tihua'utá'ixaa tɨjɨ́n : ― ¿ Ni tzaa secaí seajta yaú'itɨée xa'araa ? ¿ Ni tzaa secaí yaú'itɨe se'ɨ́jna ? Tɨ́ pua'a ja'atɨ́ ti'itɨ́j huácua'ani tɨ tí'icua'iri'i , a'ɨ́jna tɨ ráacua'ani , mé pua'acɨé pu é'eme'ecan . Aj pu i ucáruti ɨ́ jucáara'an jetze . Ajta á'iyen huiráame ɨ́ chuitɨreáara'an jetze . A'ɨ́j pu jɨ́n caí raxana'ave'e a'iné capu rájrupi ɨ́ tzajta'an , ɨ́ xɨéjniu'ucare'ara'an jetze . ― Yee pu tiu'utaxájtaca'a a'ɨ́jna ɨ́ Jesús . Ajta ayén tihua'utá'ixaa tɨ i'i rɨ́'en naíjmi'i tɨ́j na'a tɨ tí'icua'iri'i .
41007019	
41007020	Ajta ayén tihua'utá'ixaa tɨjɨ́n : ― A'ɨ́jna tɨ tzajta'an airáninei , amɨ́ pu xaa raxana'ave'e ɨ́ tevi .
41007021	A'uu pu huiráaye'i ɨ́ tzajta'an ɨ́ tevi naíjmi'i ɨ́ mua'atzíira'a tɨ a'ij pua'a e'en , tɨ ajta ca'aníjra'a ratá'aca ɨ́ tevi tɨ́'ij a'ij pua'a tiú'umua'ati , tɨ́'ij tiú'ujxana'acɨra'aten seɨj jamuan tɨ caí ratévi'itɨn , na'ari 'ɨ́ita'a ayén huaújxana'acɨra'aten seɨj jamuan tɨ caí cɨ́na'ara'an pú'een . ’ A'uu pu hui tzajta'an ajta huiráaye'i ɨ́ mua'atzíira'a tɨ ca'aníjra'a ratá'aca ɨ́ tevi tɨ tiu'unáhua'an na'ari tɨ tiu'ujé'ica na'ari tɨ ché'e na'a tiú'uxana'acɨra'aten huá'a jamuan ɨ́ tɨ'ɨríi .
41007022	’ Ajta a'úu pu huiráaye'i ɨ́ tzajta'an a'íjna tɨ ca'aníjra'a ratá'aca tɨ ja'atɨ tɨ ayén ti'itɨ́ tí'ijmuaire'e ɨ́ tɨ tí'ijcha'ɨɨ ɨ́ seɨj na'arɨ́ tɨ ja'atɨ a'ij pua'a rɨjca , nusu tɨ seɨj huácuanamuan . Ayee pu che'atá na'a een tɨ pua'a ja'atɨ́ ayén a'ij pua'a tiú'ujepe'eve'en , na'ari tɨ pua'a ja'atɨ́ seɨj ánchueere'en , nusu tɨ pua'a ja'atɨ́ a'ij pua'a tiu'utájeeve , na'ari á'ujtzaahuate'e , ca'ɨ́n a'ɨ́ɨn ayén rɨcɨ ɨ́ tɨ caí xɨ́'epɨ'ɨn . Naíjmi'i tɨ́j na'a tɨ ayén een , a'úu pu huiráaye'i ɨ́ tzajta'an ɨ́ tevi . Ayee nu hui tejá'amua'ixaate'e , a'ɨ́ɨ pu xaa a'ɨ́ɨn pú'een ɨ́ tɨ ru'uráchueemuare'e ɨ́ tevi ɨ́ ru tzajta'a . ― Ayee pu tihua'utá'ixaa a'ɨ́jna ɨ́ Jesús .
41007023	
41007024	Aj pu i Jesús á'uraa a'ájna já'ahua'a tɨ ayén téja'arájtehuaa tɨjɨ́n Tiro , amájna vejli'i u Sidón . A pu já'ahua'a chi'ita a'uteájrupi , a'iné capu raxɨ́'eve'eca'a tɨ ja'atɨ ráamua'aree tɨ a'uun a'utéveeca'a . Mɨ́'ajtá'i caí , capu huatárɨ'ɨristareca'a tɨ huateuravajtáa .
41007025	Capu xaa ne'u , a'iné seɨj pu ca'anacan ráamua'areeri'i . 'Ɨ́ita'a pu pu'eene'e a'ɨ́jna tɨ seɨj chuéjra'a japua é'eme'ecan . Seɨ́j pu tévira'a pu'eene'e . Ayee mú hua'atamuá'amua tɨjɨ́n Sirofenicia , ɨ́ mej nu'u chiicate pú'een . Ajta a'ɨ́ɨn ɨ́ 'ɨ́ita'a , a'ɨ́ɨ pu tiyáujca'a , ɨ́iitacan tɨ tiyaaru'u tzajta'an seijre'e . Aj pu i e'iré'ene a'ɨ́jna ɨ́ náànajra'an . Títunutaca'a a'ájna vejli'i a'u tɨ a'utéveeca'a a'ɨ́jna ɨ́ Jesús . Aj pu i ayén tirájhuaviiri'i tɨ ru'irámuarite'en ɨ́ tiyaaru'u tɨ tzajta'an seijre'e ɨ́ yaujra'an .
41007026	
41007027	Aj pu i ayén seɨj niuucari jɨ́n tiraata'ixaa a'ɨ́jna ɨ́ Jesús , ayén tɨjɨ́n : ― Miche'e amuacaí tiú'ucua'ani mɨ tɨ'ɨríi . Capu ayén tiraavíjte'e tɨ hua'a'ɨ́'ɨpui'i ɨ́ pan tɨ́'ij chiicate huata'ɨ́'ɨpɨ'ite'en .
41007028	Aj pu'i ayén tiu'utaniú a'ɨ́jna ɨ́ 'ɨ́ita'a tɨjɨ́n : ― Ayej xaa ne'u ti'ayajna , nevástara'a . Aru casi'i , tɨ pua'a me'ɨ́n tɨ'ɨríi ra'acáhua'anan tɨ te'ení ɨ́ pan ɨ́ meesa japua , ¿ ni qui mecaí racua'ani ɨ́ chiicate ɨ́ mej meesa jete e'irá'uu ? ― Yee pu tiu'utaxájtaca'a a'ɨ́jna ɨ́ 'ɨ́ita'a .
41007029	Aj pu i ayén tiraata'ixaa a'ɨ́jna ɨ́ Jesús tɨjɨ́n : ― Ayej xaa ne'u tiraavíjte'e patɨ́j peri tiraataxájtaca'a . Patá'aj á'ura'ani . Pu'uri huirájraa ɨ́ tiyaaru'u tɨ tzajta'an seijre'eca'a muá'ayauj .
41007030	Aj pu i á'uraa a'ɨ́jna ɨ́ 'ɨ́ita'a . Tɨ́'ɨj jí a'ará'a ɨ́ ruche . Tɨ́'ɨj a'ɨ́ɨn raaseíj a'ɨ́jna ɨ́ ruyauj , tɨ án a'ujcá'a utaatzi japua . Aj pu i a'ɨ́ɨn 'ɨ́ita'a ráamua'areeri'i tɨ ari huirájraa ɨ́ tiyaaru'u tɨ tzajta'an seijre'eca'a .
41007031	Ajtahua'a pu huirájraa a'ɨ́jna ɨ́ Jesús a'ájna já'ahua'a Tiro . Aj pu i u a'uré'ene a'ájna já'ahua'a Sidón . A'uu pu já'ita'a a'atanéj a'ájna já'ahua'a tɨ ayén téja'arájtehuaa tɨjɨ́n Tamuáamuata'a tɨ Chájta'ajme . Tɨ́'ɨj jí a'uun a'ará'a a'ájna jaj tɨ jéjmuaa , ɨ́ mej miyen ratamuá'amua tɨjɨ́n Galilea .
41007032	Aj mú mi seɨj a'arájtɨ tɨ tí'icui'i . Capu huiteájnamua a'ɨ́jna ɨ́ ja'atɨ . Ajta capu té'anrɨ'ɨre . Aj mú mi rájhuaviiri'i a'ɨ́jna ɨ́ Jesús , tɨ ra'ajtamuárɨ'en ɨ́ tɨ tí'icui'i tɨ́'ij tiráahuaate'en .
41007033	Aj pu i a'atzu a'ɨmuá ra'iráavi'itɨ a'ájna teɨte tzajta'a . Tɨ́'ɨj jí a'ɨ́ɨn Jesús , ɨ́ ruxɨté urújte'axɨ'ɨ ɨ́ naxaita'a ɨ́ tɨ tí'icui'i . Tɨ́'ɨj jí ajta a'ɨ́ɨn á chuaata'a á é'ejtzitze . Aj pu'i ra'antiméijri'i neanureáara'an jetze a'ɨ́jna jɨme'e ɨ́ ru'íjcɨ'e .
41007034	Tɨ́'ɨj jí júte'e á'ujneereca'a . Ajta ucayáatɨraa . Aj pu'i ayén tiu'utaxájtaca'a ɨ́ runiuuca jɨme'e tɨjɨ́n : ― ¡ Efata ! ― Yee pu tiu'utaxájtaca'a . ( A'ijna i niuucari , ayée pu huataújmua'a tɨjɨ́n : “ Te'antácuuna . ” Ayee pu huataújmua'a a'íjna tɨjɨ́n : “ Efata . ” )
41007035	Jɨ́me'en pu'u ayén tiu'utaxájtaca'a a'ɨ́jna ɨ́ Jesús , aj pu i a'ɨ́ɨn huarúj ɨ́ tɨ tí'icui'ica'a . Pu'uri xaa a'ájna huitenamuáara'a já'araa . Ajta , ari té'anrɨ'ɨrejca'a . Capu ché'e cá'achira'aca'a ɨ́ neanureáara'an .
41007036	Ajta Jesús raatá'ijmɨijri'i tɨ caí ja'atɨ́ huatá'ixaate'en . Mɨ́ majta , camu miyen huarɨ́j . A'achú tɨ caj ayén tíhua'uta'aíte'enche'e , ayée mú che'atá caj tíhua'uta'ixáate'enche'e ɨ́ seica .
41007037	Matɨ́'ɨj mi temua'a a'ij te'utaseíj ɨ́ teɨte . Miyen tɨjɨ́n : ― Rɨ́'ɨ pu tí'ijrɨ'ɨre a'ɨ́jna ɨ́ Jesús nain jɨme'e . A'ɨ́ pu hui raayɨ́'ɨtɨ tɨ tihuá'uhuaate'en mej mi huitenamuáara'a muá'ara'ani , ajta mej mi te'anrɨ'ɨrée muá'ara'ani ɨ́ mej caí té'anrɨ'ɨréjme . ― Yee mú tiu'utaxájtaca'a .
41008001	Tɨ́'ɨj á'aja'a a'uun a'utéveeca'a a'ujna Galilea ɨ́ Jesús , jeíhua mú teɨte tiújseɨj . Camu ti'itɨ́j tícha'ɨɨca'a mej ráacua'ani . Tɨ́'ɨj jí a'ɨ́ɨn Jesús hua'utajé a'ɨ́ɨme ɨ́ mej jamuan á'ujujhua'ane'e .
41008002	Ayee pu tihua'utá'ixaa tɨjɨ́n : ― Neánxɨeemɨste'e amɨ́ɨme jemi mɨ teɨte , a'iné pu'uri huaíca xɨca teuumé mej á'ujujhua'an nee jamuan . Camu majta ti'itɨ́j tícha'ɨɨ ɨ́ mej ráacua'ani .
41008003	Seica mú ɨmuá curé'ecɨjxɨ . A'ɨ́j pu jɨ́n tɨ pua'a nehua'uré'itixɨ'ɨn ɨ́ ruche mecaí xɨ tiu'ucuá'an , camu te'utáviicua'ira ɨ́ juye japua .
41008004	Matɨ́'ɨj mi miyen tiraata'íhua'uri'i , tɨjɨ́n : ― ¿ A'iné tí'irɨ'ɨri pej tihua'umín ayajna a'u tɨ caí ja'atɨ́ é'eche ? ― Ayee mú tiraata'íhua'uri'i .
41008005	Aj pu i ayén tihua'uta'íhua'uri'i tɨjɨ́n : ― ¿ A'achúni pua'améca xa'ɨ́'ɨpɨ'ɨsin ɨ́ pan ? Matɨ́'ɨj mi miyen tiraata'ixaa tɨjɨ́n : ― Arahua'apuáca . ― Yee mú tiraata'ixaa a'ɨ́ɨme .
41008006	Aj pu i raata'aíjtaca'a mej a'ujrá'asen ɨ́ teɨte á chuaata'a . Tɨ́'ɨj jí raatiɨ́'ɨpɨi ɨ́ pan júte'e a'ɨ́jna ɨ́ Jesús . Aj pu i rɨ́'ɨ tiraatá'a ɨ́ Dios jemi , ajta ra'antítaaraxɨ . A'ɨ́j pu i hua'uré'e'ɨ'ɨpɨ'ite ɨ́ mej jamuan á'ujujhua'ane'e . Majta me'ɨ́n , a'ɨ́ɨme mú hua'uré'e'ɨ'ɨpɨ'ite ɨ́ teɨte .
41008007	Majta mú , seica huájcha'ɨɨca'a ɨ́ hua'ité . Ajta pu raatáhuau ɨ́ Dios jemi . Tɨ́'ɨj jí hua'uta'aíj mej hua'uré'ata'are'en .
41008008	Naíjmi'i mú tiú'ucuaa . Majta temua'a titéeju'uxai . Ajta avá'aturaa ɨ́ pan tɨ ra'antítaaraxɨ . Sicɨ́ri mú jetze ra'avé'ejɨste'axɨ a'ɨ́jna tɨ avá'aturaa . Aráhua'apua sicɨ́ pu te'ará'a .
41008009	Majta me'ɨ́n ɨ́ teɨte ɨ́ mej tiú'ucuaa , muaará'aseca'a cumu muáacua vi'ira'a . Aj pu i a'ɨ́ɨn Jesús hua'aré'e'itixɨ ɨ́ teɨte .
41008010	Tɨ́'ɨj jí ateájraa baarcu jetze , majta ɨ́ mej jamuan á'ujujhua'ane'e . Matɨ́'ɨj mi a'ucɨ́j . A'uu mú a'ará'a a'ájna já'ahua'a tɨ ayén téja'arájtehuaa tɨjɨ́n Dalmanuta .
41008011	Matɨ́'ɨj mi fariseo á e'iré'ene , majta á'iyen autéjhuii mej tí'ira'ihua'un me'ɨ́jna ɨ́ Jesús . Meraatatése mej ca'aníjra'a raatá'an tɨ ij a'ɨ́ɨn auté'ɨtzen . Meraatáhuaviiri'i tɨ hua'utaseíjrate'en ɨ́ mej jɨ́n a'ij te'utaseíj mej nu'u mi jɨ́n ráamua'aree a'ɨ́jna tɨ jetzen araújca'ane a'ɨ́jna ɨ́ Jesús , tɨ pua'a a'uun pa'uvé'emej a'ɨ́jna jemi tɨ júte'e é'eseijre'e tɨ ij ayén huárɨni .
41008012	Aj pu i a'ɨ́ɨn caí ché'e a'ij te'anrɨ'ɨrée já'araa . Tɨ́'ɨj jí ayén tiu'utaxájtaca'a tɨjɨ́n : ― ¿ A'iné een jɨ́n ménehuavii a'ímej teɨtejra'a nej ti'itɨ́ hua'utaseíjrate'en ɨ́ mej jɨ́n ráamua'aree a'u tɨ é'eme'ecan ɨ́ nej jɨ́n tí'imɨjhuaca ? Ajta ayén tiu'utaxájtaca'a tɨjɨ́n : ― Ayee nu xaa ne'u tejá'amua'ixaate'e mú'ejmi , canu ti'itɨ́j amuaataseíjrate'esin .
41008013	Aj pu i huajauhuá'axɨ ɨ́ teɨte . Tɨ́'ɨj jí ajtahua'a ateájraa ɨ́ baarcu jetze . Aj mú mi a'ucɨ́j utavén pújme'en pújme'en .
41008014	Majta me'ɨ́n ɨ́ mej á'ujujhua'ane'e jamuan ɨ́ Jesús , a'ɨ́ɨ mú ya'uhuá'axɨ mej ya'ara'ɨ́'ɨpɨ́n ɨ́ pan mej ráacua'ani . Seɨj mu'u caj tiu'ɨ́'ɨsime'e a'ɨ́jna ɨ́ baarcu jetze .
41008015	Aj pu i ayén tíhua'uta'aíj tɨjɨ́n : ― Xaanamuajri'i mú'een . Rɨ́'ɨ xu'u se'ɨ́jna jɨme'e ɨ́ fariseo mej rajnájchi ɨ́ pan jetze tɨ́'ij huacú'usta , seajta se'íjna jɨme'e mej majta rajnájchi ɨ́ mej Heródes jamuan á'ujujhua'ane'e .
41008016	Matɨ́'ɨj mi autéjhuii mej ti'itiúrixaate'en ɨ́ mej jamuan á'ujujhua'ane'e . Miyen tɨjɨ́n : ― Yee pu a'ɨ́jna jɨ́n tiu'utaxájtaca'a a'iné catu pan tícha'ɨɨ .
41008017	Aj pu i ráamua'areeri'i a'ij mej ye'í tí'ixajtaca'a . Tɨ́'ɨj jí ayén tihua'utá'ixaa tɨjɨ́n : ― ¿ A'iné een jɨ́n siyen ti'ixa yee sejcaí pan tícha'ɨɨ ? ¿ Ni tzaa secaí xɨ yaú'itɨée , ca'ɨ́n secaí xɨ tihuáuritɨejte ? ¿ Ni caí ti'itɨ́ a'amua jetze tásiseiiri ?
41008018	¿ Ni tzaa secaí tí'iseij , ca'ɨ́n secaí tí'inamua ? ¿ Ni secaí ramua'aree ?
41008019	¿ A'achúni pua'an sicɨ́ri avá'aturaa ɨ́ pan tɨ te'avá'aturaa netɨ́'ɨj hua'uré'e'ɨ'ɨpɨ'i ɨ́ mej anxɨ́j vi'ira'a ará'axcaa ɨ́ teɨte a'ɨ́jna jɨme'e tɨ anxɨ́vi ará'axcaa ɨ́ pan ? ― Yee pu tiu'utaxájtaca'a a'ɨ́jna ɨ́ Jesús . Aj mú mi miyen tiraata'ixaa tɨjɨ́n : ― Tamuáamuata'a japuan hua'apua pu avá'aturaa .
41008020	Aj pu i a'ɨ́ɨn Jesús , ayén ajtahua'a tihua'uta'íhua'uri'i tɨjɨ́n : ― Ajta ¿ a'achúni pua'an sicɨ́ri sété'eve'ejɨ́ste'axɨ se'ɨ́jna mé tí'ive'aa ta'aráhua'apua tɨ ará'axcaa netɨ́'ɨj tihua'umí ɨ́ mej muáacua vi'ira'a ará'axcaa ? Aj mú mi miyen titeetaniú tɨjɨ́n : ― Arahua'apua sicɨ́ri .
41008021	Aj pu i ayén tihua'utá'ixaa a'ɨ́jna ɨ́ Jesús tɨjɨ́n : ― ¿ Ni tzaa secaí xɨ yaú'itɨée , mú'een ?
41008022	Matɨ́'ɨjtá mi me'uun a'ará'a a'ájna já'ahua'a chajta'a tɨ ayén téja'arájtehuaa tɨjɨ́n Betsaída . Matɨ́'ɨj mi seɨj je'iré'eneijte tɨ arácuunica'a . Aj mú mi rájhuaviiri'i a'ɨ́jna ɨ́ Jesús tɨ ra'ajtamuárɨ'en .
41008023	Tɨ́'ɨj jí a'ɨ́ɨn Jesús rajví'i muájca'are'ara'an jetze a'ɨ́jna ɨ́ tɨ arácun . Ya'uvi'itɨ́ á pua'acɨé ɨmuá a'ujna a'u tɨ é'echajta'a . A'ɨ́ pu ru'íjcɨ'e ra'arámeijraxɨ á jɨ'ɨseáara'an jetze . Ajta ra'avé'emuarɨej . Tɨ́'ɨj jí raata'íhua'uri'i tɨjɨ́n : ― ¿ Ni hui peri mé úunee ?
41008024	Aj pu i a'ɨ́ɨn ɨ́ ta'arácun , antanéerejye'icaa , ayén tɨjɨ́n : ― Ahuii , teteca nu seɨj . Cɨ xɨee cɨyej mena'a pú'een mej mú á'ujujhua'an . ― Yee pu tiu'utaxájtaca'a a'ɨ́jna ɨ́ tɨ arácun .
41008025	Ajta a'ɨ́ɨn Jesús , ajtahua'a pu ra'aráamuarɨe á jɨ'ɨseáara'an jetze ɨ́ ta'arácun . Ajtahua'a pu rɨ́'ɨ meteúuneereca'a . Pu'uri xaa a'ájna icu huarúj . Naíjmi'i pu ti'iseíjraca'a temua'a naa .
41008026	Aj pu i a'ɨ́ɨn Jesús raata'íteca'a a'ɨ́jna tɨ arácuunica'a tɨ nu'u á'ura'ani ɨ́ ruche . Ajta ayén tiraata'ixaa tɨjɨ́n : ― Pecaj uteáru'ipiche'en u chajta'a . Ni pecáj pajta ja'atɨ́ ixaate'e a'íjna jɨme'e a'ij nej timuáahuaa .
41008027	Tɨ́'ɨj ayén tiuju'urɨ́j , aj pu'i Jesús , majta ɨ́ mej jamuan á'ujujhua'ane'e , a'úu mú a'ará'a a'u tɨ a'uchájta'ajmee , a'ájna já'ahua'a tɨ ayén téja'arájtehuaa tɨjɨ́n Cesarea de Filipo . Juye jetze mú aujú'ucaa . Tɨ́'ɨj i ayén tihua'uta'íhua'uri'i a'ɨ́ɨme ɨ́ mej jamuan á'ujujhua'ane'e tɨjɨ́n : ― ¿ A'iquí metí'ixa ɨ́ teɨte yee a'atani nej pɨ́rɨcɨ inee ?
41008028	Aj mú mi miyen tiu'utaxájtaca'a tɨjɨ́n : ― Seica mú miyen ti'ixa tɨjɨ́n mú'ee pej pe'ɨ́n pɨ́rɨcɨ a'ɨ́jna ɨ́ Juan tɨ huá'amuaɨ'ɨhuaca'a , majta seica miyen tɨjɨ́n pej a'ɨ́ɨn pɨ́rɨcɨ ɨ́ Elías . Majta seica , miyen ti'ixa tɨjɨ́n pej nu'u a'ɨ́ɨn pɨ́jí'irɨcɨ seɨj ɨ́ tɨ ti'itéjvee ɨ́ Dios jemi . ― Yee mú tiraata'ixaa .
41008029	Tɨ́'ɨjta'i a'ɨ́ɨn ayén tihua'uta'íhua'uri'i tɨjɨ́n : ― Ari mú'een , ¿ a'iné tejamuá'amitɨejte'e a'atani nej pú'een inee ? Tɨ́'ɨj jí ayén tiu'utaxájtaca'a a'ɨ́jna ɨ́ Pedro , tɨjɨ́n : ― Mú'ee pej a'ɨ́ɨn pɨ́jí'irɨcɨ a'ɨ́jna ɨ́ mej miyen ratamuá'amua tɨjɨ́n ɨ́ Cɨríistu'u , ɨ́ tɨ Dios án ya'ujyeíjtza ɨ́ ɨpuari japua . ― Yee pu tiu'utaxájtaca'a a'ɨ́jna ɨ́ Pedro .
41008030	Aj pu i a'ɨ́ɨn hua'utá'ijmɨijri'i mej caí ja'atɨ́ ixaate'e .
41008031	Tɨ́'ɨj jí a'utéjche tɨ tihuá'umua'aten . Ayee pu tihua'utá'ixaa tɨ a'ɨ́ɨn ruseɨ́j , ɨ́ tɨ ajta teáata'a jetze airáane , a'ɨ́ɨ pu nu'u jeíhua rajpuaíjtzi a'ame . Ajta tɨ nu'u ayén ruxe'eve'e a'ame mej caí raxɨ́'eve'e muá'aju'un ɨ́ mej Israél jetze ajtéme'ecan , majta ɨ́ mej ve'ecán jɨ́n títetateí u teyujta'a , majta a'ɨ́ɨme ɨ́ mej té'eyu'uxaca . Naíjmi'i mú nu'u caí raxɨ́'eve'e muá'aju'un . Ajta ayén tihua'utá'ixaa mej nu'u raajé'icatan . Tɨ́'ɨj nu'u huamɨ́'ɨn , aj pu ijtá'i huatarújsin huaíca xɨcaj tzajta'a .
41008032	Temua'a pu tihuaú'ixaa e'ehuauritɨéecan jɨme'e . Ajta a'ɨ́ɨn ɨ́ Pedro , a'ɨ́ɨ pu ra'iráavi'itɨ ayée . Aj pu'i tiraatixáate'ajraa tɨ nu'u caí ayén ti'itaú'a'acare'en .
41008033	Mɨ́ ajta a'ɨ́ɨn Jesús , a'ɨ́ɨ pu ruhuárita'a ca'acheecajraa . Hua'useíirajraa a'ɨ́ɨme ɨ́ mej jamuan á'ujujhua'ane'e . Aj pu i a'ɨ́ɨn ɨ́ Pedro tité'axɨ . Ayen tɨjɨ́n : ― Aricu . Ajtára'a ineetzi jemi , mɨ pej piyen tí'ixaxa'a tɨ́j a'ɨ́jna ɨ́ tiyaaru'u . Mú'ee pej caí piyen tí'imua'atze a'ij tɨ tí'ijxe'eve'e ɨ́ Dios sino a'ij mej tí'ijxe'eve'e ɨ́ teɨte .
41008034	Tɨ́'ɨj jí Jesús hua'utajé a'ɨ́ɨme ɨ́ mej jamuan á'ujujhua'ane'e , ajta ɨ́ teɨte . Ayee pu tihua'utá'ixaa tɨjɨ́n : ― Tɨ́ pua'a ja'atɨ́ raxɨ́'eve'e tɨ ne jamuan á'uche'ecane'en , ayée pu tiú'ujxe'eve'e tɨ caí ché'e ayén rɨjca a'ij tɨ ruseɨ́j tí'ijxe'eve'e . Mɨ́ ajta , tɨ pua'a ja'atɨ́ á'uche'ecane'en ne jamuan , ayée pu tiú'ujxe'eve'e tɨ rajpuaíjtzi á'ara'ani ruxɨ́'evi'ira'a jɨme'e . Ajta tɨ pua'a a'ɨ́ɨn huámɨ'ɨni , capu a'ij í'irɨni .
41008035	’ Ayee nu tejámuaatá'ixaate'esin . Tɨ́ pua'a ja'atɨ́ tiú'ujtesi'ire'e tɨ caí huámɨ'ɨni , aúche'e pu mɨ'ɨni a'ɨ́jna ɨ́ ja'atɨ . A'ij pu á'ujɨsin ɨ́ ruxɨ́ejniu'uca tɨ auj ruuri . Mɨ́ ajta , tɨ pua'a ja'atɨ́ huámɨ'ɨni a'ɨ́jna jɨme'e tɨ á'uche'ecane'en neetzi jamuan , na'ari a'ɨ́jna jɨme'e ɨ́ niúucare'ara'an ɨ́ Dios , a'ɨ́ɨ pu ajtahua'a huatarújsin . Ajtahua'a pu rateuni ɨ́ ruxɨ́ejniu'uca tɨ auj ruuri .
41008036	’ Ajta , tɨ pua'a ja'atɨ́ tiu'umuá'itɨn naíjmi'i tɨ́j na'a tɨ íiyen tí'iseijre'e chaanaca japua , ¿ a'iquí tiraatéva'ɨre a'ɨ́jna tɨ raamuá'itɨ tɨ pua'a a'ɨ́ɨn yá'urɨeeni ɨ́ ruxɨ́ejniu'uca tɨ auj ruuri ? Capu ti'itɨ́ a'ij tiraatéva'ɨre , ¿ ni caí ?
41008037	¿ Ni caí a'ij tí'irɨ'ɨri tɨ huaújnanai ɨ́ ruxɨ́ejniu'uca tɨ ari yá'urɨe a'ɨ́jna jɨme'e ɨ́ tɨ tí'ijcha'ɨɨca'a ? Capu a'atzu a'ij tí'irɨ'ɨri , icu .
41008038	’ Ayee nu neajta tejá'amua'ixaate'e . A'íjna i teɨtejra'a , jeíhua mú auteájturaa ɨ́ Dios jemi . Ayee mú e'en ɨ́ Dios jemi matɨ́j a'ɨ́ɨme ɨ́ mej tiú'ujxana'acɨra'ate 'ɨ́ita'a jamuan . ’ Tɨ́ pua'a setí'itevi'ira'a se'ɨ́jna jɨme'e mej ráamua'aree ɨ́ teɨte sej ne jamuan á'ujujhua'an , na'ari mej ráamua'aree tɨ a'amuaráanajche i neniuuca , tɨ pua'a siyen tí'itevi'ira'a huá'a jemi , aj nu neajta inee i nej neajta teáata'a jetze airáane , nee nu niyen che'atá nena'a tí'itevi'ira'a na'ame mú'ejmi jemi . Netí'itevi'ira'a nu na'ame mú'ejmi jemi a'ɨ́jna xɨcájra'a jetze netɨ́'ɨj neajtahua'a yatanéjsin íiyen chaanaca japua . Ve'ecán nu jɨ́n ti'itevée na'ame jemin ɨ́ Dios tɨ niyá'upua a'ájna netɨ́'ɨj yatanéjsin huá'a jamuan ɨ́ mej tí'ivaɨre'e ta japua ɨ́ Dios jemi .
41009001	Ajta ayén tihua'utá'ixaa tɨjɨ́n : ― Ayej xaa ne'u ti'ayajna , ayée nu tejá'amua'ixaate'e . Seica ɨ́ mej yé huaté'uu ayajna , a'ɨ́ɨ mú caí xɨ cui'ini a'ajtá mena'a caí amuacaí raaseíj tɨ́'ɨj yatanéjsin ɨ́ Dios tɨ́'ij tiu'uta'aíjta íiyen chaanaca japua a'ɨ́jna jɨme'e ɨ́ rumuárɨ'eri'ire'ara'an .
41009002	Teuumé'eca a'achú cumu arájsevi xɨca , aj pu'i a'ɨ́ɨn Jesús án a'ujnéj jɨrí japua . A'ɨ́mej pu a'uví'itɨ́ a'ɨ́jna ɨ́ Pedro , ajta ɨ́ Jacobo , ajta ɨ́ seɨ́j , a'ɨ́jna ɨ́ Juan . Ajta á'iyen seɨcɨé huaújruu a'ɨ́jna ɨ́ Jesús , á mú a'unéjne'erica'a .
41009003	Tatzari pu jɨ́n seijre'eca'a a'ɨ́jna . Temua'a pu tiu'utécuainareca'a ɨ́ cɨ́ɨxure'ara'an . Yee pu éene'e seijre'eca'a tɨ́j seeri . Iíyen chaanaca japua capu má'a ja'atɨ́ tɨ raayɨ́'ɨtɨ tɨ cɨ́ɨxuri tiu'ujá'usin tɨ́'ij ayén ti'icuáinavi'i á'ara'ani .
41009004	Majta a'ɨ́mej huaseíj a'ɨ́jna ɨ́ Elías tɨ ajmí'i tí'ixaxa'ata'a ɨ́ Dios jetze me'ecan , majta me'ɨ́jna ɨ́ Moisés teecan . A'ɨ́ mú tí'ixajtaca'a me'ɨ́jna jamuan ɨ́ Jesús .
41009005	Aj pu i a'ɨ́ɨn Pedro , ayén tiraata'ixaa a'ɨ́jna ɨ́ Jesús . Ayen tɨjɨ́n : ― Maeestru , xɨ́'epɨ'ɨn pu naa tej yé huaté'uu tiyajna . Tiché'e huaícaca huátaahuaa ɨnaamua . Seɨ́j tɨ mú'eetzi huácɨ'ɨti , ajta seɨj a'ɨ́jna ɨ́ Moisés , ajta seɨ́j a'ɨ́jna ɨ́ Elías . ― Yee pu tiu'utaxájtaca'a a'ɨ́jna ɨ́ Pedro .
41009006	A'iné a'ɨ́ɨme ɨ́ mej jamuan á'ujujhua'ane'e ɨ́ Jesús metiu'utátziɨn huápɨ'ɨ . Ajta a'ɨ́ɨn Pedro , capu a'ij rá'amitɨejte'eca'a a'ij tɨ ye'í tiu'utaxáj .
41009007	Tɨ́'ɨj jí jaitɨri e'ecávi'irixɨ huá'a japua . Huá'a tzajta'a pu rájrupi . Aj mú mi ráanamuajri'i tɨ ja'atɨ ayén tiu'utaxájtaca'a , tɨjɨ́n : ― A'i pu Niyauj pɨ́rɨcɨ ɨ́ nej rachú'eve'e . Xáanamuajri'i se'íjna . ― Ayee pu tiu'utánamuajre .
41009008	Matɨ́'ɨj huanéereajraa nain japua , capu ché'e é'e a'atɨ́jca'a . A'ɨ́ pu'u a'utéveeca'a huá'a jamuan a'ɨ́jna ɨ́ Jesús . Aj mú mi a'ucɨ́j .
41009009	Matɨ́'ɨj e'iicáju'ucaa , a'ɨ́ɨ pu tihua'u'íjca a'ɨ́jna jɨme'e mej caí ja'atɨ́ ixaate'e a'ij mej tiu'uséij , a'iné seica mú nu'u raajé'icatan a'ɨ́jna tɨ ajta teáata'a jetze ajtéme'ecan . Tɨ́'ɨj nu'u huamɨ́'ɨn , aj pu nu'u ijtá'i huatarújsin . Aj pu nu'u i huatárɨ'ɨristari mej raataxáj .
41009010	A'ɨ́j mú jɨ́n , avíitzi'i jɨ́n tí'ixajtaca'a a'ij mej tiu'uséij . Ayee mú tiú'urihua'uraca'a a'ij tɨ huataújmua'a a'íjna tɨ nu'u ajtahua'a nu'u huatarún ɨ́ tɨ mɨ'ɨni .
41009011	Aj mú mi miyen tiraata'íhua'uri'i ɨ́ Jesús tɨjɨ́n : ― A'ɨ́ɨme ɨ́ mej té'eyu'uxaca , ¿ a'iné een jɨ́n miyen tí'ixaxa'a tɨ amuacaí yé nu'u uvé'enejsin a'ɨ́jna ɨ́ Elías ?
41009012	Aj pu i ayén tihua'utá'ixaa tɨjɨ́n : ― Ayej xaa ne'u ti'ayajna . A'ɨ́jna Elías amuacaí pu a'ɨ́ɨn yé uvé'enejsin . A'ɨ́ pu nain ti'ijéjcuare'en . Neajta inee , niché'e a'atzu tejámuaata'íhua'u . ¿ A'iné té'axa ɨ́ yu'uxari jetze a'ɨ́jna jɨme'e i nej neajta teáata'a jetze airáane ? Ayee pu té'axa nej nu'u jeíhua rajpuaíjtzi na'ame . Majta nu'u na'axɨéehuari'ira muá'aju'un .
41009013	’ Ayee nu tejá'amua'ixaate'e . Pu'uri yé uvé'ene a'ɨ́jna ɨ́ Elías . Pu'uri ayén te'araúraste a'ij tɨ ye'í té'eyu'usi'ihuaca'a a'ɨ́jna yu'uxari jetze . Seica mú miyen a'ij pua'a ráaruuren a'ij mej ye'í tí'ijxe'eve'e . ― Yee pu tiu'utaxájtaca'a a'ɨ́jna ɨ́ Jesús . Ajta á'uraa a'ɨ́ɨme jamuan , a'ɨ́jna ɨ́ Pedro , ajta ɨ́ Jacobo , ajta a'ɨ́jna ɨ́ Juan .
41009014	Matɨ́'ɨj u e'iré'ene a'u mé é'aij é'ene'e ɨ́ seica ɨ́ mej Jesús jamuan á'ujujhua'ane'e , matɨ́'ɨj mi hua'useíj mej jeíhua e'etiújseɨre'eca'a ɨ́ teɨte huá'a jamuan me'ɨ́jna ɨ́ seica . A'ɨ́ɨme mú majta huaseíj ɨ́ mej té'eyu'uxaca teyujta'a . A'ɨ́ mú miyen tiú'urihua'uraca'a . Majta mú tɨ́n níniu'ucacuca'a .
41009015	Majta me'ɨ́n ɨ́ teɨte , matɨ́'ɨj raaseíj a'ɨ́jna ɨ́ Jesús , jeíhua mú huataújtemua'ave . Matɨ́'ɨj mi a'uruáachejraa jemin mej mi raatateújte'en .
41009016	Tɨ́'ɨj jí a'ɨ́ɨn ayén tihua'uta'íhua'uri'i tɨjɨ́n : ― ¿ Ti'itájni jɨ́n setiú'urihua'u ?
41009017	Aj pu i seɨ́j tɨ a'utéveeca'a huá'a tzajta'a , a'ɨ́ɨ pu ayén tiu'utaxájtaca'a tɨjɨ́n : ― Maeestru , yee nu ravé'evi'itɨ ɨ́ niyauj , tiyaaru'u tɨ tzajta'an seijre'e . A'ɨ́jna ɨ́ tiyaaru'u , a'ɨ́ɨ pu caí ratá'aca tɨ huatáaniuni .
41009018	A'iné ja'anáj tɨ na'a tɨ a'ɨ́ɨn tiyaaru'u rájviivi'i , ajta á ya'arájrɨeesin á chuaata'a . Ajta jeíhua áijjaamɨxcue'ire'e á'aye'i a'ɨ́jna ɨ́ pa'arɨ'ɨ . Ajta ancuré'ujcɨ'ɨmee ɨ́ rutamej jɨme'e . Ajta huatécɨyaaxari nain japua ɨ́ ru tzajta'a . Nu'uri hua'utáhuaviiri'i ɨ́ mej mú'eetzi jamuan á'ujujhua'an mej raatamuárite'en me'ɨ́jna ɨ́ tiyaaru'u . Mɨ́ majta me'ɨ́n , camu raayɨ́'ɨtɨhua'a muá'araa . ― Yee pu tiraata'ixaa a'ɨ́jna ɨ́ ja'atɨ .
41009019	Aj pu'i ayén tiu'utaniú a'ɨ́jna ɨ́ Jesús , tɨjɨ́n : ― ¿ Ni tzaa secaí raayɨ́'ɨtɨ mú'een ? ¿ Ni secaí xɨ́ɨ té'atzaahuate'e ? ¿ A'achúni pua'an nine'ira'a ruxe'eve'e nej a'amua jɨme'e huáviicua'ire'en sej si huaruitɨejte'en ? ― Yee pu tiu'utaxájtaca'a a'ɨ́jna ɨ́ Jesús . Aj pu i ayén tíhua'uta'aíjte tɨjɨ́n : ― Mé se'evé'evi'itɨchi mɨ pa'arɨ'ɨ .
41009020	Aj mú mi áa ye'evé'evi'itɨ . Ajta a'ɨ́ɨn ɨ́ tiyaaru'u tɨ tzajta'an seijre'eca'a ɨ́ pa'arɨ'ɨ , tɨ́'ɨj a'ɨ́ɨn huaseíj ɨ́ Jesús , a'ɨ́ɨ pu raatéca'atzɨjxɨ ɨ́ pa'arɨ'ɨ . Aj pu i aitáve á chuaata'a . Tɨ́'ɨj jí pɨ́ tavaɨ́jtzixɨ́ , áijjaamɨxcue'ire'e .
41009021	Aj pu i Jesús ayén tiraata'íhua'uri'i a'ɨ́jna ɨ́ táàtajra'an ɨ́ pa'arɨ'ɨ tɨjɨ́n : ― ¿ A'achúni ari á'atee tɨ ayén tí'iruure ? Ajta a'ɨ́ɨn táàtajra'an , ayén tiu'utaniú tɨjɨ́n : ― Tɨ́j na'a tɨ pá'arɨ'ɨstaca'a .
41009022	Ajta a'ɨ́jna ɨ́ tiyaaru'u tɨ tzajta'an seijre'eca'a , jeíhua pu hui án yá'ujɨ́puaa taij tzajta'a , ajta á jaata'a tɨ́'ij raajé'ica . Tɨ́ pua'a peraayɨ́'ɨtɨhua'an pej tiráahuaate'en , tá'ancu'uvajxɨ'ɨ , pajta taatévaɨre'en . ― Yee pu tiu'utaxájtaca'a a'ɨ́jna táàtajra'an .
41009023	Aj pu i Jesús ayén tiraata'ixaa tɨjɨ́n : ― Naíjmi'i pu tí'irɨ'ɨri jemin ɨ́ tɨ té'atzaahuate'e .
41009024	Aj pu i a'ɨ́ɨn táàtajra'an ɨ́ pa'arɨ'ɨ ayén ti'ihuaújyeineca'a tɨjɨ́n : ― Neté'atzaahuate'e inee . Naatévaɨre'e neatá'aj jaítze'e té'antzaahuate'en . ― Yee pu tiu'utaxájtaca'a .
41009025	Aj mú mi ajteáxɨɨreca'a jeíhua ɨ́ teɨte meruaachijmé'e . Tɨ́'ɨj a'ɨ́ɨn Jesús hua'useíj , aj pu'i ra'ajté'axɨ ɨ́ tiyaaru'u tɨ pa'arɨ'ɨ tzajta'a seijre'eca'a . Ayen tɨjɨ́n : ― Mú'ee tiyaaru'u , pej caí huiteájnamua , pej caí atániuuve , ayée nu tí'imua'aijte'e , pej raatátuaani mɨ pa'arɨ'ɨ . Pecaj ché'e tzajta'an uteáru'ipiche'en .
41009026	Aj pu i huajíjhuaca'a a'ɨ́jna ɨ́ tiyaaru'u . Temua'a pu tiraatéca'atzɨjxɨ a'ɨ́jna ɨ́ pa'arɨ'ɨ ca'anín jɨme'e . Aj pu'i huirájraa ɨ́ tzajta'an . Ajta a'ɨ́ɨn ɨ́ pa'arɨ'ɨ , áa pu'u auca'itɨ́ já'araa . Xɨee tɨ cuj huamɨ́'ɨ . A'ɨ́j mú jɨ́n miyen tí'imua'atzejca'a ɨ́ teɨte tɨ nu'u huamɨ́'ɨ .
41009027	Mɨ́ ajtá'i caí capu . Jesús pu ra'ajví'i muájca'are'ara'an jetze . Aj pu'i ra'ajjáj . Tɨ́'ɨj jí huatéechaxɨ a'ɨ́jna ɨ́ pa'arɨ'ɨ . Aj mú mi a'ucɨ́jxɨ naíjmi'i .
41009028	Tɨ́'ɨj jí Jesús chi'ita uteájrupi , majta ɨ́ mej jamuan á'ujujhua'ane'e . Matɨ́'ɨj mi avíitzi jɨ́n tira'íhua'uri'i a'ɨ́jna ɨ́ Jesús , miyen tɨjɨ́n : ― ¿ A'iné een jɨ́n tecaí raayɨ́'ɨtɨhua'a ta'araa tej tiyen tiraatamuárite'en a'ɨ́jna ɨ́ tiyaaru'u tɨ tzajta'an seijre'eca'a ?
41009029	Aj pu i Jesús ayén tihua'utá'ixaa tɨjɨ́n : ― Se'ej raatamuárite'en se'ɨ́jna tiyaaru'ujra'a , ayée pu tiú'ujxe'eve'e sej raatéjhuauni ɨ́ Dios jemi , seajta rú'itzi'ive'e .
41009030	Matɨ́'ɨj mi a'ucɨ́j . A'uu mú a'ará'a a'ájna já'ahua'a u Galilea . Ajta a'ɨ́ɨn ɨ́ Jesús , a'ɨ́ɨ pu tihuá'amua'atehua'a avíitzi jɨme'e ɨ́ mej jamuan á'ujujhua'ane'e . Ayee pu a'ɨ́jna jɨ́n huarɨ́j a'iné capu raxɨ́'eve'eca'a mej ráamua'aree ɨ́ teɨte a'u tɨ a'ij jee'in . Ayee pu tihuá'a'ixaate'eca'a tɨ nu'u ja'atɨ́ jɨ́me'en tiu'utátuiire'esin a'ɨ́jna tɨ ajta teáata'a jetze airáane a'ɨ́ɨme jemi ɨ́ teteca . Aj mú nu'u mi raajé'icatan . Aru huaíca xɨca jetze pu huatarújsin , ruuri pu nu'u ajtahua'a a'ame .
41009031	
41009032	Majta me'ɨ́n ɨ́ mej jamuan á'ujujhua'ane'en , camu yaú'itɨée muá'araa a'ij tɨ tihuá'a'ixaate'eca'a . Majta tí'itziɨɨne'eca'a . Camu á'ujca'anejca'a mej raatáhuavii tɨ hua'utá'ixaate'en temua'a naa e'ehuauritɨéecan jɨme'e . Matɨ́'ɨj mi a'ucɨ́j .
41009033	A'uu mú a'ará'a já'ahua'a chajta'a tɨ ayén téja'arájtehuaa tɨjɨ́n Capernaúm . Matɨ́'ɨj mi chi'ita a'uteájrupi . Aj pu i Jesús ayén tihua'uta'íhua'uri'i tɨjɨ́n : ― ¿ Ti'itájni a'ij setiú'urihua'uraca'a a'ájna juye jetze ?
41009034	Camu huataniú , a'iné metí'itevi'ira'aca'a a'ɨ́jna jɨme'e mej tiú'urihua'uraca'a me'ɨ́jna jɨme'e tɨjɨ́n a'atani jaítze'e ruxe'eve'e a'ame .
41009035	Aj pu i a'ujyeíjxɨ a'ɨ́jna ɨ́ Jesús . Tɨ́'ɨj jí hua'utajé ɨ́ mej tamuáamuata'a japuan hua'apua ará'ase . Ayee pu tihua'utá'ixaa tɨjɨ́n : ― Tɨ́ pua'a ja'atɨ́ ayén tira'aráanajche tɨ a'ɨ́ɨn pu'éene'en tɨ jaítze'e ve'ecán jɨ́n ti'itéveeca'a , a'ɨ́ɨ pu ruxe'eve'e tɨ a'ɨ́ɨn pu'éene'en tɨ jaítze'e cɨ́lieene'ecan jɨ́n ti'itéveeca'a . Ruxe'eve'e tɨ hua'utévaɨre'en naíjmi'ica ɨ́ teɨte .
41009036	Aj pu i pa'arɨ'ɨ aj auví'itɨ . A já'ita'a ya'utára a'u mej e'eré'etei ɨ́ seica . Aj pu i ra'avé'evii ɨ́ mu'úutze'en . Tɨ́'ɨj jí ayén tihua'utá'ixaa tɨjɨ́n :
41009037	― Ayee pu tí'een , ja'atɨ́ tɨ na'a tɨ pa'arɨ'ɨ jamuan huayeíjxɨ'ɨn , ajta ráacha'ɨɨn neetzi jetze me'ecan seɨj ɨ́ pa'arɨ'ɨ tɨ́j a'íjna , a'ɨ́jna tévira'a ajta pu necha'ɨj ineetzi . Ajta a'íin ɨ́ tévira'a , capu ineetzi na'a ancuré'evi'itɨ sino ajta pu ra'ancuré'evi'itɨ ɨ́ Dios , ɨ́ tɨ neja'uta'íteca'a nej yé tanén .
41009038	Ajta a'ɨ́jna ɨ́ Juan , a'ɨ́ɨ pu ayén tiraata'ixaa a'ɨ́jna ɨ́ Jesús tɨjɨ́n : ― Maeestru , seɨj tu huaseíj tɨ huá'amuarite'eca'a aniúucajtze'en jɨme'e ɨ́ tiyaaru'u ɨ́ mej huá'a tzajta'a seijre'eca'a ɨ́ teɨte . A'iné capu á'uche'ecane'e ta jamuan , a'ɨ́j tu jɨ́n raatá'ijmɨijri'i tɨ caí ayén rɨjca . ― Yee pu tiraata'ixaa a'ɨ́jna ɨ́ Juan .
41009039	Aj pu i a'ɨ́ɨn Jesús ayén tihua'utá'ixaa tɨjɨ́n : ― Caxu siyen tí'ira'ijmɨijra . Tɨ́ pua'a ja'atɨ́ ayén rɨjca ɨ́ mej jɨ́n a'ij tira'utaseíjra , a'ɨ́jna ɨ́ ja'atɨ pu xaa á'uche'ecane'e a'ame ne jamuan . Ajta a'ɨ́ɨn , capu ja'anáj a'ij pua'a ti'inexáata a'ame .
41009040	Tɨ́ pua'a a'ɨ́jna ɨ́ ja'atɨ caí ta jemi niuu , a'ɨ́ɨ pu xaa tavaɨre'e itejmi .
41009041	Ayee nu xaa ne'u tejá'amua'ixaate'e , ja'atɨ́ tɨ na'a , tɨ pua'a a'ɨ́ɨn cɨ́j caj tejamuaatá'an ɨ́ jaj sej huayé'en a'ɨ́jna jɨme'e sej ne jamuan á'ujujhua'an , Dios pu xaa tiraatanájchite'esin a'ɨ́jna ɨ́ ja'atɨ .
41009042	Ajta ayén tɨjɨ́n : ― Na'ari pua'a ja'atɨ́ tɨ na'a , tɨ pua'a a'ɨ́ɨn ɨ́ ja'atɨ a'ij pua'a tiru'utérɨiira ɨ́ pa'arɨ'ɨ tɨ cɨ́lieen , tɨ ajta ná'atzaahuate'e ineetzi tɨ́j a'íjna , jé'ecan pu puaíjtzi tíchesin a'ɨ́jna ɨ́ ja'atɨ japua . Capu ayén tirajpuaíjtzi á'ame'enche'e a'ɨ́jna ɨ́ ja'atɨ tɨ pua'a amuacaí mú ra'acávi'ire'en ɨ́ tetej se'uníjra'a tɨ ve'ée , majta á'iyen ra'ateájrɨeeni á jaata'a .
41009043	’ Matɨ́'ɨj auteáturan ɨ́ Dios jemi , seica mú miyen ru jetze te'ujpuá'ajte'e . Ayee nu tí'imua'ixaate'e , tɨ pua'a piyen jetzen tiru'ujpuá'ajte'en ɨ́ amuájca'a pe'ɨ́jna jɨme'e ɨ́ pej jɨ́n auteájturaa ɨ́ Dios jemi , ayée pej huárɨni . Para'antiveíjche ɨ́ amuájca'a , pej pi seɨj pana'a jɨ́n a'uteáturan ɨ́ amuájca'a a'ájna tɨ é'eseijre'e ɨ́ Dios , a'ájna pej e'erúuri pua'amé jemin . Na'ari pecáj piyen huárɨni , hua'apuaca pej jɨ́n a'uteáruti ɨ́ á'amuajca'a a'ájna já'ahua'a a'u pej antipuá'ari , a'u tɨ caí é'erɨ'ɨri tɨ ra'ujé'ica ɨ́ taij .
41009044	A'uu mej caí é'ecui'ini ɨ́ chu'inute ɨ́ mej muaatécɨ'ɨmee muá'aju'un . Capu ajta ja'anáj á'amɨ'ɨni ɨ́ taij .
41009045	’ Na'ari tɨ pua'a piyen mua'a jetze tiru'ujpuá'ajte'en pe'ɨ́jna jɨme'e ɨ́ muá'ɨɨca ɨ́ pej auteájturaa ɨ́ Dios jemi , a'ɨ́ɨ pu ajta muaatéva'ɨre pej ra'ataveíjche pemɨ́jna muá'ɨɨca . Jé'ecan pu muaatéva'ɨre pej mú'ee a'uteáturan seɨj jɨme'e ɨ́ a'ɨ́ɨca a'ájna tɨ é'eseijre'e ɨ́ Dios . Na'ari tɨ pua'a pecáj piyen huárɨni , amée pepu'u a'umé a'u tɨ Dios áa muajá'ujɨsin a'u tɨ á'ataa . Capu timuaatéva'ɨre pej hua'apuaca jɨ́n á'ume'en a'ujna a'u tɨ caí ja'anáj é'erɨ'ɨri pej ra'ujé'ica ɨ́ taij , a'ájna a'u mej caí ja'anáj é'ecui'ini ɨ́ chu'inute ɨ́ mej muaatécɨ'ɨmee . Capu ajta ja'anáj á'amɨ'ɨni ɨ́ taij .
41009047	’ Na'ari tɨ pua'a mú'ee á jetze paru'ujpuá'ajte'en mua'a jɨ́'ɨ pe'ɨ́jna jɨme'e ɨ́ pej jɨ́n auteájturaa ɨ́ Dios jemi , aitátɨchi . Jé'ecan pu timuaatéva'ɨre pej pi piyen a'uteárute seɨj jɨme'e mua'a jɨ́'ɨ a'ájna chajta'a a'u tɨ te'áijta ɨ́ Dios . Mɨ́ ajta , capu ti'itɨ́ a'ij timuaatéva'ɨre pej hua'apuaca ájɨ'ɨsijmé'e pe'uun a'uteárute tɨ pua'a piyen éene'en a'ɨ́ɨ pu muajá'ujɨsin a'ujna tɨ á'ataa , a'u mej caí ja'anáj é'ecui'ini ɨ́ chu'inute mej muaatécɨ'ɨmee , ajta capu ja'anáj á'amɨ'ɨni ɨ́ taij .
41009048	
41009049	’ Ayee nu tejá'amua'ixaate'e . Naími'i xu rajpuaíjtzi xá'aju'un , mú'een , mɨ sej ne jamuan á'ujujhua'an sej si siyen titeeteáturan temua'a naa ɨ́ ru tzajta'a .
41009050	Ayee pu tí'ivaɨre'e a'ɨ́jna ɨ́ unaj tɨ ti'itɨ́ tícacaren . Mɨ́ ajta , tɨ pua'a huateáru'una a'ɨ́jna ɨ́ unaj tɨ́'ɨj rajxɨ́'ɨni ɨ́ ta'ancacá , a'iné auj tí'irɨ'ɨri tɨ́'ij ajtahua'a ancacáa á'ara'ani . Capu ché'e a'ij tí'irɨ'ɨri . A'íjna i niuucari i nej já'amua'ixaate'e , ayée pu che'atá tí'ivaɨre'e mú'ejmi tzajta'a tɨ́j ɨ́ unaj . Ché'e a'íin amuájcacaren a'amua tzajta'a tɨ ij rɨ́'ɨ amuáaruuren . Rɨ́'ɨ xu'u tité'ujmuajte ɨ́ ru tzajta'a . Rɨ́'ɨ xu'u seajta e'ehuaújmua'araa rujɨ́ɨmua'a sena'a .
41010001	Jesús pu huirájraa a'ujna u Capernaúm . Tɨ́'ɨj jí a'uun a'ará'a a'ájna já'ahua'a Jerusalén . Ayuu pu pújme'en á'uche'ecane'e a'u tɨ ɨ́ játe'ana ayée huataújmua'a tɨjɨ́n ɨ́ Jordán . Majtahua'a mú tiújseɨj ɨ́ teɨte a'u tɨ a'utéveeca'a ɨ́ Jesús . Ajta a'ɨ́ɨ pu á'iyen a'utéjche tɨ tihuá'umua'aten a'ij tɨ ari tí'ijrɨ'ɨrejca'a .
41010002	Aj mú mi seica e'iré'ene . Fariseo mú pɨ́rɨcɨ a'ɨ́ɨme . A'ɨ́ɨ mú tí'itese'eca'a mej miyen ca'aníjra'a tiraatá'an tɨ ij auté'ɨtzen a'ɨ́jna ɨ́ Jesús . A'ɨ́j mú jɨ́n miyen tiraata'íhua'uri'i tɨ pua'a nu'u a'ɨ́ɨn ayén ti'itá'aca tɨ ja'atɨ mé rúurɨeni ɨ́ ru'ɨ́j .
41010003	Aj pu i ayén tihua'utá'ixaa tɨjɨ́n : ― ¿ Ti'itáani amuaata'aíj a'ɨ́jna ɨ́ Moisés teecan ?
41010004	Aj mú mi miyen tiraata'ixaa tɨjɨ́n : ― A'ɨ́ pu hui Moisés tiu'utá'a tɨ cuapée raatapíjte'en ɨ́ tɨ jɨ́n ja'atɨ́ mé rúurɨeni ɨ́ ru'ɨ́j . ― Yee mú tiu'utaxájtaca'a .
41010005	Tɨ́'ɨj jí Jesús ayén tihua'utá'ixaa tɨjɨ́n : ― A'ij xu pua'a tirájteu ɨ́ ru tzajta'a . Moisés pu tiu'utá'a tɨ ja'atɨ mé rúurɨeni ɨ́ ru'ɨ́j . A'ɨ́ pu xaa ayén cuapée tiraatapíjte'en aru capu ayén tiraatá'a ruxɨ́'evi'ira'a jɨme'e . A'ii pu'u een jɨ́n ayén huarɨ́j a'ɨ́jna a'iné ayée xu tí'ijxe'eve'eca'a sena'a rujɨ́ɨmua'a .
41010006	’ Mɨ́ ajta , tɨ́'ɨj Dios raatétaahuaca'a ɨ́ chaanaca te japuan yen seijre'e , “ a'ɨ́ɨ pu nu'u a'ɨ́ɨme huátaahuaca'a ɨ́ teáata'a jamuan ɨ́ 'ɨ́ita'a . ”
41010007	“ A'ɨ́j pu jɨ́n a'ɨ́ɨn teáata'a mé huauuhuá'axɨjsin ɨ́ ruvaújsimua'a . Ru'ɨ́j pu nu'u jamuan a'utevée a'ame .
41010008	Matɨ́'ɨj mi miyen éene'e muá'aju'un ɨ́ mej hua'apua , cumu seɨ́j pu'u ɨ́ tevi . ” Camu ché'e hua'apua , sino seɨ́j pu'u .
41010009	’ Ayee nu tejá'amua'ixaate'e . Dios pu ayén tiraataxájtaca'a tɨ seɨ́j na'a ɨ́ tevi . A'ɨ́j pu jɨ́n , capu ayén tiraavíjte'e sej siyen mé tihuaúuhua'anan ɨ́ ru'ɨ́jta'amua'a , cuapée sehua'utapíite'en ɨ́ rucɨ́na'astemua'a . ― Yee pu tiu'utaxájtaca'a a'ɨ́jna ɨ́ Jesús . Tɨ́'ɨj jí á'uraa , majta ɨ́ mej jamuan á'ujujhua'ane'e .
41010010	Matɨ́'ɨjtáhua'a mi chi'ita a'a'uteájrupi , majtáhua'a mú miyen tiraata'íhua'uri'i a'ɨ́jna jɨme'e ɨ́ cuapée tɨ jɨ́n ja'atɨ́ ru'ɨ́j mé úurɨeeni .
41010011	Aj pu i Jesús ayén tihua'utá'ixaa tɨjɨ́n : ― Tɨ́ pua'a ja'atɨ́ ru'ɨ́j mé úurɨeeni , a'ɨ́ɨ pu tí'ijxana'acɨra'a tɨ pua'a á'iyen seɨj te'encuré'evi'itɨ ɨ́ 'ɨ́ita'a . A'ɨ́j pu jɨ́n auteáturaasin jemin ɨ́ ru'ɨ́j ɨ́ tɨ mé rúujɨsin .
41010012	Na'ari tɨ pua'a 'ɨ́ita'a rucɨ́n mé úurɨeeni , a'ɨ́ɨ pu ajta tí'ijxana'acɨra'a tɨ pua'a ajta á'iyen seɨj antéenaxca ɨ́ teáata'a . A'ɨ́ pu ajta auteáturaasin jemin ɨ́ rucɨ́n ɨ́ tɨ mé rúujɨsin .
41010013	Matɨ́'ɨj mi tɨ'ɨríi ayauví'itɨ́che ɨ́ Jesús tɨ́'ij hua'ajtamuárɨ'en . Aj mú mi me'ɨ́n ɨ́ mej Jesús jamuan á'ujujhua'ane'e , a'ɨ́ɨ mú hua'utá'ijmɨijri'i ɨ́ tɨ'ɨríi mej nu'u caí huaja'uvé'evi'itɨ́jcare'en .
41010014	Tɨ́'ɨj Jesús hua'useíj a'ij mej ye'í rɨjcaa , a'ɨ́ɨ pu huataniú'ucaca'a . Tɨ́'ɨj jí ayén tihua'utá'ixaa tɨjɨ́n : ― Miche'e yéj huave'eré'eneijte'en mɨ tɨ'ɨríi ineetzi jemi . Matɨ́j mena'a pua'amé ɨ́ mej á'ujca'ane tɨ Dios tíhua'uta'aíjte'en , naíjmi'i mú miyen e'en matɨ́j i tɨ'ɨríi . A'ɨ́j nu jɨ́n niyen tejá'amua'ixaate'e . Caxu huá'ijmɨijra .
41010015	Ayej xaa ne'u ti'ayajna . Naa pu hua'ase mɨ tɨ'ɨríi tɨ tíhua'uta'aíjte'en ɨ́ Dios . Tɨ́ pua'a ja'atɨ́ raxɨ́'eve'e tɨ a'uteárute a'ujna a'u tɨ Dios te'áijta , ayée pu tiú'ujxe'eve'e tɨ ayén che'atá na'a tí'iraxe'eve'e tɨ tiraata'aíjte'en ɨ́ Dios tɨ́j seɨj pa'arɨ'ɨ , mɨ tɨ yee seijre'e . Na'ari caí , capu ja'anáj a'uteáruti a'ujna a'ɨ́jna ɨ́ ja'atɨ .
41010016	Aj pu i a'ɨ́ɨn Jesús hua'ancuré'evi'itɨ ɨ́ tɨ'ɨríi . Seexu'ijmé'en pu ancaújtɨsteajxɨ ɨ́ ru jetze . Ajta hua'avé'emuarɨ'exɨ , aj pu'i raatéjhuau ɨ́ Dios jemi tɨ́'ij a'ɨ́ɨn huá'ucha'ɨɨn . Tɨ́'ɨj jí á'uraa a'ɨ́jna ɨ́ Jesús .
41010017	Tɨ́'ɨj Jesús ari huiiramé'eca , seɨ́j pu ave'eré'ene , temua'a tɨ'éechijra'a . Aj pu i títunutaca'a vejli'ipuan ɨ́ Jesús . Tɨ́'ɨj jí ayén tiraata'íhua'uri'i tɨjɨ́n : ― Maeestru , nee nu ramua'aree pej rɨ́'ɨ tí'itevij . ¿ Ti'itájni a'ij tiú'ujxe'eve'e tɨ ayén tináacɨ'ɨti nej ruuri ná'ara'ani ɨ́ Dios jemi tɨ́j na'a rusén jɨme'e matɨ́'ɨj a'itácɨɨne á chuaata'a ɨ́ mej meri huácuii ?
41010018	Aj pu i Jesús ayén tiraata'ixaa tɨjɨ́n : ― ¿ A'iné een jɨ́n piyen tí'inexa yee nej rɨ́'ɨ tí'itevij ? Seɨ́j pu'u seijre'e tɨ rɨ́'ɨ tí'itevij . A'ii pu a'ɨ́ɨn pú'een ɨ́ Dios .
41010019	Mú'ee pej peri rú'umua'aree a'ij tɨ tiu'uta'aíjtaca'a ɨ́ Dios . Ayee pej éene'en : “ Pecaj tí'ixana'acɨre'e . ” Ajtahua'a seɨj , ayén tɨjɨ́n : “ Pecaj tí'itecui'ica . ” Ajtahua'a a'íjna tɨ ayén tɨjɨ́n : “ Pecaj tí'inahua'aj . ” Ajta seɨ́j tɨ ayén tɨjɨ́n : “ Pecaj ja'atɨ́ hua'itzi jɨ́n ti'ixáate'e . ” Ajta ayén tɨjɨ́n : “ Pecaj ja'atɨ́ tzeɨ́jrajmua'a . ” Ajta ayén tɨjɨ́n : “ Perá'atzaahuate'en a'atáàta , pajta a'anáàna . ” A'ii pu a'ɨ́ɨn pú'een ɨ́ tɨ raata'aíjtaca'a ɨ́ Dios .
41010020	Aj pu a'ɨ́ɨn ja'atɨ́ ayén tiraata'ixaa tɨjɨ́n : ― Maeestru , jɨ́me'en ɨ́ pej pauchén raataxájtaca'a , nain nu jɨ́n té'aste i niuucari netɨ́j nena'a tiu'uvé'ese .
41010021	Tɨ́'ɨj raaseíj , rɨ́'ɨ pu te'utaújmua'a ɨ́ ru tzajta'a a'ɨ́jna ɨ́ Jesús . Aj pu i ayén tiraata'ixaa tɨjɨ́n : ― Ti'itɨ́ pu auj muá'aturaate'e pej caí xɨ jɨ́n te'ará'aste . Aricu . Nain tiu'utuáa ɨ́ pej tí'ijcha'ɨ́ . Patá'aj hua'uré'e'a'ate'en ɨ́ tumin ɨ́ mej caí a'ij tí'ijviicua'i . Tɨ́ pua'a piyen huárɨni , jeíhua pej ra'ancuré'asin a'ujna já'ahua'a u ta japua . Chíjteaani pej pu'éene'e pua'amé a'ujna tɨ é'eseijre'e ɨ́ Dios . Ajta patá'aj mú a'arájra'ani pej pi neetzi jamuan á'uche'ecane'en .
41010022	Tɨ́'ɨj ráanamuajri'i a'ɨ́jna ɨ́ niuucari , tɨ́'ɨj i utéevatzɨ́ ɨ́ tzajta'an . Huataújxɨeemɨste a'iné jeíhua pu tí'ijcha'ɨɨca'a . Tɨ́'ɨj jí á'uraa a'ɨ́jna ɨ́ ja'atɨ .
41010023	Aj pu i Jesús ruhuárita'a a'anéereajraa . Ajta ayén tihua'utá'ixaa ɨ́ mej jamuan á'ujujhua'ane'e tɨjɨ́n : ― Temua'a pu tihua'amuárɨ'eriste'e mej a'uteárute a'ujna tɨ é'eseijre'e ɨ́ Dios ɨ́ chíjteaani . ― Yee pu tiu'utaxájtaca'a a'ɨ́jna ɨ́ Jesús .
41010024	Aj pu i utéevatzɨ́ ɨ́ huá'a tzajta'a a'ɨ́ɨme ɨ́ mej jamuan á'ujujhua'ane'e a'ɨ́jna jɨme'e a'ij tɨ tiu'utaxájtaca'a a'ɨ́jna ɨ́ Jesús . Ajtahua'a ayén tihua'utá'ixaa tɨjɨ́n : ― Niyaujmua'a , temua'a pu tihua'amuárɨ'eriste'e ɨ́ mej jeíhua tí'ijcha'ɨɨ . Jeíhua pu huá'a jetze ruxe'eve'e ɨ́ mej caj tí'ijcha'ɨɨ . A'ɨ́j pu jɨ́n muárɨ'eri mej me'aun a'uteárute a'ujna tɨ é'eseijre'e ɨ́ Dios .
41010025	Capu xaa ne'u ayén tí'imuarɨ'eri tɨ amuájra'ani cameeyu'u ti'itɨ́ pɨ́'ɨse'e jetze , tɨ́j tɨ pua'a chíjteaani tiu'utése'en tɨ ruseɨ́j a'uteárute a'ájna tɨ é'eseijre'e ɨ́ Dios .
41010026	Matɨ́'ɨj ráanamuajri'i , jé'ecan mú a'ij tira'utánamuajri'i . Aj mú mi ti'itiúrihua'uri'i rujɨ́ɨmua'a . Miyen tɨjɨ́n : ― Tɨ́ pua'a ayén ti'ayajna , ¿ a'ii tá'uj na'a tí'irɨ'ɨri tɨ ja'atɨ a'uun a'uteáturan ɨ́ Dios jemi ? ― Yee mú tiu'utaxájtaca'a .
41010027	Ajtahua'a Jesús hua'useíj . Ayen tihua'utá'ixaa tɨjɨ́n : ― A'ɨ́ɨme jemi ɨ́ teteca , capu xaa a'ij tí'irɨ'ɨri . Mɨ́ ajta , a'ɨ́ɨ pu raayɨ́'ɨtɨ ɨ́ Dios . Nain jɨme'e pu jemin tí'irɨ'ɨri .
41010028	Aj pu i a'ɨ́ɨn Pedro a'utéjche tɨ raatá'ixaate'en . Ayen tɨjɨ́n : ― ¡ Tavástara'a , me'ecui xaa ! , nain tu teri tejá'urɨe ɨ́ tej tí'ijcha'ɨɨca'a tej ti á'ujujhua'ane'en á'a jamuan . ― Yee pu tiu'utaxájtaca'a a'ɨ́jna ɨ́ Pedro .
41010029	Aj pu i Jesús ayén tihua'utá'ixaa tɨjɨ́n : ― Ayej xaa ne'u ti'ayajna . Ayee nu tejá'amua'ixaate'e , tɨ pua'a ja'atɨ́ ti'itɨ́j já'urɨeeni ineetzi jemi , na'ari jemin ɨ́ niuucari tɨ jɨ́n huaujjéjcuare'en ɨ́ Dios jemi , ti'itɨ́ tɨ na'a tɨ yá'urɨeeni , a'ɨ́ɨ pu che'atá na'a ancuré'asin tɨ́'ɨj auj ruuri íiyen chaanaca japua . Tɨ́ pua'a seɨ́j na'a ɨ́ tɨ yá'urɨe , ayée pu che'atá na'a ra'ancuré'asin a'achú cumu anxɨ́te ti'itɨ́ tɨ a'ij , tɨ pua'a chi'ij , na'ari ruja'atzimuá na'ari rucu'utzimuá na'ari rujúutzimua'a . Ajta ayén hua'ancuré'evi'itɨ ɨ́ ruteɨ́testemua'a , a'ɨ́ɨme rutáàta na'ari runáàna nusu ru'ɨ́j , na'ari ruyaujmua'a . Ajta pu ra'ancuré'asin ɨ́ chuej mej japuan vaujse ɨ́ teɨte . Nain pu te'ancuré'asin . Ajta rajpuaíjtzi a'ame . Aru capu amɨ́n a'ij . Tɨ́'ɨj a'ɨ́ɨn a'uteárute a'ujna Dios tɨ é'eseijre'e , Dios pu raatá'asin tɨ ruuri á'ara'ani jemin tɨ́j na'a rusén jɨme'e .
41010030	
41010031	Ajta ayén tɨ jɨ́me'en yee : ― Memu'ií ɨ́ mej vivejmé'en jɨ́n títetateí íjii , a'ɨ́ɨ mú cɨ́lieene'en jɨ́n títetaté'e muá'aju'un . Majta mu'iitɨ́ ɨ́ mej cɨ́lieene'en jɨ́n títetateí íjii , a'ɨ́ɨ mú vivejmé'en jɨ́n títetaté'e muá'aju'un . Ayej xaa ne'u té'eme . ― Ayee pu tihua'utá'ixaa .
41010032	Tɨ́'ɨj jí á'uraa ɨ́ Jesús , majta ɨ́ mej jamuan á'ujujhua'ane'e . An mú a'ucɨ́ já'ahua'a Jerusalén . Ajta a'ɨ́ɨn ɨ́ Jesús , a'ɨ́ɨ pu amuacaí huamé'ecaa . Jeíhua mú rutemua'ave'eca ɨ́ seica . Majta tí'itziɨɨne'eca'a ɨ́ mej huá'a cujta'a huajú'ucaa . Tɨ́'ɨj jí ajtahua'a Jesús hua'utajé rujɨ́ɨmua'a . Aj pu i a'utéjche tɨ tihua'utá'ixaate'en a'ij tɨ ti'itɨ́j raruuren .
41010033	Ayee pu tihua'utá'ixaa tɨjɨ́n : ― Casi'i , xáanamuajri'i mú'een . Tu'uri á'uju'un a'ánna Jerusalén . Seɨ́j pu tiu'utátuiire'esin ɨ́ nejɨ́me'e , i nej neajta teáata'a jetze airáane a'ɨ́mej jemi ɨ́ mej tíhua'u'aíjte'e teyujta'a , ajta a'ɨ́mej jemi ɨ́ mej té'eyu'uxaca . A'ɨ́ mú tiu'utá'asin mej neejé'ica . Aj mú mi me'ɨ́n tiu'utátuiire'esin a'ɨ́mej jemi ɨ́ mej seɨj chuéjra'a japua é'eme'ecan .
41010034	Matɨ́'ɨj mi na'axɨeehuásti'ira muá'aju'un , majta naatévajxɨ'ɨsin . Majta naatetzí'ijmua'axɨ'ɨsin ɨ́ ne jetze . Majta neejé'icatan . Netɨ́'ɨj hui huámɨ'ɨni , huaíca xɨcaj tzajta'a nu neajtahua'a á a'itaméj huá'a tzajta'a ɨ́ mɨ'ɨchite .
41010035	Aj mú mi ajteáxɨɨreca'a Jesús jemi a'ɨ́jna ɨ́ Jacobo , ajta a'ɨ́jna ɨ́ Juan . A'ii mú me'ɨ́n pú'een yaújmua'ame'en a'ɨ́jna ɨ́ Zebedeo . Matɨ́'ɨj mi miyen tiraata'ixaa tɨjɨ́n : ― Maeestru , ayée tu tí'ijxe'eve'e pej piyen huárɨni a'ij tej ye'í timuaatáhuaviira . ― Yee mú tiu'utaxájtaca'a .
41010036	Aj pu i Jesús ayén tihua'uta'íhua'uri'i tɨjɨ́n : ― ¿ A'iné setí'ijxe'eve'e nej niyen huárɨni mú'ejmi jɨme'e ? ― Yee pu tiu'utaxájtaca'a .
41010037	Aj mú mi miyen tiraata'ixaa tɨjɨ́n : ― Ahuii , ayée tu tí'ijxe'eve'e a'ɨ́jna xɨcájra'a jetze patɨ́'ɨj yatanéjsin pej titaata'aíjte'en íiyen chaanaca japua . Patá'aj taatá'an tej uhuará'asixɨ'ɨn seɨ́j a'arɨ'ɨrínta'a , ajta seɨ́j á'utata'a . ― Yee mú tiu'utaxájtaca'a .
41010038	Aj pu i Jesús ayén tihua'utá'ixaa tɨjɨ́n : ― Mú'een , caxu ramua'aree a'ij sei ti'itɨ́j éene'e huauhuau . ¿ Ni siyen rá'aviicua'i sej rajpuaíjtzi xá'ara'ani netɨ́j inee tirajpuaíjtzi na'ame ? ¿ Na'ari secaí rá'aviicua'i ɨ́ teɨte mej a'ij pua'a amuáaruuren mú'ejmi matɨ́j majta a'ij pua'a tí'ineruure ineetzi ? ― Yee pu tihua'utá'ixaa a'ɨ́jna ɨ́ ɨ́ Jesus .
41010039	Aj mú mi miyen tɨjɨ́n : ― Néti'ijtá ne'u , ayée tu tirá'aviicua'iran . Aj pu i Jesús ayén tihua'utá'ixaa tɨjɨ́n : ― Ayej xaa ne'u ti'ayajna . Mú'een xu rajpuaíjtzi xá'aju'un netɨ́j tirajpuaíjtzi na'ame inee . Ajta , mú'ejmi , aítze'e mú a'ij pua'a amuáaruuren matɨ́j a'ij pua'a tí'ineruuren ineetzi .
41010040	Mɨ́ ajta , canu ne'ɨ́jna jɨ́n antínmua'aree nej amuaatá'an sej uhuará'asixɨ'ɨn seɨ́j nejrɨ'ɨrínta'a , ajta seɨ́j ne'úutata'a . A'ɨ́mej pu'u cɨ'ɨti ɨ́ mej ayén huaújxɨ'epɨ'ɨntari'ira'a .
41010041	Matɨ́'ɨj mi ráamua'areeri'i ɨ́ seica ɨ́ mej tamuáamuata'a mej ará'ase a'ij mej ye'í tiu'utaxájtaca'a a'ɨ́jna ɨ́ Jacobo , ajta a'ɨ́jna ɨ́ Juan . Aj mú mi tiníniu'ucacuca'a a'ɨ́mej jemi ɨ́ mej hua'apua .
41010042	Aj pu i Jesús hua'utajé naíjmi'ica . Ayee pu tihua'utá'ixaa tɨjɨ́n : ― Xu'uri ramua'aree , mú'een , a'ij mej ye'í rɨcɨ ɨ́ mej tí'ita'aijte'e nain chuéjra'a japua . Ca'anín mú jɨ́n tíhua'u'aíjte'e ɨ́ teɨte . A'ɨ́ɨme ɨ́ mej vivéjme jɨ́n títetateí , a'ɨ́ɨ mú hua'u'áijte'e a'ij mej ye'í huárɨni ɨ́ seica .
41010043	’ Mɨ́ ajta , capu ayén té'eme mú'ejmi jemi . Tɨ́ pua'a ja'atɨ́ raxɨ́'eve'e tɨ ve'ecán jɨ́n ti'itevée á'ara'ani , ayée pu tiú'ujxe'eve'e tɨ a'ɨ́ɨn cɨliéene'e jɨ́n ti'itevée á'ara'ani .
41010044	Ajta tɨ pua'a ja'atɨ́ raxɨ́'eve'e tɨ a'ɨ́ɨn pu'éene'en ɨ́ tɨ jaítze'e ruxe'eve'e , ayée pu tiú'ujxe'eve'e tɨ a'ɨ́ɨn hua'utévaɨre'en naíjmi'ica ɨ́ seica .
41010045	’ Ayej che'atá na'a tí'een ineetzi jemi , inee i nej neajta teáata'a jetze airáane . Canu ne'ɨ́jna jɨ́n yé uvé'ene mej mi naatévaɨre'en ineetzi , sino neatá'aj hua'utévaɨre'en mu'iicáca ɨ́ teɨte . Ayee nu xaa een jɨ́n yé uvé'ene nexɨ́'evi'ira'a jɨme'e neatá'aj huá'a japua huániuuni , ne'a'ɨjna jɨme'e nej huámɨ'ɨni huá'a jetze me'ecan . Netiraatanájchite'en ɨ́ Dios ɨ́ tɨ jɨ́n a'ɨ́ɨn huá'ajijve'e ɨ́ mej jɨ́n á'apua'aren ɨ́ teɨte .
41010046	Matɨ́'ɨj mi me'uun a'ará'a a'ájna já'ahua'a tɨ ayén téja'arájtehuaa tɨjɨ́n Jericó . Matɨ́'ɨj mi huiráacɨ me'újna . Pu'uri huiiramé'eca a'ɨ́jna ɨ́ Jesús , majta me'ɨ́n ɨ́ mej jamuan á'ujujhua'ane'e , majta mu'iitɨ́ ɨ́ teɨte . A'uu pu seɨ́j je'itécatii vejli'i juye jetze . Ayee pu ántehuaaca'a tɨjɨ́n Bartimeo . Yaujra'an pu pú'eene'en a'ɨ́jna ɨ́ Timeo . Ajta arácuunica'a a'ɨ́jna ɨ́ Bartimeo . A'ɨ́j pu vaɨ́ri'ira huá'ahuaviiraca'a .
41010047	Tɨ́'ɨj i huá'unamuajri'i mej á vejli'i e'evé'eju'uca'a . Jɨ́me'en pu'u huá'unamuajri'i , tɨ́'ɨj jí a'ɨ́ɨn ta'arácun a'utéjche tɨ huajíjhua . Ayen tɨjɨ́n : ― Jesús , mɨ pej í'ihuaacɨxa'ara'an a'ɨ́jna ɨ́ tajtuhuan teecan ɨ́ David , ná'ancu'uvajxɨ'ɨ ineetzi . ― Ayee pu tiraatajé .
41010048	Majta me'ɨ́n ɨ́ teɨte , temua'a mú tira'ajteá'ajxɨ . Meraatá'ijmɨijri'i tɨ́'ij caí ayén tí'ijijhua . Ajta a'ɨ́ɨn , jaítze'e pu ca'anín jɨ́n huajíjhuaca'a , ayén tɨjɨ́n : ― Mɨ́ pej í'ihuaacɨxa'ara'an a'ɨ́jna ɨ́ David teecan , ná'ancu'uvajxɨ'ɨ ineetzi .
41010049	Aj pu i Jesús a'utéechaxɨ . Ayee pu tihua'utá'ixaa tɨjɨ́n : ― Sericu , se'utáje . Aj mú mi ya'utajé . Ayee mú tiraata'ixaa tɨjɨ́n : ― Huaté'aca'ane ɨ́ á'a tzajta'a . Ájchesi . A'ɨ́ pu muachu'eve'e ɨ́ Jesús . ― Yee mú tiraata'ixaa .
41010050	Aj pu i a'ɨ́ɨn aireújchuiri'i ɨ́ rucɨɨxu ca'anín jɨme'e . Tɨ́'ɨj jí ájtzucu . Aj pu i e'iré'ene ɨ́ Jesús jemi .
41010051	Aj pu i a'ɨ́ɨn Jesús ayén tiraata'íhua'uri'i tɨjɨ́n : ― ¿ A'iné petí'ijxe'eve'e nej ti'itɨ́ a'ij huáruuren mú'eetzi jemi ? Tɨ́'ɨj jí ayén tiraata'ixaa a'ɨ́jna ɨ́ tɨ arácun tɨjɨ́n : ― Maeestru , ayée nu tí'ijxe'eve'e nej atáneere .
41010052	Aj pu i Jesús ayén tiraata'ixaa tɨjɨ́n : ― Pu'uri pejá'ura'ani mú'ee . Peté'atzaahuate'e nej inee timuáahuaate'en . A'ɨ́j pej jɨ́n peri huarúj . Jɨ́me'en pu'u ayén tiraata'ixaa ɨ́ Jesús , a'ɨ́jna ɨ́ tɨ arácun , aj pu i atáneereca'a . Tɨ́'ɨj jí , a'ɨ́ɨ pu ɨ́ Jesús jamuan á'uche'ecane'e já'araa , a'u tɨ na'a tɨ huáye'icaa .
41011001	Matɨ́'ɨj meri vejli'i me'ánna autenéesime'ecaa u Jerusalén , a'úu mú a'atanéj a'u tɨ chájta'ajme tɨ ayén téja'arájtehuaa tɨjɨ́n Betfagé , ajta Betania . A'uu pu é'echajta'a jɨrí jetze tɨ ayén téja'arájtehuaa tɨjɨ́n Aceituunajemi . Tɨ́'ɨj jí Jesús hua'apuaca huata'áiteca'a .
41011002	Ayen tɨjɨ́n : ― Sericu , setá'aj se'uun a'atanén a'ájna vejli'i chajta'a tɨ é'eseijre'e . Tɨ́ pua'a seri e'ará'asti , a'úu xu puuru'u é'eteuni tɨ caí xɨ ja'anáj ja'atɨ́ japuan avé'eca . A'uu pu a'ijtápi'ihuá a'ame . Setá'aj rá'ijxɨjta , seajta mú ye'eráajan .
41011003	Tɨ́ pua'a ja'atɨ́ ayén tejámuaata'íhua'u yee : “ ¿ A'iné een jɨ́n será'ijxɨjta mɨ puuru'u ? ” , ayée xu tiraata'ixaate'en yee : “ A'ɨ́ pu ra'ucupadu ɨ́ tavástara'a ” , seajta siyen tiraata'ixaate'en yee : “ Seajtahua'a xu ca'anacan seraatátuiire'esin ɨ́ tɨ racɨi . ”
41011004	Matɨ́'ɨj mi u á'uju'u . A mú pua'acɨé caaye jetze yá'uteu me'ɨ́jna ɨ́ puuru'u . A'uu pu a'ijtápi'ihuaca'a puéerta jetze . Matɨ́'ɨj mi ra'ijxɨ́jtaca'a .
41011005	Seica mú me'uun a'uté'uuca'a a'ujna . A'ɨ́ mú tihua'uta'íhua'uri'i tɨjɨ́n : ― ¿ Ti'itájni a'ij seruure ? ¿ A'iné een jɨ́n será'ijxɨjta mɨ puuru'u ?
41011006	Ayee mú tihua'utá'ixaa a'ij tɨ ye'í Jesús tihua'utá'ixaa . Majta me'ɨ́n ɨ́ seica , a'ɨ́ɨ mú hua'utá'a mej ra'anján .
41011007	Matɨ́'ɨj mi ya'ujáj ɨ́ Jesús jemi a'ɨ́jna ɨ́ puuru'u . Metira'ité'itajte rucɨɨxu jɨme'e . Tɨ́'ɨj jí avé'eyeijxɨ ɨ́ Jesús ɨ́ puuru'u japua .
41011008	Majta me'ɨ́n ɨ́ teɨte , jeíhua mú cɨ́ɨxuri te'epíijraa juye jetze . Majta seica pi'ista te'entiveíchixɨ'ɨ , a'ɨ́j mú majta a'upíijraa a'ájna juye jetze .
41011009	Majta me'ɨ́n mej amuaaté'ee muaajú'ucaa , a'ɨ́ɨ mú autéjhuii mej huajíjhua , majta me'ɨ́n ɨ́ mej huajú'ucaa cujta'an a'ɨ́jna ɨ́ Jesús . Yee mú tí'ijijhuaca'a tɨjɨ́n : ― Pu'uri i'i xɨ́'epɨ'ɨn . Ché'e Dios ráave'esi a'íjna tɨ yevé'eme niuucajtze'en ɨ́ tavástara'a .
41011010	Pu'uri i'i xɨ́'epɨ'ɨn . Ché'e Dios ráave'esi temua'a naa , a'íjna tɨ á yevé'eme tɨ́'ij tiu'uta'aíjta tɨ́j ajmí'i tiu'uta'aíjtaca'a ɨ́ tahuáacɨxa'a , a'ɨ́jna ɨ́ David teecan . Ajta hui me'ɨ́n ɨ́ mej tí'ivaɨre'e u ta japua , miché'e miyen tiraataxáj yee temua'a pu í'ixɨ'epɨ'ɨn . ― Yee mú mi tiu'utaxájtaca'a , a'ujna caaye jetze .
41011011	Tɨ́'ɨj i Jesús a'uteájrupi a'ánna Jerusalén . Ajta á'iyen a'a'uteájrupi a'ujna teyujta'a . Tɨ́'ɨj tiu'uséij nainjapua , tɨ́'ɨjí á'uraa , majta ɨ́ mej tamuáamuata'a japuan hua'apua ará'ase . Pu'uri téchuijxarijme'eca , matɨ́'ɨj mi me'uun a'ará'a a'ájna Betania .
41011012	Yee ruijmua'a yee majta u e'eráacɨ a'ujna Betania . Pu'uri í'icuataca'a a'ɨ́jna ɨ́ Jesús .
41011013	Tɨ́'ɨj i a'ɨ́ɨn huaréj pi'ista huaseíj tɨ a'ɨmuá a'atáveeca'a . Jeíhua pu téxamua'i . Tɨ́'ɨj jí u á'ume tɨ́'ij raaseíj tɨ pua'a taca'a . Mɨ́ ajtá'i caí , capu taca'acaa . A'ɨ́ pu'u , xamua'ira'an seijre'eca'a a'iné capu a'ájna pɨ́tí'irijcaa tɨ́j pua'a taaca .
41011014	Aj pu i Jesús ayén tiraata'ixaa a'ɨ́jna ɨ́ huaréj , tɨjɨ́n : ― Capu ché'e ja'atɨ́ mú a'uvé'emé'e a'ame tɨ ráacua'ani mɨ á'ataca'i . ― Yee pu tiraata'ixaa . Majta me'ɨ́n ɨ́ mej á'ujujhua'ane'e ɨ́ Jesús jamuan , a'ɨ́j mú ráanajmuajri'i a'ij tɨ tiu'utaxájtaca'a . Matɨ́'ɨjtá mi a'ucɨ́j .
41011015	A'uun mú a'ará'a a'ánna Jerusalén . Tɨ́'ɨjta'i a'ɨ́ɨn Jesús a'a'uteájrupi a'ujna teyujta'a . Ajta a'utéjche tɨ hua'irámuarite'en ɨ́ mej me'uun te'utu'aca , ajta ɨ́ mej me'uun tite'unanáave . Temua'a pu te'ijhuá'axɨjxɨ ɨ́ tihuá'ameesa ɨ́ mej tumin jetzen tihuá'apuata'ati'iraca , ajta a'u mej cucui'ise e'etu'aracare'e .
41011016	Ajta caí hua'utá'a tɨ ja'atɨ ti'itɨ́ aútɨsime'en á já'ita'a teyujta'a .
41011017	Ajta á'iyen tihuá'amua'ateajraa , ayén tɨjɨ́n : ― ¿ Ni caí ayén té'eyu'usi'i ɨ́ yu'uxari jetze tɨ ayén tiraataxájtaca'a ɨ́ Dios tɨjɨ́n : “ Ayee pu nu'u teja'arajtehuaá a'ame ɨ́ chi'ira'an tɨjɨ́n chi'ij mej tzajta'an rɨ́'ɨ tiratá'aca ɨ́ Dios ɨ́ mej curé'ecɨ'ɨca nain japua ɨ́ chuej tɨ seijre'e ” ? Mɨ́ ajta , capu a'ɨ́jna jɨ́n tí'ivaɨre'e . Ayee xu ráaruu ɨ́ chi'ij tɨ́j teásta'a a'u mej a'iráatei ɨ́ nahua'ari . ― Yee pu tiu'utaxájtaca'a a'ɨ́jna ɨ́ Jesús .
41011018	Majta me'ɨ́n ɨ́ teɨte , naíjmi'i mú a'ij tira'utaseíj a'ɨ́jna jɨme'e a'ij tɨ ye'í tihuá'amua'ate . Majta me'ɨ́n ɨ́ mej te'áijta teyujta'a , majta a'ɨ́ɨme ɨ́ mej té'eyu'uxaca , a'ɨ́ɨ mú rátziɨɨne'eca'a matɨ́'ɨj ráanamuajri'i a'ij tɨ ye'í tihua'umuá'ate . Aj mú mi ráahuau a'ij mej ye'í huárɨni mej mi raajé'ica me'ɨ́jna ɨ́ Jesús .
41011019	Ajta a'ɨ́ɨn ɨ́ Jesús , tɨ́'ɨj huatétɨca'are'eca'a , aj pu'i huirájraa a'ujna chajta'a , majta ɨ́ mej jamuan á'ujujhua'ane'en .
41011020	Yee ruijmua'ate'e yee , tɨ́'ɨj huateapuá'areca'a , a'úu mú a'uré'ene a'utɨ́ a'atáveeca'a a'ɨ́jna ɨ́ huaréj . Pu'uri temua'a tí'ihuachica'a nainjapua , ajta téte'ɨmua ɨ́ runáana'a jetze huateáhuaa .
41011021	Tɨ́'ɨj jí a'ɨ́ɨn ɨ́ Pedro ra'utámua'areeri'i a'ij tɨ een jɨ́n huateáhuaa . Aj pu i ayén tiraata'ixaa a'ɨ́jna ɨ́ Jesús tɨjɨ́n : ― Maeestru , casi'i . Pu'uri temua'a ti'ihuáchi mɨ huaréj pej a'ij pua'a tiraateájtuaa .
41011022	Aj pu i Jesús ayén tihua'utá'ixaa tɨjɨ́n : ― Ayee pu tiú'ujxe'eve'e sej rá'atzaahuate'en ɨ́ Dios .
41011023	Ajta ayén tihua'utá'ixaa tɨjɨ́n : ― Ayee nu xaa ne'u tejá'amua'ixaate'e . Ayej ti'ayajna tɨ pua'a ja'atɨ́ té'atzaahuate'e ɨ́ ru tzajta'a tɨ ayén te'ará'asti a'ij tɨ a'ɨ́ɨn tirá'amitɨejte'e , ayée pu té'eme . Na'ari , tɨ pua'a a'ɨ́jna ɨ́ ja'atɨ ayén tiraata'aíjte'en a'ɨ́jna ɨ́ jɨrí tɨjɨ́n : “ Tíchesi , ateáruti mé jaata'a a'ájna já'ahua'a el mar ” , ayée pu'i rɨni , rɨ'ɨrí . Na'ari caí , tɨ pua'a utévatziɨn ɨ́ tzajta'an a'íjna i muá'ariira'a tɨjɨ́n : “ Ayej ne'ase capu a'ij tí'irɨ'ɨri ” , capu ayén té'eme tɨ ayén huárɨni .
41011024	’ A'ɨ́j nu jɨ́n , niyen tejá'amua'ixaate'e . A'ij sej ye'í tiraatáhuaucu ɨ́ Dios jemi , tɨ pua'a siyen té'atzaahuate'e sej si ra'ancuré'asin , ayée pu té'eme , ti'itɨ́ sej a'ij tiu'utáhuausin .
41011025	Ajta , patɨ́'ɨj raatéjhuauni ɨ́ Dios jemi , tɨ pua'a ja'atɨ́ auteáturan mú'eetzi jemi , ayée pu tiú'ujxe'eve'e pej tiraatá'uuni'i . Tɨ́ pua'a piyen huárɨni , a'ɨ́ɨn ɨ́ ayá'upua tɨ a'uun é'eseijre'e u ta japua , a'ɨ́ɨ pu timuaatá'uuni'ira mú'eetzi nain jɨme'e ɨ́ pej jɨ́n auteájturaa ɨ́ jemin .
41011026	Na'ari tɨ pua'a pej caí tiraatá'uuni'i ɨ́ tɨ á jemin auteájturaa , capu ajta timuaatá'uuni'ira ɨ́ Dios ɨ́ pej jɨ́n auteájturaa ɨ́ jemin . ― Yee pu tiu'utaxájtaca'a a'ɨ́jna ɨ́ Jesús . Matɨ́'ɨj mi a'ucɨ́j .
41011027	Aj mú mi majtáhua'a u Jerusalén á'uju'un . Aj pu i Jesús a'uun vejli'i á'uche'ecane'eca'a teyujta'a matɨ́'ɨj seica á e'iré'ene . A'ɨ́ mú pú'een ɨ́ mej te'áijta teyujta'a , majta ɨ́ mej té'eyu'uxaca , majta seica vaujsi .
41011028	Aj mú mi miyen tiraata'íhua'uri'i tɨjɨ́n : ― ¿ Ti'itájni jɨ́n peti'itéjvee pej pi piyen rɨcɨ ? ¿ A'ataani ayén tímuaata'aíj pej pi piyen rɨjca ?
41011029	Aj pu i Jesús ayén tihua'utá'ixaa tɨjɨ́n : ― Neajta nu inee seɨj tejámuaata'íhua'ura . Tɨ́ pua'a senaatá'ixaate'en se'íjna , aj nu ni amuaatá'ixaate'esin ti'itɨ́ ɨ́ nej jɨ́n ti'itéjvee nej ni niyen rɨcɨ .
41011030	¿ A'ataani raatá'a a'ɨ́jna ɨ́ Juan tɨ́'ij huá'umuaɨ'ɨhua ɨ́ teɨte ? ¿ Ni Dios , ca'ɨ́n mɨ teteca ? Xaatániuuchi .
41011031	Matɨ́'ɨj mi a'uteájhui mej rujɨ́ɨmua'a ti'ihuaúrihua'u . Miyen tɨjɨ́n : ― Tɨ́ pua'a tiyen tiraata'ixaate'en yee : “ Dios pu ya'uta'íteca'a ” , ayée pu titaatá'ixaate'esin yee : “ ¿ A'iné een jɨ́n tecaí rá'atzaahuate'e a'ij tɨ tiu'utaxájtaca'a a'ɨ́jna ? ”
41011032	Mɨ́ ajta , capu hui rɨ'ɨrí tej tiyen tiraata'ixaate'en yee : “ Teteca mú ya'uta'íteca'a . ” Yee mú tiu'utaxájtaca'a a'ɨ́ɨme , a'iné mu'uri ramua'areereca'a mej naíjmi'i miyen rá'atzaahuate'eca'a tɨ a'ɨ́ɨn ɨ́ Juan tí'ixaxa'ata'a ɨ́ Dios jetze me'ecan . A'ɨ́j mú jɨ́n huá'atziɨɨne'eca'a ɨ́ teɨte .
41011033	A'ɨ́j mú mi jɨ́n miyen tiraata'ixaa me'ɨ́jna ɨ́ Jesús tɨjɨ́n : ― Catu hui ramua'aree . Aj pu i Jesús ayén tihua'utá'ixaa tɨjɨ́n : ― Canu neajta nee tejámuaatá'ixaate'esin ɨ́ nej jɨ́n ti'itéjvee nej ni niyen rɨcɨ . ― Ayee pu tihua'utá'ixaa .
41012001	Ajta á'iyen a'utéjche ɨ́ Jesús tɨ tihua'utá'ixaate'en seɨj jɨme'e ɨ́ niuucari . Ayee pu tihua'utá'ixaa tɨjɨ́n : ― A'atɨ́ tɨ yee ráahuii ɨ́ uuva cɨye'e . Tejcuáa pu nu'u jɨ́n raaré'ana . Aj pu i ti'itɨ́ huatétaahuaca'a tɨ jɨ́n raajá'ara'ape'en ɨ́ uuva . Ajta ti'itɨ́ ájtaahuaca'a ájteevi'i , ɨ́ mej japuan utiúu hua'íxɨ'ere'en ɨ́ mej tí'imɨjhuaca . ’ Tɨ́'ɨj jí ayén huarɨ́j , seica pu huatániɨjte ɨ́ chuej mej mi tiraanájchite'en cɨ́j caj . Aj pu i á'uraa a'ɨ́jna ɨ́ ja'atɨ seica chuéjra'a japua .
41012002	’ Tɨ́'ɨj nu'u a'ájna teja'uré'ene ja'anáj mej pua'a raju'uraca a'ɨ́jna ɨ́ uuva , seɨj pu huata'áiteca'a tɨ i hua'utáhuavii a'achú tɨ racɨ́'ɨcɨpua a'ɨ́jna ɨ́ ja'atɨ .
41012003	Majta me'ɨ́n ɨ́ mej tí'imɨjhuaca , a'ɨ́ɨ mú yeehui rajví'i a'ɨ́jna tɨ tiu'uta'aíjti'ire . Temua'a mú tiraatéevajxɨ . Ayee mu'u tiraata'íteca'a . Camu ti'itɨ́ raatá'a .
41012004	’ Ajta a'ɨ́ɨn tɨ á'are'ara'an pú'een ɨ́ chuej , ajtahua'a pu seɨj huata'áiteca'a . Majta mú me'ɨ́n huateátu'asixɨ tetej jɨme'e . Matɨ́'ɨj mi temua'a tira'avá'atu'a ɨ́ mu'úura'an jetze . Majta temua'a a'ij pua'a tira'ajteá'ajxɨ .
41012005	Ajtahua'a nu'u seɨj huata'áiteca'a . Majta mú amɨ́n temua'a tiu'ujé'ica . A'atzu ayée teuumé'eca . Ajtahua'a seica huata'áiteca'a . Seica mú huatéevajxɨ , majta seica huácuii . Ayee mú huá'uruu a'ɨ́ɨme ɨ́ mej tí'imɨjhuaca .
41012006	’ Aúche'e pu yeehui seɨ́j turaaca'a . Yaujra'an nu'u a'ɨ́jna ɨ́ ja'atɨ . Jeíhua pu huápɨ'ɨ raxɨ́'eve'eca'a . Ayee pu tí'imua'atzejca'a ayén tɨjɨ́n : “ Ayej ne'ase yeehui merá'antzaahuate'esin , me'ɨ́jna . ” Tɨ́'ɨj jí a'ɨ́ɨn huata'íteca'a .
41012007	’ Mɨ́ ajta , capu ayén te'irájraa . Ayee mú ti'ihuaú'ixaa a'ɨ́ɨme ɨ́ mej tí'imɨjhuaca . Miyen tɨjɨ́n : “ A'i pu a'ɨ́ɨn pú'een ɨ́ tɨ nain tí'ijcɨ'ɨti . Che'eré , tiché'e yeehui raajé'ica , tɨ́'ij téjmi ta'áa á'ara'ani . ” Ayee mú tiu'utaxájtaca'a .
41012008	Aj mú mi rajví'i a'ɨ́jna ɨ́ yaujra'an . Matɨ́'ɨj mi raajé'ica . Aj mú mi ru'irájrɨe á pua'acɨé a'ɨ́jna ɨ́ mej raajé'ica . Yee pu tihuá'uruu . Antipuá'areca'a icu .
41012009	Aj pu i Jesús ayén tihua'uta'íhua'uri'i a'íjna i niuucarijra'a jetze tɨjɨ́n : ― ¿ A'iné tejamuá'amitɨejte'e ? ¿ A'iné ti'itɨ́j ruuren a'ɨ́jna ɨ́ ja'atɨ tɨ á'are'ara'an pu'eene'e ɨ́ uuva ? Ayee nu tejá'amua'ixaate'e . A'ɨ́ pu mú a'uvé'emé'e a'ame . Tɨ́'ɨj jí huá'acui'ini ɨ́ mej tí'imɨjhuacare'e a'ájna . Ajta a'ɨ́ɨn ɨ́ chuej , a'ɨ́ɨ pu seica huatapuaíjve'esin . Ayej xaa ne'u té'eme .
41012010	’ ¿ Ni secaí ja'anáj ra'ujíjve ɨ́ yu'uxari jetze se'íjna i niuucari tɨ ayén a'ɨ́jna jɨ́n rá'axa ? Ayen tɨjɨ́n : A'íjna ɨ́ tetej ɨ́ mej ayaúuhua'axɨ ɨ́ mej chi'ij ta'ahuaca , ayée pu te'irájraa tɨ a'ɨ́ɨn pu'éene'e já'araa tɨ i'i esquineero .
41012011	Ayee pu ráaruu ɨ́ tavástara'a , ɨ́ tɨ jaítze'e í'ixɨ'epɨ'ɨn . Rɨ́'ɨ pu te'utéevatzɨ ɨ́ tatzajta'a .
41012012	Majta me'ɨ́n ɨ́ teɨte ɨ́ mej te'áijta u teyujta'a , majta ɨ́ seica , a'ij pu pua'a huá'uruu a'ij tɨ tiu'utaxájtaca'a a'ɨ́jna ɨ́ Jesús tɨ ayén hua'aj jɨme'e tiu'utaxájtaca'a a'ɨ́jna jɨme'e ɨ́ niuucari . Aj mú mi raatatése mej raatéevi'i , mej mi ra'iteáanan . Mɨ́ majta , camu miyen ráaruu . Mehuá'atziɨɨne'eca'a ɨ́ teɨte . A'ɨ́j mú jɨ́n raatátuaa . Matɨ́'ɨj mi a'ucɨ́j .
41012013	Matɨ́'ɨj mi seica huata'áiteca'a mej mi tiu'uxáj jamuan a'ɨ́jna ɨ́ Jesús . Fariseo mú pɨ́rɨcɨ , majta seica ɨ́ mej jetzen ajtéme'ecan a'ɨ́jna ɨ́ Heródes . A'ɨ́ mú raatatése mej ca'aníjra'a raatá'an tɨ́'ij a'ɨ́ɨn auté'ɨtzen niuucari jɨme'e tɨ tiu'utaxáj , mej mi raatéehua'ita .
41012014	Matɨ́'ɨj mi e'iré'ene , miyen tiraata'ixaa tɨjɨ́n : ― Maeestru , a'ij tu mua'aree pej tzáahuati'ira'a jɨme'e tí'ixaxa'a . Capu á jetze ruxe'eve'e a'ij mej ye'í tí'ixaxa'a ɨ́ teɨte . Mú'ee pej caí tite'ajáahuate'e sino ayée pej tí'imua'ata puá'aye'i tzáahuati'ira'a jɨme'e a'ij tɨ tí'ijxe'eve'e ɨ́ Dios . Tiché'e seɨj muaata'íhua'u . ¿ Ni qui xɨ́'epɨ'ɨn tej tiu'unajchitáa a'ij tɨ ye'í tí'itajijve'e a'ɨ́jna tɨ tí'ita'aijte'e tɨ ayén ántehuaa tɨjɨ́n César ? ¿ Ni qui tetiu'unájchitáa ca'ɨ́n tecaí ? ― Yee mú tiraata'íhua'uri'i .
41012015	Mɨ́ ajta , a'ɨ́jna ɨ́ Jesús , a'ɨ́ɨ pu ramua'areereca'a mej caí jé'iyecan jɨ́n tí'ira'ihua'uraca'a . A'ɨ́j pu jɨ́n ayén tihua'utá'ixaa tɨjɨ́n : ― ¿ A'iné sej si siyen tí'inetese'e sej naateevi'i niuucari jɨme'e ? Seɨj mɨ tumin mé seneje'eve'ɨ́'ite'e . Niché'e ra'useíj .
41012016	Matɨ́'ɨj mi ye'eve'ɨ́'ite . Tɨ́'ɨj ra'useíj , tɨ́'ɨj jí ayén tiu'utaxájtaca'a tɨjɨ́n : ― ¿ A'ataani néerime'ara'an a'aseijre'e ? ¿ A'iné ántehuaa ɨ́ tɨ á'ayu'usi'i ? Aj mú mi miyen tiu'utaniú tɨjɨ́n : ― A'ɨ́jna ɨ́ tɨ tí'ita'aijte'e , a'ɨ́jna tɨ ayén ántehuaa tɨjɨ́n César .
41012017	Aj pu i Jesús ayén tihua'utá'ixaa tɨjɨ́n : ― Ayee xu se'ɨ́jna jɨ́n huárɨni . Setá'aj raatá'an se'ɨ́jna tɨ tí'ita'aijte'e ti'itɨ́j tɨ racɨ́'ɨcɨpua . Seajta siyen tiraatá'an ɨ́ Dios ti'itɨ́ tɨ ajta ayén tí'ijcɨpua . ― Ayee pu tihua'utá'ixaa . Majta me'ɨ́n , temua'a mú titeeteújtzaahua me'ɨ́jna jɨme'e a'ij tɨ ye'í tiu'utaxájtaca'a .
41012018	Matɨ́'ɨj mi seica á e'iré'ene ɨ́ mej miyen ánte'arua tɨjɨ́n Saduceo . A'ii mú miyen tí'ixaxa'a mej nu'u caí ché'e huatarújsin ɨ́ mej meri huácuii . Seɨj mú jɨ́n niuucari tiraata'íhua'uri'i me'ɨ́jna ɨ́ Jesus .
41012019	Miyen tɨjɨ́n : ― Maeestru , ayée pu tira'uyú'uxaca'a a'ɨ́jna ɨ́ Moisés . Tɨ́ pua'a nu'u ja'atɨ́ neɨche , tɨ pua'a a'ɨ́ɨ caí títɨ'ɨríjmua'a huámɨ'ɨni , ruxe'eve'e nu'u tɨ ihuáare'ara'an ra'ancuré'evi'itɨ a'ɨ́jna tɨ ratévi'itɨne'e ɨ́ tɨ huamɨ́'ɨ . Ajta ayén ruxe'eve'e tɨ a'ɨ́ɨn tiyaúumua'a á'ara'ani a'ɨ́jna jetze me'ecan ɨ́ tɨ huamɨ́'ɨ .
41012020	’ Ayee pu'u nu'u tiuju'urɨ́j . Mua'aráhua'apua mú ará'aseca'a a'ɨ́ɨme ɨ́ mej ru'ihuaamua'a . Tɨ́'ɨj jí a'ɨ́ɨn tɨ vásta'a huaténe'ɨcheca'a . Capúu xɨ títɨ'ɨríjmua'a huamɨ́'ɨ a'ɨ́jna tɨ i'ivasta'a .
41012021	Tɨ́'ɨj jí a'ɨ́ɨn tɨ ra'ité'ase , a'ɨ́ɨ pu ra'ancuré'evi'itɨ a'ɨ́jna tɨ ratévi'itɨ́né'e a'ɨ́jna tɨ huamɨ́'ɨ . Ajta a'ɨ́jna juutzeájra'an ajta pu huamɨ́'ɨ . Capu ajta títɨ'ɨríjmua'a já'araa . Ajtahua'a seɨ́j juutzeájra'an ra'ancuré'evi'itɨ a'ɨ́jna ɨ́ 'ɨ́ita'a . Ayee pu che'atá na'a huarɨ́j . Ajta pu huamɨ́'ɨ . Capu ajta títɨ'ɨríjmua'a já'araa .
41012022	’ Ayee pu che'atá na'a tihuá'uruu naíjmi'ica ɨ́ mej aráhua'apua ará'aseca'a ɨ́ ru'ihuaamua'a . Capu ja'atɨ́ títɨ'ɨríjmua'a já'araa . Tɨ́'ɨjta'i nu'u huamɨ́'ɨ ɨ́ 'ɨ́ita'a .
41012023	¿ A'iquí té'eme matɨ́'ɨj a'itácɨɨne a'u mej e'evé'enami'i ɨ́ mej huácuii ? Naíjmi'i mú huácuii ɨ́ mej ratévi'itɨne'e . ¿ A'ataani ɨ́ra'ara'an pu'éene'e a'ame a'ɨ́jna xɨcájra'a jetze matɨ́'ɨj huatarún ?
41012024	Aj pu i Jesús ayén tihua'utá'ixaa tɨjɨ́n : ― Mú'een xu caí ramua'aree a'ij tɨ té'eyu'usi'ihuaca'a ɨ́ yu'uxari jetze . Seajta caí ramua'aree a'ij tɨ rɨcɨ ɨ́ Dios ɨ́ rumuárɨ'eri'ire'ara'an jɨme'e . A'ɨ́j xu jɨ́n , mú'een sete'uteújxua jeíhua huápɨ'ɨ .
41012025	’ Ayee nu tejá'amua'ixaate'e . Matɨ́'ɨj huatarún ɨ́ mej huácuii , camu ché'e néjne'ɨche muá'aju'un . Majta ɨ́ 'uuca , camu majta viɨ́che muá'aju'u . Ayee mu'u éene'e muá'aju'u matɨ́j e'en ɨ́ xɨéjniu'ucari ɨ́ mej tí'ivaɨre'e a'ujna ta japua .
41012026	’ A'ɨ́jna jetze ɨ́ xɨcájra'a mej jetzen a'itajú'un ɨ́ mej huácuii , ayée nu a'atzu tejá'amua'ixaate'e . ¿ Ni secaí ja'anáj ra'ujíjve a'ɨ́jna yu'uxari jetze tɨ ra'uyú'uxaca'a a'ɨ́jna ɨ́ Moisés teecan a'ij tɨ té'axa ɨ́ niuucari tɨ́'ɨj a'ɨ́ɨn Moisés tu'upi huaseíj tɨ vivéj , tɨ ajta teátaasime'e ? A'ɨ́ pu jetzen Dios raatajé . Ayen tɨjɨ́n : “ Nee nu naúche'e huá'a Dios pú'een ɨ́ mej á'amuayaaxustemua'a , a'ɨ́jna ɨ́ Abraham , ajta a'ɨ́jna ɨ́ Isaac , ajta a'ɨ́jna ɨ́ Jacobo . ”
41012027	’ Ayee nu tejá'amua'ixaate'e . Ayee pu tiu'utaxájtaca'a ɨ́ Dios a'ɨ́mej jɨme'e ɨ́ mej meri huácuii . Tihuaú'ixaa cumu mej mauj ruuri . Tɨ́ pua'a mecaí ché'e rúuricajche'e jemin ɨ́ Dios , capu huá'a Dios á'ame'enche'e . ― Ayee pu Jesús tihua'utá'ixaa .
41012028	Seɨ́j pu ajta a'ará'a ɨ́ tɨ té'eyu'uxaca yu'uxari jetze . Hua'unamuajri'i a'ij mej ye'í tí'iruixaate'eca'a . Ra'aranájcheca'a a'ij tɨ ye'í tiu'uxájtaca'a ɨ́ Jesús . Aj pu i ayén tiraata'íhua'uri'i tɨjɨ́n : ― ¿ Ti'itáani niuucarijra'a jaítze'e ruxe'eve'e ɨ́ tɨ raaxájtaca'a a'ɨ́jna ɨ́ Moisés teecan ? ― Yee pu'u tiu'utaxájtaca'a a'ɨ́jna tɨ té'eyu'uxaca ɨ́ yu'uxari jetze .
41012029	Aj pu i Jesús ayén tiraata'ixaa tɨjɨ́n : ― A'i pu a'ɨ́ɨn pú'een ɨ́ niuucari tɨ jaítze'e ruxe'eve'e caí méèj seɨj ɨ́ niuucari , tɨ ayén een : “ Xaanamuajri'i mɨ sej íiyen huachéjme a'íjna chuéjra'a japua yú Israél . A'íjna tɨ ta'ivástara'a , ɨ́ Dios , a'ɨ́ɨ pu seɨ́j na'a pú'een .
41012030	Ayee pu nu'u tiú'ujxe'eve'e pej rɨ́'ɨ tiraateájtuaani a'atzajta'a ɨ́ Dios jemi , nain pej jɨ́n rɨ́'ɨ tiraateájtuaani , á'axe'evi'ira'a jɨme'e , pajta á'amua'areere'e jɨme'e , pajta nain ɨ́ a'aca'aníjra'a , pajta ɨ́ á'axɨejniu'uca jɨme'e . ” A'ii pu a'ɨ́ɨn pú'een ɨ́ niuucari tɨ jaítze'e ruxe'eve'e .
41012031	Ajta ɨ́ niuucari tɨ ra'ité'ase , ayej che'atá na'a tɨ́n een . A'ii pu a'ɨ́ɨn pɨ́rɨcɨ tɨ jɨ́me'en raxa yee : “ Patá'aj piyen che'atá pena'a rɨ́'ɨ tirájcha'ɨ́ɨ ɨ́ axɨ́'ej tevi patɨ́j aseɨ́j . ” Capu méèj niuucari tɨ ayén jaítze'e tiú'ujxe'eve'e caí a'íjna i niuucari ɨ́ tɨ tí'ihua'apua .
41012032	Aj pu i a'ɨ́ɨn ɨ́ tɨ té'eyu'uxaca ayén tiraata'ixaa tɨjɨ́n : ― Maeestru , temua'a pej naa xɨ́'epɨ'ɨn tiraataxájtaca'a . Ayej xaa ne'u ti'ayajna patɨ́j pauchén tiraataxájtaca'a . Seɨ́j pu'u i Dios . Camu mu'íi .
41012033	Ajta pu tí'ivaɨre'e tɨ pua'a rɨ́'ɨ petiraateájtuaani ɨ́ Dios jemi nain jɨme'e ɨ́ a'atzajta'a , pajta ɨ́ á'axe'evi'ira'a jɨme'e , pajta á'amua'areere'e jɨ́me'en . ’ Ayen che'atá na'a tí'ivaɨre'e pej rɨ́'ɨ tirájcha'ɨɨ axɨ́'ej tevi patɨ́j aseɨ́j . Jeíhua pu hui tí'ivaɨre'e ɨ́ Dios jemi tɨ pua'a ja'atɨ́ te'ará'asten a'íjna jɨme'e ɨ́ niuucari tɨ tí'ihua'apua . Jaítze'e pu tí'ivaɨre'e ɨ́ Dios jemi a'íjna caí tɨ ja'atɨ te'ará'asten nain jɨme'e ɨ́ muaɨ'ɨvéjri mej tí'itecui'ica na'ari nain jɨme'e a'u mej huaja'ata'iraca ɨ́ ye'emuaate .
41012034	Tɨ́'ɨj Jesús ráamua'areeri'i a'ij tɨ ye'í tiu'utaniú a'ɨ́jna ɨ́ tɨ té'eyu'uxaca , a'ij tɨ a'ɨ́ɨn tiu'utaxájtaca'a ehuauritɨ́éecan jɨme'e , aj pu i ayén tiraata'ixaa tɨjɨ́n : ― Pepu'uri tɨ́mua'a á'aca'ane tɨ huataseíjre'en mɨ a'atzajta'a nain a'ij tɨ tí'ijxe'eve'e ɨ́ Dios . ― Ayee pu tiraata'ixaa . Aj pu xaa caí ché'e ja'atɨ́ a'ujca'anée já'araa tɨ ayén tiraa'íhua'u .
41012035	Ajtahua'a pu a'a'uteájrupi ɨ́ Jesús a'ujna teyujta'a . Tihua'uhuamuá'ate . Ayen tɨjɨ́n : ― Ayee mú tí'ixaxa'a ɨ́ mej té'eyu'uxaca tɨ a'ɨ́ɨn ɨ́ Cɨríistu'u tɨ nu'u a'ɨ́ɨn pú'een ɨ́ huáacɨxa'ara'an a'ɨ́jna ɨ́ David teecan .
41012036	Mɨ́ ajta , a'ɨ́ɨn Xɨéjniu'ucare'ara'an ɨ́ Dios , a'ɨ́ɨ pu ca'aníjra'a raatá'a a'ɨ́jna ɨ́ David teecan tɨ ayén tiu'utaxáj tɨjɨ́n : Tavástara'a pu ayén tiraata'ixaa a'íjna i nevástara'a tɨjɨ́n : “ Antiyeíjxɨ'ɨ i ɨpuari japua , íiye nerɨ'ɨríinta'a . Paúche'e antícatii a'ajtá necaí hua'utémua'itɨn ɨ́ mej muájcha'ɨɨre'e . ” Ayee pu'u tiu'utaxájtaca'a a'ɨ́jna ɨ́ David teecan .
41012037	’ A'ijna ɨ́ mej miyen ratamuá'amua tɨjɨ́n Cɨríistu'u , a'ii pu a'ɨ́ɨn pú'een tɨ avá'ujya'upuate'eca'a ɨ́ David teecan ayén tɨjɨ́n : “ Nevástara'a . ” Hua'apua pu jɨ́n raatámua'atzi David teecan a'ɨ́jna ɨ́ Cɨríistu'u . A'ɨ́j nu jɨ́n niyen tejá'amua'ihua'u , ¿ a'iquí tɨ ayén hua'apuaca jɨ́n raatamuá'a a'ɨ́jna ɨ́ David teecan ? ¿ A'iquí huataújmua'a tɨ a'ɨ́ɨn Cɨríistu'u tɨ jetzen airáane a'ɨ́jna ɨ́ David teecan , ayée pu ajta tijí'ivastare'ara'an ? Majta me'ɨ́n teɨte ɨ́ mej ráanamuajri'i , jeíhua mú a'uté'uuca'a . Hua'aránajcheca'a jeíhua a'ij tɨ ye'í tiu'utaxájtaca'a .
41012038	Ajta Jesús ayén tihua'utá'ixaa tɨjɨ́n : ― Rɨ́'ɨ xu'u a'ɨ́mej jemi ɨ́ mej té'eyu'uxaca . Hua'aránajche mej tí'itechejca ɨ́ síicu'uri jɨme'e tɨ tɨ́tɨ'ɨjme mej mi huataújseijrata mé jéjre'e . Ajta hua'aráanajche mej huá'ajtzaahuati'ire'e ɨ́ teɨte jeíhua mej mi me'ɨ́n teɨte hua'utateújte'en a'u tɨ na'a caaye jetze .
41012039	’ Majta me'ɨ́jna ɨ́ mej té'eyu'uxaca , matɨ́'ɨj teyujta'a uteáru'ipiche'e , aj mú mi rahuau a'u mej je'ecáara'ase ɨ́ mej ve'ecán jɨ́n títetateí . Na'ari tɨ pua'a metí'iyeste já'ahua'a chi'ita , a'ɨ́ɨ mú rahuauni a'u tɨ a'ɨ́ɨn a'ujcá'a ɨ́ tɨ tihuá'amicua mej mi tiú'ucua'ani meesa japua á vejli'i jemin .
41012040	’ A'ɨ́ mú hui majta tihuá'ari'iracare'e nain a'achú mej caj tí'ijcha'ɨɨ ɨ́ mej antiujseɨ́jtacare'e ɨ́ ucarijse . Ayee mú me'ɨ́jna jɨ́n huárɨni , majta me'uun a'uteáru'ipiche'e u teyujta'a . Majta á'ateeren mej téniuusime'e muá'aju'un ɨ́ Dios jemi . Ayee mú tiú'ujseijrata mej caí ti'itɨ́j jɨ́n auté'ɨtzen . Ayee nu tejá'amua'ixaate'e , jaítze'e mú rajpuaíjtzi muá'aju'u a'ɨ́ɨme ɨ́ mej té'eyu'uxaca caí méèj ja'atɨ́ . ― Ayee pu tiu'utaxájtaca'a a'ɨ́jna ɨ́ Jesús . Tɨ́'ɨj jí á'uraa .
41012041	Ajtahua'a , Jesús pu a'uun a'utéveeca'a teyujta'a , a'ájna vejli'i cajun jetze a'u mej tumin tzajta'an aucájhua'anaa muá'aye'i . Jesús pu huá'aseijraca'a ɨ́ teɨte mej ru'ucáhua'anaa ɨ́ tumin ɨ́ cajun jetze . Majta me'ɨ́n chíjteaani mej mu'iicáa , jeíhua mú tumin ucahua'anáa .
41012042	Matɨ́'ɨj tumin ucahua'anáa , aj pu'i ucarij e'iré'ene tɨ ruseɨ́jtaca'a . Tɨ́'ɨj jí a'íin hua'apuaca ucáahua'axɨ ɨ́ tumin tɨ cɨ́j arástɨme .
41012043	Tɨ́'ɨj raaseíj ɨ́ Jesús , a'ɨ́ɨ pu hua'utajé a'ɨ́mej ɨ́ mej jamuan á'ujujhua'ane'e . Ayee pu tihua'utá'ixaa tɨjɨ́n : ― Ayee nu tejá'amua'ixaate'e . Ayej ti'ayajna . Jaítze'e pu tí'ivaɨre'e ɨ́ Dios jemi a'achú tɨ caj tiu'utá'a amɨ́jna mɨ ucarij caí nain ɨ́ mej caj tiu'utá'a ɨ́ seica mɨ chíjteaani .
41012044	’ Amɨ́me chíjteaani , a'ɨ́ɨ mu'u u'ucájhua'anáa ɨ́ tumin tɨ hua'avé'eturaate . Mɨ́ ajta amɨ́jna mɨ ucarij , ayée pu caj éene'e tɨ caí a'ij tí'ijviicua'i , nain pu caj te'ucáahua'axɨ tɨ́j na'a tɨ caj tí'ituaave'eca'a .
41013001	Matɨ́'ɨj mi huiráacɨ a'ujna teyujta'a . Pu'uri huiiramé'eca a'ɨ́jna ɨ́ Jesús , tɨ́'ɨj jí seɨ́j tɨ jamuan á'uche'ecane'e ayén tiraata'ixaa tɨjɨ́n : ― Maeestru , casi'i . Huaseíj . Temua'a pu ti'ivivéjme mɨ tetej tɨ ticaíjme íiyej jaxu'u jetze . Ajta mɨ chi'ij , naa pu een .
41013002	Aj pu i ayén tiu'utaniú a'ɨ́jna ɨ́ Jesús tɨjɨ́n : ― Casi'i , mú'een . Xaaseíj . Naíjmi'i tɨ vivejmé'e huavéjme ɨ́ chi'ij , nain pu huaté'uuni'ihua'a tɨ aré'evee ɨ́ chi'ij . Capu ché'e seíire'e a'ame ɨ́ jaxu'u jetze ɨ́ tetej tɨ rujapua ticaíjme .
41013003	Matɨ́'ɨj mi a'ucɨ́j . A'uun mú a'ará'a a'ájna teyuu tɨ jé'ejnee jɨrí jetze tɨ ayén téja'arájtehuaa tɨjɨ́n Aceituunajemi . Tɨ́'ɨj jí á a'ujyeíjxɨ a'ɨ́jna ɨ́ Jesús , majta seica , a'ɨ́jna ɨ́ Pedro , ajta ɨ́ Jacobo , ajta ɨ́ Juan , ajta ɨ́ Andrés . A'ii mú avíitzi jɨ́n miyen tirájhuaviiri'i tɨjɨ́n :
41013004	― Patá'aj titaatá'ixaate'en ja'anáj tɨ ayén tí'irɨni . ¿ Ti'itájni a'ij tí'iseijre'en tɨ́'ɨj a'ájna pɨ́ teja'uré'enen tɨ te'ará'asten nain patɨ́j peri tiu'utaxájtaca'a ?
41013005	Aj pu i Jesús ayén tihua'utá'ixaa tɨjɨ́n : ― Rɨ́'ɨ xu'u mú'een , tɨ́'ij caí ja'atɨ́ amuaacuanamuan .
41013006	Ayee nu tejá'amua'ixaate'e . Mu'iitɨ́ mú huataseíjre'esin mej nu'u neniuuca jɨme'e ti'ixáata muá'aju'un . Miyen tɨjɨ́n : “ Nee nu Cɨríistu'u pɨ́rɨcɨ . ” Jeíhua mú huá'acuanamuan ɨ́ teɨte .
41013007	’ Tɨ́ pua'a seri siyen tínamuajra mej nu'u ne'use'en á já'ahua'a , na'ari mej nu'u meri tɨ́mua'a autéhuijsin mej ne'use'en , caxu tí'itziɨɨne'e . Capu amɨ́n a'ij . Ayee pu tiú'ujxe'eve'e tɨ ayén teja'uré'enen . Caxɨ́ɨ pu a'ájna teja'uré'enejsin a'ɨ́jna xɨcájra'a jetze tɨ jetzen te'ará'asti nain jɨme'e .
41013008	’ Ayee pu té'eme . Seica mú teɨtejra'a , majta seica teɨtejra'a , a'ɨ́ɨ mú naíjmi'i huateújne'usi'ite'esin . Majta ɨ́ mej seica chuéjra'a japua a'uchéjme , majta mej seɨj chuéjra'a japua a'uchéjme , a'ɨ́ɨ mú naíjmi'i huateújne'usi'ite'esin . Ajta huateújca'atzɨjxɨ'ɨsin ɨ́ chuej pua'amecɨé íiyen chaanaca japua . Mu'iitɨ́ mú majta huatatɨéjcu . A'ii pu a'ɨ́ɨn pú'een ɨ́ ta'amuájca ɨ́ mej jɨ́n rajpuaíjtzi muá'aju'u .
41013009	’ Sehuaújcha'ɨn mú'een , a'iné mejamuá'anvi'itɨ́n huá'a jemi ɨ́ mej te'áijta . Majta teyujta'a mú amua'atévajxɨ'ɨsin . Mejamuaatájeevi sej si tiu'uxáj jamuan ɨ́ tajtuhuan , seajta jamuan ɨ́ rey . Mejamuaatájeevi me'ɨ́jna jɨme'e ɨ́ neniúucajtze'e ineetzi . Ayee mú me'ɨ́jna jɨ́n rɨni , mú'een xu neetzi jetze me'ecan tihua'utá'ixaate'esin .
41013010	Amuacaí , a'ii pu ruxe'eve'e sej tihua'utá'ixaate'en nainjapua ɨ́ chuéjra'a a'ij tɨ een jɨ́n Dios tíhua'utá'uuni'ira . Ayee xu se'ɨ́jna jɨ́n huarɨ́n , aj pu xaa te'entipuá'ari nain .
41013011	’ Tɨ́ pua'a seica mejamuá'anvi'itɨ́n a'ɨ́mej jemi ɨ́ mej tí'ita'aijte'e , caxu siyen tí'imua'ajca a'ij sej ye'í tihua'utá'ixaate'esin . Ayee xu'u huárɨni a'ɨ́jna xɨcájra'a jetze . A'ɨ́jna ɨ́ xɨéjniu'ucare'ara'an ɨ́ Dios , a'ɨ́ɨ pu amuaatá'asin a'ij sej ye'í tiu'utaxáj . A'ɨ́j pu jɨ́n , a'ij tɨ tejamuaatámitɨejte'esin , a'ɨ́j xu'u hua'utá'ixaate'en . A'ii pu a'ɨ́ɨn pú'een tɨ ti'ixa a'ɨ́jna ɨ́ xɨéjniu'ucare'ara'an ɨ́ Dios .
41013012	’ Ayee pu ajta té'eme a'ɨ́jna xɨcájra'a jetze . Seica mú rujúutzimua'a á'avi'itɨn a'ɨ́jme jemi ɨ́ mej te'áijta mej mi huá'ucui'ini . Ayee mú che'atá mena'a huá'aruuren ɨ́ ruja'atzimuá . Majta seica ayén che'atá mena'a huá'aruuren ɨ́ ruyaujmua'a . Majta me'ɨ́n yaújmua'ame'en , a'ɨ́ɨ mú hua'uténe'usi'ite'esin ɨ́ ruvaújsimua'a . A'ɨ́ mú majta tiu'utá'asin mej seica huá'ucui'ini .
41013013	Naíjmi'i ɨ́ teɨte , mú'ejmi jemi camu já'amuaxe'eve'e muá'aju'u a'ɨ́jna jɨme'e sej ineetzi jetze ajtéme'ecan ; a'ɨ́ɨ mú naími'i amuajcha'ɨ́ɨre'e muá'aju'u . Ajta a'ɨ́ɨn ɨ́ ja'atɨ tɨ ayén te'utáviicua'ira a'ajtá caí huámɨ'ɨni , Dios pu ra'ancuré'evi'itɨ a'ájna tɨ tejé'aijta .
41013014	’ A'ɨ́jna xɨcájra'a jetze ti'itɨ́j xu seijran tɨ a'ij pua'a een , tɨ xána'avi'ire'e , tɨ tziɨ́ɨni'ire'e . A'uu mú raatéchajtza a'u tɨ caí ayén tiraavíjte'e . ( A'ɨ́ pu yaú'itɨée a'ame tɨ ra'ajíjve'en a'íjna jetze i yu'uxari . ) ’ Setɨ́'ɨj raseijran , ayée xu huárɨni . A'ɨ́ɨ ɨ́ mej Judea huachéjme , miché'e me'ɨ́n a'ucɨ́jxɨ'ɨn ca'anacan a'u tɨ á'ujɨ́rime .
41013015	Tɨ́ pua'a a'ɨ́jna xɨcájra'a jetze , ja'atɨ́ án á'ujcatii ɨ́ ruchi'i japua ta'avé'enami'i , ché'e a'ɨ́ɨn ca'anacan acájra'ani . Ajta caí ayén rɨjca , tɨ ti'itɨ́j huirá'avecare'en ɨ́ ruchi'itá .
41013016	Na'ari tɨ pua'a seɨ́j tejé'emuarɨ'e ɨ́ ruví'ira'ata'a , ché'e caí a'uré'enine'ica'an ɨ́ ruche tɨ́'ij rucɨɨxu huiráapin .
41013017	’ Cui'i xaa a'ɨ́ɨme , ɨ́ mej rajpuaíjtzi muá'aju'u a'ɨ́jna xɨcájra'a jetze a'ɨ́ɨme ɨ́ 'uuca ɨ́ mej a'utájucájme , majta a'ɨ́ɨme ɨ́ mej huá'atzi'ite ɨ́ ruyaujmua'a .
41013018	Mú'een xu siyen tí'ijhuaviira ɨ́ Dios tɨ́'ij caí ayén a'ájna teja'uré'enen tɨ́'ɨj huáseevi'in .
41013019	’ Ayee nu tejá'amua'ixaate'e tɨ ayén té'eme a'ɨ́jna xɨcájra'a jetze . Jaítze'e mú rajpuaíjtzi muá'aju'u mecaí ɨ́ mej meri rajpuaíjtzi muá'araa tɨ yú e'iré'ene . Capu ajta ché'e ayén teja'uré'enejsin seɨj xɨcájra'a jetze tɨ́j a'ájna .
41013020	Ajta tɨ pua'a a'ɨ́ɨn tavástara'a caí a'ɨ́ɨn ayén raruuren tɨ́'ij caí ché'e ayén á'ateevi'in tɨ teuumé'en a'achú pua'an xɨca , capu ja'atɨ́ ruuri á'ame'enche'e . Mɨ́ ajta , huá'a jɨme'e ɨ́ teɨte tɨ Dios ari hua'antíhuau ɨ́ jéjcua ɨmuá , a'ɨ́ɨ pu ari ayén raruure tɨ́'ij caí ché'e ayén á'ateevi'in .
41013021	’ Ayee nu tejá'amua'ixaate'e , a'ɨ́jna xɨcájra'a jetze , ayée pu té'eme . A'atɨ́ pu ayén tejámuaatá'ixaate'esin yee : “ Casi'i , íiye pu já'ita'a een a'ɨ́jna ɨ́ Cɨríistu'u ” , na'ari seɨ́j ayén yee : “ A'acuí , áa pu já'ita'a een . ” Tɨ́ pua'a miyen tejámuaatá'ixaate'en a'ɨ́jna xɨcájra'a jetze , caxu rá'atzaahuate'e .
41013022	Seica mú yé uvé'enejsin ɨ́ mej tí'ihua'itaca . Miyen tɨjɨ́n : “ Nee nu ne'ɨ́n pú'een ɨ́ Cɨríistu'u . ” Majta seica miyen tɨjɨ́n : “ Neti'itéjvee ne'ɨ́jna jɨme'e niuucajtze'en ɨ́ Dios . ” A'ii mú hua'utaseíjrate'esin ɨ́ teɨte a'ij mej ye'í ti'itɨ́j tiu'uyɨ́'ɨtɨ mej mi huá'ucuanamuan , tɨ pua'a huatárɨ'ɨristare mej huá'ucuanamuan ɨ́ teɨte tɨ Dios ari hua'antíhuau ruseɨ́j .
41013023	’ Aru , xáanamuajri'i temua'a naa . Caxu xaa ne'u yá'uhua'anan nej amuacaí neri amuá'ixaa nain jɨme'e ɨ́ niuucari .
41013024	’ Ajta hui a'ɨ́jna xɨcájra'a jetze , a'ájna mej rajpuaíjtzi muá'aju'un , capu ché'e airáxɨri ɨ́ xɨcaj . Ajta ɨ́ máxcɨra'i jɨme'e , capu ché'e ajta huanéeri'icɨ́ a'ame .
41013025	Majta ɨ́ mej tátatzavi'i ɨ́ ta japua , a'ɨ́ɨ mú huateújca'atzɨjsin . Aj mú mi cávatzɨ́jxɨ'ɨsin ɨ́ xu'ura'ave a'ujna ɨ́ ta japua .
41013026	Aj xu xaa si neseijran ineetzi , i nej neajta jetzen airáane ɨ́ teáata'a . Yé nu ve'ecánejsin jaitɨri tzajta'a . Naa pu temua'a tiu'unéeri'icɨ́j a'ame . Nain nu jɨ́n antínmua'areere na'ame a'ɨ́jna xɨcájra'a jetze .
41013027	’ Matɨ́'ɨj mi hua'aré'e'itixɨ'ɨsin ɨ́ mej nevaɨre'e mej mi huá'ajseɨre'en naíjmi'ica ɨ́ teɨte tɨ Dios ari hua'antíhuau ɨ́ jéjcua ɨmuá . A'u tɨ na'a mú hua'uré'eseɨre'esin íiyen chaanaca japua a'u mej a'ucaíjmee ɨ́ teɨte .
41013028	’ Sej si jaítze'e yaú'itɨée xá'ara'ani a'ij nej tejá'amua'ixaate'e , a'ij xu jetze huaruitɨejte'en ɨ́ pi'ista a'ɨ́jna ɨ́ huaréj . Tɨ́'ɨj antícua'atíjme'eni ánɨmua tɨ antipí'istáre'ejmee , ajta tɨ́'ɨj ajtaxámua'itaxɨ'ɨn , ayée xu éeni'icɨ'e ramua'aréeren tɨ ari vejli'i ɨ́ víita'ari .
41013029	Ayee pu che'atá na'a tí'iseijre'en tɨ ari tí'irɨcɨ a'ij nej neuchén tejamuá'ixaa . Ayee xu éeni'icɨ'e ramua'aréeren tɨ ari vejli'i a'ɨ́jna xɨcájra'a jetze tɨ jetzen te'entipuá'ari naíjmi'i . Pu'uri xaa ne'u vejli'i tɨ́mua'a .
41013030	’ Ayej xaa ne'u ti'ayajna , ayée nu tejá'amua'ixaate'e ɨ́ mej mauj ruuri ɨ́ teɨte mej íiyen seijre'e chaanaca japua , a'ɨ́ɨ mú caí cui'ini asta caí naíjmi'i ayén tiú'urɨni .
41013031	Naíjmi'i pu te'entipuá'ari a'íjna i chaanaca japua , ajta ɨ́ ta japua . Mɨ́ ajta , aúche'e te'araúrastejsin a'íjna i nej neri tejamuá'ixaa .
41013032	’ Jɨ́me'en a'ɨ́jna xɨcájra'a tɨ jetzen te'entipuá'ari naíjmi'i , capu ja'atɨ́ ramua'aree ja'anáj tɨ ayén té'eme . Capu ajta ja'atɨ́ ramua'aree a'atzaj tɨ pua'a ayén té'eme . A'ɨ́ɨ ɨ́ mej tí'ivaɨre'e u ta japua , camu majta ramua'aree . Neajta inee , i nej í'iyaujra'an ɨ́ Dios , canu neajta ramua'aree . A'ɨ́ pu'u ramua'aree ɨ́ niyá'upua ɨ́ Dios .
41013033	’ Mú'een , caxu seajta ramua'aree ja'anáj tɨ a'ájna teja'uré'enejsin . A'ɨ́j nu jɨ́n niyen tejá'amua'ixaate'e . Rɨ́'ɨ xu'u huaújruuren mú'een . Seuche'e xu atanéjne'ere . Seajta nejchú'eve'e .
41013034	’ A'atɨ́ tɨ huápuaseaaruve'en á já'ahua'a ɨmuá . Amuacaí pu ruchi'i hua'íjcate'en ɨ́ mej tí'imɨjhuaca a'ujna chi'ita . A'ɨ́ pu hua'íjcate'e seɨj ajta seɨj mej tiu'umuárɨ'en ti'itɨ́j tɨ seɨ́j huayɨ́'ɨtɨ . Ajta seɨ́j pu tí'ijcate'en a'ɨ́jna jɨme'e tɨ tí'icha'ɨca'a á ta'iténinei .
41013035	Ayee nu che'atá nena'a tejá'amua'íjcate'e mú'ejmi , setá'aj atanéjne'ere a'iné caxu ramua'aree ja'anáj nej uvé'enejsin , inee yé nej i'ichej . Capu a'ij ámuaatámitɨejte'esin ja'anáj nej uvé'enejsin , tɨ pua'a huatechuíixaren , na'ari tɨ já'ita'a tɨ́ca'a nusu matɨ́'ɨj huajíjhuan ɨ́ tecuaara'ise , na'ari a'atzaj tapuá'arijme'eca .
41013036	’ Tɨ́ pua'a ca'anacan nu'uvé'enen , caxu taúra'acare'en nej amuáateuni secu'utzúca'a .
41013037	A'íjna i nej já'amua'ixaate'e , a'ij nu neajta huá'a'ixaate'e naíjmi'ica ɨ́ seica niyen tɨjɨ́n : Seuche'e xu atanéjne'eri . ― Ayee pu tihua'utá'ixaa a'ɨ́jna ɨ́ Jesús .
41014001	Pu'uri tɨ́n a'ájna teja'uré'enejsime'eca matɨ́'ɨj pua'a tí'iyestehua'a me'ɨ́jna jɨme'e cáne'axɨ mej huá'acui'ini , majta mej pan cua'aca tɨ caí levadura ranaxca . Ayee pu té'aturaaca'a hua'apua xɨcaj . Majta me'ɨ́n ɨ́ mej tíhua'u'aíjte'e teyujta'a , majta a'ɨ́ɨme ɨ́ mej té'eyu'uxaca , a'ɨ́ɨ mú tihuaúrixaa a'ij mej ye'í avíitzi jɨ́n tiraatéevi'i ɨ́ Jesús mej mi raajé'ica .
41014002	Ayee mú tí'iruixaate'eca'a tɨjɨ́n : ― Ijii catu raatévi'ira . Aj tu ti tiyen rɨni matɨ́'ɨj tiú'uyesten ɨ́ teɨte . Tɨ́ pua'a tiyen huárɨni íjii , ayée tu hua'utájaaxɨejte'esin ɨ́ teɨte . Aj mú mi huataníniu'ucacu téjmi jemi . A'ɨ́j pu jɨ́n tamuárɨ'eriste'e a'ame tɨ pua'a teraatéevi'i te'a'ájna . ― Ayee mú tiu'utaxájtaca'a .
41014003	Meenti a'ɨ́ɨn ɨ́ Jesús , a'ujna a'utéveeca'a u Betania . A'uu pu a'utéveeca'a a'u tɨ é'eche a'ɨ́jna ɨ́ ja'atɨ tɨ ayén ántehuaa tɨjɨ́n Simón . A'ii pu a'ɨ́ɨn pú'een ɨ́ mej miyen ratamuá'amua tɨjɨ́n Tɨ́ tineájxɨ huá'ire'ara'an jetze ɨ́ atzaj . Tɨ́'ɨj a'ɨ́ɨn Jesús huatecaíca meesa jetze , seɨj pu ave'eré'ene . 'Ɨ́ita'a pu pú'een a'ɨ́jna . A'ɨ́ pu limeeta huajáasime'e rumuájca'a jetze . Huíjpitica'a a'ɨ́jna ɨ́ ti'itɨ́ . Tetej limeetajra'a pu pu'eene'e . Ajta aceite pu avé'ejɨsti , nardu jetze tɨ me'ecan , ti'itɨ́ tu'upi . Naa pu teáarɨ́'e a'ɨ́jna ɨ́ aceite , ajta jeíhua tí'ijnajche . Aj pu i a'ɨ́ɨn ɨ́ 'ɨ́ita'a , ra'antítapua a'ɨ́jna ɨ́ limeeta . Tɨ́'ɨj jí án yá'ajtuaa a'ɨ́jna ɨ́ aceite mu'úutze'en a'ɨ́jna ɨ́ Jesús .
41014004	Aj mú mi seica ɨ́ mej a'uté'uuca'a a'ujna , a'ɨ́ɨ mú huataníniu'ucacuca'a me'ɨ́jna jemi ɨ́ 'ɨ́ita'a . Ayee mú tí'iruixaate'eca'a tɨjɨ́n : ― ¿ A'iné een jɨ́n huaújhuajcaca'a amɨ́jna ɨ́ aceite tɨ i'icáujmeijra ?
41014005	I'irɨ'ɨriistaca'a pu mej ráatuaanijche'en mej mi raamuá'itɨnche'e a'achú caj huaíca cientos tumin na'ari jaítze'e , tɨ́'ɨj ii tiu'utévaɨre'enche'e ɨ́ tumin mej hua'utévaɨre'en ɨ́ mej caí a'ij tí'ijviicua'i . ― Yee mú tiu'utaxájtaca'a . Aj mú mi raatájaaxɨejvi'iri'i a'ɨ́jna ɨ́ 'ɨ́ita'a .
41014006	Tɨ́'ɨj jí Jesús ayén tihua'utá'ixaa tɨjɨ́n : ― Xaatapuá'ajta sej níniu'ucacu . ¿ A'iné een jɨ́n já'ita'a xu'uráninei ? A'íjna tɨ jɨ́me'en ayén náaruu mɨ 'ɨ́ita'a , temua'a pu naa xɨ́'epɨ'ɨn huarɨ́j .
41014007	Ayee nu tejá'amua'ixaate'e . A'ɨ́ɨme ɨ́ mej caí a'ij tí'ijviicua'i , a'ɨ́ɨ mú mú'ejmi jemi seíire'e muá'aju'u tɨ́j na'a rusén jɨme'e . Ja'anáj tɨ na'a pu'i í'irɨ'ɨriista a'ame sej hua'utévaɨre'en tɨ pua'a siyen tí'ijxe'eve'e . Mɨ́ ajta inee , canu ché'e mú'ejmi jemi seíire'e na'ame .
41014008	’ A'ijna i 'ɨ́ita'a , ayée pu huarɨ́j a'achú tɨ caj tiu'utárɨ'ɨristareca'a ɨ́ jemin . Nej caí xɨ huamɨ́'ɨ , a'ɨ́ɨ pu amuacaí necámeijri'i ineetzi matɨ́j tí'ijrɨ'ɨre tɨ pua'a ja'atɨ́ huámɨ'ɨni .
41014009	Ayej xaa ne'u ti'ayajna , ayée nu tejá'amua'ixaate'e , a'u tɨ na'a mej tihua'utá'ixaate'en ɨ́ teɨte niuucajtze'en ɨ́ Dios , naíjmi'icɨ'e íiyen chaanaca japua , a'ɨ́ɨ mú majta huataxájta a'ij tɨ huarɨ́j a'íjna i 'ɨ́ita'a mej mi jeíhua ra'utámua'aree .
41014010	Ajta seɨ́j ajtáraa a'u mej a'uté'uuca'a ɨ́ mej tamuáamuata'a japuan hua'apua ará'ase . Ayee pu ántehuaa tɨjɨ́n Judás Iscariotes . A'ɨ́ pu a'ɨ́ɨn pú'een a'ɨ́jna tɨ Jesús jetze ajtéme'ecan . Ayee pu een jɨ́n ajtáraa tɨ i avíitzi jɨ́n tejá'uxa huá'a jamuan ɨ́ mej te'áijta teyujta'a . Raxɨ́'eve'eca'a mej naíjmi'i raaxɨ́'epɨ'ɨntare'en a'ij mej ye'í huárɨni tɨ i a'ɨ́ɨn hua'utátuiire'en ɨ́ Jesús .
41014011	Matɨ́'ɨj me'ɨ́n huánamuajri'i , jé'ecan pu rɨ́'ɨ hua'utá'a . Aj mú mi te'ataújratziiri'i mej mi tiraanájchite'en a'ɨ́jna ɨ́ Judás . Tɨ́'ɨj jí á'uraa . Tɨ́'ɨj ji raachú'eve ja'anáj tɨ í'irɨ'ɨri tɨ́'ij hua'utátuiire'en a'ɨ́jna ɨ́ Jesús .
41014012	Tɨ́'ɨj jí teja'uré'ene a'ɨ́jna xɨcájra'a jetze , ɨ́ mej jetzen pan cua'aca tɨ caí cu'usti , ajta a'ɨ́jna xɨcájra'a mej jetzen mehuá'amuaɨ'ɨvajtacare'e ɨ́ cáne'axɨ . A'ii pu a'ɨ́ɨn pú'een ɨ́ tɨ á'amuajca'a ɨ́ mej tí'iyeste . Majta me'ɨ́n ɨ́ mej jamuan á'ujujhua'ane'en , a'ɨ́ɨ mú mi miyen tiraata'íhua'uri'i ɨ́ ɨ́ Jesus tɨjɨ́n : ― ¿ A'uné jetze mua'aráanajche tej á'uju'un tej ti rɨ́'ɨ tejá'uruuren te'ɨ́jna jɨme'e ɨ́ pan tej ráacua'ani , tej ti ra'utámua'aree a'ij tɨ titáacha'ɨɨ ɨ́ Dios , a'ɨ́jna xɨcájra'a jetze tɨ huá'ucuii ɨ́ huá'ayaujmua'a ɨ́ mej amuáatée huanúnu'ihuaca'a ?
41014013	Tɨ́'ɨj jí hua'apuaca huata'íteca'a mej jamuan á'ujujhua'ane'en . Ayen tihuá'a'ixaate'e tɨjɨ́n : ― Sericu a'ájna chajta'a . Aa xu ja'atɨ́ é'eteuni tɨ xa'ari huátɨsin , jaj tu'urájmuaa . Aj xu si jamuan á'uju'un .
41014014	A'u tɨ a'ɨ́ɨn a'uteáruti , a'ájna xu ráahuauni chi'ira'an jetze ɨ́ ja'atɨ . Aj xu si siyen tiraata'ixaate'en ayén tɨjɨ́n : “ Yee pu ti'ixa a'ɨ́jna ɨ́ Maeestru yee : ¿ A'uné ne'atá'aca nej tzajta'an tiú'ucua'ani huá'a jamuan ɨ́ neteɨ́testemua'a ? ” Seajta siyen : “ Teta'aj ra'utámua'aree a'ɨ́jna xɨcájra'a jetze matɨ́'ɨj huácuii ɨ́ huá'ayaujmua'a ɨ́ mej amuáatée huanúnu'ihuaca'a . ” Ayee xu tiraatá'ixaate'esin .
41014015	Tɨ́'ɨj jí a'ɨ́ɨn hui amuaataseíjrate'esin ánɨmua tɨ rujapua tive'éjme cuaartu tɨ ve'ée . Pu'uri rɨ́'ɨ tiú'uruu temua'a naa . A'uu xu si rɨ́'ɨ te'uhuáruuren ɨ́ tej ráacua'ani ɨ́ pan . ― Ayee pu tihua'utá'ixaa a'ɨ́jna ɨ́ Jesús .
41014016	Matɨ́'ɨj mi u á'uju'u ɨ́ mej hua'apua . Ayee pu teja'uré'ene naíjmi'i tɨ tihua'utá'ixaa ɨ́ Jesús . Aj mú mi rɨ́'ɨ ráaru ɨ́ mej ráacua'ani mej mi ra'utámua'aree a'ɨ́jna xɨcájra'a jetze tɨ Dios huá'ucha'ɨj .
41014017	Tɨ́'ɨj ari huachúmua'ancaa , aj pu i a'uteájrupi u chi'ita ɨ́ Jesús , majta ɨ́ mej tamuáamuata'a japuan hua'apua ará'ase .
41014018	Matɨ́'ɨj meri tí'icua'acaa meesa japua , aj pu i Jesús ayén tihua'utá'ixaa tɨjɨ́n : ― Ayee nu xaa ne'u tejá'amua'ixaate'e . Seɨ́j tɨ a'amua jetze ajtéme'ecan mú'een mɨ sej tí'icua'a ne jamuan , a'ɨ́jna ɨ́ ja'atɨ , a'ɨ́ɨ pu neetzi jɨme'e tiu'utátuiire'esin huá'a jemi ɨ́ mej te'áijta teyujta'a . ― Ayee pu tihua'utá'ixaa .
41014019	Tɨ́'ɨj jí utéevatzɨ́ ɨ́ huá'a tzajta'a . Aj mú mi autéjhuii mej raata'íhua'u me'ɨ́jna ɨ́ Jesús , seɨ́j ajta seɨ́j . Miyen tɨjɨ́n : ― ¿ A'ataani pú'een ? ¿ Ni qui inee ? Ajtahua'a seɨ́j ayén tɨjɨ́n : ― ¿ A'ataani , ca'ɨ́n inee ?
41014020	Aj pu i ayén tihua'utá'ixaa tɨjɨ́n : ― A'ii pu a'ɨ́ɨn pú'een , ɨ́ seɨ́j ɨ́ sej tamuáamuata'a japuan hua'apua ará'ase . A'ii pu pan cua'a a'íjna jetze i tuxa'a ne jamuan .
41014021	Ayej xaa ne'u ti'ayajna . Ayee pu teja'uré'enejsin ineetzi jemi nej neajta ɨ́ teáata'a jetze airáane a'ij tɨ ye'í té'eyu'usi'i ɨ́ yu'uxari jetze . ’ Mɨ́ ajta , a'ɨ́jna tɨ nejɨ́me'en tiu'utátuiire'esin huá'a jemi , ayée nu tejá'amua'ixaate'e , a'ii pu huápɨ'ɨ rajpuaíjtzi a'ame . Jaítze'e pu raatévaɨre'enche'e tɨ caí nú'ihuaache'e . ― Ayee pu tihua'utá'ixaa .
41014022	Maúche'e mú tí'icua'acaa . Aj pu i Jesús pan tɨ́'ɨj . Aj pu i rɨ́'ɨ tiu'utá'a ɨ́ Dios jemi , ajta ra'antítaaraxɨ , a'ɨ́ɨ pu hua'uré'e'ɨ'ɨpɨ'ɨ . Ayen tɨjɨ́n : ― Xáacua'a . A'ii pu a'ɨ́ɨn pú'een i nehuá'ira'a .
41014023	Ajta á'iyen vaasu tijáj . Ajta rɨ́'ɨ tiu'utá'a ɨ́ Dios jemi , a'ɨ́ɨ pu ajta hua'uré'ijte . Naíjmi'i mú ra'anti'í ɨ́ jaj ɨ́ vaasu jetze .
41014024	Ajta ayén tihua'utá'ixaa tɨjɨ́n : ― A'ijna tɨ urajmuaa i vaasu tzajta'a , a'ii pu a'ɨ́ɨn pú'een i nexuure'e ɨ́ nej ra'iráxɨre'esin nej ni hua'utévaɨre'en mu'iicáca jemi , ajta tɨ ij Dios ra'antipuá'ajte'en ɨ́ tɨ jéjcuacan jɨ́n te'ataújratziiri'i ruseɨ́j a'ɨ́mej jemi tɨ a'ɨ́ɨn tihua'utá'uuni'i .
41014025	’ Ayee nu tejá'amua'ixaate'e . Ayej xaa ne'u ti'ayajna . Ijii , canu ché'e ra'antí'isin a'íjna i uuva já'ara'a . Mɨ́ ajta , a'ɨ́jna xɨcájra'a jetze tɨ́'ɨj Dios avéura'ate'e nainjapua ɨ́ chaanaca , a'ájna xɨcájra'a jetze nu xaa ra'antí'isin jéjcuacan jɨme'e ɨ́ já'ara'ara'an ɨ́ uuva . ― Ayee pu tihua'utá'ixaa .
41014026	Matɨ́'ɨj mi seɨj tiu'utáchuiicaca'a chuiicari ɨ́ mej jɨ́n rɨ́'ɨ tiraatá'an ɨ́ Dios . Matɨ́'ɨj mi a'ucɨ́j . Aj mú me'uun a'ará'a Aceituunajemi , jɨrí tɨ a'utacá'a .
41014027	Aj pu i Jesús ayén tihua'utá'ixaa tɨjɨ́n : ― Ayee pu té'eyu'usi'i ɨ́ yu'uxari jetze tɨ Dios ayén tiu'utaxájtaca'a tɨjɨ́n : “ Nee nu i nej i'i Dios , a'ɨ́j nu jé'icatan ɨ́ tɨ cáne'axɨ tiseíj . Majta a'ucɨ́jxɨ'ɨsin ɨ́ cáne'axɨ . ” Yee pu'u té'eyu'usi'i . Ayee pu tí'ineruuren ineetzi . Seajta mú'een , setiu'utatévi'ira'ata ineetzi jemi . Aj xu si a'ucɨ́jxɨ'ɨsin cumu ɨ́ cáne'axɨ tɨ caí ja'atɨ́ huá'ajye'emua .
41014028	Mɨ́ neajta inee , netɨ́'ɨj huatarún , áa nu a'umé'e na'ame a'ájna Galilea . Amuacaí nu ne'uun ará'aiixa . Seajta á'iyen mú'een . ― Ayee pu tihua'utá'ixaa a'ɨ́jna ɨ́ Jesús .
41014029	Aj pu i a'ɨ́ɨn Pedro ayén tiraata'ixaa tɨjɨ́n : ― Capu amɨ́n tɨ pua'a metiu'utatévi'ira'ata mɨ seica mú'eetzi jemi . Canu niyen rɨni inee .
41014030	Aj pu i Jesús ayén tiraata'ixaa tɨjɨ́n : ― Ayee nu tí'imua'ixaate'e . Ayee pu té'eme íjii tɨ́ca'a , tɨ caí xɨ huajíjhua'a ɨ́ tecuaara'i , huaíca pej piyen tiu'itéhua'ita tɨjɨ́n pecáj nemua'ate .
41014031	Mɨ́ ajta a'ɨ́ɨn Pedro , ca'anín pu jɨ́n ayén tiraata'ixaa tɨjɨ́n : ― Tɨ́ pua'a ayén tiú'ujxe'eve'e nej huámɨ'ɨni á jamuan , canu cui'i niyen tihua'utá'ixaate'esin yee canu muamua'ate . ― Yee pu'u tiu'utaxájtaca'a . Majta ɨ́ seica , ayée mú che'atá tí'ixajtaca'a seɨj ajta seɨj a'ij tɨ Pedro tí'ixajtaca'a .
41014032	Matɨ́'ɨj mi a'ucɨ́j . Aa mú a'ará'a huastari tzajta'a , cɨyej tɨ e'eré'evee tɨ ayén téja'arájtehuaa tɨjɨ́n Getsemaní . Aj pu i Jesús ayén tihua'utá'ixaa tɨjɨ́n : ― Xa'ujrá'asi mú'een iiyecuí , meenti nee , neraatéhuauusin ɨ́ Dios jemi .
41014033	Tɨ́'ɨj i á aúurupi . A'ɨ́mej pu a'uví'itɨ́ a'ɨ́jna ɨ́ Pedro , ajta ɨ́ Jacobo , ajta a'ɨ́jna ɨ́ Juan . Tɨ́'ɨj jí a'ij pua'a ru'uhuatá'a ɨ́ tzajta'an . Jé'ecan pu uhuateújxɨemɨste ɨ́ ru tzajta'a .
41014034	Aj pu i ayén tihua'utá'ixaa tɨjɨ́n : ― A'ij pu pua'a ne'ase , huápɨ'ɨ . Xɨee nej cuj mɨ'ɨni . Yee xu huateáturan mú'een íiye . Seuche'e atanéjne'eri . ― Ayee pu'u tihua'utá'ixaa .
41014035	Tɨ́'ɨj jí a'irájraa a'atzu 'á'ayee . Aj pu i aicaújtutzi á chuaata'a . Rájhuaviiri'i ɨ́ Dios tɨ pua'a nu'u í'irɨ'ɨristan tɨ caí ayén teja'uré'enen a'ɨ́jna xɨcájra'a tɨ nu'u jetzen tirajpuaíitzi á'ara'ani .
41014036	Ayee pu a'ɨ́ɨn tirájhuaviiri'i tɨjɨ́n : ― Dios , ɨ́ pej niyá'upua pú'een . Naíjmi'i pu í'irɨ'ɨri mú'eetzi jemi . Tɨ́ pua'a peti'itá'acare'en tɨ caí náacɨ'ɨti a'íjna tɨ a'ij pua'a een nej jɨ́n rajpuaíitzi na'ame . Aru tɨ pua'a í'irɨ'ɨristan , ché'e caí ayén teja'uré'enineica'an netɨ́j tí'ijxe'eve'e inee , sino patɨ́j mú'ee tí'ijxe'eve'e . ― Yee pu'u .
41014037	Aj pu ijtá'i u ya'uvé'eme . Aa pu a'ará'a a'u mej a'uté'uuca'a ɨ́ mej jamuan á'ujujhua'ane'e . Mu'uri í'icu'utzuca'a . Aj pu i hua'ujɨ́ste a'ɨ́ɨme . Tɨ́'ɨj jí ayén tiraata'ixaa ɨ́ Pedro tɨjɨ́n : ― Simón , ¿ ni pecáj té'eviicua'i pej atáneere a'atzu caj sei hora ?
41014038	Seuche'e atanéjne'eri . Seajta raatéjhuauni ɨ́ Dios jemi tɨ ij caí tejamuáacɨ'ɨti ti'itɨ́ ɨ́ sej jɨ́n auteáturan ɨ́ Dios jemi . Ayee nu tejá'amua'ixaate'e . Rɨ́'ɨ xu títe'uhuateújca'anen ɨ́ ru tzajta'a . Mɨ́ ajta caí , capu á'amuaca'anisti'i sej atanéjne'eri . ― Ayee pu tihua'utá'ixaa .
41014039	Ajtahua'a pu á'ume . Ayee pu che'atá na'a tirájhuaviiri'i ɨ́ Dios tɨ caí rajpuaíjtzi á'ara'ani .
41014040	Tɨ́'ɨj jí u a'uvé'emej . Ajtahua'a pu huá'uteu mecu'utzúca'a a'iné cutzi pu hua'amua'itɨ́jcɨ́ca'a jeíhua . Aj pu i Jesús hua'utajé . Capu a'ij huá'amitɨejte'eca'a a'ij mej ye'í tiraata'ixaate'en .
41014041	Huaícaca tzajta'a , ajtahua'a pu á'ume . Ajtahua'a pɨ́ a'uré'eve tɨ pua'a meri'ijtáhua'a í'icu'utzu . Aj pu i ayén tihua'utá'ixaa tɨjɨ́n : ― ¿ Ni seuj í'icu'utzu ? ¿ Ni seújse'upe'e ? Pu'uri aúche'e . Pu'uri a'ájna teja'uré'ene mej meri nejɨ́me'en tiu'utátuiire'esin , i nej neajta ɨ́ teáata'a jetze airáane , a'ɨ́mej jemi ɨ́ mej a'ij pua'a tí'iteteɨte .
41014042	Xá'ajhuiixɨ'ɨ . Che'eré ticu . Pu'uri e'evé'eme a'ɨ́jna tɨ tiu'utátuiire'esin ineetzi jɨ́me'en a'ɨ́mej jemi ɨ́ mej te'áijta .
41014043	Aúche'e pu ti'ixáataca'a a'ɨ́jna ɨ́ Jesús , tɨ́'ɨj seɨ́j e'iré'ene tɨ a'ɨ́mej jetze ajtéme'ecan ɨ́ mej tamuáamuata'a japuan hua'apua ará'ase . Judás pu ántehuaa . Jeíhua mú teɨte e'evé'eju'uca'a jamuan a'ɨ́jna ɨ́ Judás . Huá'aniuucajtze'e mú jɨ́n huajú'ucaa me'ɨ́jna ɨ́ mej te'áijta teyujta'a , majta me'ɨ́jna ɨ́ mej té'eyu'uxaca , majta me'ɨ́jna ɨ́ vaujsi .
41014044	A'ɨ́jna ɨ́ Judás , tɨ hua'utátuiire'esin ɨ́ Jesús , a'ɨ́ɨ pu te'ataújratziiri'i a'ɨ́jna jɨme'e tɨ ayén huárɨni mej mi ráamua'aree ja'atɨ́ tɨ pɨ́rɨcɨ a'ɨ́jna ɨ́ Jesús . Ayen tɨjɨ́n : ― A'ɨ́jna ɨ́ nej ru'itépɨ'ɨtze'e , ajta ɨ́ nej raatateújte'esin , a'ii pu a'ɨ́ɨn pɨ́rɨcɨ . Setá'aj raatéevi'i , seajta ra'anján , amuajɨ́'ɨcɨ'ihuacan temua'a naa . ― Ayee pu tihua'utá'ixaa a'ɨ́jna ɨ́ Judás .
41014045	Jɨ́me'en pu'u a'ará'a , aj pu i ajteáxɨɨreca'a a'u tɨ a'utéveeca'a a'ɨ́jna ɨ́ Jesús . Tɨ́'ɨj jí ayén tiraata'ixaa tɨjɨ́n : ― Maeestru . A'ɨ́ pu ayén huataújseijrataca'a tɨ́j ɨ́ tɨ rajaahua a'ɨ́jna ɨ́ Jesús . Ayen tɨjɨ́n : ― Maeestru . Ajta ru'itépɨ'ɨtze'e .
41014046	Majta me'ɨ́n ɨ́ teɨte , a'ɨ́ɨ mú raatéevi'i .
41014047	Seɨ́j pu ajta a'ájna huatéveeca'a . A'ɨ́ pu ruchun huíjcupi . Aj pu i ra'ajtaveíjcheca'a ɨ́ naxaira'an jetze ɨ́ tɨ ravaɨ́re'e a'ɨ́jna tɨ tíhua'u'aíjte'e ɨ́ mej tí'imɨjhuaca teyujta'a . A'ɨ́ pu tiraapuaíj .
41014048	Tɨ́'ɨj jí Jesús ayén tihua'uta'íhua'uri'i a'ɨ́mej ɨ́ teɨte tɨjɨ́n : ― ¿ A'iné een jɨ́n yé sevé'eju'u ? ¿ A'iné sej si yé cɨyej ti'ivé'ɨ'ɨsin , seajta tepúusti'i chuumira'a ? ¿ Ni qui nahua'ari nej pú'een sej si siyen tinaateví'ira ?
41014049	Nain tújca'ari tzajta'a nu tejá'amuamua'atehua'a ná'aye'i a'ujna teyujta'a . Caxu ja'anáj naateevi'i a'ujna , a'iné ayée xu neruuren tɨ ij araúrasten a'ij tɨ ye'í té'eyu'usi'i ɨ́ yu'uxari jetze . ― Ayee pu tihua'utá'ixaa a'ɨ́jna ɨ́ Jesús .
41014050	Majta me'ɨ́n ɨ́ mej jamuan á'ujujhua'ane'e , a'ɨ́ɨ mú huataúruu . Aa mú yaúurɨe naími'i .
41014051	Ajta seɨ́j pu raavájrajme'e cujta'an ɨ́ Jesús . Temuaij pu pú'een tɨ saavana jɨ́n a'iré'echejca'a tɨ jetzen a'iré'eca'itɨ́ cú'ucutzu . Seica ɨ́ teɨte mú raatéevi'i a'ɨ́jna ɨ́ temuaij .
41014052	Ajta a'ɨ́ɨn , a'ɨ́ɨ pu a'iréujchui . A yaúuhua'axɨ a'ɨ́jna ɨ́ rucɨɨxu . Aj pu i mú a'ij huárupi . A'utɨéechejraa mua'avi'i .
41014053	Matɨ́'ɨj mi ya'uví'itɨ́ a'ɨ́jna ɨ́ Jesús a'ɨ́jna jemi ɨ́ tɨ tíhua'u'aíjte'e naíjmi'ica ɨ́ mej tí'imɨjhuaca u teyujta'a . Naíjmi'i mú tiújseɨj , ɨ́ mej tí'imɨjhuaca u teyujta'a , majta ɨ́ mej té'eyu'uxaca , majta ɨ́ huá'avaujsimua'a .
41014054	Ajta a'ɨ́ɨn ɨ́ Pedro , á pu aumé'ecaa a'atzu ɨmuá huá'acujta'an a'ɨ́ɨme ɨ́ mej ya'uví'itɨ́ ɨ́ Jesús . Aa pu a'ará'a a'u tɨ é'eche a'ɨ́jna tɨ tíhua'u'aíjte'e ɨ́ mej tí'imɨjhuaca teyujta'a . A'uu pu a'uteájrupi já'ita'a tɨ e'eráyaujta'a . Aj pu i a'ujyeíjxɨ huá'a jamuan ɨ́ xantaaru'u . A pu a'utacái já'araa . A'ujpɨ́ste'e pu já'araa ɨ́ taij jɨme'e .
41014055	Majta me'ɨ́n ɨ́ mej tíhua'u'aíjte'e ɨ́ mej tí'imɨjhuaca teyujta'a , majta hua'ajueesi , a'ɨ́ɨ mú tí'ihua'uca'a mej mi ráateuni ti'itɨ́j ɨ́ mej jɨ́n jetzen te'ujpuá'ajte'en , ti'itɨ́j ɨ́ mej jɨ́n raajé'ica a'ɨ́jna ɨ́ Jesús . Camu ti'itɨ́j huáteu .
41014056	A'ii mu'u huáteu : Mej jeíhua raahuá'itaca'a ɨ́ teɨte . Mɨ́ ajta , camu ramua'areereca'a ɨ́ seica , majta ɨ́ seica , ti'itɨ́j ɨ́ mej xajtaca'a .
41014057	Seica mú huatéhuiixɨ . Hua'itzi mú jɨ́n tiu'utaxájtaca'a a'ɨ́jna jetze ɨ́ Jesús . Miyen tɨjɨ́n :
41014058	― Ayee tu tiráanamuajri'i tɨ ayén ti'ixa tɨ jɨ́me'en yee : “ Nee nu raaté'uuna a'íjna i teyuu teteca mej rá'ajtaahuaca'a . Huaica xɨcaj tzajta'a nu seɨj ájtaahua teyuu mej nu'u caí rá'ajtaahua ɨ́ teteca . ” Ayee pu yeehui tiu'utaxájtaca'a amɨ́jna mɨ Jesús . ― Ayee mú tí'ixajtaca'a me'ɨ́jna .
41014059	Mɨ́ ajta me'ɨ́n , camu ramua'areereca'a ɨ́ seica , majta ɨ́ seica , ti'itɨ́j ɨ́ mej xajtaca'a .
41014060	Aj pu i seɨj ájchee huá'a tzajta'a . A'ii pu a'ɨ́ɨn pú'een ɨ́ tɨ tíhua'u'aíjte'e naíjmi'ica ɨ́ mej tí'imɨjhuaca teyujta'a . Aj pu i a'ɨ́ɨn ayén tiraata'íhua'uri'i a'ɨ́jna ɨ́ Jesús tɨjɨ́n : ― ¿ Ni pecáj huatániuusin a'ɨ́jna jɨme'e ɨ́ mej mú'eetzi jetze tí'ijpua'ajte'e ? ¿ Ti'itájni jɨ́n pa'uteájturaa ɨ́ Dios jemi mej mi miyen tí'imuahua'ita ?
41014061	Ajta a'ɨ́ɨn Jesús , capu ti'itɨ́ huataxájtaca'a . Á'atee a'atzu tɨ ayén caí te'evé'eniuuca'a . Aj pu ijta a'ɨ́ɨn tɨ tíhua'u'aíjte'e ɨ́ mej tí'imɨjhuaca teyujta'a , ajtahua'a pu ayén tiraata'íhua'uri'i tɨjɨ́n : ― ¿ Ni mú'ee pe'ɨ́n pú'een ɨ́ Cɨríistu'u , ɨ́ tɨ yaujra'an pú'een ɨ́ tej rɨ́'ɨ tiraatá'an iteen ? ― Yee pu tiraata'íhua'uri'i .
41014062	Aj pu i Jesús ayén tiraata'ixaa tɨjɨ́n : ― Nee nu ne'ɨ́n pú'een . Ajta xu neseij i nej neajta teáata'a jetze airáane . An nu e'ecacaí na'ame rɨ'ɨríinta'a ɨ́ tɨ nain jɨ́n antiújmua'aree . Seajta , mú'een xu neseijran netɨ́'ɨj a'icaamé'en jaitɨri tzajta'a . ― Ayee pu tiu'utaxájtaca'a .
41014063	Tɨ́'ɨj jí a'ɨ́ɨn tɨ tíhua'u'aíjte'e ɨ́ mej tí'imɨjhuaca teyujta'a , a'ɨ́ɨ pu ra'antisiújtza'an ɨ́ rusiicu'u mej mi ráamua'aree tɨjɨ́n a'ɨ́ɨ pu huataniú'ucaca'a . Aj pu i ayén tihua'utá'ixaa tɨjɨ́n : ― Me'ecui xaa ne'u . ¿ Ni caí ne'u icu ? Capu ché'e ruxe'eve'e tɨ ja'atɨ jɨ́me'en te'anxájta .
41014064	Mú'een xu seri ráanamuajri'i tɨ a'ij pua'a tiu'uxájtaca'a ɨ́ Dios jemi . ¿ A'iné tejamuá'amitɨejte'e mú'ejmi ? ¿ Ti'itájni ayén tiraavíjte'e ? ― Ayee pu tihua'utá'ixaa . Aj mú mi naíjmi'i tiu'utá'a tɨ huámɨ'ɨni a'ɨ́jna ɨ́ Jesús .
41014065	Matɨ́'ɨj mi seica autéjhuii mej ra'atétzijmua'axɨ'ɨn , majta ra'utanán . Majta ru'itéva'ara'a rumuájca'an jɨme'e . Miyen tɨjɨ́n : ― Huataxáj , ¿ a'atani mu'itéjvee ? ― Yee mú tiraata'ixaa . Majta me'ɨ́n ɨ́ xantaaru'u , a'ɨ́ɨ mú majta ru'itéevajxɨ .
41014066	Ajta a'ɨ́ɨn Pedro , a'ɨ́ɨ pu u a'utéveeca'a a'ujna já'ita'a tɨ e'eráyaujta'a u chi'ita . Aj pu i seɨj a'uteájrupi tɨ ravaɨ́re'e ɨ́ tɨ tíhua'u'aíjte'e mej tí'imɨjhuaca u teyujta'a . 'Ɨ́ita'a pu pɨ́rɨcɨ a'ɨ́jna .
41014067	A'ɨ́ pu a'uteájrupi a'u tɨ anú'ujcatii a'ɨ́jna ɨ́ Pedro a'u tɨ á'ujpɨste'eca'a ɨ́ taij jetze . Tɨ́'ɨj a'ɨ́ɨn raaseíj , áa pu'u a'utéechaxɨ rajseíira'ajraa . Aj pu i ayén tiraata'ixaa tɨjɨ́n : ― Peajtá pej mú'ee á'uche'ecane'e jamuan Jesús tɨ Nazarét é'eme'ecan . ― Ayee pu tiu'utaxájtaca'a a'ɨ́jna ɨ́ 'ɨ́ita'a .
41014068	Aj pu i seɨcɨé tiraataxájtaca'a a'ɨ́jna ɨ́ Pedro tɨjɨ́n : ― Canu ramua'ate . Canu neajta ramua'aree a'ij pej ye'í tí'ine'ixaate'e mú'ee . Aj pu i a'ɨ́ɨn huirájraa . Aa pu a'itéechaxɨ á tɨ e'iténine'i . Aj pu i tecuaara'i huajíjhuaca'a .
41014069	Tɨ́'ɨj i ajtahua'a a'ɨ́ɨn 'ɨ́ita'a raaseíj . Aj pu i ayén tihuá'itixaa a'ɨ́mej ɨ́ mej e'eré'ete'ecaa a'ujna . Ayen tɨjɨ́n : ― Amɨ́jna mɨ ja'atɨ , a'ii pu seɨ́j pú'een tɨ huá'a jetze ajtéme'ecan ɨ́ mej jamuan á'ujujhua'ane'e .
41014070	Ajtahua'a seɨcɨé tiraata'ixaa a'ɨ́jna ɨ́ Pedro . A'atzu á'ateevi'ica matɨ́'ɨj e'eré'ete'ecaa , majtáhua'a miyen tiraata'ixaa tɨjɨ́n : ― Ayej xaa ne'u ti'ayajna , mú'ee pe a'ɨ́ɨn pú'een ɨ́ Galilea pej é'eme'ecan . Ayee pej tí'ixaxa'a matɨ́j a'ɨ́ɨme ɨ́ mej a'uun a'uhuachéjme . ― Yee mú tiraata'ixaa .
41014071	Aj pu i Pedro a'utéjche tɨ niuucajtze'en ɨ́ Dios ayén tihuá'a'ixaate'en tɨjɨ́n capu ramua'ate . Ajta , tɨ pua'a nu'u caí ayén ti'ayájnaca'a , ché'e nu'u Dios raatá'an ɨ́ puaíjtzi . Ayee pu tihua'utá'ixaa tɨjɨ́n : ― Canu a'atzu ramua'ate a'ɨ́jna ɨ́ ja'atɨ sej raxa . ― Ayee pu tihua'utá'ixaa .
41014072	Jɨ́me'en pu'u ayén tiu'utaxájtaca'a , aj pu i hua'apuaca jetze huajíjhuaca'a ɨ́ tecuaara'i . Tɨ́'ɨj jí Pedro ra'utámua'areeri'i a'ij tɨ tiraata'ixaa a'ɨ́jna ɨ́ Jesús tɨjɨ́n : “ Tɨ́ caí xɨ hua'apuaca jetze huajíjhua ɨ́ tecuaara'i , mú'ee pe huaícacajetze piyen tiraataxáj yee pecáj nemua'ate . ” Ayee pu tiraatá'ixaate'eca'a a'ɨ́jna . Aj pu i a'ij pua'a raatá'a , tiujyeínejraa huápɨ'ɨ a'ɨ́jna ɨ́ Pedro .
41015001	Yee ruijmua'ate'e yee , tɨ́'ɨj huatapuá'are , naíjmi'i mú tiújseɨj ɨ́ mej tíhua'u'aíjte'e u teyujta'a , majta huá'avaujsimua'a , majta ɨ́ mej té'eyu'uxaca , majta ɨ́ seica ɨ́ mej majta i'ijuéesi . Naíjmi'i mú tí'iruixaate'eca'a a'ij mej ye'í huárɨni . Aj mú mi ra'amuáajɨ'ɨcɨe me'ɨ́jna ɨ́ Jesús . Meye'ujáj . Matɨ́'ɨj mi raatátui a'ɨ́jna ɨ́ ja'atɨ tɨ ayén ántehuaa tɨjɨ́n Pilato .
41015002	Aj pu i Pilato ayén tiraata'íhua'uri'i tɨjɨ́n : ― ¿ Ni mú'ee pe'ɨ́n pú'een ɨ́ hua'atajtuhuan ɨ́ mej Israél jetze ajtéme'ecan ? Aj pu i Jesús ayén tiraata'ixaa tɨjɨ́n : ― Nee nu ne'ɨ́n pú'een a'ij pej ye'í ti'ixa mú'ee . ― Yee pu'u tiraata'ixaa a'ɨ́jna ɨ́ Jesús .
41015003	Majta me'ɨ́n ɨ́ mej tíhua'u'aíjte'e u teyujta'a , jeíhua mú tiraaxájtzi'iri'i .
41015004	Ajta a'ɨ́ɨn Pilato , ajtahua'a pu ayén tiraata'íhua'uri'i tɨjɨ́n : ― ¿ Ni pecáj naatá'ixaate'e pe'ɨ́jna jɨme'e ? Pepu'uri huá'unamuajri'i mej jeíhua ti'imuaxájtzi'i . ― Ayee pu tiraata'ixaa a'ɨ́jna ɨ́ Pilato .
41015005	Mɨ́ ajta a'ɨ́ɨn Jesús , capu ti'itɨ́j xajtaca'a . A'ɨ́j pu jɨ́n , caí a'ij rá'amitɨejte'eca'a a'ɨ́jna ɨ́ Pilato .
41015006	Ayee pu tí'ijrɨ'ɨrejca'a a'ɨ́jna ɨ́ Pilato matɨ́'ɨj me'ɨ́n tí'iyestehua'a . Tɨ́ pua'a meraatáhuavii ɨ́ teɨte tɨ a'ɨ́ɨn raatátuaani seɨj tɨ aiteánami'i , ja'atɨ́ tɨ na'a ɨ́ mej raatáhuavii , aj pu i raateátuaasin .
41015007	A'ájna já'ahua'a seica mú aiteánami'ihuaca'a ɨ́ mej né'use'eca'a ɨ́ u'uviernu jemi . A'ii mú huá'ucuii ɨ́ teɨte . Ajta seɨj a'ujna aiteánami'ihuaca'a tɨ ayén ántehuaa tɨjɨ́n Barrabás .
41015008	Aj mú mi e'iré'ene ɨ́ teɨte ɨ́ Pilato jemi . A'ɨ́ mú autéjhuii mej raatáhuavii tɨ a'ɨ́ɨn ayén huárɨni a'ɨ́mej jemi a'ij tɨ ye'í tí'ijrɨ'ɨre .
41015009	Aj pu i ayén tihua'uta'íhua'uri'i tɨjɨ́n : ― ¿ A'iné setí'ijxe'eve'e mú'een ? ¿ Ni qui neraatátuaani ne'íjna tɨ á'amuatajtuhuan pú'een , mú'een mɨ sej Israél jetze ajtéme'ecan ?
41015010	Ayee pu tihua'uta'íhua'uri'i a'iné a'ɨ́ɨ pu ráamua'areeri'i mej rá'achueere'ecaa ɨ́ Jesús a'ɨ́ɨme ɨ́ mej tíhua'u'aíjte'e u teyujta'a . A'ɨ́j mú jɨ́n raatátui me'ɨ́jna ɨ́ Pilato .
41015011	Mɨ́ majta me'ɨ́n ɨ́ mej tíhua'u'aíjte'e u teyujta'a , a'ɨ́ɨ mú raatá'a ɨ́ ca'aníjra'a jeíhua ɨ́ teɨte mej mi raatáhuavii a'ɨ́jna ɨ́ Pilato tɨ a'ɨ́ɨn huatátuaani a'ɨ́jna ɨ́ Barrabás jetzen me'ecan ɨ́ Jesús .
41015012	Ajtahua'a ayén tihua'uta'íhua'uri'i tɨjɨ́n : ― ¿ A'iné náarɨni nemɨ́jna jemi , mɨ tɨ á'amuatajtuhuan pú'een , mɨ sej Israél jetze ajtéme'ecan ?
41015013	Aj mú mi ca'anín jɨ́n huajíjhuaca'a . Miyen tɨjɨ́n : ― Patá'aj rá'utatan cúruu jetze .
41015014	Aj pu i Pilato ayén tɨjɨ́n : ― ¿ A'iné een jɨme'e ? ¿ Ti'itájni a'ij pua'a huáruu ? Matɨ́'ɨj ráanamuajri'i , jaítze'e mú ca'anín jɨ́n huajíjhuaca'a . Miyen tɨjɨ́n : ― Aútataichi cúruu jetze . ― Yee mu'u titeejíjhuaca'a .
41015015	Ajta a'ɨ́ɨn Pilato , a'ɨ́ɨ pu raxɨ́'eve'eca'a tɨ rɨ́'ɨ tihua'utá'an ɨ́ teɨte . A'ɨ́j pu jɨ́n raatátuaa a'ɨ́jna ɨ́ Barrabás . Ajta raata'aíjtaca'a mej ra'iré'avajxɨ'ɨn a'ɨ́jna ɨ́ Jesús . Aj pu ijtá'i hua'utátuii mej mi rá'utatan ɨ́ cúruu jetze .
41015016	Matɨ́'ɨj mi me'ɨ́n xantaaru'u ya'ujáj a'ájna tɨ te'áijta tɨ é'eche . A'uu mú ya'uteárujte já'ita'a tɨ u e'eráyaujta'a . Aj mú mi naíjmi'ica tiseɨ́j ɨ́ seica , xantaaru'u .
41015017	Síicu'uri mú ru'ucáachejte tɨ pá'uvi'in jɨ́n , raxú'umuavi'ime'ecaa . Majta curuun raateátaave tɨ tzicare'e jɨme'e cɨstíjhuaca'a . A'ɨ́j mú ra'avé'erujti'iri'i .
41015018	Matɨ́'ɨj mi autéjhuii mej raatejíivajra , yee cumu rɨ́'ɨ mú tiraatá'a . Miyen tɨjɨ́n : ― Ayajna ne'u . Temua'a pu í'ixɨ'epɨ'ɨn . Ché'e a'ateevi'i tɨ ruuri amɨ́jna tɨ hua'atajtuhuan pú'een ɨ́ mej Israél jetze ajtéme'ecan . ― Ayee mú tirá'uxɨeehuari'iri'i .
41015019	Majta ra'avé'evajxɨ án mu'úutze'en itzɨ́j jɨme'e . Majta ra'atétzijmua'axɨ . Majta mú títunutaxɨ . Ayee cumu rɨ́'ɨ mú tiratá'acare'e .
41015020	Matɨ́'ɨj rá'uxɨeehuari'ira'a , aj mú mi rú'ijchuiiri'i a'ɨ́jna ɨ́ síicu'uri tɨ pá'uvi'in jɨ́n , raxú'umuavi'ime'ecaa . Matɨ́'ɨjtá mi ru'ucáachejte ɨ́ síicu'ure'ara'an . Aj mú mi ya'ujáj mej mi rá'utatan ɨ́ cúruu jetze .
41015021	A'ájna , seɨj pu hua'antinájcheca'a a'ujna a'u mej ye'evé'ejajsime'e a'ɨ́jna ɨ́ Jesús . Ayee pu ántehuaa a'ɨ́jna ɨ́ ja'atɨ tɨjɨ́n Simón . A'uu pu é'eme'ecan tɨ ayén téja'arájtehuaa tɨjɨ́n Cirene . A'ii pu ya'upuáara'an a'ɨ́jna ɨ́ Alejandro , ajtahua'a seɨj ɨ́ Rufo . A'uu pu e'erájraa a'ájna já'ahua'a a'u tɨ caí ja'atɨ́ á'a é'eche . Tɨ́'ɨj a'ɨ́ɨn Simón hua'antinájcheca'a , a'ɨ́ɨ mú huata'áij tɨ a'ɨ́ɨn rá'anchueni cúrujra'an ɨ́ Jesús .
41015022	A'uu mú ya'ujáj a'ɨ́jna ɨ́ Jesús , a'ájna já'ahua'a , jɨrí jetze tɨ ayén téja'arájtehuaa hua'aniuuca jɨme'e tɨjɨ́n Gólgota . Gólgota , ayée pu huataújmua'a tɨjɨ́n Mɨ́'ɨchí na'a jemi .
41015023	Matɨ́'ɨj mi raatanéste ti'itɨ́ nahuáj , cuaane'e tɨ ranaxca . Ayee mú ratamuá'amua a'ɨ́jna ɨ́ cuaane'e tɨjɨ́n mirra . Ajta a'ɨ́ɨn Jesús , capu ra'anti'í a'ɨ́jna ɨ́ nahuáj .
41015024	Matɨ́'ɨj mi rú'ijchuiiri'i ɨ́ síicu'ure'ara'an . Majta tiraacá'ari'iri'i ɨ́ tí'icɨɨxure'ara'an . Matɨ́'ɨjtá mi rá'utatai ɨ́ cúruu jetze . Aj mú mi ti'ihuaújmua'itɨ́ tetej jɨme'e mej mi ráamua'aree ja'atɨ́ tɨ racɨ'ɨti ɨ́ cɨ́ɨxure'ara'an ɨ́ Jesús seɨj ajta seɨj . Ayee mú titeeré'ujpijte a'ɨ́jna ɨ́ tí'icɨɨxure'ara'an .
41015025	Pu'uri já'ita'a ujmé'eca ɨ́ xɨca matɨ́'ɨj rá'utatai ɨ́ cúruu jetze .
41015026	Majta ti'itɨ́ taabla aúutatai cúruu japua . Ayee pu té'eyu'usi'ihuaca'a a'ɨ́jna jetze ɨ́ taabla ɨ́ mej ti'itɨ́j jɨ́n jetzen te'ujpuá'ajte tɨjɨ́n : “ Hua'atajtuhuan ɨ́ mej Israél jetze ajtéme'ecan . ”
41015027	Majta jamuan ɨ́ Jesús , mehuá'utátaixɨ cúruu jetze hua'apuaca ɨ́ nahua'ari mej pú'een . Seɨj mú a'utéjche ɨ́ cúruu rɨ'ɨríinta'a pújme'en , majta seɨj á'utata'a pújme'en .
41015028	Ayee pu'u éene'ecan jɨ́n araúraste a'íjna ɨ́ niuucari tɨ té'eyu'usi'i ɨ́ yu'uxari jetze . Ayen tɨjɨ́n : “ Yee mú yá'umua'arejca'a tɨ́j a'ij pua'a tí'itevijca'a . ”
41015029	Majta me'ɨ́n ɨ́ mej á a'atánineica'a , matɨ́'ɨj raaseíj , a'ɨ́ɨ mú aicámu'uvajra mej caí rá'acu'uvejca'a . Ayee mú a'ij pua'a tí'ixajtaca'a tɨjɨ́n : ― ¿ Ni caí icu , mú'ee pe a'ɨ́ɨn pú'een ɨ́ pej nu'u raaté'uuna ɨ́ teyuu , pajta nu'u huaíca xɨca jetze rá'ajtaahua ?
41015030	Ijii mú'ee aseɨ́j á japua huániuuchi pej pi caí huámɨ'ɨni . Acájra'a yeehui amɨ́jna jetze mɨ cúruu . ― Ayee mú tirá'axɨeehuasti'iraca'a .
41015031	A'ɨ́ majta ɨ́ mej tíhua'u'aíjte'e u teyujta'a , majta ɨ́ mej té'eyu'uxaca , a'ɨ́ɨ mú naíjmi'i rá'axɨeehuasti'iraca'a . Miyen tí'iruixaate'eca'a rujɨ́ɨmua'a tɨjɨ́n : ― Amɨ́ pu ari huá'a japua huaniú ɨ́ seica . Mɨ́ ajta , capu raayɨ́'ɨtɨ tɨ ruseɨ́j rujapua huániuuni .
41015032	Amɨ́jna tɨ nu'u i'i Cɨríistu'u tɨ nu'u tatajtuhuan i tej Israél jetze ajtéme'ecan , ché'e amɨ́n acájra'ani amɨ́jna jetze mɨ cúruu tej ti raaseíj , tetá'aj té'antzaahuate'en . ― Ayee mú tí'iruixaate'eca'a . Majta me'ɨ́n ɨ́ mej jamuan huá'utatai ɨ́ cúruu jetze , a'ɨ́ɨ mú majta rá'uxɨeehuasti'iraca'a .
41015033	Tɨ́'ɨj a'ájna teja'uré'ene a'atzaj tacuarixpua , aj pu i huateátɨca'areca'a nainjapua ɨ́ chuej a'uun tɨ huatacá'a u Israél . Ajta á'atee tɨ ayén huatɨ́ca'a já'ita'a tacuarixpua .
41015034	Jɨ́me'en pu'u teja'uré'ene a'ájna já'ita'a tacuarixpua , aj pu i Jesús ca'anín jɨ́n huajíjhuaca'a runiúucajtze'en . Ayen tɨjɨ́n : ― ¿ Eloi , eloi , lama sabactani ? ― Ayee pu tiu'ujíjhuaca'a . A'íjna i niuucari , ayée pu huataújmua'a tɨjɨ́n : “ Niya'upua , ¿ a'iné een jɨ́n peneja'uhuá'axɨ mú'ee , pej ní'iya'upua ? ” Ayee pu huataújmua'a a'íjna i niuucari .
41015035	Seica ɨ́ mej me'uun a'uté'uuca'a meráanamuajri'i . Matɨ́'ɨj mi miyen tiu'utaxájtaca'a tɨjɨ́n : ― Xaanamuajri'i , a'ɨ́j pu huatajé a'ɨ́jna ɨ́ Elías tɨ ajmí'i ti'itéveeca'a ɨ́ Dios jemi .
41015036	Aj pu i seɨj e'iré'ene rutɨéchijmé'en . Ti'itɨ́j pu autɨ́ɨ tɨ u'urájta'ati . A'ɨ́j pu huateáru'une nahuáj jɨme'e tɨ antzíjvi'i . Tɨ́'ɨj jí ra'antijɨ́'ɨcɨ'e cɨyej jetze . Aj pu i a'ɨ́ɨn rá'ajchui tɨ́'ij Jesús ra'antiyé'en a'ɨ́jna jetze ɨ́ ti'itɨ́ . Tɨ́'ɨj ayén huarɨ́j , aj pu'i ayén tihua'utá'ixaa a'ɨ́jna ɨ́ ja'atɨ tɨjɨ́n : ― Xaachú'eve'e . Tɨ́ pua'a yatanéjsin a'ɨ́jna ɨ́ Elías tɨ ij ra'acájtuaani . ― Ayee pu tihua'utá'ixaa .
41015037	Aj pu i Jesús ca'anín jɨ́n huajíjhuaca'a . Tɨ́'ɨj jí huamɨ́'ɨ .
41015038	A'ájna teyujta'a , ti'itɨ́ pu huatáviviɨjme'eca cɨ́ɨxuri tɨ itzíjhua . Jɨ́me'en pu'u huamɨ́'ɨ ɨ́ Jesús , aj pu i já'ita'a acásiujtza'an a'ɨ́jna ɨ́ cɨ́ɨxuri .
41015039	Ajta a'ɨ́ɨn ɨ́ hua'acapítan ɨ́ xantaaru'u ɨ́ mej anxɨ́te ará'ase , áa pu a'utéveeca'a a'ájna vejli'i ta'avé'enee a'ɨ́jna ɨ́ Jesús . A'ɨ́ pu ráanamuajri'i a'ij tɨ ye'í tiu'ujíjhuaca'a ɨ́ Jesús . Ajta raaseíj a'ij tɨ ye'í tiu'umɨ́'ɨ . Aj pu i ayén tiu'utaxájtaca'a a'ɨ́jna ɨ́ capitán tɨjɨ́n : ― Ayej xaa ne'u ti'ayajna . A'ii pu a'ɨ́ɨn pú'eene'en ɨ́ yaujra'an ɨ́ Dios .
41015040	Majta seica , á mu'u ɨmuá a'uté'uu mejseíiraca'a a'ɨ́ɨme mej 'uuca . Seɨj pu ayén ántehuaaca'a tɨjɨ́n María , tɨ Magdala é'eme'ecan . Ajta , seɨj tɨ ajta ayén ántehuaaca'a tɨjɨ́n María . Hua'anaana a'ɨ́jna ɨ́ Jacobo tɨ cɨ́lieen , ajta a'ɨ́jna ɨ́ José . Ajtahua'a seɨj 'ɨ́ita'a huá'a jamuan pu a'utéveeca'a tɨ ayén ántehuaaca'a tɨjɨ́n Salomé .
41015041	A'ii mú á'ujujhua'ane'eca'a ɨ́ Jesús jamuan . Majta raatévaɨre'eca'a tɨ́'ɨj a'ɨ́ɨn a'utéveeca'a a'ujna já'ahua'a Galilea . Mé mu'iitɨ́ mú majta a'uté'uuca'a ɨ́ mej jamuan a'ujnéj a'ánna Jerusalén .
41015042	Tɨ́'ɨj huateáchumua'areca'a , pu'uri teja'uré'ene a'ɨ́jna xɨcájra'a jetze matɨ́'ɨj rɨ́'ɨ huaújruuren . Yee ruijmua'a yee pu teja'uré'enejsin a'ɨ́jna xɨcájra'a mej jetzen ruse'upi .
41015043	Aj pu i ja'atɨ́ a'uré'ene jemin a'ɨ́jna ɨ́ Pilato . Ayee pu ántehuaaca'a a'ɨ́jna ɨ́ ja'atɨ tɨjɨ́n José . A'uu pu já'ahua'a é'eme'ecantaca'a tɨ ayén téja'arájtehuaa tɨjɨ́n Arimatea . A'ɨ́ pu ajta huá'a jetze ajtéme'ecan a'ɨ́ɨme ɨ́ mej i'ijuéesi . Jé'ecan pu ve'ecán jɨ́n ti'itéveeca'a a'ɨ́jna ɨ́ José . A'ɨ́ pu ajta rachú'eve'eca'a a'ɨ́jna xɨcájra'a jetze tɨ́'ɨj Dios autéjcheni tɨ tiu'uta'aíjta nainjapua íiyen chaanaca japua . A'ɨ́ pu uhuateújca'ane ɨ́ ru tzajta'a . A'uu pu a a'uteájrupi a'u tɨ a'utéveeca'a a'ɨ́jna ɨ́ Pilato . Aj pu i rájhuaviiri'i tɨ a'ɨ́ɨn raatá'an tɨ ra'acájtɨni ɨ́ Jesús , tɨ ari mɨ́'ɨchi .
41015044	Ajta a'ɨ́ɨn ɨ́ Pilato , jé'ecan pu a'ij te'utaseíj tɨ Jesús ari huamɨ́'ɨ . Aj pu i raatajé ɨ́ hua'acapítan ɨ́ mej rá'utatai ɨ́ cúruu jetze . Raata'íhua'uri'i tɨ pua'a ayén ti'ayájnaca'a tɨ ari huamɨ́'ɨ .
41015045	Aj pu'i a'ɨ́ɨn hua'acapítan ayén tiraata'ixaa tɨ ayén ti'ayájnaca'a . Tɨ́'ɨj jí Pilato raatá'a a'ɨ́jna ɨ́ José tɨ a'ɨ́ɨn ra'acájtɨni .
41015046	Tɨ́'ɨj jí á'uraa a'ɨ́jna ɨ́ José tɨ cɨ́ɨxuri á'unanan tɨ rɨ́'en , tɨ naa tí'icuaina . Aj pu i ra'acájchuii a'ɨ́jna ɨ́ mɨ́'ɨchi . Tɨ́'ɨj jí ra'iré'e'ijcataca'a a'ɨ́jna jɨme'e ɨ́ cɨ́ɨxuri . Ajta á'iyen a'uun ya'utéete a'ujna a'u mej ru'uré'ijche u téte'e ɨ́ tetej tzajta'a . Ayee pu huarɨ́j , tɨ́'ɨj jí tetej aitéjmuaa tɨ sicɨ́ɨrara'a .
41015047	Majta me'ɨ́n ɨ́ 'uuca , ɨ́ María tɨ Magdala é'eme'ecan , ajta a'ɨ́jna María tɨ i'ináànajra'an a'ɨ́jna ɨ́ José , a'ɨ́ɨ mú raaseíj a'u tɨ ye'etéete .
41016001	Tɨ́'ɨj mú á'ume a'ɨ́jna xɨcájra'a mé jetzen ruse'upi , a'ɨ́ɨme ɨ́ 'uuca , a'ɨ́jna ɨ́ María tɨ Magdala é'eme'ecan , ajta a'ɨ́ɨn María tɨ i'ináànajra'an a'ɨ́jna ɨ́ Jacobo , ajta a'ɨ́ɨn Salomé , a'ɨ́ɨ mú ti'itɨ́j huánanai tɨ naa teáarɨ́'e , tu'upi a'ará'a . Matɨ́'ɨj me'ɨ́n huánanai , aj mú mi á'uju'un mej mi ra'acáameijra a'ɨ́jna ɨ́ mɨ́'ɨchi .
41016002	Yee ruijmua'ate'e yee , tɨ́'ɨj auchén e'iré'eneesime'eca ɨ́ xɨca , a'úu mú a'ará'a a'u tɨ e'evé'enami'ihuaca'a . A'ij pu jetze pɨ́tí'irɨcɨ i xɨca ta'amuájca ɨ́ itɨeeri .
41016003	Ayee mú tiú'urihua'uraca'a tɨjɨ́n : ― ¿ A'ataqui seɨ́jta'a ya'anxɨ́ɨra ɨ́ tetej tɨ jɨ́n ujnámi'i ɨ́ tɨ úucun tej ti uteárute ?
41016004	Matɨ́'ɨj mauj ɨmuá e'evé'eju'uca'a meraaseíj tɨ pua'a a'ɨ́ɨn tetej caí ché'e aitéjmuaa . Temua'a pu ti'ive'ecaa a'ɨ́jna tɨ a'itémuaaca'a .
41016005	Aj mú mi a a'uteájrupi a'ájna tɨ aúucun matɨ́'ɨj mi seɨj huaseíj tɨ anú'ujcatii rɨ'ɨríinta'a . Temuaij pu pɨ́rɨcɨ a'ɨ́jna . Tɨ́tɨ'ɨcan pu te'ucáviɨjcaa unú'ujcatii . Naa pu ti'icuáinavi'i te'ucáviɨjcaa a'ɨ́jna ɨ́ temuaij . Matɨ́'ɨj mi temua'a jeíhua tiu'utátziɨn .
41016006	Aj pu i a'ɨ́ɨn ayén tihua'utá'ixaa tɨjɨ́n : ― Caxu tí'itziɨɨne'e . Mú'een xu yá'uhuaunen se'ɨ́jna ɨ́ Jesús tɨ Nazarét é'eme'ecan , ɨ́ tɨ á'utataihuaca'a ɨ́ cúruu jetze . Capu yu'u já'ahua'a . Pu'uri huatarúj . Casi'i . Xaaseíj íiyen mej ya'ujté .
41016007	Sericu , setá'aj hua'utá'ixaate'en ɨ́ mej jamuan á'ujujhua'ane'e , seajta a'ɨ́jna ɨ́ Pedro . Mú'een xu hua'utá'ixaate'en yee : “ Tɨ́ nu'u a'ɨ́ɨn amuacaí a'umé'e a'ame a'ánna Galilea tɨ́'ij hua'uchú'eve'en . Ayen che'atá na'a té'eme tɨ́j a'ɨ́ɨn ari tihua'utá'ixaa mej nu'u a'uun yé'eseijran . ” ― Ayee pu tihua'utá'ixaa a'ɨ́jna ɨ́ temuaij .
41016008	Majta me'ɨ́n ɨ́ 'uuca , temua'a mú tiú'ujviveeca'a , majta mej a'ij tité'ujmuajca . Aj mú mi huiráruáachejraa . Camu majta ja'atɨ́ huatá'ixaa , a'iné metí'itziɨɨne'eca'a .
41016009	Ayee pu tiuju'urɨ́j a'ɨ́jna xɨcájra'a jetze ɨ́ ta'amuájca ɨ́ itɨeeri tɨ́'ɨj a'ɨ́ɨn Jesús huatarúj tɨ tapuá'arijme'eca a'ɨ́jna xɨcaj jetze tɨ amuájca . Amuacaí pu huataseíjre a'ɨ́jna jemi ɨ́ María tɨ Magdala é'eme'ecan . A'ii pu a'ɨ́ɨn pú'eene'en ɨ́ mej tzajta'an seijre'eca'a ɨ́ tiyáaru'use ɨ́ mej aráhua'apua ará'axca tɨ hua'utamuári ɨ́ Jesús .
41016010	Ajta a'ɨ́ɨn María , a'ɨ́ɨ pu u á'ume tɨ tihua'utá'ixaate'en a'ɨ́mej ɨ́ mej jamuan á'ujujhua'ane'eca'a ɨ́ Jesús , ɨ́ mej ruxɨeemɨjte'eca'a a'ɨ́jna jɨme'e tɨ Jesús huamɨ́'ɨ . Majta ruyeineca'a .
41016011	Majta a'ɨ́ɨme , matɨ́'ɨj ráamua'areeri'i tɨ ari nu'u a'ɨ́ɨn María raaseíj a'ɨ́jna ɨ́ Jesús , camu rá'atzaahuate'eca'a .
41016012	Tɨ́'ɨj jí Jesús ajtahua'a huataseíjre hua'apuaca jemi matɨ́'ɨj me'uun aujú'ucaa a'ájna já'ahua'a a'u tɨ caí á'uchajta'a . Capu ché'e a'ɨ́ɨ pú'eene'en ɨ́ mej amuacaí ramua'ajcaa . Mɨ́ ajta , a'ii pu pú'eene'en .
41016013	Matɨ́'ɨj mi a'ucɨ́j mej mi hua'utá'ixaate'en ɨ́ seica . Camu majta huá'antzaahuate a'ɨ́mej ɨ́ mej hua'apua .
41016014	Tɨ́'ɨj ari jaítze'e huachúmua'ancaa , matɨ́'ɨj huatéte'eca'a ɨ́ meesa jetze ɨ́ mej tamuáamuata'a japuan seɨj ará'ase , ajtahua'a pu huataseíjre a'ɨ́jna ɨ́ Jesús . Tɨ́'ɨj jí hua'ajté'axɨ a'ɨ́jna jɨme'e mej ra'antánaamua ɨ́ ruxɨ́ejniu'uca , ajta a'ɨ́jna jɨme'e mej caí té'atzaahuate'eca'a . Ajta hua'ajté'axɨ a'ɨ́jna jɨme'e mej caí huá'atzaahuate'eca'a ɨ́ mej raaseíj tɨ́'ɨj ari huatarúj .
41016015	Aj pu i ayén tihua'utá'ixaa tɨjɨ́n : ― Sericu mú'een . Se'ucɨ́jxɨ'ɨn nain japua ɨ́ chaanaca . Setihua'utá'ixaate'e naíjmi'ica ɨ́ teɨte a'íjna i niuucari tɨ jɨ́n hua'irátuaasin .
41016016	A'atɨ́ tɨ rá'atzaahuate'e a'íjna i niuucari , ajta huámuaɨ'ɨvijhua , Dios pu ru'irátuaasin . Mɨ́ ajta , tɨ pua'a ja'atɨ́ caí rá'atzaahuate'e ɨ́ niuucari , a'ɨ́ɨ pu rajpuaíjtzi a'ame . ― Ayee pu tihua'utá'ixaa a'ɨ́jna ɨ́ Jesús .
41016017	Ajta ayén tihua'utá'ixaa tɨjɨ́n : ― Ayee mú tiu'uyɨ́'ɨtɨhua'a muá'aju'u ɨ́ mej té'atzaahuate'e . Neniúucajtze'e mú hua'utamuárite'esin ɨ́ tiyáaru'use ɨ́ mej huá'a tzajta'a seijre'e ɨ́ teɨte . Majta tí'ixaxa'ata'a muá'aju'u seica jɨme'e ɨ́ niuucari ɨ́ mej caí xɨ raayɨ́'ɨtɨ .
41016018	Cu'ucu'use mú muarɨ'en ɨ́ mej tiú'uche'eveca ɨ́ rumuájca'a jɨme'e ; me'ɨ́n cu'ucu'use camu a'ij huá'aruuren . Na'ari tɨ pua'a huá'ave'eri mua'antiyé'en , capu ajta a'ij huá'aruuren . Ajta tɨ pua'a me'ɨ́n hua'ajtamuárɨ'en a'ɨ́mej mej tí'icucui'i , majta mú rujni . ― Ayee pu tihua'utá'ixaa a'ɨ́jna ɨ́ Jesús .
41016019	Jɨ́me'en pu'u ayén tihua'utá'ixaa ɨ́ tavástara'a , a'ɨ́jna ɨ́ Jesús , aj pu i Dios ya'uví'itɨ u ta japua . An pu a'ujyeíjxɨ rɨ'ɨríinta'a a'ɨ́jna ɨ́ Dios .
41016020	Majta me'ɨ́n ɨ́ mej Jesús jamuan á'ujujhua'ane'eca'a , matɨ́'ɨj mi a'ucɨ́jxɨ nain japua ɨ́ chaanaca . Metihuá'a'ixaa nain jɨme'e ɨ́ niuucari tɨ jɨ́n Dios hua'irátuaasin . Ajta a'ɨ́ɨn ɨ́ tavástara'a , a'ɨ́ɨ pu hua'atéva'ɨrihua'a . Ayee pu'u a'ɨ́ɨn hua'atá'acare'e mej jaítze'e raayɨ́'ɨtɨhua'an caí méèj ja'atɨ́ . A'ɨ́j mú jɨ́n ráamua'areeri'i ɨ́ teɨte tɨ ayén ti'ayájnaca'a a'ij mej ye'í tí'ixajtaca'a me'ɨ́jna ɨ́ mej Jesús jamuan á'ujujhua'ane'eca'a . Ayee pu upuá'araca'a ɨ́ yu'uxari tɨ ayén ántehuaa tɨjɨ́n Marcos .
42001001	Mu'iitɨ́ mú meri me'ɨ́jna jɨ́n autéjhuii mej rá'usiɨɨmua'an temua'a naa ti'itɨ́j tɨ a'ij huarɨ́j itejmi jemi , mej mi miyen titaatá'ixaate'en a'ij tɨ éene'e já'araa . A'ii mú a'ɨ́ɨn pú'een ɨ́ mej rujɨ́'ɨ jɨ́n raaseíj , a'ii mú majta me'ɨ́n pú'een ɨ́ mej tiu'utévaɨ mej hua'utá'ixaate'en ɨ́ teɨte ɨ́ niuucari tɨ Dios jemi é'eme'ecan . A'ɨ́ɨ mú majta me'uun a'uté'uuca'a tɨ́'ɨj huataseíjre a'ɨ́jna ɨ́ Jesús tɨ́j na'a yú tɨ e'iré'ene .
42001002	
42001003	A'ɨ́ɨ mú majta raateájtuaa itejmi jemi me'ɨ́jna ɨ́ niuucari . Mɨ́ neajta inee , a'iné nu'uri á'atee nej niyen tí'inemua'ate temua'a naa ne'ɨ́jna jɨme'e , ayée pu tiná'amitɨejte'eca'a ineetzi tɨ í'ixɨ'epɨ'ɨn nej timuaata'íti'i yu'uxari jetze naíjmi'i tɨ́j na'a ti'itɨ́j tɨ a'ij huarɨ́j pej pi ráamua'aree , mú'ee Teófilo , mɨ pej ve'ecán jɨ́n ti'itéjvee , pej pi piyen tiráamua'aree tɨ ayén ti'ayajna a'ij mej meri timuaatá'ixaa .
42001004	
42001005	Tɨ́'ɨj a'ɨ́ɨn Heródes auj ti'itéveeca'a rey jɨme'e tɨ́j na'a a'uun tɨ huatacá'a u Judea , áa pu já'ahua'a e'echéjme'e seɨ́j tɨ tí'ivaɨre'e teyujta'a . Ayee pu ántehuaaca'a tɨjɨ́n Zacarías . A'ɨ́mej jetze pu ajtéme'ecan Abiatar mej jetzen huanéj . Ajta a'ɨ́ɨn ɨ́ra'ara'an , ayée pu ántehuaaca'a tɨjɨ́n Elizabét . Ajta , a'ɨ́ɨn , a'ɨ́mej jetze pu ajtéme'ecan Aaron mej jetzen huanéj .
42001006	Rɨ́'ɨ mú tí'iteteɨtestaca'a ɨ́ Dios jemi a'ɨ́ɨme ɨ́ mej hua'apua . Nain mú jɨ́n te'araúraste ɨ́ tɨ tiu'uta'aíjtaca'a ɨ́ tavástara'a , ajta ɨ́ tɨ jɨ́n tihua'íjca . Capu ti'itɨ́j a'ij huá'aturaate'eca'a .
42001007	Mɨ́ majta , camu seɨ́j tiyáujca'a a'iné capu ché'e rɨ'ɨríistaca'a tɨ Elizabét tiyaúj á'ara'ani , a'iné mu'uri jeíhua váujsicɨra'icaa a'ɨ́ɨme ɨ́ mej hua'apua .
42001008	Ayee pu'u ja'anáj tiráaruu a'ɨ́jna tɨ́'ɨj auj ve'ecán jɨ́n tí'ivaɨre'eca'a ɨ́ Dios jemi a'ɨ́jna ɨ́ Zacarías , tɨ́'ɨj raacɨ́'ɨ tɨ tiu'utévaɨre'en u teyujta'a seica jamuan mej tiraatámuaɨ'ɨvejte'en ɨ́ Dios .
42001009	Matɨ́'ɨj mi ra'antíhua'u me'ɨ́jna ɨ́ Zacarías tɨ ij a'ɨ́ɨn uteárute u teyujta'a tɨ́'ij a'uun cuaane'e huátaira ɨ́ tavástara'a jemi a'ij mej tí'ijrɨ'ɨrejca'a .
42001010	Tɨ́'ɨj ari teja'uré'ene a'atzaj mej pua'a ratá'iraca ɨ́ cuaane'e , áa mú e'etiú'uuca'a ɨ́ teɨte á pua'acɨé , meténiuusime'e ɨ́ Dios jemi .
42001011	Aj pu i seɨ́j huataseíjre ɨ́ Zacarías jemi tɨ́'ɨj a'uun teyujta'a unú'ujveeca'a . A'uu pu rɨ'ɨríinta'a pújme'en a'utéveeca'a a'ɨ́jna jetze mej japuan ratá'iraca ɨ́ cuaane'e a'ɨ́jna ɨ́ tevi tɨ huataseíjre ɨ́ Zacarías jemi .
42001012	Tɨ́'ɨj raaseíj , temua'a pu tiu'utátziɨn a'ɨ́jna ɨ́ Zacarías . Jé'ecan pu rátziɨɨne'eca'a .
42001013	Ajta a'ɨ́ɨn tɨ huataseíjre , a'úu pu ta japua tí'ivaɨre'eca'a ɨ́ tavástara'a jemi . Aj pu'i ayén tiraata'ixaa tɨjɨ́n : ― Zacarías , capej tí'itziɨɨne'e . Dios pu ráanamuajri'i a'ij pej tiu'utéjniuu ɨ́ jemin . Ayee pu hui té'eme íjii , mɨ sej naíjmi'i , a'ɨ́jna ɨ́ Elizabét , a'ɨ́ɨ pu tiyaúj a'ame mú'eetzi jemi . Ayee pu nu'u ruxe'eve'e pej nu'u piyen tiraatámua'ati tɨjɨ́n Juan .
42001014	’ Jé'ecan rɨ́'ɨ timuaatá'asin , pajta huatá'atemua'ave'esin pe'ɨ́jna jɨme'e ɨ́ pa'arɨ'ɨ . Majta ɨ́ teɨte , jeíhua mú huataújtemua'ave'esin me'ɨ́jna jɨme'e tɨ́'ɨj huanú'ihuan ɨ́ pa'arɨ'ɨ , a'iné ve'ecán pu jɨ́n ti'itevée a'ame ɨ́ tavástara'a jemi . Ché'e nu'u caí nahuáj ye'e nusu tejuin . Tɨ́'ɨj hui huanú'ihuan tɨ yú auca'itɨ́ a'ame , a'ɨ́ɨn xɨéjniu'ucare'ara'an ɨ́ Dios , a'ɨ́ɨ pu jetzen ru'uté'aa .
42001015	
42001016	Ayee pu ca'aníjra'a hua'utá'asin mu'iicáca a'ɨ́mej ɨ́ mej Israél jetze ajtéme'ecan mej mi majtáhua'a raataxɨ́'eve'en ɨ́ ruvástara'a ɨ́ Dios ɨ́ mej mejmí'i mé rúurɨe .
42001017	’ A'ɨ́ɨ pu hui amuacaí huamé'e a'ame caí ɨ́ tavástara'a . Ayee pu che'atá na'a a'ɨ́jna jetze pu araujca'anée a'ame ɨ́ xɨéjniu'ucare'ara'an ɨ́ Dios tɨ́j a'ɨ́ɨn te'araújca'anejca'a ɨ́ Elías a'ɨ́jna tɨ ajmí'i tí'ixaxa'ata'a ɨ́ Dios jetze me'ecan . Ajta ayée pu che'atá na'a te'entiújmua'aréere a'ame tɨ́j te'entiújmua'areereca'a ɨ́ Elías . A'ɨ́ɨ pu rɨ́'ɨ huá'aruuren a'ɨ́mej ɨ́ mej huá'avaujsimua'a pú'een ɨ́ tɨ'ɨríi mej mi majtáhua'a hua'utaxɨ́'eve'en ɨ́ ruyaujmua'a . Majta a'ɨ́ɨme ɨ́ mej caí huá'atzaahuate'e ɨ́ ruvaújsimua'a , a'ɨ́ɨ pu rɨ́'ɨ huá'aruuren mej mi miyen rɨ́'ɨ mé titeumuámua'aree muá'ara'ani matɨ́j a'ɨ́ɨme ɨ́ mej rɨ́'ɨ tí'iteteɨte . Ayee pu huárɨni tɨ́'ij rɨ́'ɨ huá'uruuren ɨ́ teɨte mej mi ra'ancuré'evi'itɨn ɨ́ tavástara'a . ― Ayee pu'u tiraata'ixaa .
42001018	Aj pu i Zacarías ayén tiraata'íhua'uri'i a'ɨ́jna tɨ jemin huataseíjre tɨjɨ́n : ― A'iné ye'í tí'irɨ'ɨri nej ráamua'aree tɨ pua'a ayén ti'ayajna nusu caí , a'iné nu'uri vástacɨra'i inee . Ajta , a'ɨ́ɨn tɨ nee jamuan , pu'uri ajta ucarij .
42001019	Aj pu i a'ɨ́ɨn tɨ tí'ivaɨre'e ɨ́ tavástara'a jemi , ayée pu tiraata'ixaa tɨjɨ́n : ― Ayee nu ántehuaa inee tɨjɨ́n Gabriel . A'uu nu a'utéjvee Dios tɨ é'eseijre'e . A'ɨ́ɨ pu neja'uta'íteca'a nej yetanén , nej ni timuá'ixaate'en ne'íjna jɨme'e ɨ́ niuucari ɨ́ pej jɨ́n huatá'atemua'ave'esin .
42001020	’ Tɨ́j íjii , ɨ́ pej caí té'antzaahua a'ij nej timuaatá'ixaa , capej ché'e ataniúuve'e pua'amé . Ni capu ché'e rɨ'ɨríista a'ame pej tiu'utaxáj tɨ yú auca'itɨ́ a'ame ajta na'a caí huanú'ihuan ɨ́ pa'arɨ'ɨ . Aj pu araúrastejsin a'ij nej timuaatá'ixaa . ― Ayee pu tiraata'ixaa a'ɨ́jna ɨ́ Gabriel .
42001021	Majta me'ɨ́n ɨ́ teɨte , méjchu'eve'eca'a me'ɨ́jna ɨ́ Zacarías a'atzaj tɨ huiráame u teyujta'a . Ayee mú tí'iru'ihua'uraca'a a'iquí 'een jɨ́n ari á'atee tɨ mú anú'ujvee .
42001022	Tɨ'ɨj jí xaa huirájraa . Tɨ́'ɨj huirájraa , capu ché'e rɨ'ɨríistaca'a tɨ tiu'utaxáj . Ayee pu'u rumuájca'a jɨ́n tihuá'a'ixaate'eca'a a'iné capu ché'e rɨ'ɨríistaca'a tɨ huatániuni . A'ɨ́j mú jɨ́n ráamua'areeri'i tɨ ti'itɨ́j huataseíjre ɨ́ jemin u teyujta'a .
42001023	Tɨ́'ɨj ra'antipuá'ajte tɨ raacɨ́'ɨ tɨ tiu'utévaɨre'en u teyujta'a , tɨ'ɨquí á'uraa ɨ́ ruche .
42001024	Tɨ'ɨj jí autájucataca'a a'ɨ́jna ɨ́ ɨ́ra'ara'an ɨ́ Elizabét . Aj pu i huateúravaataca'a a'ujna u ruche . Ayee pu á'atee tɨ caí huiráaye'icaa ɨ́ ruchi'itá a'achú cumu anxɨ́j máxcɨra'i jɨme'e .
42001025	Ayee pu tí'imua'ajca tɨjɨ́n : ― Tavastara'a pu hui ayén náaruu ineetzi . Pu'uri ayén tira'aránajcheca'a ayén náaruuren nej ni caí ché'e tí'itevi'ira'a ɨ́ teɨte jemi ne'ɨ́jna jɨme'e nej caí tiyaúj ná'ara'ani .
42001026	Tɨ́'ɨjta tejauumé'eca arájsevi máxcɨra'i , Dios pu raata'íteca'a a'ɨ́jna ɨ́ Gabriel tɨ u a'atanén a'ujna Nazarét , chajta'a tɨ jetzen ajtéme'ecan a'úu tɨ huatacá'a Galilea .
42001027	Raata'íteca'a tɨ u a'atanén áa tɨ é'eche a'ɨ́jna ɨ́ María ɨ́ tɨ ari tɨ́mua'a huatéviche'esin a'ɨ́jna jamuan ɨ́ José , a'ɨ́j tɨ jetzen huanéj ɨ́ David teecan . Capu xɨ ja'atɨ jamuan huáhuii a'ɨ́jna ɨ́ María .
42001028	Tɨ'ɨj jí a'uun a'uteájrupi a'u tɨ é'eche . Aj pu i a'ɨ́ɨn tɨ tí'ivaɨre'e ɨ́ tavástara'a jemi , ayée pu tiraatateújte tɨjɨ́n : ― Aja'ɨmɨ́ , María , mɨ pej Dios jemi te'ancuré'asin . Tavástara'a pu á jemi huatéjvee .
42001029	Jé'ecan pu utéevatzɨ ɨ́ tzajta'an tɨ́'ɨj ayén tiraata'ixaa . Jéihua pu tí'imua'ajca a'iquí huataújmua'a ɨ́ niuucari tɨ raataxájtaca'a .
42001030	Tɨ'ɨj jí ayén tiraata'ixaa a'ɨ́jna ɨ́ ja'atɨ tɨjɨ́n : ― Capej tí'itziɨɨne'e , María . Mú'ee pe rɨ́'ɨ raatá'a ɨ́ Dios .
42001031	Mú'ee pe a'utájucata . Mú'ee pe tiyaúj pua'amé , teáatacan . Ayee pej raatámua'ati tɨjɨ́n Jesús .
42001032	Ajta , a'ɨ́ɨ pu ve'ecán jɨ́n ti'itevée a'ame . Ayee mú hui majta raatamuá'amuate'e muá'aju'un tɨjɨ́n Yaujra'an ɨ́ Dios tɨ nain jɨ́n antiújmua'aree . Ajta , Dios tɨ ta'ivástara'a , a'ɨ́ɨ pu raatá'asin tɨ te'enteárute a'ɨ́jna jɨme'e tɨ David teecan jɨ́n ti'itéveeca'a .
42001033	Ajta a'ɨ́ɨn pu tíhua'uta'aíjte'esin tɨ́j na'a rusén jɨme'e a'ɨ́mej jemi ɨ́ mej Jacobo jetze huanéj . Ajta capu ja'anáj íra'antipuá'ari tɨ a'ɨ́ɨn tihuaíte'e a'ame . ― Ayee pu'u tiraata'ixaa .
42001034	Tɨ'ɨj jí ayén tiraata'íhua'uri'i a'ɨ́jna ɨ́ María tɨjɨ́n : ― A'iné tí'irɨ'ɨri tɨ ayén teja'uré'enen a'iné canu ja'anáj teáata'a jamuan huáhuii .
42001035	Ajta a'ɨ́ɨn tɨ tí'ivaɨre'e ɨ́ ta japua , ayée pu tiraata'ixaa tɨjɨ́n : ― A'ɨ́n xɨéjniu'ucare'ara'an ɨ́ Dios , a'ɨ́ɨ pu á jetze rávaɨjtzi . Ajta a'ɨ́jna jɨme'e tɨ muaacánajsin , a'ɨ́j pu jɨ́n , a'ɨ́jna ɨ́ pa'arɨ'ɨ tɨ nu'ihuan , tavástara'a pu huateúra'ate'esin . Ayee mú majta raatamuá'amuate'e muá'aju'un tɨjɨ́n Yaujra'an ɨ́ Dios .
42001036	’ Ajta a'ɨ́ɨn a'ihuáara'a , a'ɨ́jna ɨ́ Elizabét , a'ɨ́ɨ pu hui tiyaúj a'ame tɨ́j ajta ari ucarij . Ayee pu tiu'utaxájtaca'a tɨjɨ́n yee tɨ caí ché'e rɨ'ɨrí tiyaúj á'ara'ani . Mɨ́ ajta , pu'uri á'atee arájsevi máxcɨra'i tɨ autájuca .
42001037	’ Ayee pu'u , a'iné nain pu tí'irɨ'ɨri ɨ́ Dios jemi . Capu mé'e é'e ti'itɨ́j tɨ muárɨ'eri ɨ́ jemin .
42001038	Tɨ'ɨj jí María ayée tiu'utaniú tɨjɨ́n : ― Nain nu jɨ́n tiraatévaɨre'esin ɨ́ nevástara'a . Ché'e ayén teja'uré'ene a'ij pej peri tinaatá'ixaa . ― Ayee pu tiu'utaxájtaca'a a'ɨ́jna ɨ́ María . Tɨ'ɨj jí á'uraa a'ɨ́jna ɨ́ tɨ tí'ivaɨre'e ɨ́ ta japua .
42001039	A'ájná'ɨmua , ca'anacan pu á'ume ɨ́ María já'ahua'a chajta'a jetze jɨrí tɨ e'evé'eca a'úu tɨ huatacá'a u Judea .
42001040	Tɨ'ɨj jí a'uun a'ará'a a'u tɨ é'eche a'ɨ́jna ɨ́ Zacarías . Tɨ́'ɨj jí a'uteájrupi u chi'ita , aj pu i raatateújte a'ɨ́jna ɨ́ Elizabét .
42001041	Ajta a'ɨ́ɨn ɨ́ Elizabét , tɨ́'ɨj ráanamuajri'i tɨ raatateújte ɨ́ María , tɨ'ɨquí huataújruureajxɨ ɨ́ pa'arɨ'ɨ ɨ́ jucaatze'en . Tɨ'ɨj jí a'ɨ́ɨn xɨéjniu'ucare'ara'an ɨ́ Dios , jemin pu huateájturaa ɨ́ Elizabét jemi .
42001042	Tɨ́'ɨj ayén huarɨ́j , Elizabét pu a'ujca'anéecan jɨ́n raatá'ixaa a'ɨ́jna ɨ́ María . Ayen tɨjɨ́n : ― Dios pu rɨ́'ɨ timuaatá'a mú'eetzi mecaí ɨ́ seica ɨ́ 'uuca . Ajta pu rɨ́'ɨ tiraatá'a ɨ́ pa'arɨ'ɨ tɨ arájca ɨ́ muá'ajucaatze'e .
42001043	’ ¿ A'iné tɨ i Dios ayén rɨ́'ɨ tinaatá'a tɨ ayén mú a'uvé'emej neetzi jemi ɨ́ náànajra'an ɨ́ nevástara'a ?
42001044	Jɨ́me'en nu'u ráanamuajri'i pej naatateújte , aj pu i huataújruureajxɨ ɨ́ pa'arɨ'ɨ tɨ arájca ɨ́ nejucáatze'e . A'ɨ́ɨ pu huataújtemua'ave .
42001045	’ Rɨ́'ɨ pu timuaatá'a a'iné mú'ee pe rá'atzaahuate'e tɨ ayén araúrasten a'ij tɨ tavástara'a timuaatá'ixaa . ― Ayee pu tiraata'ixaa a'ɨ́jna ɨ́ Elizabét .
42001046	Ajta a'ɨ́ɨn ɨ́ María , ayée pu tiu'utaniú tɨjɨ́n : Jé'ecan pu rɨ́'ɨ tinaateájtuaa ɨ́ ne tzajta'a ɨ́ nevástara'a .
42001047	Ajta nexɨ́ejniu'uca pu rutémua'ave'e ɨ́ Dios jemi tɨ nu'irájtuaa a'iné a'ɨ́ɨ pu ramua'areereca'a ɨ́ nej caí a'ij tí'ijviicua'i , inee i nej ravaɨre'e . Ijii tɨ yú auca'itɨ́ a'ame , naíjmi'i ɨ́ mej teemua , ayée mú tiu'utaxájta neetzi jɨme'e yee Dios pu rɨ́'ɨ tinaatá'a .
42001048	
42001049	Ayee mú ti'ixáata muá'aju'u me'ɨ́jna jɨme'e tɨjɨ́n pu'uri Dios jeíhua ayén ti'itɨ́j jɨ́n náaruu tɨ i'irɨ́'en a'ɨ́jna jɨme'e ɨ́ tɨ raayɨ́'ɨtɨ ɨ́ rumuárɨ'eri'ire'ara'an jɨme'e . Ché'e rɨ́'ɨ mé'e tejjuá'a á'ara'ani ɨ́ tɨ jɨ́n ántehuaa .
42001050	A'ɨ́ɨ pu huá'acu'uve naíjmi'ica ɨ́ teɨte a'achú mej caj pua'amé ɨ́ mej rá'aste . Tɨ́j mena'a mej amuacaí huataseíjre , tɨ yú auca'itɨ́ a'ame , a'ɨ́ɨ pu huá'ancu'uvajxɨ'ɨsin .
42001051	Ve'ecán pu jɨ́n tiu'umuárɨej ɨ́ rumuárɨ'eri'ire'ara'an jɨme'e . A'ɨ́ɨ pu hua'antimuá'itɨ a'ɨ́mej ɨ́ mej á'ujtzaahuate'e ɨ́ rutevij jɨme'e .
42001052	Ajta a'ɨ́ɨme ɨ́ mej tí'aijta , a'ɨ́ɨ pu huá'ari'iri'i ɨ́ mej jɨ́n títetaté'eca'a . Mɨ́ majta a'ɨ́ɨme ɨ́ mej caí a'ij tí'ijviicua'i , a'ɨ́ɨ pu tihua'anteárujte ve'ecán jɨme'e .
42001053	Ajta a'ɨ́ɨme ɨ́ mej tɨejcuca'a , a'ɨ́ɨ pu rɨ́'ɨ tihua'utá'a ti'itɨ́j jɨme'e tɨ rɨ́'en . Majta a'ɨ́ɨme ɨ́ mej chíjteaani pú'een , a'ɨ́ɨ pu hua'uta'íteca'a mej á'ucɨɨne mecaí ti'itɨ́j anú'a'ɨn .
42001054	A'ɨ́ɨ pu hua'utévaɨ a'ɨ́mej ɨ́ mej Israél jetze é'eme'ecan , a'ɨ́ɨme ɨ́ mej ravaɨre'e . A'ɨ́ɨ pu ra'utámua'areeri'i ɨ́ tɨ jɨ́n te'ataújratziiri'i nu'u huá'ancu'uvajxɨ'ɨn tɨ́j na'a rusén jɨme'e a'ɨ́mej ɨ́ mej Abraham jetze airáane .
42001055	Ayee pu tiuju'urɨ́j a'ij tɨ ajmí'i tihua'utá'ixaa a'ɨ́mej ɨ́ tavaújsimua'a teecan . Ayee pu tiu'utaxájtaca'a a'ɨ́jna ɨ́ María .
42001056	Ajta , a'ɨ́ɨn ɨ́ María , a'úu pu á a'uteájturaa a'achú cumu huaíca máxcɨra'i jamuan ɨ́ Elizabét . Tɨ'ɨj jí á'uraa ɨ́ ruche .
42001057	Tɨ́'ɨjta teja'uré'ene tɨ tiyaúj á'ara'ani ɨ́ Elizabét , teáatacan pu tiyaúj já'araa .
42001058	Majta ɨ́ teɨte ɨ́ mej vejli'i antachéejme'ecaa , majta ihuáamua'ame'en ɨ́ pa'arɨ'ɨ vaújsimua'a , a'ɨ́ɨ mú curé'ecɨjxɨ matɨ́'ɨj ráamua'areeri'i tɨ rá'ancu'uvajxɨ ɨ́ tavástara'a . Aj mú mi huataújtemua'ave ɨ́ jemin .
42001059	Tɨ́'ɨj tejauumé'eca aráhuaica xɨca jetze tɨ huanú'ihuaca'a , a'ɨ́ɨ mú á'uju'un mej mi ra'antisíjche ɨ́ naviira'an ɨ́ pa'arɨ'ɨ . Majta , ayée mú raatamuá'amuacujca'a tɨ́j ántehuaaca'a ɨ́ táàtajra'an ɨ́ pa'arɨ'ɨ .
42001060	Ajta a'ɨ́ɨn náànajra'an , ayée pu tihua'utá'ixaa tɨjɨ́n : ― Capu ayén ántehuaa a'ame tɨjɨ́n Zacarías , ayée pu'u ántehuaa a'ame tɨjɨ́n Juan .
42001061	Matɨ́'ɨj mi miyen tiraata'ixaa tɨjɨ́n : ― A'iné tɨ i . Capu mé'e ja'atɨ tɨ ayén ántehuaa tɨ ajtéme'ecan mú'ejmi jemi .
42001062	Matɨ́'ɨj mi rumuájca'a jɨ́n raata'íhua'uri'i ɨ́ táàtajra'an mej mi ráamua'aree a'ij tɨ ye'í tí'ijxe'eve'e tɨ ayén ántehuaa á'ara'ani .
42001063	Ajta a'ɨ́ɨn táàtajra'an , a'ɨ́ɨ pu ti'itɨ́j taabla hua'utáhuaviiri'i tɨ jetzen ra'uyú'uxan a'ij tɨ ántehuaa a'ame . Aj pu i ayén tira'utéyu'uxaca'a tɨjɨ́n : “ Ayee pu ántehuaa tɨjɨ́n Juan . ” Jé'ecan mú naa rɨ́'ɨ tira'utaseíj ɨ́ teɨte .
42001064	Jɨ́me'en pu'u ayén tira'utéyu'uxaca'a , aj pu i huatárɨ'ɨristareca'a tɨ tiu'utaxáj . Tɨ́'ɨj i a'utéjche tɨ huatéjniuuni ɨ́ Dios jemi ; rɨ́'ɨ pu tiraatá'aca .
42001065	Tɨ́'ɨj ayén tiuju'urɨ́j , jé'ecan pu utéevatzɨ ɨ́ huá'a tzajta'a a'ɨ́mej ɨ́ mej á vejli'i antachéejmee . Ajta nainjapua a'uun tɨ jɨrí a'ucaíjmee , Judea tɨ jetzen ajtéme'ecan , jeíhua mú tí'iru'ixaate'eca'a a'ij tɨ ti'itɨ́ huarɨ́j .
42001066	Ja'atɨ tɨ na'a tɨ ráamua'areeri'i , ayée pu tí'ihua'uca'a tɨjɨ́n : ― ¿ Ti'itaqui pu'éene'e a'ame a'ɨ́jna ɨ́ pa'arɨ'ɨ ? Ayee mú tí'ihua'uca'a , a'iné tavástara'a pu ravaɨre'eca'a ɨ́ pa'arɨ'ɨ .
42001067	Ajta a'ɨ́ɨn xɨéjniu'ucare'ara'an ɨ́ Dios , Zacarías pu jemin huateájturaa , ɨ́ tɨ táàtajra'an pú'een ɨ́ pa'arɨ'ɨ . Tɨ'ɨj jí ayén tiu'utaxájtaca'a ɨ́ Dios jetze me'ecan .
42001068	Ayen tɨjɨ́n : Miche'e rɨ́'ɨ tiraatá'an ɨ́ tavástara'a , ɨ́ huá'a Dios a'ɨ́ɨme ɨ́ mej Israél jetze ajtéme'ecan , a'ɨ́jna jɨme'e tɨ ari huataseíjre , ajta ari hua'irájtuaa ɨ́ ruteɨ́testemua'a .
42001069	A'ɨ́ɨ pu hui seɨ́j te'enteárute , seɨ́j tɨ huá'a jetze ajtéme'ecan ɨ́ teɨtestemua'ame'en ɨ́ David teecan . A'ɨ́ɨ pu tu'irátuaasin itejmi ɨ́ rumuárɨ'eri'ire'ara'an jɨme'e .
42001070	Ayee pu Dios ajmí'i te'ataújratziiri'i . Ayee mú tiu'utaxájtaca'a a'ɨ́ɨme ɨ́ mej Dios jetze me'ecan tí'ixaxa'ata'a , a'ɨ́ɨme ɨ́ tɨ Dios huateúra'ate .
42001071	Ayee pu hui huarɨ́j tɨ ij tu'irájtuaani , mej mi caí taamuá'itɨn a'ɨ́mej ɨ́ mej tájcha'ɨɨre'e , naíjmi'i a'achú mej pua'amé ɨ́ mej caí taseíjracu .
42001072	Ayee pu ajta huarɨ́j tɨ ij hua'acu'uvée ɨ́ tavaújsimua'a teecan , ajta tɨ ij ra'utámua'aree ɨ́ niuucari tɨ hua'utá'a tzáahuati'ira'a jɨme'e , tɨ mé'e jauu'á'a ɨ́ tɨ jɨ́n ti'ihuaúrijca .
42001073	Ayee pu te'ataújratziiri'i tzáahuati'ira'a jɨme'e a'ɨ́jna jemi ɨ́ tayá'upuacɨ'ɨ , a'ɨ́jna ɨ́ Abraham teecan , tɨ ij tu'irájtuaani a'ɨ́mej jemi ɨ́ mej tájcha'ɨɨre'e , mej mi caí ta'antipuá'ajte'en , tej tij raatévaɨre'en tej caí tí'itziɨɨne'e , tej ti tiyen urarɨ́'ene'e tá'ara'ani ɨ́ tatzajta'a , tetá'aj tiyen xɨ́'epɨ'ɨn rɨjcaa ɨ́ Dios jemi nain xɨcaj tzajta'a , a'achú tej pua'a á'ateeri .
42001074	
42001075	
42001076	Pajta mú'ee niyauj , ayée mú muaatámua'atzi tɨjɨ́n Tɨ́ tí'ixaxa'a a'ɨ́jna jetze me'ecan ɨ́ tɨ nain jɨ́n antiújmua'aree . A'iné mú'ee pe amuacaí huamé'e pua'amé caí ɨ́ tavástara'a patá'aj rɨ́'ɨ huá'uruuren ɨ́ teɨte .
42001077	Mú'ee pe tihua'utá'ixaate'esin a'ɨ́mej ɨ́ teɨtestemua'ame'en ɨ́ tavástara'a a'ij tɨ a'ɨ́ɨn tihua'irátuaasin , a'ɨ́jna jɨme'e tɨ tíhua'utá'uuni'ira ɨ́ mej jɨ́n auteájturaa ɨ́ Dios jemi .
42001078	Ayee pej rɨni a'iné jé'ecan pu tá'acu'uve ɨ́ taDioj . Amɨ́ pu yé ve'ecánejsin íiyen chaanaca japua tɨ́'ij táamuaare itejmi . A'uu pu hui nain xɨcaj tzajta'a tátzave'e a'ame tɨ ij huanéeri'icɨ́ á'ara'ani temua'a naa a'ɨ́mej jemi ɨ́ mej huachéjme tɨ́ca'amiste'e , a'ɨ́mej jemi ɨ́ mej tí'itziɨɨne'e a'ájna xɨcájra'a mej jetzen cui'ini , mej yee cumu tɨ́ca'amiste'e mú seijre'e . A'ɨ́ɨ pu ajta taatá'itɨira tej ti rɨ́'ɨ tí'itechejca . Ayee pu tiu'utaxájtaca'a a'ɨ́jna ɨ́ Zacarías .
42001079	
42001080	Ajta a'ɨ́ɨn ɨ́ pa'arɨ'ɨ , a'ɨ́ɨ pu huavé'ese . Ajta ru tzajta'a huateújca'ane . A'uu pu é'echejca'a a'u tɨ caí mé'e é'e ti'itɨ́j ajta na'a caí huataseíjre'en jéjre'e a'ɨ́mej jemi ɨ́ mej Israél jetze ajtéme'ecan .
42002001	A'ájná'ɨmua , tɨ́'ɨj a'ɨ́ɨn ti'itéveeca'a ɨ́ rey jɨme'e a'ɨ́jna ɨ́ Augusto tɨ ajta ayée ántehuaaca'a tɨjɨ́n César , a'ɨ́ɨ pu tíraata'aíjtaca'a mej mi ahuaujyu'uxan mej mi hua'uté'itɨen naíjmi'ica mej a'uun a'uchéjme tɨ́j na'a a'u tɨ tejé'aijta .
42002002	Ayee pu tiu'urɨ́j tɨ́'ɨj auj Cirenio ti'itéveeca'a tajtuhuan jɨme'e a'ájna u Siria . A'ɨ́ɨ pu a'ɨ́ɨn pú'eene'e tɨ hua'uta'íteca'a ɨ́ mej amuacaí hua'uté'itɨee .
42002003	Majta me'ɨ́n ɨ́ teɨte , naími'i mú a'ucɨ́jxɨ a'u mej é'eme'ecan mej mi a'ahuaújyu'uxa .
42002004	A'ɨ́j pu jɨ́n , a'ɨ́ɨn José pu huirájraa a'ujna Nazarét , Galilea jetze tɨ ajtéme'ecan . A'uu pu a'ará'a u Judea , chajta'a tɨ ayén téja'arájtehuaa tɨjɨ́n Belén . A'uu pu ja'unú'ihuaca'a a'ɨ́jna ɨ́ David teecan , a'ɨ́jna tɨ ajmí'i ti'itéveeca'a ɨ́ rey jɨme'e . A'iné a'ɨ́j pu jetze huanéj a'ɨ́jna ɨ́ José , a'ɨ́j pu jɨ́n a'uun á'uraa .
42002005	Ajta pu a'ɨ́ɨn á'uraa ɨ́ María a'ɨ́jna jamuan ɨ́ José tɨ ra'ancuré'evi'itɨ . Ajta a'ɨ́jna ɨ́ María , pu'uri autájucaca'a .
42002006	A'uu mú a'uté'uuca'a tɨ́'ɨj teja'uré'ene ɨ́ xɨca tɨ jetzen huanú'ihuaca'a ɨ́ pa'arɨ'ɨ .
42002007	A'ɨ́j pu jɨ́n tiyaúj já'araa amuacaícan jɨme'e . Teáataca'a ɨ́ pa'arɨ'ɨ . Cɨ́ɨxuri pu jɨ́n racá'ijcataca'a tɨ́'ɨj huanú'ihuaca'a . A'ɨ́j pu jetze ra'atéete ti'itɨ́j jetze cɨyej tɨ atécun a'u mej ye'emuaate tejé'ecua'aca a'iné camuché'e ú'uvejricɨca'a cuaartu tzajta'a mej me'uun a'uteárute .
42002008	A'ujna vejli'i u Belén , seica mú a'uté'uuca'a cáne'axɨ mej tiseíjraca'a . A'uu mú e'etáxa'iirihua'a huá'a jamuan .
42002009	Tɨ'ɨj jí seɨ́j pu huataseíjre tɨ ta japua tí'ivaɨre'e tavástara'a jemi . Jɨ́me'en pu'u huataseíjre , aj pu i a'ɨ́ɨn tavástara'a á e'etatátzavajraa huá'a jemi ɨ́ mej e'ejteí . Majta me'ɨ́n cáne'axɨ mej seɨre'e , temua'a mú jeíhua tiu'utátziɨn .
42002010	Ajta ayén tihua'utá'ixaa a'ɨ́jna tɨ ta japua tí'ivaɨre'e tɨjɨ́n : ― Caxu tí'itziɨɨne'e . Ayee nu 'een jɨ́n mú a'uvé'emej neatá'aj niuucari amuaatá'ixaate'en ɨ́ sej jɨ́n huataújtemua'ave'esin jeíhua , tɨ ti'ivaɨ́re'e a'ame para naíjmi'ica jemi .
42002011	’ Ijii , a'ájna chajta'a David teecan tɨ jetzen é'eme'ecan , mú'ejmi jɨme'e pu hui ja'unú'ihuaca'a a'ɨ́jna tɨ amua'irátuaasin . A'ii pu a'ɨ́ɨn pú'een ɨ́ Cɨríistu'u , ɨ́ tavástara'a , a'ɨ́jna tɨ Dios ra'antíhua'u .
42002012	’ Ayee xu éeni'icɨ'e ramua'aréeren a'ij tɨ éene'e a'ɨ́ɨn pú'een . A'uun xu yé'eteuni ɨ́ pa'arɨ'ɨ , cɨ́ɨxuri jɨ́n caícatzi'ihua . A'uu pu araca'itɨ́ a'ame cɨyej jetze ta'atécun , ye'emuaate mej jetzen té'ecua'aca .
42002013	Jíye'itzi mú jɨ́n jeíhua huataseíjre a'ɨ́ɨme ɨ́ mej ta japua tí'ivaɨre'e me'ɨ́jna jemi ɨ́ seɨ́j . Matɨ́'ɨj mi naíjmi'i rɨ́'ɨ tiraateájtuaa ɨ́ tavástara'a . Ayee mú tiu'uxájtaca'a .
42002014	Miyen tɨjɨ́n : Tiché'e rɨ́'ɨ tiraatá'an ɨ́ Dios tɨ huápɨ'ɨ naa seijre'e ɨ́ ta japua . Ajta íiyen chaanaca japua , miché'e rɨ́'ɨ tí'itechéjme'eni ɨ́ teɨte ɨ́ tɨ Dios rɨ́'ɨ tihua'utá'asin . Ayee mu'u tiu'utaxájtaca'a .
42002015	Matɨ́'ɨj mi a'ucɨ́j a'ɨ́ɨme ɨ́ mej ta japua tí'ivaɨre'e . Majta me'ɨ́n ɨ́ mej cáne'axɨ tiseíjraca'a , ayée mú tiu'utaú'ixaa tɨjɨ́n : ― Tiché'e u á'uju'un a'ujna Belén tetá'aj ya'useíj a'ɨ́jna a'ij tɨ huarɨ́j ɨ́ tɨ taata'ixaa ɨ́ tavástara'a .
42002016	Matɨ́'ɨj mi ca'anacan u á'uju'un . A'uu mú yá'uteu me'ɨ́jna ɨ́ José , majta María , majta ɨ́ uneeca'i . A'uu pu cɨyej jetze aráca'atii , ye'emuaate mej jetzen té'ecua'aca .
42002017	Matɨ́'ɨj raaseíj ɨ́ pa'arɨ'ɨ , aj mú mi hua'utá'ixa ɨ́ teɨte a'ij tɨ a'ɨ́ɨn tihua'utá'ixaa tɨ huá'a jemi huataseíjre , a'ij tɨ tihua'utá'ixaa a'ɨ́jna jɨme'e ɨ́ pa'arɨ'ɨ tɨ huanú'ihuaca'a .
42002018	Majta me'ɨ́n ɨ́ mej huá'unamuajri'i a'ij mej tí'ixajtaca'a a'ɨ́ɨme cáne'axɨ mej tiseíjraca'a , naími'i mú rɨ́'ɨ naa tihua'utaseíj .
42002019	Ajta a'ɨ́ɨn ɨ́ María , a'ɨ́ɨ pu rú'avaataca'a ɨ́ ru tzajta'a . Jéihua pu tí'imua'ajca a'ij tɨ ti'itɨ́ huarɨ́j huá'a jemi .
42002020	Matɨ́'ɨj mi a'ucɨ́j a'ɨ́ɨme cáne'axɨ mej tiseíjraca'a . Jé'ecan maújtemua'ave'e ɨ́ Dios jemi , majta rɨ́'ɨ tiraatá'a niuucari jɨme'e a'ɨ́jna jɨme'e ɨ́ mej ráanamuajri'i , majta ɨ́ mej raaseíj . Naími'i pu ayén teja'uré'ene a'ij tɨ tihua'utá'ixaa ɨ́ tavástara'a .
42002021	Tɨ́'ɨjta tejauumé'eca aráhuaica xɨca jetze , tɨ́'ɨj i teja'uré'ene ɨ́ xɨca mej jetzen ra'antisíjchi ɨ́ naviira'an ɨ́ tɨ jetzen te'evi'i ɨ́ pa'arɨ'ɨ . Matɨ́'ɨj mi miyen raatamuá'a tɨjɨ́n Jesús , tɨ́j ayén amuacaícan tiraata'ixaa a'ɨ́jna ɨ́ seɨ́j tɨ ta japua tí'ivaɨre'e .
42002022	Tɨ́'ɨjta ari teja'uré'ene ja'anáj matɨ́j pua'a ɨ́'ɨhuaca a'ij tɨ ye'í té'eyu'usi'i ɨ́ yu'uxari jetze Moisés tɨ ra'uyú'uxaca'a , matɨ́'ɨj mi me'ájna ya'uví'itɨ me'ájna Jerusalén mej mi u ya'utaseíjrata ɨ́ pa'arɨ'ɨ u teyujta'a ɨ́ tavástara'a jemi .
42002023	Ayee mú huarɨ́j , a'iné ayée pu té'eyu'usi'i ɨ́ yu'uxari jetze tɨjɨ́n : “ Ayee pu tiú'ujxe'eve'e mej ya'utaseíjrata ɨ́ tavástara'a jemi naíjmi'ica a'achú mej pua'améca ɨ́ mej amuaaté'ee muaanúnu'ihuaca'a ɨ́ tɨ'ɨríi ɨ́ mej teteca . ”
42002024	Majta tiu'utámuaɨ'ɨvejtan a'ij tɨ ajta té'eyu'usi'i a'ɨ́jna jetze tɨ jɨ́n tihuá'u'itɨiiri'i ɨ́ tavástara'a . Ayen tɨjɨ́n : “ Miche'e hua'apuaca huatámuaɨ'ɨvejta ɨ́ cucui'ise na'ari hua'apuaca ɨ́ jáamua'ise . ”
42002025	A'ájná'ɨmua , seɨ́j pu a'uun e'echéjme'e a'ájna Jerusalén . Ayee pu ántehuaaca'a tɨjɨ́n Simeón . Rɨ́'ɨ pu ti'itiújcha'ɨɨca'a ɨ́ Dios jemi . Ajta jeíhua pu rá'astejca'a ɨ́ ruye'irá . A'ɨ́j pu tí'ijchu'eve'eca'a a'ájna xɨcájra'an jetze tɨ jetzen Dios huá'ancu'uvajxɨ'ɨsin a'ɨ́mej ɨ́ mej Israél jetze ajtéme'ecan . Ajta a'ɨ́ɨn xɨéjniu'ucare'ara'an ɨ́ Dios , a'ɨ́ɨ pu jemin huateájturaa .
42002026	A'ɨ́n xɨéjniu'ucare'ara'an ayén tiraata'ixaa tɨ nu'u caí mɨ'ɨni caí xɨ huataseíjre'en ɨ́ Cɨríistu'u , tɨ tavástara'a ye'uta'íti'i . A'ɨ́ɨ pu nu'u Simeón raseijran .
42002027	Tɨ'ɨj jí ɨ́ xɨéjniu'ucare'ara'an ɨ́ Dios ca'aníjra'a raatá'a a'ɨ́jna ɨ́ Simeón tɨ a'uun a'atanén u teyujta'a a'u tɨ e'eráyaujta'a . Majta me'ɨ́n ɨ́ vaújsimua'ame'en ɨ́ pa'arɨ'ɨ , a'úu mú majta a'ará'a u teyujta'a mej mi miyen ráaruuren ɨ́ pa'arɨ'ɨ a'ij tɨ tiú'ujxe'eve'e mej mi ra'ará'asten ɨ́ ruye'irá .
42002028	Aj pu i a'ɨ́ɨn Simeón ra'ancuré'echui a'ɨ́jna ɨ́ pa'arɨ'ɨ . Tɨ'ɨj jí rɨ́'ɨ tiraatá'a ɨ́ Dios tɨjɨ́n :
42002029	Nevástara'a , pu'uri rɨ'ɨrí pej naatá'an nej nexɨéehua huámɨ'ɨni , a'iné pepu'uri ra'ará'aste a'ɨ́jna ɨ́ pej jɨ́n te'atá'aratziiri'i ineetzi jemi i nej muavaɨre'e .
42002030	A'iné nejɨ́'ɨ nu jɨ́n raaseíj a'íjna ɨ́ pej jɨ́n tu'irátuaasin , a'íjna ɨ́ pej yen raateájtuaa meti'iseíiraca'a naíjmi'i ɨ́ teɨte a'achú mej pua'amé yen huachéjme íiyen chaanaca japua .
42002031	
42002032	A'ɨ́ɨ pu hua'atátzavi'ira a'ame temua'a naa a'ɨ́mej ɨ́ mej caí Israél jetze ajtéme'ecan mej mi caí ché'e miyen 'eene'en matɨ́j a'ɨ́ɨme ɨ́ mej huachéjme tɨ́ca'amiste'e . Ajta a'ɨ́ɨ pu hui ve'ecán jɨ́n tíhua'uta'aíjte'esin ɨ́ á'ateɨtestemua'a , a'ɨ́ɨme ɨ́ mej Israél jetze ajtéme'ecan . Ayee pu tiu'utaxájtaca'a a'ɨ́jna ɨ́ Simeón .
42002033	Jé'ecan mú naa rɨ́'ɨ tira'utaseíj ɨ́ vaújsimua'ame'en ɨ́ pa'arɨ'ɨ a'ɨ́jna jɨme'e a'ij tɨ tiu'utaxájtaca'a ɨ́ pa'arɨ'ɨ jɨme'e .
42002034	Tɨ'ɨj jí Simeón rɨ́'ɨ tihua'uteájtuaa . Tɨ'ɨj jí ayén tiraata'ixaa ɨ́ María , ɨ́ náànajra'an ɨ́ pa'arɨ'ɨ tɨjɨ́n : ― Casi'i , ayée pu tiú'uxɨ'epɨ'ɨntari'ihuaca'a tɨ a'ɨ́jna pa'arɨ'ɨ jɨme'e . Mu'iitɨ́ mú ve'ecán jɨ́n tite'enteárutixɨ'ɨsin a'ɨ́ɨme ɨ́ mej Israél jetze ajtéme'ecan , ajta mu'iicáca pu té'ari'ira ɨ́ mej jɨ́n títetateí . A'ɨ́j xu jɨ́n siyen tiráamua'aree tɨ ayén té'eme a'iné jeíhua mú ratíti .
42002035	’ Ayee pu té'eme tɨ́'ij mé jéjre'e seijre'e a'ij mej tí'imua'atze ɨ́ teɨte mému'iitɨ́ . Ajta mú'eetzi , ayée pu che'atá na'a tímu'uhuatacuí'ini ɨ́ á'a tzajta'a cumu tɨ ja'atɨ mua'antéjtzeti nahuaa jɨme'e . ― Ayee pu tiraata'ixaa .
42002036	Seɨ́j pu ajta vejli'i huatéveeca'a tɨ tí'ixaxa'ata'a ɨ́ Dios jetze me'ecan . 'Ɨ́ita'a pu pú'een tɨ ayén ántehuaa tɨjɨ́n Ana . Pu'uri ucarij . A'ɨ́ɨ pu yaujra'an pú'een a'ɨ́jna ɨ́ Fanuel , ɨ́ tɨ Aser jetze ajtéme'ecan . A'ɨ́jna ɨ́ 'ɨ́ita'a , ayée pu á'atee tɨ viɨ́che'e a'achú cumu aráhua'apua nine'ira'a . Tɨ'ɨj jí huamɨ́'ɨ ɨ́ cɨ́na'ara'an .
42002037	Tɨ'ɨj jí ruséɨjta já'araa . Jéihua pu ari á'atee tɨ ayén ruseɨ́j . Ajta pu'uri ayén ucarij na'a cumu muáacuate japuan muáacua nine'ira'a . Capu ajta ja'anáj huiráaye'icaa u teyujta'a sino a'úu pu rɨ́'ɨ tiratá'acare'e ɨ́ Dios jemi nain xɨcaj tzajta'a , ajta nain tɨ́ca'ari tzajta'a . Ajta pu rú'itzi'ive'eca'a , ajta téniúuve'e ɨ́ Dios jemi .
42002038	Jɨ́me'en pu'u raatapuá'ajtaca'a ɨ́ Simeón tɨ tiu'utaxájtaca'a , aj pu i a'ɨ́ɨn a'uré'ene a'ɨ́mej jemi . Tɨ'ɨj jí rɨ́'ɨ tiraatá'a ɨ́ Dios . Tɨ'ɨj jí a'utéjche tɨ hua'utá'ixaate'en ɨ́ teɨte a'ɨ́jna jɨme'e ɨ́ pa'arɨ'ɨ . A'ɨ́ɨme ɨ́ teɨte , a'ii mú a'ɨ́ɨn pú'een ɨ́ mej rachú'eve'eca'a tɨ Dios hua'irájtuaani naími'i a'uun mej Jerusalén huachéjme .
42002039	Majta me'ɨ́n ɨ́ vaújsimua'ame'en ɨ́ pa'arɨ'ɨ , matɨ́'ɨj nain jɨ́n te'ará'aste a'ij tɨ té'eyu'usi'i a'ɨ́jna jetze tɨ jetzen tihuá'u'itɨiiri'i ɨ́ tavástara'a , matɨ́'ɨj mi a'ucɨ́j a'ájna já'ahua'a Galilea . A'uu mú a'utanéj u Nazarét , a'u mej é'eme'ecan .
42002040	Ajta a'ɨ́ɨn ɨ́ pa'arɨ'ɨ , a'ɨ́ɨ pu huavé'ese , ajta huateújca'ane . Jé'ecan pu rɨ́'ɨ mé teúumua'arejca'a . Ajta pu Dios rɨ́'ɨ tiratá'acare'e .
42002041	Majta a'ɨ́ɨme ɨ́ vaújsimua'ame'en ɨ́ pa'arɨ'ɨ , tɨ́'ɨj pɨ́ na'a nine'ira'a jetze , a'úu mú a'atánineica'a a'ánna Jerusalén mej mi ra'utámua'aree a'ájna xɨcájra'a tɨ jetzen Dios tihua'utá'uuni'iri'i ɨ́ huá'a yaujmua'a mej anáaté'ee muaanúnu'ihuaca'a .
42002042	Tɨ́'ɨj ari rájcha'ɨɨca'a a'achú cumu tamuáamuata'a japuan hua'apua nine'ira'a a'ɨ́jna ɨ́ pa'arɨ'ɨ , a'ɨ́ɨme vaújsimua'ame'en , a'úu mú á'uju'un mej mi tiú'uyesten ɨ́ ruye'irá jɨme'e .
42002043	Tɨ́'ɨj te'upuá'areca'a ɨ́ mej tiu'uyé'este , matɨ́'ɨj mi huaré'acɨ para a'ujna mé é'eche . Ajta a'ɨ́ɨn ɨ́ pa'arɨ'ɨ , a'úu pu a'uteájturaa a'ájna Jerusalén . Majta me'ɨ́n ɨ́ vaújsimua'ame'en , camu ramua'areereca'a .
42002044	Ayee mú tí'imua'ajca tɨjɨ́n : Huá'a jamuan pu huaméj ɨ́ seica ɨ́ mej ta jamuan huajú'ucaa . Mu'uri seɨ́j xɨcaj á'atee mej miyen titeejú'ucaa . Matɨ́'ɨj mi autéjhuii mej ráahuauni huá'a tzajta'a ɨ́ teɨte , ajta a'ɨ́mej jemi ɨ́ mej huá'a jamuan huajú'ucaa .
42002045	Matɨ́'ɨj caí ráateu , matɨ́'ɨj a'uun huaré'acɨ a'ájna Jerusalén mej mi ráahuauni .
42002046	Mirá'atee a'achú cumu huaíca xɨcaj mej rahuauhuau . Matɨ́'ɨj mi xaa ráateu . A'uu pu unú'ujcatii u teyujta'a a'u tɨ e'eráyaujta'a . A'uu pu a'utácatii huá'a jamuan ɨ́ mej tí'imua'ata . A'ɨ́mej pu namuajraca'a , ajta tihua'íhua'ura .
42002047	Majta me'ɨ́n ɨ́ mej ráanamuajri'i , naími'i mú naa rɨ́'ɨ tira'utaseíj me'ɨ́jna jɨme'e tɨ temua'a naa tiyaú'itɨée já'araa a'ij mej tiraata'ixaa , majta me'ɨ́jna jɨme'e a'ij tɨ a'ɨ́ɨn tiu'utaxájtaca'a .
42002048	Majta me'ɨ́n ɨ́ vaújsimua'ame'en matɨ́'ɨj raaseíj tɨ huá'a tzajta'a jé'ejvee , jeíhua mú a'ij ra'utaseíj . Tɨ'ɨj jí ayén tiraata'ixaa ɨ́ náànajra'an tɨjɨ́n : ― Niyauj , ¿ a'iné 'een jɨ́n piyen taruure ? Tu'uri á'atee tej muahuauhuau inee , ajta a'atáàta . Jé'ecan tu a'ij pua'a te'etamua'ate mú'eetzi jɨme'e .
42002049	Tɨ'ɨj jí ayén tihua'utá'ixaa tɨjɨ́n : ― ¿ A'iné 'een jɨ́n siyen tí'inehuauhuau ? ¿ Ni qui secaí ramua'aree tɨ ayén tiú'ujxe'eve'e nej niyen te'evé'enmua'areere íiyu niTáàta chi'ij jetze ?
42002050	Majta me'ɨ́n , camu a'atzu me'ɨ́n yaú'itɨée muá'araa a'ij tɨ tihua'utá'ixaa .
42002051	Tɨ'ɨj jí á'uraa huá'a jamuan ɨ́ ruvaújsimua'a . Matɨ́'ɨj mi me'uun a'ucáane u Nazarét . Ajta a'ɨ́ɨn , a'ɨ́ɨ pu huá'antzaahua ɨ́ ruvaújsimua'a . Ajta a'ɨ́ɨn náànajra'an , a'ɨ́ɨ pu nain teú'avaataca'a ɨ́ ru tzajta'a .
42002052	Ajta a'ɨ́ɨn ɨ́ Jesús , a'ɨ́ɨ pu huavé'ese , ajta jaítze'e ari tiú'umua'areereca'a . Dios pu rɨ́'ɨ tiraatá'a , majta ɨ́ teɨte .
42003001	Ayee pu nu'u tiuju'urɨ́j tɨ́'ɨj teuumé'eca a'achú cumu tamuáamuata'a japuan anxɨ́j nine'ira'a tɨ tí'aijtaca'a a'ɨ́jna ɨ́ César , ɨ́ mej majta miyen ratamuá'amua tɨjɨ́n Tiberio . A'ájná'ɨmua , tɨ́'ɨj auj ti'itéveeca'a tajtuhuan jɨme'e a'ɨ́jna ɨ́ Póncio Pilato a'ujna Judea , ajtahua'a seɨ́j pu ti'itéveeca'a tajtuhuan jɨme'e a'ujna Galilea . Ayee pu ántehuaaca'a tɨjɨ́n Heródes . Ajta juutzeájra'an a'ɨ́jna ɨ́ Heródes , a'ɨ́ɨ pu ti'itéveeca'a tajtuhuan jɨme'e a'ujna Iturea , ajta a'ujna Traconite . Ayee pu ántehuaaca'a a'ɨ́jna tɨjɨ́n Felipe . Ajta a'ɨ́ɨn ɨ́ Lisanias , a'ɨ́ɨ pu tajtuhuan jɨme'e ti'itéveeca'a a'ujna Abilene .
42003002	A'ájná'ɨmua , matɨ́'ɨj mauj ve'ecán jɨ́n titetaté'acaa u teyujta'a a'ɨ́jna ɨ́ Anás , ajta a'ɨ́jna ɨ́ Caifás , a'úu pu á'ucatii a'ɨ́jna ɨ́ Juan , já'ahua'a a'u tɨ caí jé'e ti'itɨ́j . A'ɨ́jna ɨ́ Juan , a'ɨ́ɨ pu rayauj a'ɨ́jna ɨ́ Zacarías . A'uu pu a'ucaíca tɨ́'ɨj Dios raatajé .
42003003	Nainjapua pu yé'ivejca'a tɨ́j na'a a'uun tɨ huatacá'a ɨ́ játe'ana jetze , ɨ́ Jordán . Ayee pu tihuá'a'ixaate'eca'a tɨ nu'u ayén tiú'ujxe'eve'e mej nu'u seɨcɨé tiú'umua'ati tɨ ij nu'u Dios tihua'utá'uuni'i ɨ́ mej jɨ́n auteájturaa ɨ́ jemin . Aj pu i Juan huá'umuaɨ'ɨhuaca'a .
42003004	Ayee pu che'atá na'a rɨjcaa a'ij tɨ te'uyú'uxaca'a ɨ́ yu'uxari jetze a'ɨ́jna ɨ́ Isaías , ɨ́ tɨ ajmí'i tí'ixaxa'ata'a ɨ́ Dios jetze me'ecan . Ayen tɨjɨ́n : Ja'atɨ pu u e'ejíjhua a'ujna já'ahua'a a'u tɨ caí é'e ti'itɨ́j . Ayee pu tejé'exa a'ɨ́jna ɨ́ ja'atɨ tɨjɨ́n : “ Naa xu rɨ́'ɨ huaújcaten mú'een sej si rɨ́'ɨ tira'ancuré'evi'itɨn ɨ́ tavástara'a , sej si caí raatamuárɨ'eriste'en se'ɨ́jna tɨ yen huataseíjre'esin tɨ́'ij amua'irájtuaani .
42003005	Miché'e miyen rɨ́'ɨ huaújcaten matɨ́j a'ɨ́ɨme ɨ́ mej juyeta . Miché'e te'evé'ejɨ́ste'axɨ'ɨn a'u tɨ e'etécúcu'unijmee . Miché'e majta raaté'uunaxɨ'ɨn nain ɨ́ jɨrí tɨ tí'itacaíjmee . Ajta ɨ́ juye tɨ tiújtutájme , miché'e raatajé'iyite'axɨ'ɨn . Ajta a'u tɨ caí a'upá'atza , miché'e ra'uré'epa'atzare'en .
42003006	Ajta , tɨ́'ɨj uvé'enen ɨ́ tavástara'a , naími'i ɨ́ teɨte ɨ́ mej yen huachéjme íiyen chaanaca japua , a'ɨ́ɨ mú raseijran ɨ́ tɨ jɨ́n Dios hua'irátuaasin . ” Aii pu'u .
42003007	Ajta a'ɨ́jna ɨ́ Juan , ayée pu tihua'utá'ixaa a'ɨ́mej ɨ́ teɨte ɨ́ mej a'uré'enineica'a . Ayen tɨjɨ́n : ― Mɨ́ sej siyen seijre'e . Cu xɨee sej a'uruáachejye'i matɨ́j ɨ́ cu'ucu'use tɨ ij caí huá'utaiixɨ'ɨ ɨ́ taij . ¿ Ni tzaa seri tí'itese'e sicu , tɨ ij caí Dios amua'uxɨ́jte'en ? ¿ A'ataani ca'aníjra'a amuaatá'a sej si siyen huárɨni ?
42003008	Na'ari caí , tɨ pua'a mú'een rujɨ́ɨmua'a yé seve'eré'enen tzáahuati'ira'a jɨme'e , ayée xu huárɨni a'ij tɨ ye'í tiraavíjte'e se'ɨ́jna jɨme'e sej seri seɨcɨé tiu'umuá'aj . Caxu siyen tí'imua'atze mɨ ru tzajta'a yee ayée pu ti'ayajna tɨ naa tejámuaatévaɨre'en ɨ́ Dios jemi a'iné mú'een xu i'i huáacɨxa'astemua'ame'en a'ɨ́jna ɨ́ Abraham teecan . ’ Ayee nu hui tejá'amua'ixaate'e a'iné ayée pu ti'ayajna tɨ Dios ayén tiraayɨ́'ɨtɨ tɨ ayén ráaruuren ɨ́ tetej tɨ ij seɨcɨé huaújruuren tɨ́j tɨ ayén seíire'e á'ara'ani matɨ́j teɨte , matɨ́j a'ɨ́ɨme ɨ́ mej Abraham teecan jetze huanéj . Capu ti'itɨ́j a'ij tejamuatévaɨre ɨ́ Dios jemi sej i'i huáacɨxa'astemua'ame'en a'ɨ́jna ɨ́ Abraham teecan .
42003009	’ Pu'uri hui vejli'i a'ájna xɨcájra'an jetze ja'anáj tɨ pua'a Dios amuá'axɨjte'en ca'anín jɨme'e . Ayee pu á'amuaruuren cumu ja'atɨ tɨ cɨyej á'ijveichixɨ'ɨsin tepuaij jɨme'e . Naíjmi'i ɨ́ cɨyej tɨ caí tí'itaaca , a'ɨ́ɨ pu tiu'uré'eveijchi , ajta tí'itairan . Ayee pu che'atá na'a amuá'axɨjte'en .
42003010	Matɨ́'ɨj me'ɨ́n teɨte miyen tiraata'íhua'uri'i tɨjɨ́n : ― ¿ A'iné tena'aqui rɨni ?
42003011	Tɨ'ɨj jí ayén tihua'utá'ixaa tɨjɨ́n : ― Tɨ́ pua'a ja'atɨ hua'apuaca tísiicu'u , ché'e seɨ́j raatapíjte'en a'ɨ́jna tɨ caí tísiicu'u . Ayen cha'a tana'a , tɨ pua'a ja'atɨ tí'ijcha'ɨɨca ɨ́ tɨ tí'icua'iri'i , cha'a a'ɨ́ɨn raatá'an ɨ́ tɨ caí ti'itɨ́j tícha'ɨɨ .
42003012	Majta mú e'iré'ene seica ɨ́ mej huá'ajijve'eca'a ɨ́ mej tí'itɨcɨ tɨ ij a'ɨ́ɨn huá'umuaɨ'ɨhua . Ayee mú tiraata'íhua'uri'i tɨjɨ́n : ― Maestro , ¿ a'iné táarɨni iteen ?
42003013	Tɨ'ɨj jí ayén tihua'utá'ixaa tɨjɨ́n : ― A'ij xu ancuré'an a'achú tɨ caj tiraaxɨ́'epɨ'ɨntare . Caxu hui jaítze'e huá'ajijve'e .
42003014	Majta me'ɨ́n ɨ́ xantaaru'u , ayée mú majta tiraata'íhua'uri'i tɨjɨ́n : ― Carij iteen , ¿ a'iné táarɨni ? Tɨ'ɨj jí ayén tiu'utaniú tɨjɨ́n : ― Caxu huá'anahua'ira ɨ́ hua'atúmin . Caxu hua'itzi jɨ́n tihuá'axajtzi'ira ɨ́ teɨte . Seajta , se'ɨ́jna jɨ́n rɨ́'ɨ tité'ujmuajte a'achú mej caj tejá'amuanajchite'en . ― Ayee tihua'utá'ixaa a'ɨ́jna ɨ́ Juan .
42003015	Majta me'ɨ́n ɨ́ teɨte , ayée mú tí'imua'ajca ɨ́ ru tzajta'a yee tij caí a'ɨ́ɨ pɨ́rɨcɨ ɨ́ Cɨríistu'u a'ɨ́jna ɨ́ Juan , ɨ́ mej rachú'eve'eca'a .
42003016	Tɨ'ɨj jí Juan ayén tihua'utá'ixaa naíjmi'ica tɨjɨ́n : ― Aru inee , jaj nu jɨ́n á'amuamuaɨ'ɨhua . Mɨ́ ajta , seɨ́j pu a'úu mé e'evé'eme tɨ jaítze'e raayɨ́'ɨtɨ necaí inee . A'iné nee nu cɨliéene'e jɨ́n ti'itéjvee , ineetzi , capu ayén tiraavíjte'e nej ra'ajta'ɨ́'ɨpɨ'ɨn ɨ́ ca'acaira'an . Mɨ́ ajtá'i amɨ́n , xɨéjniu'ucari pu huata'íti tɨ huateáturan mú'ejmi jemi . A'ɨ́ɨ pu pɨ́rɨcɨ Dios tɨ raxɨ́ejniu'uca . Ajta a'ɨ́jna tɨ mé e'evé'eme , a'ɨ́ɨ pu pɨ́rɨcɨ tɨ rɨ́'ɨ á'amuaruuren mɨ a'amua tzajta'a .
42003017	’ Ayee pu té'eme a'ájna tɨ a'ɨ́ɨn yé uvé'enen , cu xɨee tɨ cu ja'atɨ ru'itéchueeca ɨ́ tɨ jɨ́n jetzen ra'anáaca'atze ɨ́ játze'ara'an ɨ́ triigu . Ajta a'ɨ́ɨn ru'irátu'isin ɨ́ xaɨɨri á pua'acɨé . Ajta a'ɨ́jna ɨ́ imue'eri , rájseɨre'esin u chi'ita . Ajta ɨ́ xaɨɨri , á pua'acɨé pu yé'etairan ɨ́ taij jetze tɨ caí ja'anáj é'emɨ'ɨca . ― Ayee pu tiu'utaxájtaca'a a'ɨ́jna ɨ́ Juan .
42003018	A'ɨ́jna jɨme'e ɨ́ niuucari , ajta seica jɨme'e , a'ɨ́j pu jɨ́me'en tihuá'u'itɨiiri'i mej mi ráamua'aree a'ij tɨ 'een ɨ́ Dios jemi .
42003019	Tɨ'ɨj jí Juan ra'ajté'axɨ a'ɨ́jna ɨ́ Heródes , a'ɨ́jna jɨme'e tɨ yá'uvi'itɨn a'ɨ́jna ɨ́ Herodías , tɨ amuacaí viɨ́che'eca'a a'ɨ́jna jemi ɨ́ juutzeájra'an ɨ́ Heródes . Ajta pu a'ɨ́jna jɨ́n ra'ajté'axɨ a'ij tɨ ti'itɨ́j huáruu .
42003020	Tɨ'ɨj jí Heródes a'ij pua'a huarɨ́j ti'itɨ́j jɨme'e tɨ caí xɨ́'epɨ'ɨn 'een , a'ɨ́ɨ pu ra'iteáana a'ɨ́jna ɨ́ Juan .
42003021	Tɨ́'ɨj a'ɨ́ɨn Juan huá'amuaɨ'ɨhuaca'a ɨ́ teɨte , a'ɨ́ɨ pu ajta a'ɨ́j huámuaɨ'ɨhuaca'a a'ɨ́jna ɨ́ Jesús . Tɨ́'ɨj Jesús téniuusime'e ɨ́ Dios jemi , tɨ́'ɨj i antaújcuunareca'a u ta japua tɨ a'uteájmuaa .
42003022	Ajta a'ɨ́ɨn xɨéjniu'ucare'ara'an ɨ́ Dios , a'ɨ́ɨ pu ave'ecáme'ecaa . Ayee pu seijre'eca'a tɨ́j cucui'i . Aj pu i japuan 'ujyéijxɨ án mu'úutze'en . Ajta á'iyen niuucari huánamuajri'i tɨ uj e'icánamuajre'e júte'e . Ayen tɨjɨ́n : ― Niyauj pej hui pɨ́rɨcɨ ɨ́ nej jeíhua muá'ixe'eve'e . Jé'ecan pej rɨ́'ɨ naatá'a i ne tzajta'a . Ayee pu teje'ijcánamuajre .
42003023	Ajta a'ɨ́ɨn ɨ́ Jesús , ayée pu rájcha'ɨɨca'a a'achú cumu seité japuan tamuáamuata'a nine'ira'a tɨ́'ɨj a'utéjche tɨ tihua'utá'ixaate'en ɨ́ teɨte . Ajta a'ɨ́ɨn , a'ɨ́ɨ pu nu'u jetze airaújneijte ɨ́ José . Ajta a'ɨ́ɨn José , a'ɨ́ɨ pu jetze airaújneijte ɨ́ Elí .
42003024	Ajta a'ɨ́ɨn ɨ́ Elí , a'ɨ́ɨ pu jetze airaújneijte ɨ́ Matat . Ajta a'ɨ́ɨn ɨ́ Matat , a'ɨ́ɨ pu jetze airaújneijte ɨ́ Leví , ajta a'ɨ́ɨn Leví a'ɨ́ɨ pu jetze airaújneijte ɨ́ Melqui . Ajta a'ɨ́ɨn Melqui , a'ɨ́ɨ pu jetze airaújneijte ɨ́ Jana . Ajta a'ɨ́jna ɨ́ Jana , a'ɨ́ɨ pu jetze airaújneijte ɨ́ José .
42003025	Ajta a'ɨ́jna ɨ́ José , a'ɨ́ɨ pu jetze airaújneijte ɨ́ Matatías . Ajta a'ɨ́ɨn ɨ́ Matatías , a'ɨ́ɨ pu jetze airaújneijte ɨ́ Amós . Ajta a'ɨ́jna ɨ́ Amós , a'ɨ́ɨ pu jetze airaújneijte ɨ́ Nahum . Ajta a'ɨ́jna ɨ́ Nahum , a'ɨ́ɨ pu jetze airaújneijte ɨ́ Esli . Ajta a'ɨ́jna ɨ́ Esli , a'ɨ́ɨ pu jetze airaújneijte ɨ́ Nagai .
42003026	Ajta a'ɨ́ɨn Nagai , a'ɨ́ɨ pu jetze airaújneijte ɨ́ Maat . Ajta a'ɨ́jna Maat , a'ɨ́ɨ pu jetze airaújneijte ɨ́ Matatías . Ajta a'ɨ́ɨn ɨ́ Matatías , a'ɨ́ɨ pu jetze airaújneijte ɨ́ Semei . Ajta a'ɨ́ɨn ɨ́ Semei , a'ɨ́ɨ pu jetze airaújneijte ɨ́ José . Ajta a'ɨ́ɨn ɨ́ José , a'ɨ́ɨ pu jetze airaújneijte ɨ́ Judá .
42003027	Ajta a'ɨ́ɨn Judá , a'ɨ́ɨ pu jetze airaújneijte ɨ́ Jonán . Ajta a'ɨ́ɨn ɨ́ Jonán , a'ɨ́ɨ pu jetze airaújneijte ɨ́ Resa . Ajta a'ɨ́ɨn ɨ́ Resa , a'ɨ́ɨ pu jetze airaújneijte ɨ́ Zorobabel . Ajta a'ɨ́ɨn ɨ́ Zorobabel , a'ɨ́ɨ pu jetze airaújneijte ɨ́ Salatiel . Ajta a'ɨ́ɨn ɨ́ Salatiel , a'ɨ́ɨ pu jetze airaújneijte ɨ́ Neri .
42003028	Ajta a'ɨ́ɨn ɨ́ Neri , a'ɨ́ɨ pu jetze airaújneijte ɨ́ Melqui . Ajta a'ɨ́ɨn ɨ́ Melqui , a'ɨ́ɨ pu jetze airaújneijte ɨ́ Adi . Ajta a'ɨ́ɨn ɨ́ Adi , a'ɨ́ɨ pu jetze airaújneijte ɨ́ Cosam . Ajta a'ɨ́ɨn ɨ́ Cosam , a'ɨ́ɨ pu jetze airaújneijte ɨ́ Elmodam . Ajta a'ɨ́ɨn ɨ́ Elmodam , a'ɨ́ɨ pu jetze airaújneijte ɨ́ Er .
42003029	Ajta a'ɨ́ɨn Er , a'ɨ́ɨ pu jetze airaújneijte ɨ́ Josué . Ajta a'ɨ́ɨn ɨ́ Josué , a'ɨ́ɨ pu jetze airaújneijte ɨ́ Eliezer . Ajta a'ɨ́ɨn ɨ́ Eliezer , a'ɨ́ɨ pu jetze airaújneijte ɨ́ Jorim . Ajta a'ɨ́ɨn ɨ́ Jorim , a'ɨ́ɨ pu jetze airaújneijte ɨ́ Matat . Ajta a'ɨ́ɨn Matat , a'ɨ́ɨ pu jetze airaújneijte ɨ́ Leví .
42003030	Ajta a'ɨ́ɨn Leví , a'ɨ́ɨ pu jetze airaújneijte ɨ́ Simeón . Ajta a'ɨ́ɨn Simeón , a'ɨ́ɨ pu jetze airaújneijte ɨ́ Judá . Ajta a'ɨ́ɨn ɨ́ Judá , a'ɨ́ɨ pu jetze airaújneijte ɨ́ José . Ajta a'ɨ́ɨn ɨ́ José , a'ɨ́ɨ pu jetze airaújneijte ɨ́ Jonán . Ajta a'ɨ́ɨn ɨ́ Jonán , a'ɨ́ɨ pu jetze airaújneijte ɨ́ Eliaquim .
42003031	Ajta a'ɨ́ɨn ɨ́ Eliaquim , a'ɨ́ɨ pu jetze airaújneijte ɨ́ Melea . Ajta a'ɨ́ɨn ɨ́ Melea , a'ɨ́ɨ pu jetze airaújneijte ɨ́ Mainán . Ajta Mainán , a'ɨ́ɨ pu jetze airaújneijte ɨ́ Matata . Ajta a'ɨ́ɨn ɨ́ Matata , a'ɨ́ɨ pu jetze airaújneijte ɨ́ Natán . Ajta a'ɨ́ɨn ɨ́ Natán , a'ɨ́ɨ pu jetze airaújneijte ɨ́ David .
42003032	Ajta a'ɨ́ɨn ɨ́ David , a'ɨ́ɨ pu jetze airaújneijte ɨ́ Isaí . Ajta a'ɨ́ɨn ɨ́ Isaí , a'ɨ́ɨ pu jetze airaújneijte ɨ́ Obed . Ajta a'ɨ́ɨn ɨ́ Obed , a'ɨ́ɨ pu jetze airaújneijte ɨ́ Booz . Ajta a'ɨ́ɨn ɨ́ Booz , a'ɨ́ɨ pu jetze airaújneijte ɨ́ Salmón . Ajta a'ɨ́ɨn ɨ́ Salmón , a'ɨ́ɨ pu jetze airaújneijte ɨ́ Naasón .
42003033	Ajta a'ɨ́ɨn ɨ́ Naasón , a'ɨ́ɨ pu jetze airaújneijte ɨ́ Aminadab . Ajta a'ɨ́ɨn Aminadab , a'ɨ́ɨ pu jetze airaújneijte ɨ́ Aram . Ajta a'ɨ́ɨn ɨ́ Aram , a'ɨ́ɨ pu jetze airaújneijte ɨ́ Esrom . Ajta a'ɨ́ɨn ɨ́ Esrom , a'ɨ́ɨ pu jetze airaújneijte ɨ́ Fares . Ajta a'ɨ́ɨn Fares , a'ɨ́ɨ pu jetze airaújneijte ɨ́ Judá .
42003034	Ajta a'ɨ́ɨn ɨ́ Judá , a'ɨ́ɨ pu jetze airaújneijte ɨ́ Jacobo . Ajta a'ɨ́ɨn ɨ́ Jacobo , a'ɨ́ɨ pu jetze airaújneijte ɨ́ Isaac . Ajta a'ɨ́ɨn ɨ́ Isaac , a'ɨ́ɨ pu jetze airaújneijte ɨ́ Abraham . Ajta a'ɨ́ɨn ɨ́ Abraham , a'ɨ́ɨ pu jetze airaújneijte ɨ́ Taré . Ajta a'ɨ́ɨn ɨ́ Taré , a'ɨ́ɨ pu jetze airaújneijte ɨ́ Nacor .
42003035	Ajta a'ɨ́ɨn ɨ́ Nacor , a'ɨ́ɨ pu jetze airaújneijte ɨ́ Serug . Ajta a'ɨ́ɨn ɨ́ Serug , a'ɨ́ɨ pu jetze airaújneijte ɨ́ Ragau . Ajta a'ɨ́ɨn ɨ́ Ragau , a'ɨ́ɨ pu jetze airaújneijte ɨ́ Peleg . Ajta a'ɨ́ɨn Peleg , a'ɨ́ɨ pu jetze airaújneijte ɨ́ Heber . Ajta a'ɨ́ɨn ɨ́ Heber , a'ɨ́ɨ pu jetze airaújneijte ɨ́ Sala .
42003036	Ajta a'ɨ́ɨn ɨ́ Sala , a'ɨ́ɨ pu jetze airaújneijte Cainán . Ajta a'ɨ́ɨn ɨ́ Cainán , a'ɨ́ɨ pu jetze airaújneijte ɨ́ Arfaxad . Ajta a'ɨ́ɨn Arfaxad , a'ɨ́ɨ pu jetze airaújneijte ɨ́ Sem . Ajta a'ɨ́ɨn ɨ́ ɨ́ Sem , a'ɨ́ɨ pu jetze airaújneijte ɨ́ Noé . Ajta a'ɨ́ɨn ɨ́ Noé , a'ɨ́ɨ pu jetze airaújneijte ɨ́ Lamec .
42003037	Ajta a'ɨ́ɨn ɨ́ ɨ́ Lamec , a'ɨ́ɨ pu jetze airaújneijte ɨ́ Matusalén . Ajta a'ɨ́ɨn ɨ́ Matusalén , a'ɨ́ɨ pu jetze airaújneijte ɨ́ Enóc . Ajta a'ɨ́ɨn ɨ́ Enóc , a'ɨ́ɨ pu jetze airaújneijte ɨ́ Jared . Ajta a'ɨ́ɨn ɨ́ Jared , a'ɨ́ɨ pu jetze airaújneijte ɨ́ Mahalaleel . Ajta a'ɨ́ɨn ɨ́ Mahalaleel , a'ɨ́ɨ pu jetze airaújneijte ɨ́ Cainán .
42003038	Ajta a'ɨ́ɨn ɨ́ Cainán , a'ɨ́ɨ pu jetze airaújneijte ɨ́ Enós . Ajta a'ɨ́ɨn ɨ́ Enós , a'ɨ́ɨ pu jetze airaújneijte ɨ́ Set . Ajta a'ɨ́ɨn ɨ́ Set , a'ɨ́ɨ pu jetze airaújneijte ɨ́ Adán . Ajta a'ɨ́ɨn ɨ́ Adán , Dios pu jetzen airáane .
42004001	Tɨ́'ɨjí Jesús jemi huateájturaa ɨ́ xɨéjniu'ucare'ara'an ɨ́ Dios . Tɨ́'ɨj ji a'uun u e'erájraa u Jordán . Tɨ'ɨj jí xɨéjniu'ucare'ara'an pu ya'uví'itɨ a'u tɨ caí é'e ti'itɨ́j .
42004002	A'uu pu é'etee a'achú cumu hua'apuate xɨcaj . Ajta a'ɨ́ɨn tiyaaru'u , a'ɨ́ɨ pu i tiú'ujtesi'ire'eca'a tɨ raamuá'itɨn tɨ́'ij auté'ɨtzen ɨ́ Dios jemi . Ajta a'ɨ́ɨn Jesús , capu tí'icua'acáa tɨ́j na'a tɨ a'uun é'etee . Tɨ́'ɨj jí te'era'astéesime'eca ɨ́ hua'apuate xɨcaj , temua'a pu jeíhua tiu'utá'icuataca'a .
42004003	Tɨ'ɨj jí ayén tiraata'ixaa ɨ́ tiyaaru'u tɨjɨ́n : ― Tɨ́ pua'a hui yaujra'an pej pú'eene'en ɨ́ Dios , patá'aj raata'aíjte'en mɨ tetej tɨ pan huateújtaahua .
42004004	Jesús pu ayén tiu'utaniú tɨjɨ́n : ― Ayee pu té'eyu'usi'i ɨ́ yu'uxari jetze tɨjɨ́n : “ Ɨ́ teáata'a , capu pan na'a jɨ́n ruuri a'ame . ”
42004005	Tɨ'ɨj jí tiyaaru'u pu ya'uví'itɨ ɨ́ jɨrí japua . Tɨ́'ɨj i tiraataseíjra nainjapua tɨ́j na'a ve'etɨ́ yen huatacá'a ɨ́ chaanaca japua , matɨ́j mena'a pua'amecɨé yen huachéjme i chaanaca japua .
42004006	Aj pu i ayén tiraata'ixaa tɨjɨ́n : ― Tɨ́ pua'a piyen huárɨni pej títunuta ineetzi jemi , pajta naateánajche , nain nu muaatapuaíjve'esin pej mú'ee tíhua'uta'aíjte'en , tɨ ij timuáacɨ'ɨti naíjmi'i tɨ́j na'a tɨ naa seijre'e tɨ huá'a jetze seijre'e . Ayee nu hui rɨni a'iné a'ɨ́j nu jɨ́n antínmua'aree , nej niyen raatapuaíjve'en ɨ́ ja'atɨ nej á'apuaijve'e .
42004007	
42004008	Aj pu i Jesús ayén tiraata'ixaa tɨjɨ́n : ― Ayee pu té'eyu'usi'i tɨjɨ́n yee : “ Setá'aj siyen sena'a rateáanajche ɨ́ tavástara'a ɨ́ Dios . A'ɨ́j xu'u huatévaɨre'en . ”
42004009	Tɨ'ɨj jí ajtahua'a a'ɨ́ɨn ɨ́ tiyaaru'u ya'uví'itɨ já'ahua'a yee , a'ájna Jerusalén . An pu ra'antiví'itɨ japuan u teyujta'a , japuan ɨ́ tɨ jaítze'e antípiti . Ayee pu tiraata'ixaa tɨjɨ́n : ― Tɨ́ pua'a hui pe yaujra'an pepú'eene'en ɨ́ Dios , ancájvetzi múucɨ , a'iné ayée pu té'eyu'usi'i ɨ́ yu'uxari jetze tɨjɨ́n : Dios pu á huaja'uta'íti ɨ́ mej jemin tí'ivaɨre'e mej mi muáacha'ɨn .
42004010	
42004011	Memua'ancuré'evi'ira mú'eetzi pej pi caí á e'ejvá'ɨtzɨ'ɨn . Aj mú mi muatétatza tɨ ij caí ti'itɨ́j a'ij muáaruure .
42004012	Tɨ'ɨj jí Jesús ayén tiu'utaniú tɨjɨ́n : ― Ayee pu té'eyu'usi'i tɨjɨ́n : “ Capej ti'itɨ́j jɨ́n a'ij tí'ira'ihua'ura ɨ́ á'a Dios aisí tɨ pua'a ayén huárɨni a'ij pej tí'ijxe'eve'e mú'ee . ” ― Ayee pu tiraata'ixaa a'ɨ́jna ɨ́ Jesús .
42004013	Tɨ́'ɨj nain antipuá'ari ɨ́ tiyaaru'u , tɨ ti'ihuaújtesi'ijre , aj pu i á'uraa . Capu cha'a a'uré'enineica'a jemin ajta caí teja'ure'enén ja'anáj tɨ pua'a raaxɨ́'epɨ'ɨntare tɨ ajtahua'a huataújtese'en .
42004014	Tɨ'ɨj jí Jesús á'uraa a'ujna Galilea . Ajta ɨ́ xɨéjniu'ucare'ara'an ɨ́ Dios jemin pu huateájturaa . Ajta nainjapua tɨ a'uun huatacá'a , jeíhua mú teɨte ráamua'areeri'i a'ij tɨ huarɨ́j .
42004015	A'ɨ́ɨ pu tihua'umuá'ate a'ujna hua'atéyujta'a . Majta me'ɨ́n ɨ́ teɨte , a'ɨ́ɨ mú rɨ́'ɨ tiraatá'a me'ɨ́jna .
42004016	Tɨ'ɨj jí a'uun a'ará'a u Nazarét , a'u tɨ a'uvé'ese . Tɨ́'ɨj teja'uré'ene a'ájna xɨcájra'an jetze mej pua'a ruse'upi , a'úu pu teyujta'a a'uteájrupi tɨ́j tí'ijrɨ'ɨrejca'a . Tɨ'ɨj jí a'utéechaxɨ tɨ ij hua'utánamuajriste'en .
42004017	Matɨ́'ɨj mi raatapíj ɨ́ yu'uxari tɨ jíri'i tɨ Isaías teecan ra'uyú'uxaca'a , a'ɨ́jna tɨ tí'ixaxa'ata'a ɨ́ Dios jetze me'ecan . Tɨ'ɨj jí raatáxɨjtaca'a , aj pu rá'uteu a'ij tɨ té'eyu'usi'i tɨ ayén tɨ jɨ́me'en yee :
42004018	Ɨ́ xɨéjniu'ucare'ara'an ɨ́ Dios , a'úu pu hui huateáturaasin neetzi jemi , a'iné a'ɨ́ɨ pu na'antíhuau , nej ni tihua'utá'ixaate'en a'ɨ́mej ɨ́ mej caí a'ij tí'ijviicua'i ɨ́ niuucari jɨme'e ɨ́ mej jɨ́n huataújtemua'ave'esin . A'uu pu hui neja'uta'íteca'a nej nu'u tihua'utá'ixaate'en a'ɨ́mej ɨ́ mej námi'i tɨjɨ́n yee nu'uri amua'irátuaasin . Ajta nej nu'u tihuá'uhuaate'en ɨ́ mej aracúcu'unijmee mej mi majtáhua'a mé uunéjne'eri , ajta nej nu'u huá'a japua huániuuni a'ɨ́mej ɨ́ mej rajpuaíjtzi .
42004019	Ajta nej nu'u hua'utá'ixaate'en tɨjɨ́n : “ Ijii pu'uri xaa teja'uré'ene a'ɨ́jna ɨ́ nine'ira'a jetze ɨ́ tɨ hui tavástara'a rɨ́'ɨ tihua'utá'asin . ” Ayee pu tira'ujíjve ɨ́ yu'uxari jetze .
42004020	Tɨ'ɨj jí ratéejire ɨ́ yu'uxari , tɨ́'ɨj i raatapíj ɨ́ tɨ tí'ivaɨre'e u teyujta'a . Ajta a'ujyeíjxɨ . Naími'i matɨ́j mena'a a'úu mej huiiráte'eca'a , a'ɨ́ɨ mú raseíjraca'a .
42004021	Aj pu i a'utéjche tɨ ayén tihua'utá'ixaate'en tɨjɨ́n : ― Ijii pu hui ayén te'araúraste mú'ejmi jemi a'ij tɨ té'eyu'usi'i a'íjna jetze ɨ́ sej seri ráanamuajri'i . ― Ayee pu tiu'utaxájtaca'a a'ɨ́jna ɨ́ Jesús .
42004022	Naíjmi'ica pu hua'aránajcheca'a . A'ɨ́ɨj mú jɨ́n naa rɨ́'ɨ tira'utaseíj a'ɨ́jna jɨme'e tɨ naa namuajre'e ɨ́ niuucari tɨ raataxájtaca'a . Ayee mú tiú'urihua'uraca'a tɨjɨ́n : ― ¿ Ni caí a'ɨ́ɨn pú'een ɨ́ yaujra'an ɨ́ José ? ¿ A'iné hui auj tí'irɨ'ɨri ?
42004023	Tɨ'ɨj jí Jesús ayén tihua'utá'ixaa tɨjɨ́n : ― Jee tzɨ́te'e , ayée pu hui tiná'amitɨejte'e ineetzi sej siyen tinaatá'ixaate'esin a'íjna i niuucari tɨ ayén namuajre'e tɨjɨ́n : “ Mɨ́ pej tí'ihua'ataca , patá'aj tihuá'ahuaate'en aseɨ́j . Patá'aj piyen che'atá pena'a huárɨni ayajna pej é'eme'ecan a'ij pej nu'u peri tiú'uruu a'ujna já'ahua'a Capernaúm ɨ́ tej teri ráamua'areeri'i . ”
42004024	’ Ayee nu hui tejá'amua'ixaate'e tzáahuati'ira'a jɨme'e , camu ja'anáj ra'ancuré'evi'itɨ ja'atɨ tɨ Dios jetze me'ecan tí'ixaxa'a a'ɨ́ɨme ɨ́ mej me'uun huachéjme a'ujna tɨ é'eme'ecan a'ɨ́jna ɨ́ ja'atɨ .
42004025	’ Jee tzɨ́te'e , ayén ti'ayajna , ajmí'i tɨ auj seijre'eca'a a'ɨ́jna ɨ́ Elías , mu'iitɨ́ mú hui seijre'eca'a íiye Israél a'ɨ́ɨme ɨ́ 'uuca mej ruséɨjta muá'araa . A'ájná'ɨmua , pu'uri mú auumé'e a'achú cumu huaíca nine'ira'a japuan já'ita'a mej caí ché'e viiye . Ajta , jeíhua pu huatújri'ihuaca'a nainjapua tɨ́j na'a a'uun tɨ huatacá'a u Israél .
42004026	’ Mɨ́ ajta , a'ɨ́ɨn Dios capu hui raata'íteca'a a'ɨ́jna ɨ́ Elías tɨ huá'a jemi á'ume'en a'ɨ́mej jemi ɨ́ 'uuca ɨ́ mej Israél jetze é'eme'ecan sino ayée pu tiraata'aíj tɨ a'uun á'ume'en a'ɨ́jna jemi ɨ́ 'ɨ́ita'a tɨ ruséɨjta já'araa , a'ɨ́jna tɨ a'uun é'echejca'a u Sarepta , chajta'a tɨ a'uun seɨ́j chuéjra'a japua e'ejtéme'ecantaca'a tɨ ayén téja'arájtehuaa tɨjɨ́n Sidón .
42004027	’ Ajta tɨ́'ɨj auj ti'itéveeca'a a'ɨ́jna ɨ́ Eliseo tɨ Dios jetze me'ecan tí'ixaxa'ata'a , mu'iitɨ́ mú hui tí'icucui'ica'a ɨ́ teɨte a'ɨ́jna jɨme'e ɨ́ tɨ tineájxɨ huá'ahua'ira'a jetze . Mu'iitɨ́ mú seijre'eca'a íiyen Israél . Mɨ́ ajta , capu ja'atɨ tihuá'uhuaa sino a'ɨ́ɨ pu'u , a'ɨ́jna ɨ́ Naamán , Siria tɨ é'eme'ecan . ― Ayee pu tihua'utá'ixaa a'ɨ́jna ɨ́ Jesús .
42004028	Jɨ́me'en mu'u ráanamuajri'i ɨ́ teɨte mej teyujta'a huiráatei , matɨ́'ɨj mi naími'i huataníniu'ucacuca'a .
42004029	Ca'anacan mú ájhuiixɨ . Matɨ́'ɨj mi ya'uví'itɨ ca'anéeri jɨme'e , mej á pua'acɨé ru'irájtuaani u chajta'a jetze . An mú ya'uré'eneijte a'u tɨ e'encátee ɨ́ jɨrí jetze ɨ́ tɨ japuan huachájta'a . An mú ra'ancarɨéniche'e a'u tɨ e'encátee .
42004030	Mɨ́ ajta a'ɨ́ɨn Jesús , já'ita'a pu huá'a jetze tanéj . Tɨ'ɨj jí á'uraa .
42004031	Tɨ'ɨquí a'uun a'ucáane u Capernaúm , chajta'a tɨ a'uun jetze ajtéme'ecan u Galilea . Tɨ́'ɨj teja'uré'ene a'ájna xɨcájra'a mé jetzen ruse'upi , a'ɨ́ɨ pu tihua'umuá'ate .
42004032	Jéihua pu huá'a jetze ráavatzɨ ɨ́ niuucari a'iné tɨ́j ayén tihua'utá'ixaa , yee pu tihua'utámitɨejte'e tɨjɨ́n : ― Xɨee tɨ cu ve'ecán jɨ́n ti'itéjvee .
42004033	Meenti seɨ́j ɨ́ teáata'a , a'úu pu a'utéveeca'a u teyujta'a . Tiyaaru'u pu tzajta'an seijre'eca'a , tɨ a'ij pua'a 'een . Ca'anín pu jɨ́n raatajé a'ɨ́jna ɨ́ ja'atɨ a'ɨ́jna ɨ́ Jesús .
42004034	Ayen tɨjɨ́n : ― Mú'ee , ¿ a'iné ti'itɨ́j pej té'umua'aree itejmi jemi , mú'ee Jesús , mɨ pej hui Nazarét é'eme'ecan ? ¿ Ni piyen een jɨ́n yé taméj pej pi téjmi antipuá'ajte'en ? Némuamua'ate inee , ja'atɨ pej pɨ́rɨcɨ , mɨ pej Dios jemi rɨ́'ɨ tí'iseijre'e .
42004035	Aj pu i Jesús jeíhua ra'ajté'axɨ ɨ́ tiyaaru'u tɨjɨ́n : ― Capej ti'itɨ́j xajta . Huirájraa hui mɨ tevi jetze . Ajta a'ɨ́ɨn tiyaaru'u , a'ɨ́ɨ pu rá'arɨe á chuaata'a mejseíiraca'a ɨ́ teɨte . Tɨ'ɨj jí , caí a'ij ráaruu ɨ́ tevi , aj pu i huirájraa .
42004036	Naími'i mú rɨ́'ɨ tira'utaseíj ɨ́ teɨte . Matɨ́'ɨj mi miyen tiu'utaú'ixaa tɨjɨ́n : ― ¿ Ti'itáani niuucarijra'a jɨ́n ti'ixa ? A'ɨ́ɨ pu hui tihuá'aijte'e ɨ́ tiyáaru'use . Xɨee tɨ cu a'ɨ́jna jɨ́n antiújmua'areere , a'iné rumuárɨ'eri'ire'ara'an pu jɨ́n tí'imuarɨ'e mej mi huirácɨɨne ɨ́ tiyáaru'use ɨ́ teɨte tzajta'a . ― Ayee mú tiu'utaxájtaca'a .
42004037	Ajta nainjapua tɨ a'uun huatacá'a , naími'i mú ráamua'areeri'i a'ij tɨ Jesús ti'itɨ́j huáruu .
42004038	Tɨ́'ɨj jí huirájraa a'ɨ́jna ɨ́ Jesús a'ujna u teyujta'a . Tɨ'ɨj jí a'uun a'ará'a ɨ́ Simón tɨ é'eche . Ajta a'ɨ́ɨn ɨ́ mu'uneára'an ɨ́ Simón , a'ɨ́ɨ pu tí'icui'ica'a . Pɨ́stacare'e a'ɨ́jna ɨ́ 'ɨ́ita'a . Matɨ́'ɨj mi raatáhuaviiri'i me'ɨ́jna ɨ́ Jesús tɨ nu'u tiráahuaate'en .
42004039	Tɨ́'ɨj ji Jesús aicaújtutzi a'ɨ́jna jemi . Tɨ'ɨj jí ra'ajté'axɨ ɨ́ tɨ jɨ́n tí'icui'i . Aj pu i huateápua'areca'a ɨ́ cuí'ini'ira'a . Jɨ́me'en pu'u huateápua'areca'a ɨ́ cuí'ini'ira'a , aj pu i ájchee a'ɨ́jna tɨ tí'icui'ica'a . Tɨ'ɨj jí a'ɨ́ɨn tihua'umí .
42004040	Tɨ́'ɨj huaré'ecɨeenareca'a ɨ́ xɨcaj , a'ɨ́ɨme ɨ́ teɨte hua'uré'enejte'axɨ ɨ́ Jesús jemi naíjmi'ica ɨ́ mej ti'icúcui'ijme . Capu tí'iseicaj na'a ɨ́ cuí'ini'ira'a . A'ɨ́ɨ pu hua'ajtamuárɨ'exɨ seɨj ajta seɨj . Tɨ'ɨj jí naíjmi'ica tiú'uhuaa .
42004041	Majta me'ɨ́n ɨ́ tiyáaru'use ɨ́ mej teɨte tzajta'a seijre'eca'a , naíjmi'i mú huiráacɨ . Matɨ́'ɨj mi miyen ca'anín jɨ́n tiraatajé tɨjɨ́n : ― Mú'ee pe yaujra'an pú'een ɨ́ Dios . Mɨ́ ajta a'ɨ́ɨn ɨ́ Jesús , a'ɨ́ɨ pu hua'ajté'axɨ . Capu hua'utá'a mej tiu'utaxáj a'iné méjmua'areereca'a tɨjɨ́n a'ɨ́ɨ pu a'ɨ́ɨn pɨ́rɨcɨ Dios tɨ án yá'ujra ɨ́ ɨpuari japua .
42004042	Tɨ́'ɨj tapuá'arijme'eca , aj pu i huirájraa u chi'ita ɨ́ Jesús . A'uu pu a'ará'a a'u tɨ caí é'e ti'itɨ . Majta me'ɨ́n ɨ́ teɨte , a'ɨ́ɨ mú ráahuausime'e . Matɨ́'ɨj mi me'uun a'ará'a a'u tɨ a'ij éene'e . Méjxe'eve'eca'a tɨ caí á'ura'ani , tɨ a'uun a'uteáturan a'ɨ́mej jemi .
42004043	Mɨ́ ajta a'ɨ́ɨn Jesús , ayée pu tihua'utá'ixaa tɨjɨ́n : ― Ayee pu ajta tiú'ujxe'eve'e nej tihua'utá'ixaate'en ɨ́ seica ɨ́ teɨte mej méyee huachéjme ne'ɨ́jna jɨme'e ɨ́ niuucari tɨ rɨ́'ɨ tihua'utá'asin , ɨ́ tɨ ajta jɨ́me'en raxájta tɨ a'ɨ́ɨn Dios yen huataseíjre'esin íiyen chaanaca japua tɨ i yen tiu'uta'aíjta tɨ́j na'a ve'etɨ́ yen seijre'e . Ayee nu hui 'een jɨ́n mú a'uvé'emej . ― Ayee pu tihua'utá'ixaa .
42004044	Ajta a'ɨ́ɨn Jesús , aúche'e pu tihuá'a'ixaate'eca'a u tihua'atéyujta'a jetze tɨ́j na'a a'uun tɨ huatacá'a u Judea .
42005001	Ja'anáj tɨ ayén tiuju'urɨ́j tɨ a'ɨ́ɨn Jesús a'uun a'utéveeca'a a'u tɨ jaj e'eve'e'ástɨme tɨ ayén téja'arájtehuaa tɨjɨ́n : Genesaret . Jéihua mú teɨte ajteáxɨɨreca'a a'ɨ́jna jemi . A'ɨ́ɨ mú ranamuájraca'a ɨ́ niuucari tɨ jɨ́me'en raxa ɨ́ Dios .
42005002	Tɨ'ɨj jí Jesús hua'apuaca huaseíj ɨ́ baarcu mé e'ecáviviɨ́jme'eca'a ɨ́ mej hua'ité jetze vivi'i . Majta a'ɨ́ɨme , mu'uri tí'ija'usica'a ɨ́ tiú'ujxɨejmua'a .
42005003	Tɨ'ɨj jí Jesús ateájraa ɨ́ seɨ́j jetze ɨ́ baarcu , a'ɨ́jna Simón tɨ racɨi . Tɨ'ɨj jí ayén tiraatáhuaviiri'i a'ɨ́jna ɨ́ Simón tɨ a'atzu ɨmuá huatéchaxɨn á jaata'a . Tɨ'ɨj jí a'ujyeíjxɨ . A pu aracaíi tihuá'amua'ate ɨ́ teɨte .
42005004	Tɨ́'ɨj raatapuá'ajtaca'a tɨ tihuá'ixaate'e , aj pu i ayén tiraata'ixaa a'ɨ́jna ɨ́ Simón tɨjɨ́n : ― Patá'aj jaítze'e a'ɨmuá huatéchaxɨn a'u tɨ jaítze'e auutɨ́'ɨ ɨ́ jaj . Pajta ra'atéhua'axɨn mɨ á'axɨejmua'a patá'aj hua'ité huavívi'i .
42005005	Simón pu ayén tiu'utaniú tɨjɨ́n : ― Maestro , tu'uri huatáxa'ai tej tí'imuarɨ'e . Catu ti'itɨ́j huatéevi'i . Capu amɨ́n a'ij , a'iné mú'ee pe hui piyen tinaatá'ixaa , ayée nu rɨni .
42005006	Matɨ́'ɨj mi ra'atéehua'axɨ ɨ́ ruxɨejmua'a . Ayee mú jɨ́n huarɨ́j , jeíhua mú huápɨ'ɨ hua'itátɨɨ . Tɨ́n pu huatésiujtza'anixɨ ɨ́ huá'axɨejmua'a ɨ́ hua'ité jɨme'e .
42005007	Matɨ́'ɨj mi hua'utajé ɨ́ ru'amiigustemua'a ɨ́ mej aráatei ɨ́ seɨ́j jetze ɨ́ baarcu , mej mi mú a'uré'enen matá'aj hua'utévaɨre'en . Matɨ́'ɨj mi a'uré'ene . Matɨ́'ɨj mi hua'avé'ejɨ́ste'axɨ ɨ́ hua'ité ɨ́ baarcu jetze . Tɨ́n mú ateárutixɨ a'ɨ́jna jɨme'e mej avé'ejɨsteca'a .
42005008	Ajta a'ɨ́ɨn Simón , jɨ́me'en pu'u raaseíj , aj pu i títunutaca'a ɨ́ Jesús jemi . Ayee pu tiraata'ixaa tɨjɨ́n : ― Á'ura'a ineetzi jemi , nevástara'a , a'iné jeíhua nu auteájturaa mú'eetzi jemi .
42005009	Ayee pu tiu'utaxájtaca'a a'iné jeíhua pu naa rɨ́'ɨ tira'utaseíj a'ɨ́jna jɨme'e mej huápɨ'ɨ jeíhua hua'uvívi'i ɨ́ hua'ité .
42005010	Ayee mú che'atá mena'a naa rɨ́'ɨ tira'utaseíj a'ɨ́jna ɨ́ Jacobo , ajta a'ɨ́jna ɨ́ Juan . A'ɨ́ɨ pu hua'atáàta a'ɨ́jna ɨ́ Zebedeo . Majta a'ɨ́ɨme , a'ɨ́ɨ mú jemin tí'imuarɨ'e jamuan ɨ́ Simón . Tɨ'ɨj jí a'ɨ́ɨn Jesús , ayén tiraata'ixaa a'ɨ́jna ɨ́ Simón tɨjɨ́n : ― Capej tí'itziɨɨne'e . Ijii tɨ yú auca'itɨ́ a'ame , neetzi jemi pepu'u hui teɨte tíseɨre'esin . ― Ayee pu tiraata'ixaa .
42005011	Matɨ́'ɨj mi hua'itajájpuaxɨ ɨ́ baarcu a'u tɨ a'uhuáchi . Matɨ́'ɨj mi nain teje'etiá'a . Matɨ́'ɨj mi a'ucɨ́j jamuan ɨ́ Jesús .
42005012	A'ájná'ɨmua , tɨ́'ɨj Jesús a'uun a'utéveeca'a a'ájna já'ahua'a chajta'a , seɨ́j pu e'iré'ene jemin . Temua'a pu jeíhua ti'icá'atza a'ɨ́jna jɨme'e tɨ tineájxɨ ɨ́ huá'ire'ara'an jetze . Tɨ́'ɨj raaseíj , aj pu i títunutaca'a jemin ɨ́ Jesús . Aa pu chuáata'ɨmua é'etia runéerime jɨme'e . Ayee pu tí'ijree tɨjɨ́n : ― Nevástara'a , tɨ pua'a hui mua'aráanajche pej tináahuaate'en .
42005013	Tɨ'ɨj jí Jesús huatamuájca'ataca'a . Ayee pu tiraata'ixaa tɨjɨ́n : ― A ni'ijtá ne'u , na'aráanajche nej timuáahuaate'en . Pepu'uri hui huarúj . Jɨ́me'en pu'u ayén tiraata'ixaa , aj pu i xaa huarúj icu .
42005014	Tɨ'ɨj jí Jesús ayén tiraata'aíj tɨjɨ́n : ― Capej ja'atɨ ixaate'e sino a'uun pej á'ume'en jemin ɨ́ tɨ tí'ivaɨre'e u teyujta'a . Patá'aj ja'utá'aseijrata jemin a'ɨ́jna . Pajta piyen tiu'utámuaɨ'ɨvejta a'ij tɨ tiu'uta'aíjtaca'a a'ɨ́jna ɨ́ Moisés teecan mej mi ráamua'aree tɨjɨ́n pepu'uri huarúj . ― Ayee pu tiraata'ixaa .
42005015	Majta me'ɨ́n ɨ́ teɨte , nainjapua mú ráamua'areeri'i a'ij tɨ Jesús huarɨ́j . Tɨ́j na'a ti'itápuaapua'are , jaítze'e mú ranamuájraca'a . A'ɨ́j mú jɨ́n , jeíhua mú ajteáxɨɨreca'a ɨ́ teɨte ɨ́ Jesús jemi tɨ a'ɨ́ɨn tihuá'uhuaate'en a'ɨ́jna jɨme'e ɨ́ mej tí'icucui'i .
42005016	Ajta a'ɨ́ɨn Jesús , ja'anáj tɨ na'a pu a'uun e'etánineica'a a'u tɨ caí é'e ti'itɨjca'a tɨ́'ij ruseɨ́j huatéjniuuni .
42005017	Ayee pu tiuju'urɨ́j a'ajná'ɨmua . Mu'iitɨ́ mú á e'iré'ene ɨ́ teɨte tɨ́j na'a a'uun mej a'uchéjme a'ujna u Galilea , ajta a'ujna u Judea , ajta a'ujna u Jerusalén . A'ii mú a'ɨ́ɨn pú'een ɨ́ fariseos , majta a'ɨ́ɨme ɨ́ mej tí'imua'ata a'ij tɨ té'eyu'usi'i jetzen ɨ́ yu'uxari jetze ɨ́ Moisés teecan tɨ ra'uyú'uxaca'a . A'ɨ́ɨ mú huiiráte'eca'a ɨ́ Jesús jamuan . Ajta ɨ́ muárɨ'eri'ire'ara'an ɨ́ tavástara'a , a'ɨ́ɨ pu jemin huateájturaa tɨ́'ij tihuá'uhuaate'en ɨ́ teɨte .
42005018	Majta seica a'uun e'iré'ene . Tevij mú huáchuisime'e , itari japua mera'ujtéca . Nainjapua pu cɨyáaxara'aca'a ɨ́ ru jetze a'ɨ́jna ɨ́ ja'atɨ . A'ɨ́ɨ mú huataújtese mej ru'uteájtuaani u chi'ita mej mi yenu'uhuaré'eten ɨ́ Jesús jemi .
42005019	Mɨ́ ajta caí capu huatárɨ'ɨristareca'a a'iné jeíhua mú teɨte aitéujseɨre'eca'a tá'apueerta . Matɨ́'ɨj mi anticɨ́j japuan ɨ́ chi'ij . Matɨ́'ɨj mi ra'anáacu . A'ɨ́ɨ mú jɨ́n ayén huarɨ́j , matɨ́'ɨj ru'ucájtuaa japuan meru'ujtéca ɨ́ itari . A'uu mú ru'ucájtuaa huá'a tzajta'a ɨ́ teɨte a'u tɨ Jesús a'utéjvee .
42005020	Tɨ́'ɨj Jesús hua'useíj a'ɨ́mej , aj pu i xaa ráamua'areeri'i tɨjɨ́n meté'atzaahuate'e , tzɨ́te'e . Tɨ'ɨj jí ayén tiraata'ixaa a'ɨ́jna tɨ cɨyáaxara'a tɨjɨ́n : ― Ne'amiigu , nu'uri timuaatá'uuni'iri'i ɨ́ pej hui jɨ́n auteájturaa ɨ́ Dios jemi .
42005021	Majta me'ɨ́n ɨ́ fariseos , majta me'ɨ́n ɨ́ mej tí'imua'ata ɨ́ yu'uxari jetze , a'ɨ́ɨ mú autéjhuii mej miyen tí'imua'atze ɨ́ ru tzajta'a tɨjɨ́n : ― ¿ A'ataqui hui pɨ́rɨcɨ amɨ́jna mɨ ja'atɨ tɨ ayén a'ij pua'a ti'ixa ɨ́ Dios jemi ? Seɨ́j pu'u na'a a'ɨ́ɨn pú'een tɨ tihua'utá'uuni'i ɨ́ teɨte ɨ́ mej jɨ́n auteájturaa ɨ́ Dios jemi . Dios pu a'ɨ́ɨn pú'een tɨ ayén tihua'utá'uuni'i . Ajta amɨ́n , capu hui a'ɨ́jna jɨ́n antiújmua'aree .
42005022	Ajta a'ɨ́ɨn ɨ́ Jesús , a'ɨ́ɨ pu ruseɨ́j rú'umua'areereca'a a'ij mej tí'imua'ajca . Aj pu i ayén tihua'uta'íhua'uri'i tɨjɨ́n : ― ¿ A'iné hui 'een jɨ́n siyen tí'imua'atze ɨ́ ru tzajta'a ?
42005023	¿ Ti'itáani jaítze'e muárɨ'eri ? ¿ Ni jaítze'e muárɨ'eri nej niyen tiraata'ixaate'en ne'ɨ́jna tɨ cɨyáaxara'a yee : “ Nu'uri timuaatá'uuni'iri'i ɨ́ pej jɨ́n auteájturaa ɨ́ Dios jemi ” , na'ari yee : “ Ájchesi , mé pej tamé'en ” ? Jee xaa ne'u , ayée nu tejá'amua'ixaate'e ne'íjna jɨme'e tɨ jaítze'e muárɨ'eri nej niyen tiraata'ixaate'en yee : “ Ájchesi , mé pej tamé'en . ”
42005024	’ Aru sej si ráamua'aree ɨ́ nej hui xaa ne'ɨ́jna jɨ́n antínmua'aree íiyen chaanaca japua nej ni tihua'utá'auuni'i ɨ́ mej jɨ́n auteájturaa ɨ́ Dios jemi , ayée nu huárɨni inee i nej neajta huá'a jetze airáane ɨ́ teɨte . Aj pu i ayén tiraata'ixaa a'ɨ́jna tɨ cɨyáaxara'a tɨjɨ́n : ― Ne'amiigu , ayée nu tí'imua'ixaate'e tɨjɨ́n , ajchesi hui , pajta ra'anchuén mɨ á'utaatzi . Aricu á'uraa u á'ache .
42005025	Jɨ́me'en pu'u ayén tiraata'ixaa , aj pu i a'ɨ́ɨn tɨ cɨyáaxara'a , ájchee , yá'uchuii ɨ́ rú'utaatzi . Tɨ'ɨj jí rɨ́'ɨ tiraatajé ɨ́ tavástara'a . Tɨ́'ɨj i á'uraa ɨ́ ruche .
42005026	Naími'i mú naa rɨ́'ɨ tira'utaseíj . Jé'ecan mú rɨ́'ɨ tiraatá'a ɨ́ Dios jemi . Majta caí cha'a a'ij tirájteuve'e . Ayee mu'u tɨjɨ́n : ― Ijii tu xaa ti'itɨ́j huaseíj tɨ huápɨ'ɨ ruxe'eve'e .
42005027	A'atzu a'ateevi'i , aj pu i Jesús áa a'uré'ene . Seɨ́j pu ja'atɨ huaseíj tɨ tí'iteji'ivi . Ayee pu ántehuaa tɨjɨ́n Leví . A'uu pu e'irájca u chi'ita a'u mej titejé'eji'ivi . Ayee pu tiraata'ixaa a'ɨ́jna ɨ́ Jesús tɨjɨ́n : ― Patá'aj hui nee jamuan á'uche'ecane'en .
42005028	Tɨ'ɨj jí a'ɨ́ɨn Leví ájchee . Naími'i pu teje'etiá'a . Tɨ'ɨquí jamuan á'uraa .
42005029	Tɨ'ɨquí a'ɨ́ɨn Leví tiu'uyé'este ɨ́ ruche a'ɨ́jna jɨme'e tɨ ari Jesús jamuan á'uche'ecan . Majta me'ɨ́n ɨ́ mej tí'iteji'ivi , majta seica , a'ɨ́ɨ mú huá'a jamuan tí'icua'acaa .
42005030	Majta a'ɨ́ɨme ɨ́ fariseos , majta a'ɨ́ɨme ɨ́ mej tí'imua'ataca ɨ́ yu'uxari jetze tɨ Moisés ra'uyú'uxaca'a , a'ɨ́ɨ mú autéjhuii mej tihua'uxájtzi'i a'ɨ́mej jemi ɨ́ mej Jesús jamuan á'ujujhua'ane'e . Ayee mú tihua'utá'ixaa tɨjɨ́n : ― ¿ A'iné 'een jɨ́n siyen huá'a jamuan tí'icua'aca , seajta hui ye'eca jamuan ɨ́ mej tí'iteji'ivi , seajta huá'a jamuan ɨ́ mej a'ij pua'a rɨjcaa ?
42005031	Ajta a'ɨ́ɨn Jesús , ayée pu tiu'utaniú tɨjɨ́n : ― Ayee nu tejá'amua'ixaate'e . Ayee pu hui 'een jɨ́me'en ɨ́ teɨte ɨ́ mej á'ucɨ'ɨca'an jemin ɨ́ tɨ ya'anaca . Capu ruxe'eve'e mej á'ucɨ'ɨca'an jemin ɨ́ mej rɨ́'en sino a'ɨ́ɨme mu'u hui ɨ́ mej tí'icucui'i .
42005032	Mɨ́ neajta inee , canu hui ne'ɨ́jna jɨ́n mú a'uvé'emej nej ni ne'ɨ́mej huatájeeve a'ɨ́mej ɨ́ tɨ ayén tihuá'amitɨejte'e yee xɨ́'epɨ'ɨn mú rɨcɨ sino a'ɨ́mej nu'u ɨ́ mej rú'umua'aree ɨ́ ru tzajta'a ɨ́ mej caí xɨ́'epɨ'ɨn rɨcɨ .
42005033	Matɨ́'ɨj mi miyen tiraata'íhua'uri'i ɨ́ Jesús tɨjɨ́n : ― A'ɨ́ɨme ɨ́ mej hui Juan jamuan á'ujujhua'an , jeíhua mú rú'itzi'ivi , majta huatéjniuuve ɨ́ Dios jemi . Ayee mú che'atá mena'a rɨcɨ a'ɨ́ɨme ɨ́ fariseos . Mɨ́ majta , a'ɨ́ɨme hui ɨ́ mej á jamuan á'ujujhua'an , metijí'icua'aca , majta ye'eca , micu .
42005034	Ajta a'ɨ́ɨn Jesús , ayée pu tihua'utá'ixaa tɨjɨ́n : ― Tɨ́ pua'a ja'atɨ huaténe'ɨche , a'ɨ́ɨ pu ajta ru'amiigustemua'a huatá'inen mej mi tiú'uyesten . Aj pu i tihuá'amicuan . ¿ Ni qui miyen tiú'uritzi'ive'e tɨ́'ɨj auj huá'a jamuan a'utéveeca ? Camu xaa ne'u .
42005035	’ Mɨ ajta , aúche'e pu hui teja'uré'enejsin a'ájna xɨcájra'a tɨ jetzen ra'ajján a'ɨ́jna tɨ huaténe'ɨche . Aj mú xaa amiigustemua'ame'en ru'ítzi'ive'en a'iné capu ché'e mé'e já'ahua'a ɨ́ hua'amiigu . A'iné naúche'e nu yé huatéjvee , camu hui ru'ítzi'ive'en ɨ́ ne'amiigustemua'a .
42005036	Seɨ́j pu tihua'utá'ixaa ɨ́ niuucari tɨjɨ́n : ― Tɨ́ pua'a ja'atɨ rá'acu'une'epua ɨ́ cɨ́ɨxuri tɨ mí'ime'ecan , capu a'ɨ́jna jɨ́n rá'acu'une'epua cɨ́ɨxuri jɨme'e tɨ caí xɨ ja'anáj já'usini'i . Tɨ́ pua'a ayén a'ɨ́jna jɨ́n rá'acu'une'epua , a'ɨ́ɨ pu huatétzu'uta a'ɨ́jna ɨ́ cɨ́ɨxuri tɨ jéjcua tɨ́'ɨj huatéja'usini'ihua . Tɨ'ɨj jí ra'atésiujtza'anaxɨ'ɨsin ɨ́ tɨ mí'ime'ecan . Aj pu i , ɨ́ tɨ anásiujtza'ani , jaítze'e pu hui ve'etɨ́ a'ame .
42005037	’ Ajta camu miyen rɨjcaa mej ru'ucájtu'ani navij limeetajra'a tzajta'a tɨ cára'ajchira'a viinu ti'itɨ́j mej mauchén ráataahuaca'a . Tɨ́ pua'a miyen ráaruuren , a'ɨ́jna ɨ́ viinu tɨ jéjcua , a'ɨ́j pu jetze huiitaxɨ́jsin ɨ́ eeca , ajta autasiújtza'ani ɨ́ navij tɨ cára'ajchira'a . Aj pu i a'uvaɨ́jtzi ɨ́ navij , ajta hui ɨ́ viinu .
42005038	A'ɨ́j pu hui jɨ́n ayén tiú'ujxe'eve'e tɨ iru'ucájtu'ani navij tzajta'a tɨ jéjcua a'ɨ́jna ɨ́ viinu tɨ ajta jéjcua , icu .
42005039	’ Ajta , matɨ́'ɨj ra'anti'í ɨ́ viinu tɨ mí'ime'ecan , capu ja'atɨ ayén raxɨ́'eve'e tɨ ra'antiyé'en ɨ́ tɨ jéjcua a'iné ayée pu tirá'amitɨejte'e tɨ jɨ́me'en yee jaítze'e pu hui ajme'ira'a ɨ́ tɨ mí'ime'ecan caí ɨ́ tɨ jéjcua . ― Ayee pu tihua'utá'ixaa a'ɨ́jna ɨ́ Jesús .
42006001	Ayee pu ajta tiuju'urɨ́j a'ájna ɨ́ xɨcájra'a mej jetzen ruse'upi . Aa pu aumé'ecaa já'ita'a u ví'ira'ata'a ɨ́ Jesús . Majta me'ɨ́n ɨ́ mej jamuan á'ujujhua'ane'e , a'ɨ́ɨ mú autéjhuii mej rú'ijtzaanaxɨ'ɨn ti'itɨ́j atzi tɨ triigu jetze huijneájxɨ . Matɨ́'ɨj mi raatémuatɨ'ɨsixɨ ɨ́ rumuájca'a jetze . Majta autéjhuii mej ráacua'ani .
42006002	Majta a'ɨ́ɨme ɨ́ fariseos , seica mú á vejli'i a'uté'uuca'a . Matɨ́'ɨj mi miyen tiraata'íhua'uri'i a'ɨ́jna ɨ́ Jesús . Miyen tɨjɨ́n : ― ¿ A'iné hui 'een jɨ́n piyen tí'imuarɨ'e ti'itɨ́j tɨ nu'u caí rɨ'ɨrí tɨ ayén ti'itɨ́j ú'uruuren a'ájna xɨcájra'a mej jetzen pua'a ruse'upi ?
42006003	Jesús pu ayén tihua'utá'ixaa tɨjɨ́n : ― ¿ Ni secaí mú'een ja'anáj ra'ujíjve ɨ́ yu'uxari jetze a'ij tɨ huarɨ́j a'ɨ́jna ɨ́ David teecan tɨ́'ɨj huata'í'icuataca'a , majta ɨ́ mej jamuan á'ujujhua'ane'e ?
42006004	A'uu pu hui a'uteájrupi u teyujta'a , ɨ́ tɨ jee chi'ira'an pú'een ɨ́ Dios . Ajta á'iyen , a'ɨ́ɨ pu ru'irájɨ'ɨpɨ ɨ́ pan mej Dios huatámuaɨ'ɨvejte . Tɨ'ɨj jí ráacua . Ajta a'ɨ́mej tiu'umí ɨ́ mej jamuan á'ujujhua'ane'e . A'ɨ́jna ɨ́ pan , a'ɨ́ɨ mu'u racua'aca a'ɨ́ɨme ɨ́ mej tí'ivaɨre'e a'ujna teyujta'a . Capu hui ti'itɨ́j a'ij huarɨ́j a'ɨ́jna jemi ɨ́ David teecan .
42006005	Ajta ayén tɨjɨ́n : ― Ayee nu tejá'amua'ixaate'e inee , i nej neajta huá'a jetze airáane ɨ́ teɨte , ayée nu hui 'een jɨ́n antínmua'aree neajta ne'ɨ́jna xɨcájra'an mej jetzen ruse'upi . ― Ayee pu tihua'utá'ixaa ɨ́ Jesús .
42006006	Ajtahua'a , seɨ́j jetze ɨ́ xɨcáara'an mej jetzen ruse'upi , a'úu pu a'uteájrupi u teyujta'a . A'uu pu tihuá'amua'atejca'a . Ajta seɨ́j a'úu pu unú'ujveeca'a tɨ cɨyáaxara'a ɨ́ rumuájca'a jetze , rurɨ'ɨríinta'an pújme'en .
42006007	Majta me'ɨ́n ɨ́ fariseos , majta me'ɨ́n ɨ́ mej tí'imua'ata ɨ́ yu'uxari jetze tɨ ra'uyú'uxaca'a a'ɨ́jna ɨ́ Moisés teecan , a'ɨ́ɨ mú rajeeveca'a ti'itɨ́j mej jɨ́me'en jetzen te'ujpuá'ajte'en . Ayee mú tí'imua'ajca yee aisí tɨ pua'a caí seɨ́j tiú'uhuaate'en , a'íjna xɨcájra'a tej jetzen tase'upi .
42006008	Mɨ́ ajta Jesús , a'ɨ́ɨ pu rú'umua'areereca'a a'ij mej tí'imua'ajca . Aj pu i ayén tiraata'ixaa a'ɨ́jna tɨ rumuájca'a jetze cɨyáaxara'a tɨjɨ́n : ― Ájchesi . Mé huatéchaxɨ mé já'ita'a . Aj pu i ájchee . Aa pu a'utéechaxɨ .
42006009	Tɨ'ɨj jí Jesús ayén tihua'utá'ixaa tɨjɨ́n : ― Ayee nu tejámuaata'íhua'ura ti'itɨ́j tɨ í'irɨ'ɨri a'íjna xɨcájra'a tej jetzen tase'upi . ¿ Ni qui í'irɨ'ɨri tɨ ja'atɨ ayén ráaruuren ɨ́ tɨ í'ixɨ'epɨ'ɨn na'ari ɨ́ tɨ a'ij pua'a 'een ? ¿ Ni qui ajta í'irɨ'ɨri tɨ seɨ́j huiirájtuaa tɨ ij a'ɨ́ɨn caí huámɨ'ɨni na'ari hui tɨ raajé'ica ?
42006010	Tɨ'ɨj jí Jesús hua'useíirajraa a'ɨ́mej ɨ́ mej áa e'envéjme'ecaa . Aj pu i ayén tiraata'ixaa a'ɨ́jna tɨ cɨyáaxara'a ɨ́ rumuájca'a jetze tɨjɨ́n : ― Huatátzeaara hui mua'a muájca'a . Aj pu i raatátzeaaraca'a . Jɨ́me'en pu'u ayén huarɨ́j , aj pu i huarúj .
42006011	Majta me'ɨ́n ɨ́ fariseos , jé'ecan mú huataníniu'ucacuca'a me'ɨ́jna jɨme'e mej caí a'ij tirájteu a'ij mej ye'í jɨ́me'en jetzen te'ujpuá'ajte'en . Matɨ́'ɨj mi autéjhuii mej ti'itiúrixaate'en yee a'ij mej ye'í ráaruuren me'ɨ́jna ɨ́ Jesús .
42006012	A'ájná'ɨmua , Jesús pu á'ume jɨrí tzajta'a tɨ́'ij huatéjniuuni ɨ́ Dios jemi . Huatáxa'ii tɨ huatéeniu .
42006013	Tɨ́'ɨj tapuá'arijme'eca , a'ɨ́ɨ pu hua'utajé a'ɨ́mej ɨ́ mej jamuan á'ujujhua'ane'e . Tɨ'ɨj jí hua'avé'ejajpuaxɨ a'achú cumu tamuáamuata'a japuan hua'apua mej ará'ase . Ayee pu hua'utamuá'a tɨjɨ́n apóstoles , tɨ ayén huataújmua'a tɨjɨ́n seɨ́j tɨ tiu'uta'aíjti'ire . Ayee mú huataújmua'a a'ɨ́ɨme ɨ́ mej tiu'uta'aíjti'ire .
42006014	A'ii mú a'ɨ́ɨn pú'een ɨ́ tɨ hua'avé'ejajpuaxɨ . Amuacaícan , a'ɨ́j pu huatajé a'ɨ́jna ɨ́ Simón , ɨ́ mej majta miyen raatamuá'a tɨjɨ́n Pedro . Aj pu ijtá'i a'ɨ́jna huatajé ɨ́ Andrés . Juutzeájra'an pu pú'een a'ɨ́jna ɨ́ Simón . Seica pu ajta huatajé . A'ɨ́ɨme mú a'ɨ́ɨn pú'een a'ɨ́jna ɨ́ Jacobo , ajta a'ɨ́jna ɨ́ Juan , ajta a'ɨ́jna ɨ́ Felipe . A'ɨ́j pu ajta huatajé a'ɨ́jna ɨ́ Bartolomé , ajta a'ɨ́jna ɨ́ Mateo , ajta a'ɨ́jna ɨ́ Tomás , ajta a'ɨ́jna ɨ́ Jacobo . A'ɨ́ɨ pu yaujra'an pú'een ɨ́ Alfeo . Jesús pu ajta a'ɨ́jna huatajé ɨ́ Simón . A'ɨ́mej pu jetze ajtéme'ecan a'ɨ́ɨme ɨ́ mej miyen hua'atamuá'amua tɨjɨ́n ɨ́ mej raayɨ́'ɨtɨ mej huané'use'en .
42006015	
42006016	A'ɨ́mej pu ajta huatajé a'ɨ́jna ɨ́ Judás tɨ yaujra'an pú'een ɨ́ Jacobo , ajta a'ɨ́jna ɨ́ Judás tɨ ayén te'entímu'utaca tɨjɨ́n Iscariotes . A'ii pu a'ɨ́ɨn pú'een tɨ tiu'utátui ɨ́ Jesús . A'ɨ́mej pu'u avé'ejajpuaxɨ .
42006017	Tɨ'ɨj jí Jesús acájraa ɨ́ jɨrí japua , majta ɨ́ mej jamuan á'ujujhua'ane'e . A'uu pu a'ará'a a'u tɨ a'upá'atza . A'uu mú jeíhua ajteáxɨɨreca'a ɨ́ teɨte , ɨ́ mej jamuan á'ujujhua'ane'e , majta seica . Jéihua mú majta ajteáxɨɨreca'a ɨ́ mej a'uchéjme a'úu tɨ huatacá'a u Judea , majta me'ɨ́n ɨ́ mej a'uun a'uchéjme u Jerusalén . A'ɨ́ɨ mú majta ajteáxɨɨreca'a ɨ́ mej a'uun a'uchéjme a'ujna la coosta , a'ájna já'ahua'a u Tiro , ajta a'ájna já'ahua'a u Sidón .
42006018	Ayee mú 'een jɨ́n mú e'iré'ene mej mi ráanamua , tɨ ij a'ɨ́ɨn tihuá'uhuaate'en ɨ́ mej jɨ́n ti'icúcui'ijme . Majta me'ɨ́n ɨ́ mej rajpuaíjtzica'a a'ɨ́jna jɨme'e ɨ́ tiyáaru'use tɨ huá'a tzajta'a seijre'e , Jesús pu ajta tihuá'uhuaa .
42006019	Naíjmi'i matɨ́j mena'a me'uun a'uté'uuca'a , ayée mú tí'itese'eca'a mej ra'ajtamuárɨ'en a'ɨ́jna jɨme'e tɨ a'ɨ́ɨn jetze e'iraaye'i ɨ́ muárɨ'eri'ire'ara'an tɨ jɨ́n tihuá'uhuaate'en naíjmi'ica .
42006020	Tɨ'ɨj jí hua'antaseíirajraa a'ɨ́mej ɨ́ mej jamuan á'ujujhua'ane'e . Tɨ'ɨj jí Jesús ayén tihua'utá'ixaa tɨjɨ́n : ― Setá'aj hui huataújtemua'ave'en , mú'een mɨ sej caí a'ij tí'ijviicua'i , a'iné mú'ejmi pu ari tiu'ucɨ́'ɨ tɨ Dios tejá'amua'aijte'e sej si jamuan tiu'uta'aíjta tɨ́j na'a rusén jɨme'e .
42006021	’ Setá'aj hui huataújtemua'ave'en , mú'een mɨ sej tɨejcu . Dios pu tejámuaatá'asin ɨ́ sej jɨ́n huateújvaɨre'en . ’ Setá'aj huataújtemua'ave'en mɨ sej ruyein se'ɨ́jna jɨme'e tɨ a'ij pua'a tí'iseijre'e íiyen chaanaca japua . Mú'een xu na'anaa xá'aju'un se'ɨ́jna jɨme'e tɨ Dios ari amuá'ancu'uvajxɨ .
42006022	’ Setá'aj hui huataújtemua'ave'en tɨ pua'a seica teɨte mejamuájcha'ɨɨre'e , na'ari tɨ pua'a mejamuaatamuárite'en , na'ari tɨ pua'a mej a'ij pua'a á'amuaruuren nusu tɨ pua'a metejá'amuaxajtzi'ira me'ɨ́jna jɨme'e sej ná'astijre'e ineetzi , i nej neajta huá'a jetze airáane ɨ́ teɨte .
42006023	Tɨ́'ɨj teja'uré'enen a'ájna mej miyen a'ij pua'a á'amuaruuren ɨ́ teɨte , setá'aj hui huataújtemua'ave'en a'iné jeíhua pu huápɨ'ɨ tejá'amuacɨ'ɨti a'ɨ́jna jɨme'e tɨ a'uun tejé'eme'ecan a'u tɨ Dios é'eseijre'e . Setá'aj tiu'utéene'en se'ɨ́jna jɨme'e sej rutémua'ave'e , a'iné huá'avaujsimua'acɨ'ɨ , ayée mú hui che'atá mena'a a'ij pua'a huá'uruu a'ɨ́mej ɨ́ mej tí'ixaxa'ata'a ɨ́ Dios jetze me'ecan .
42006024	’ Seajta mú'een , mɨ sej chíjteaani , setá'aj hui huataújxɨeemɨste'en a'iné xu'uri ra'ancuré'a íiyen chaanaca japua ɨ́ tɨ rɨ́'ɨ tejámuaatá'asin .
42006025	’ Setá'aj huataújxɨeemɨste'en , mú'een mɨ sej nain tí'ijcha'ɨɨ , a'iné capu hui ti'itɨ́j huateáturaasin mú'ejmi jemi tɨ́j na'a rusén jɨme'e . ’ Setá'aj huataújxɨeemɨste'en , mú'een mɨ sej na'ana , cha'a sena'a , a'iné mú'een xu ruyeinixɨ'ɨn , seajta huataújxɨeemɨste'esin .
42006026	’ Setá'aj hui huataújxɨeemɨste'en tɨ pua'a naími'i miyen tejá'amua'ixaate'e yee xɨ́'epɨ'ɨn xu huarɨ́j , a'iné huá'avaujsimua'acɨ'ɨ , ayée mú che'atá mena'a tihua'utá'ixaa a'ɨ́mej ɨ́ mej caí tzáahuati'ira'a jɨme'e tí'ixaxa'ata'a ɨ́ Dios jetze me'ecan .
42006027	’ Mɨ neajta inee , ayée nu tejá'amua'ixaate'e mɨ sej ní'inamua : Setá'aj hui huá'uxe'eve'en se'ɨ́mej ɨ́ mej amuájcha'ɨɨre'e , setá'aj seajta rɨ́'ɨ huá'uruuren se'ɨ́mej ɨ́ mej a'ij pua'a á'amuaruure .
42006028	’ Setá'aj rɨ́'ɨ tihua'utá'an a'ɨ́mej ɨ́ mej a'ij pua'a tejá'amuaxa . Setá'aj hui seajta ɨ́ Dios jemi huá'a jɨ́me'en huatéjniuuni a'ɨ́mej ɨ́ mej a'ij pua'a á'amuaruure .
42006029	’ Tɨ́ pua'a ja'atɨ mu'itéjveeni a'ɨpée jetze , patá'aj hui pajta u jetze pújme'en raatániɨjte'en tɨ́'ij ajtahua'a mu'itéjveeni a'uun jetze . Tɨ́ pua'a ja'atɨ muá'achuira mɨ a'achamaara , patá'aj pajta mɨ asiicu'u raatapíjte'en .
42006030	’ Patá'aj pajta tihua'utá'an naíjmi'ica a'achú mej hui pua'amé ti'itɨ́j muahuavii . Ajta tɨ pua'a ja'atɨ ti'itɨ́j ántɨni ɨ́ tɨ mú'eetzi a'aa , capej hui rahuaviira ca'anéeri jɨme'e tɨ muaatátuiire'en .
42006031	’ Patá'aj pajta hui piyen huá'uruuren ɨ́ seica a'ij pej tí'ijxe'eve'e mej miyen muáaruuren mú'eetzi .
42006032	’ Niche'e seɨ́j tejámuaata'íhua'u . Tɨ́ pua'a siyen huá'ixe'eve'e sena'a a'ɨ́mej ɨ́ mej amuá'ixe'eve'e mú'ejmi , ¿ a'iné hui tejamuá'amitɨejte'e a'ɨ́jna jɨme'e ɨ́ niuucari ? ¿ Ni qui ti'itɨ́j semuá'itɨn ɨ́ Dios jemi ? Caxu xaa ne'u ti'itɨ́j huamuá'itɨn a'iné a'ɨ́ɨme ɨ́ mej a'ij pua'a rɨcɨ , a'ɨ́ɨ mú majta hui huá'ixe'eve'e a'ɨ́mej ɨ́ seica ɨ́ mej majta huá'ixe'eve'e .
42006033	’ Ajta , tɨ pua'a siyen rɨ́'ɨ tihua'atá'acare'en sena'a a'ɨ́mej ɨ́ mej rɨ́'ɨ tejaamuaatá'aca , ¿ ni tzaa ayén tejamuá'amitɨejte'e sej se'ɨ́jna jɨ́n ti'itɨ́j huamuá'itɨn ɨ́ Dios jemi ? Ayee nu tejá'amua'ixaate'e yee caxu hui a'atzu ti'itɨ́j huamuá'itɨn a'iné ayée mú che'atá mena'a rɨcɨ a'ɨ́ɨme ɨ́ mej a'ij pua'a rɨcɨ .
42006034	’ Ajta , tɨ pua'a hui siyen tihua'utániɨ́jte'en ti'itɨ́j tɨ na'a se'ɨ́jna jɨme'e mej mi á'iyen amuaatátuiire'en , ¿ ni ayén tejamuá'amitɨejte'e sej se'ɨ́jna jɨ́n ti'itɨ́j huamuá'itɨn ɨ́ Dios jemi ? Capu ayén té'eme . Caxu hui a'atzu ti'itɨ́j huamuá'itɨn a'iné a'ɨ́ɨme ɨ́ mej a'ij pua'a rɨcɨ , a'ɨ́ɨ mú hua'utániɨ́jte ɨ́ seica , majta miyen rachú'eve'en mej mi á'iyen tíhua'utátuiire'en nain ɨ́ mej caj tihua'utániɨjte .
42006035	’ Ayee xu'u huárɨni . Setá'aj hui huá'axe'eve'e a'ɨ́mej ɨ́ mej amuá'ajcha'ɨɨre'e . Setá'aj rɨ́'ɨ tihuá'ajcha'ɨɨ . Setá'aj seajta ti'itɨ́j tɨ na'a hua'utániɨ́jte'en . Caxu huá'ahuaviira ca'anéeri jɨme'e mej mi amuaatátuiire'en . Ayee nu tejá'amua'ixaate'e tɨ pua'a siyen huárɨni , jeíhua pu hui tejá'amuacɨ'ɨti . Seajta xu yaújmua'ame'en pú'eene'e xá'aju'un a'ɨ́jna ɨ́ Dios ɨ́ ta japua tɨ é'eseijre'e , a'iné a'ɨ́ɨ pu rɨ́'ɨ tihuá'ajcha'ɨɨ a'ɨ́mej ɨ́ mej caí rɨ́'ɨ tihua'atá'aca , ajta a'ɨ́mej ɨ́ mej a'ij pua'a rɨcɨ .
42006036	’ Setá'aj siyen huá'ancu'uvajxɨ'ɨn , a'iné a'ɨ́ɨn ɨ́ tɨ á'amua'iya'upua , a'ɨ́ɨ pu hui ajta huá'ancu'uvajxɨ'ɨsin .
42006037	’ Caxu a'ij tihuá'ajeeve ɨ́ seica ; tɨ ij caí Dios a'ij tejá'amuajeeve mú'ejmi . Caxu seajta huá'axɨjte'e ɨ́ seica , tɨ ij caí Dios ama'uxɨ́jte'en mú'ejmi . Setá'aj hui tihua'utá'uuni'i ɨ́ seica . Tɨ́ pua'a siyen huárɨni , Dios pu ajta tejámuaatá'uuni'ira .
42006038	’ Setá'aj tíhua'utapuaíjve'en ɨ́ seica . Tɨ́ pua'a siyen huárɨni , jeíhua pu ajta mú'ejmi tejámuaatapuaíjve'esin . Ayee pu té'eme tɨ́j ja'atɨ ra'avé'ejɨste'en ɨ́ medida jetze . A'ɨ́jna ɨ́ ja'atɨ , mi'i pu rɨ́'ɨ ra'ure'eruurén , ajta raatéruureajxɨ'ɨn tɨ́'ij rɨ́'ɨ huaújra'atza . Temua'a pu naa tira'avé'ejɨste'esin tɨ ij caí avé'evitzen . Aj pu i , amua'ancára'atzi'ira ɨ́ á'amuasiicu'u jetze . Ayee pu á'amuaruuren a'iné a'achú sej hui caj tiu'utapuaíjve'e , ayée pu che'atá na'a Dios pu amuaatapuaíjve'esin mú'ejmi . ― Ayee pu tihua'utá'ixaa a'ɨ́jna ɨ́ Jesús .
42006039	Ajtahua'a seɨ́j niuucari pu jɨ́n tihuá'u'itɨiiri'i . Ayen tɨjɨ́n : ― A'iné tejamuá'amitɨejte'e mú'ejmi a'ɨ́jna jɨ́me'en ɨ́ tɨ arácun . ¿ Ni rɨ'ɨrí tɨ a'ɨ́ɨn tɨ arácun rá'anvi'itɨn ɨ́ juye jetze seɨ́j tɨ ajta arácun ? Ayee nu tejá'amua'ixaate'e . Capu a'atzu rɨ'ɨrí , tɨ a'ɨ́ɨn rá'anvi'itɨn , a'iné tɨ pua'a a'ɨ́ɨn rá'anvi'itɨn , naími'i mú hui atévatzɨjsin a'u tɨ e'etécun .
42006040	’ Ajta ayée pu hui 'een a'ɨ́jna jɨme'e ɨ́ mej nee jamuan á'ujujhua'an . A'ɨ́n ɨ́ ja'atɨ tɨ ayén tiú'ujmua'ate capu ayén che'atá na'a ruxe'eve'e tɨ́j a'ɨ́ɨn tɨ tí'ijmua'ate , sino tɨ́'ɨj ari ra'antipuá'arite'en ɨ́ tɨ tiú'ujmua'ate , aj pu hui xaa ayén éene'e a'ame tɨ́j a'ɨ́jna ɨ́ tɨ tiraamuá'ate .
42006041	’ Pajta mú'ee , a'iné hui 'een jɨ́n piyen raseíj ɨ́ a'ihuáara'a a'ɨ́jna tɨ cɨ́j caj te'uteájturaa ɨ́ Dios jemi . Mɨ́ pajta mú'ee , capej aseɨ́j ɨ́ pej hui jɨ́n jeíhua á'atura ɨ́ Dios jemi .
42006042	Tɨ́ pua'a peri jeíhua jɨ́n auteájturaa ɨ́ Dios jemi , ¿ a'iné hui tí'irɨ'ɨri pej piyen tiraata'ixaate'en pe'ɨ́jna ɨ́ a'ihuáara'a tɨ cɨ́j caj te'uteájturaa a'ij tɨ ti'itɨ́j jɨ́n te'uteájturaa ɨ́ Dios jemi ? Capu a'atzu a'ij tí'irɨ'ɨri , a'iné capej hui aseɨ́j mú'ee aseɨ́j a'ij pej ti'itɨ́j jɨ́n te'uteájturaa ɨ́ Dios jemi . ’ Mú'ee mɨ pej a'ij pua'a tí'ijrɨ'ɨre mé jéjre'e , pauj mi'i seɨcɨé tiú'umua'ati , pajta nain jɨ́n tihua'utá'ixaate'en ɨ́ teɨte ɨ́ pej hui jɨ́n auteájturaa ɨ́ Dios jemi . Aj pu hui xaa ayén tiraavíjte'e ɨ́ pej piyen tiraata'ixaate'en ɨ́ seɨ́j a'ij tɨ ti'itɨ́j jɨ́n te'uteájturaa ɨ́ Dios jemi .
42006043	’ Ayee pu'u ajta 'een , tɨ́j ɨ́ cɨyej , nain tɨ ti'irɨ́'een , rɨ'éene'en pu tí'itaaca . Ajta nain ɨ́ cɨyej tɨ caí ti'irɨ́'een , capu ajta rɨ'éene'en tí'itaaca .
42006044	Ajta naíjmi'i ɨ́ cɨyej tɨ tí'itaaca , ayée mú hui tí'imua'amua me'ɨ́jna ɨ́ tɨ tí'itaaca , a'iné a'ɨ́jna ɨ́ huaréj taca'i , capu a'ɨ́ɨn rataca'i ɨ́ cɨyej tɨ tétzicare'e sino a'ij pu jetze me'ecan ɨ́ rucɨye'e . Ajta a'ɨ́jna ɨ́ uuva taca'i , capu ajta a'ɨ́ɨn rataca'i ɨ́ jɨ́'ɨtzijca'ixa'a jetze sino a'ij pu ajta jetze me'ecan ɨ́ rucɨye'e . Ayee xu che'atá sena'a seajta tí'ijmua'areeren ja'atɨ tɨ tévira'a pú'een tij rɨ́'ɨ tí'itevij nusu caí se'ɨ́jna jɨme'e a'ij tɨ rɨcɨ .
42006045	’ A'ɨ́jna ɨ́ ja'atɨ tɨ rɨ́'ɨ tí'itevij , a'ɨ́ɨ pu hui rɨ́'ɨ tí'ixaxa'a , ajta a'ɨ́jna tɨ rɨ́'ɨ tí'ixaxa'a , a'úu pu me'ecan tzajta'an a'u tɨ jeíhua yá'avaa tɨ xɨ́'epɨ'ɨn 'een . Ajta a'ɨ́ɨn tɨ a'ij pua'a tí'itevij , a'ɨ́ɨ pu a'ij pua'a tí'ixaxa'a , ajta a'ɨ́jna tɨ a'ij pua'a tí'ixaxa'a , a'úu pu hui me'ecan tzajta'an a'u tɨ jeíhua yá'avaa tɨ a'ij pua'a 'een . Ayee nu tejá'amua'ixaate'e . Ja'atɨ tɨ na'a , a'ɨ́ɨ pu hui tí'ixaxa'a a'ɨ́jna jɨme'e ɨ́ tɨ rá'avaa ɨ́ ru tzajta'a .
42006046	’ Seajta mú'een , mɨ sej hui caí siyen tí'iruure a'ij nej tejá'amua'ixaate'e , a'iné 'een jɨ́n siyen tí'inejee tɨjɨ́n : “ Nevástara'a , nevástara'a . ”
42006047	’ Ayee nu hui tejámuaatá'ixaate'esin a'iné 'een a'ɨ́jna ɨ́ ja'atɨ tɨ neetzi jemi mú a'uvé'emej tɨ ij neetzi huanamua , ajta ayén tiú'uruuren a'ij nej ti'ixa .
42006048	Ayee pu hui 'een tɨ́j a'ɨ́jna ɨ́ ja'atɨ tɨ chi'i ájtaahuaca'a . A'ɨ́jna ɨ́ ja'atɨ , jé'ecan pu ru'ucá'ijche téte'ɨmua . Tɨ'ɨj jí rá'ajtaahuaca'a ɨ́ jaxu'u ɨ́ tete japua . Matɨ́'ɨj mi huatéviiyeca'a . Ajta huatámɨ'ɨyeca'a ɨ́ játe'ana . Aj pu i jetzen ajté'a ɨ́ játe'ana ɨ́ chi'ij . Ajta a'ɨ́ɨn ɨ́ chi'ij , capu hui á'ave a'iné temua'a pu naa rɨ́'ɨ tirá'ajtaahuaca'a ɨ́ ja'atɨ .
42006049	’ Mɨ ajta , a'ɨ́jna ɨ́ ja'atɨ tɨ ayén tí'inenamua , tɨ pua'a caí ayén tiú'uruuren a'ij nej ti'ixa , ayée pu hui 'een tɨ́j ɨ́ seɨ́j tɨ ajta chi'ij ájtaahuaca'a . Capu ru'ucá'ijche téte'ɨmua a'ɨ́jna ɨ́ ja'atɨ . Matɨ́'ɨjtá mi huatéviiyeca'a . Ajta huatámɨ'ɨyeca'a ɨ́ játe'ana . Tɨ́'ɨj jetzen ajté'a , aj pu i rá'arɨe . Nain pu hui tejá'urɨe a'ɨ́jna ɨ́ ja'atɨ .
42007001	Tɨ́'ɨj Jesús raatapuá'ajtaca'a tɨ tihuá'a'ixaate'eca'a ɨ́ teɨte , aj pu i a'uun á'uraa u Capernaúm .
42007002	A'uu pu seɨ́j a'utéveeca'a xantaaru'u tɨ anxɨ́te tí'aijta . A'ɨ́jna jemi , seɨ́j pu tí'icui'i tɨ jemin tí'ivaɨre'e . Pu'uri á'ame'erejca'a . Ajta ɨ́ xantaaru'u , jeíhua pu raxɨ́'eve'eca'a a'ɨ́jna tɨ jemin tí'ivaɨre'e .
42007003	Tɨ'ɨj jí a'ɨ́ɨn anxɨ́te tɨ tí'aijta , a'ɨ́ɨ pu ráamua'areeri'i a'ij tɨ ti'itɨ́ ruurejca'a ɨ́ Jesús . Aj pu i teɨte huata'áij mej mi ya'utájeeve . A'ɨ́ɨme ɨ́ teɨte , a'ii mú a'ɨ́ɨn pu'éene'e ɨ́ mej Israél jetze ajtéme'ecantaca'a , majta ɨ́ mej tí'aijtaca'a u teyujta'a .
42007004	Matɨ́'ɨj mi a'uun e'iré'ene a'u tɨ Jesús a'utéveeca'a . Jéihua mú raatéeje . Ayee mú tiraata'ixaa tɨjɨ́n : ― Jé'ecan pu raavíjte'e pej á'ume'en jemin a'u tɨ é'eche pej pi piyen huárɨni a'ij tɨ timuaatáhuaviira .
42007005	’ Jé'ecan pu hui rɨ́'ɨ titájcha'ɨɨ a'ɨ́jna . Ajta a'ɨ́ɨ pu rá'ajtaahuaca'a ɨ́ teyuu . ― Ayee mú tiraata'ixaa .
42007006	Tɨ'ɨj jí Jesús u á'ume huá'a jamuan . Aa pu vejli'i aumé'ecaa , tɨ́'ɨj a'ɨ́ɨn tɨ anxɨ́te tí'aijta , ajta pu ru'amiigustemua'a huata'áij mej mi miyen tiraata'ixaa tɨ nu'u caí a'uun e'ará'asti a'ujna tɨ é'eche . Ayee mú tiraata'ixaa tɨjɨ́n : ― Nevástara'a , capu hui rɨ́'ɨ tiraavíjte'e pej anú'asti .
42007007	A'ɨ́j pu jɨ́n , capu ayén tiná'amitɨejte'eca'a tɨ raavíjte'e nej ne'uun a'atanén a'u pej a'utéveeca'a . Tɨ́ ij caí muamuárɨ'eriste'e , ayée pepu'u hui huárɨni pej raataxáj yee pu'uri huarúj ɨ́ tɨ ajemi tí'ivaɨre'e . Tɨ́ pua'a piyen tiu'utaxáj , aj pu a'ɨ́ɨn rujni ɨ́ tɨ ne jemi tí'ivaɨre'e .
42007008	’ A'ɨ́j nu hui jɨ́n niyen tí'imua'ixaate'e a'iné seɨ́j pu tí'ine'aijte'e ineetzi . Nee nu neajta ti'itɨ́j jɨ́n antínmua'aree ; neajta tihuá'aijte'e ɨ́ xantaaru'u . Tɨ́ pua'a seɨ́j netiu'uta'áijte'en yee aricu , a'ɨ́ɨ pu ayén rɨni tɨ á'ume'en . Na'ari tɨ pua'a seɨ́j niyen tiu'utá'ixaate'en yee mú a'utá'iyi'i , ayée pu rɨni tɨ mú a'uvé'eme'en . Ayee nu hui tiraata'ixaate'en a'ɨ́jna tɨ nej jemi tí'ivaɨre'e yee ayée pej huárɨni . Ajta a'ɨ́ɨn , ayée pu rɨni . ― Ayee pu tiraata'ixaa a'ɨ́jna ɨ́ xantaaru'u a'ɨ́jna ɨ́ Jesús .
42007009	Ajta a'ɨ́ɨn Jesús , tɨ́'ɨj ayén tiráanamuajri'i , jé'ecan pu naa rɨ́'ɨ tira'utaseíj a'ɨ́jna jemi . Tɨ'ɨj jí pɨ́ɨ a'uré'eve tɨ ij hua'useíirajra'ani ɨ́ teɨte ɨ́ mej jamuan á'ujujhua'ane'e . Ayee pu tihua'utá'ixaa tɨjɨ́n : ― Ayee nu tejá'amua'ixaate'e , a'u tɨ huatacá'a íiye Israél , canu hui ja'anáj ja'atɨ huáteu tɨ ayén che'atá na'a té'atzaahuate'e tɨ́j a'ɨ́jna ɨ́ xantaaru'u . ― Ayee pu tihua'utá'ixaa .
42007010	Majta me'ɨ́n ɨ́ mej tiu'uta'aíjti'ire , a'ɨ́ɨ mú a'uré'acɨ a'u tɨ é'eche a'ɨ́jna ɨ́ xantaaru'u . Matɨ́'ɨj a'uré'ene , pu'uri huarújcaa a'ɨ́jna tɨ jemin tí'ivaɨre'e .
42007011	A'atzu a'ateevi'i , Jesús pu a'uun a'ará'a chajta'a tɨ ayén téja'arájtehuaa tɨjɨ́n Naín . Majta mú a'ucɨ́j jamuan a'ɨ́ɨme ɨ́ mej jamuan á'ujujhua'ane'e . Majta seica ɨ́ teɨte , mu'iitɨ́ mú a'ucɨ́j jamuan .
42007012	Mu'uri vejli'i aujú'ucaa ta'anténine'i chajta'a jetze matɨ́'ɨj seica antinájcheca'a mej mɨ́'ɨchi huáchuisime'e . A'ɨ́jna ɨ́ mɨ́'ɨchi , a'ɨ́ɨ pu pú'eene'e yaujra'an ɨ́ 'ɨ́ita'a tɨ ruseɨ́j . A'ɨ́ɨ pu'u caj pɨ́tí'iyaujra'antaca'a tɨ teáatacan . Jéihua mú teɨte jamuan huajú'ucaa .
42007013	Tɨ́'ɨj Jesús raaseíj , jeíhua pu huataújxɨeemɨste jemin ɨ́ 'ɨ́ita'a . Aj pu i ayén tiraata'ixaa tɨjɨ́n : ― Capej ayeine .
42007014	Tɨ'ɨj jí ajteáxɨɨreca'a . Aj pu i ra'ajtamuárɨej ɨ́ cɨyej tɨ japuan 'ujcá'a a'ɨ́jna tɨ huamɨ́'ɨ . Majta me'ɨ́n ɨ́ mej ráachuisime'e , a'ɨ́ɨ mú huatéhuiixɨ . Aj pu i Jesús ayén tiraata'ixaa tɨjɨ́n : ― Mú'ee , temuaij , ayée nu tí'imua'ixaate'e yee : Ájchesi . ― Ayee pu tiraata'ixaa .
42007015	Ajta a'ɨ́ɨn tɨ huamɨ́'ɨ , a'ɨ́ɨ pu a'ujyeíjxɨ . Aj pu i a'utéjche tɨ tiu'utaxáj . Tɨ'ɨj jí Jesús raatátui ɨ́ náànajra'an .
42007016	Matɨ́'ɨj mi naími'i naa rɨ́'ɨ tira'utaseíj a'ij tɨ ti'itɨ́j huáruu ɨ́ Jesús . Jé'ecan pu utéevatzɨ ɨ́ huá'a tzajta'a . Matɨ́'ɨj mi rɨ́'ɨ tiu'utá'a ɨ́ Dios jemi . Ayee mú tiu'utaxájtaca'a tɨjɨ́n : ― Ja'atɨ pu hui huataseíjre itejmi jemi tɨ ve'ecán jɨ́n ti'itéjvee , ajta tɨ Dios jetze me'ecan tí'ixaxa'a . Pu'uri mú a'uvé'emej ɨ́ Dios tɨ ij hua'utévaɨre'en ɨ́ ruteɨ́testemua'a .
42007017	Nainjapua mú ráamua'areeri'i a'ij tɨ ti'itɨ́ huarɨ́j a'ɨ́jna ɨ́ Jesús . Nainjapua tɨ́j na'a a'uun tɨ huatacá'a u Judea , ajta 'á'ayee tɨ huacá'a , naími'i mú ráamua'areeri'i .
42007018	Majta me'ɨ́n ɨ́ mej jamuan á'ujujhua'ane'e a'ɨ́jna ɨ́ Juan tɨ huá'amuaɨ'ɨhuaca , a'ɨ́ɨ mú raatá'ixaa a'ij tɨ Jesús rɨjcaa . Tɨ'ɨj jí hua'apuaca huatajé a'ɨ́jna ɨ́ Juan .
42007019	Aj pu i hua'uta'íteca'a mej mi raata'íhua'u a'ɨ́jna ɨ́ Jesús yee ni qui mú'ee pe'ɨ́n pú'een a'ɨ́jna tɨ nu'u mé'e vé'eme , na'ari ayén tiú'ujxe'eve'e tej seɨ́j huachú'eve'en . Matɨ́'ɨj mi a'ucɨ́j .
42007020	Matɨ́'ɨj mi me'uun e'iré'ene a'u tɨ a'utéveeca'a a'ɨ́jna ɨ́ Jesús . Matɨ́'ɨj mi miyen tiraata'ixaa tɨjɨ́n : ― A'ɨ́jna ɨ́ Juan tɨ huá'amuaɨ'ɨhuaca , a'ɨ́ɨ pu hui taja'uta'íteca'a tej ti tiyen timuaata'íhua'u yee : “ ¿ Ni qui mú'ee pe'ɨ́n pú'een a'ɨ́jna tɨ mé'e vé'eme na'ari teuj seɨ́j chu'eve'e ? ” ― Ayee mú tiraata'ixaa .
42007021	Ajta a'ɨ́ɨn ɨ́ Jesús , auchén pu mu'iicáca tiú'uhuaa ɨ́ mej tí'icucui'ica'a , ajta seica ɨ́ mej caí rɨ'éene'e ɨ́ ru jetze , ajta ɨ́ mej tiyaaru'u huá'a tzajta'a seijre'eca'a . Ajta a'ɨ́ɨme ɨ́ mej aracúcu'unijmee , a'ɨ́ɨ pu tihuá'uhuaa mej mi majtáhua'a atanéjne'ere .
42007022	Tɨ'ɨj jí Jesús ayén tiha'utá'ixaa a'ɨ́mej ɨ́ tɨ Juan hua'uta'íteca'a tɨjɨ́n : ― Sericu mú'een . Setá'aj á'uju'un ɨ́ Juan jemi , setá'aj tiraata'ixaate'en a'ij sej seri tiu'uséij , a'ij sej seri tiú'unamuajri'i yee a'ɨ́ɨme ɨ́ mej aracúcu'unijmee , a'ɨ́ɨ mú hui meri majtáhua'a mé uunéjne'e . Majta a'ɨ́ɨme ɨ́ mej anacɨyáaxavi'ijmee , a'ɨ́ɨ mú meri'ijtáhua'a á'ujujhua'an . Majta a'ɨ́ɨme ɨ́ mej tijcúcui'ineca'a me'ɨ́jna jɨme'e tɨ tineájxɨ huá'ahua'ira'a jetze , tɨ ayén ántehuaa tɨjɨ́n lepra , mu'uri huarúj . Majta a'ɨ́ɨme , ɨ́ mej nácuxa'itaca'a , mu'uri'itáhua'a huiteánajca'amua . Majta a'ɨ́ɨme ɨ́ mej meri huácuii , mu'uri majtáhua'a mena'a huatarúj . Neajta hui tihua'utá'ixaate'esin a'ɨ́ɨme ɨ́ mej caí a'ij té'eviicua'i a'ɨ́jna jɨme'e ɨ́ niuucari ɨ́ mej jɨ́n huataújtemua'ave'en .
42007023	’ Rɨ́'ɨ pu hui tiraatá'asin a'ɨ́jna ɨ́ ja'atɨ tɨ caí a'ij pua'a tiraatá'an mé núurɨeeni , a'ɨ́jna jɨme'e tɨ caí ché'e té'eviicua'i neetzi jemi . ― Ayee pu tihua'utá'ixaa a'ɨ́jna ɨ́ Jesús .
42007024	Matɨ́'ɨj mi a'ucɨ́j a'ɨ́ɨme ɨ́ mej Juan jamuan á'ujujhua'ane'e . Tɨ'ɨj jí Jesús a'utéjche tɨ tihuá'itɨii ɨ́ teɨte a'ɨ́jna jɨme'e ɨ́ Juan . Ayee pu tihua'utá'ixaa tɨjɨ́n : ― ¿ Ti'itájni sej a'utéeseij se'újna ɨ́ 'ɨtzitá ? ¿ Ni qui huiini xámua'ij u se'useíj tɨ eeca raru'uxante'e ? Caxu xaa ne'u .
42007025	Ca'ɨ́n , ¿ ti'itájni sena'a hui a'utéeseij ? ¿ Ca'ɨ́n ja'atɨ sena'a u a'utéeseij tɨ rɨ'éene'en te'ucáaviɨj ? Caxu xaa ne'u , a'iné xu'uri ramua'aree tɨjɨ́n a'ɨ́ɨme ɨ́ mej miyen rɨ'éene'en te'ucaviɨ́jmee , majta a'ɨ́ɨme tɨ hua'aráanajche naíjmi'i tɨ́j na'a tɨ tí'ijnajche , a'úu mú é'eche a'u mej rey é'eche .
42007026	’ Ari tɨ pua'a secaí se'ɨ́jna a'utéeseij , ¿ ti'itájni sena'a a'utéeseij ? ¿ Ni qui hui seɨ́j tɨ Dios jetze me'ecan tí'ixaxa'a ? Jee tzɨ́te'e , ayée nu tejá'amua'ixaate'e yee a'ɨ́ɨ pu pɨ́rɨcɨ . Ajta a'ɨ́ɨn , jaítze'e pu ve'ecán jɨ́n ti'itéjvee .
42007027	A'ii pu hui a'ɨ́ɨn pú'een ɨ́ tɨ jɨ́me'en rá'axa ɨ́ yu'uxari jetze tɨjɨ́n : Nee nu hui seɨ́j amuacaí huata'íti tɨ huataseíjre'esin pecaí mú'ee . A'ɨ́ɨ pu rɨ́'ɨ huá'aruuren ɨ́ teɨte mej mi mua'ancuré'evi'itɨn mú'eetzi .
42007028	’ Ayee nu tejá'amua'ixaate'e yee a'ɨ́ɨme tzajta'a naíjmi'i ɨ́ teɨte ɨ́ mej huataseíjre íiyen chaanaca japua , capu ja'atɨ ja'anáj te'enteájrupi ti'itɨ́j jɨme'e ɨ́ tɨ jaítze'e ve'ée caí ɨ́ tɨ jɨ́n ti'itéjvee a'ɨ́jna ɨ́ Juan . Mɨ́ ajta , a'ɨ́ɨn tɨ jaítze'e cɨliéene'e jɨ́n ti'itéjvee ɨ́ Dios jemi , jaítze'e pu hui ve'ecán jɨ́n ti'itevée a'ame a'ɨ́jna ɨ́ ja'atɨ caí a'ɨ́jna ɨ́ Juan a'ájna xɨcájra'a jetze tɨ Dios ayén autéchesin tɨ tiu'uta'aíjta nainjapua .
42007029	’ Majta naími'i ɨ́ mej ráanamuajri'i a'ij tɨ tiu'utaxájtaca'a a'ɨ́jna ɨ́ Juan , a'ɨ́ɨ mú hui ra'ancuré'a a'ij tɨ tí'ijxe'eve'e ɨ́ Dios me'ɨ́jna jɨme'e tɨ Juan huá'umuaɨ'ɨhua . Ayee mú che'atá mena'a ra'ancuré'a a'ɨ́ɨme mej tí'iteji'ivi .
42007030	’ Majta hui a'ɨ́ɨme ɨ́ fariseos , majta a'ɨ́ɨme ɨ́ mej tiú'ujmua'ate ɨ́ yu'uxari jetze tɨ Moisés ra'uyú'uxaca'a , a'ɨ́ɨ mú hui ratíteca'a a'ij tɨ tí'ijxe'eve'e ɨ́ Dios a'iné camu huaújmuaɨ'ɨhuaca'a ɨ́ Juan jemi . ― Ayee pu tiu'utaxájtaca'a a'ɨ́jna ɨ́ Jesús .
42007031	Ajtahua'a seɨcɨé pu ayén tihua'uta'íhua'uri'i ɨ́ Jesús tɨjɨ́n : ― ¿ A'iné nena'a tiraataxáj yee ayée mú 'een a'ɨ́ɨme ɨ́ teɨte íjii mej huáteemua ? ¿ Ni caí mé'e ti'itɨ́j tɨ ayén 'een cumu a'íime ?
42007032	’ Ayee mú hui e'en matɨ́j ɨ́ tɨ'ɨríi mej á vejli'i a'ujteí a'u mej tejá'atua . A'ɨ́ɨ mú miyen tihua'atají'ivi ɨ́ seica tɨjɨ́n : “ Tetiu'utacɨ́'ɨsite sej si tiu'utéene'en , mɨ seajta caí , caxu tiu'utéenei . Teajta tu tiu'utáchuiicaca'a tɨ tiú'uxɨeemɨste'e jɨme'e , mɨ seajta caí , caxu huaújyeineca'a . ”
42007033	’ Ayee nu tejá'amua'ixaate'e a'iné a'ɨ́jna ɨ́ Juan , tɨ́'ɨj a'ɨ́ɨn yé uvé'ene , capu hui pan cua'aca , capu ajta viinu ye'eca . Seajta mú'een , ayée xu e'en matɨ́j a'ɨ́ɨme ɨ́ tɨ'ɨríi se'ɨ́jna jɨme'e sej siyen ti'ixa se'ɨ́jna jɨ́me'en ɨ́ Juan tɨjɨ́n : “ Tiyaaru'u pu tzajta'an seijre'e . ”
42007034	’ Neajta inee , i nej neajta huá'a jetze airáane ɨ́ teɨte , nee nu tí'icua'a , neajta ye'eca . Seajta mú'een , ayée xu ti'ixa neetzi jɨ́me'en yee huápɨ'ɨ nu tí'icua'a , neajta netahuaive . Ayee xu seajta ti'ixa tɨjɨ́n yee ye'ecui huatéjvee hua'amiigu a'ɨ́ɨme mej tí'iteji'ivi , ajta a'ɨ́ɨme ɨ́ mej a'ij pua'a titetiújcha'ɨɨ .
42007035	A'ɨ́jna tɨ Dios jemi rɨ́'ɨ meteúumua'aree , a'ɨ́ɨ mú hui ramua'aréeren ɨ́ yaújmua'ame'en ɨ́ mej rɨ́'ɨ metíteumuámua'aree ɨ́ Dios jemi . ― Ayee pu tihua'utá'ixaa a'ɨ́jna ɨ́ Jesús .
42007036	Ayee pu ja'anáj tiuju'urɨ́j . Seɨ́j pu raatá'inee a'ɨ́jna ɨ́ Jesús tɨ jamuan tiú'ucua'ani . A'ɨ́jna ɨ́ ja'atɨ , fariseo pu pú'een . Ayee pu ántehuaa tɨjɨ́n Simón . Aj pu i Jesús á a'uré'ehui'ixɨ a'u tɨ meesa vejli'i a'utéjvee a'ij mej tiraaxɨ́'epɨ'ɨntari'iri'i a'ɨ́jna tɨ raatá'inee .
42007037	Ajta a'ɨ́ɨn 'ɨ́ita'a , a'úu pu a'utéveeca'a . Jéihua pu a'ij pua'a ti'itiújcha'ɨɨca'a a'ɨ́jna ɨ́ Dios jemi . Tɨ'ɨj jí a'ɨ́ɨ ráamua'areeri'i tɨjɨ́n a'úu pu tejé'ecua'a fariseo tɨ é'eche a'ɨ́jna ɨ́ Jesús . Aj pu i tetej limeetajra'a pu e'evé'ejaj . Ti'itɨ́ pu urajmuaa tɨ naa teáarɨ́'e .
42007038	Tɨ'ɨj jí á vejli'i a'utéechaxɨ a'u tɨ Jesús anu'uhuaré'eca'a ɨ́ meesa a'utéjvee . Ruyeineca'a a'ɨ́jna ɨ́ 'ɨ́ita'a . Tɨ'ɨj jí Jesús ɨ́ɨca jetze títzutixɨ ɨ́ tɨ a'itajá'ara'atajye'icaa a'ɨ́jna ɨ́ 'ɨ́ita'a . Tɨ'ɨj jí rucɨpuá jɨ́n racáhuatzi'iri'i , ajta ra'anáapɨ'ɨtze . Tɨ'ɨj jí ɨɨcájra'an jetze racáaxɨre a'ɨ́jna tɨ naa teáarɨ́'e .
42007039	Ajta a'ɨ́ɨn fariseo tɨ Jesús huatá'inee , tɨ́'ɨj raaseíj a'ij tɨ rɨjcaa a'ɨ́jna ɨ́ 'ɨ́ita'a , ayée pu tí'imua'ajca ɨ́ ru tzajta'a tɨjɨ́n : “ Tɨ́ pua'a amɨ́n pú'eene'en tevi seɨ́j tɨ Dios jetze me'ecan tí'ixaxa'a , a'ɨ́ɨ pu hui ramua'aréeren ti'itɨ́j tɨ tévira'an pɨ́rɨcɨ a'ɨ́jna ɨ́ 'ɨ́ita'a tɨ a'ij pua'a ti'itiújcha'ɨɨ ɨ́ Dios jemi . ”
42007040	Ajta a'ɨ́ɨn Jesús , ayée pu tiu'utaxájtaca'a tɨjɨ́n : ― Simón , ti'itɨ́j nu muaatá'ixaate'esin . Ayee pu tiu'utaniú a'ɨ́jna ɨ́ Simón tɨjɨ́n : ― Maeestru , patá'aj naatá'ixaate'en .
42007041	Aj pu i Jesús ayén tiraata'ixaa tɨjɨ́n : ― Seica mú nu'u hui tirá'acha'ɨɨre'eca'a me'ɨ́jna ɨ́ ja'atɨ tɨ tumin hua'utániɨ́jte , a'ɨ́mej mej hua'apua . Seɨ́j pu nu'u ayén tirá'acha'ɨɨre'eca'a a'achú cumu anxɨ́j ciento ɨ́ tumin . Ajta ɨ́ seɨ́j , ayée pu nu'u tirá'acha'ɨɨre'eca'a a'achú cumu muáacua jetze ɨ́ tumin .
42007042	’ Ja'iné camu a'atzu tí'ituaave'e ɨ́ mej jɨ́n tiraanájchite'en , a'ɨ́ɨ pu nu'u hui tihua'utá'uuni'iri'i a'ɨ́mej ɨ́ mej hua'apua a'achú mej caj tirá'acha'ɨɨre'eca'a . Me'ecui xaa , ¿ a'iné timuá'amitɨejte'e ? ¿ A'ataani hui jaítze'e raxɨ́'eve'e a'ame a'ɨ́jna ɨ́ tɨ hua'utá'uni'iri'i ? ― Ayee pu Jesús tiraata'íhua'uri'i .
42007043	Ajta a'ɨ́ɨn ɨ́ Simón , ayée pu tiu'utaniú tɨjɨ́n : ― Ayee pu tiná'amitɨejte'e ineetzi a'ɨ́jna jɨme'e tɨ tihua'utá'uuni'iri'i , a'ɨ́ɨ pu hui jaítze'e raxɨ́'eve'e a'ame a'ɨ́jna tɨ jaítze'e tirá'acha'ɨɨre'eca'a a'iné jaítze'e pu tiraatá'uuni'iri'i . Jesús pu ayén tiraata'ixaa tɨjɨ́n : ― Xɨ́'epɨ'ɨn pej hui tiu'utaxájtaca'a .
42007044	Aj pu i pɨ́ɨ a'uré'eve tɨ ij raaseíj a'ɨ́jna ɨ́ 'ɨ́ita'a . Aj pu i ayén tiraata'ixaa a'ɨ́jna ɨ́ Simón tɨjɨ́n : ― ¿ Ni pecaí raseíj pe'íjna i 'ɨ́ita'a ? Nee nu uteájrupi íiyu pe é'eche . Capej racáaxɨre ɨ́ jaj ɨ́ ne'ɨ́ɨca jetze . Mɨ́ ajtá'i amɨ́n ɨ́ 'ɨ́ita'a , a'ɨ́ɨ pu hui na'anaɨ́ɨri'i ne'ɨ́ɨca jetze a'ɨ́jna jɨme'e tɨ a'itajá'ara'atajye'icaa . Ajta na'anáhuatzi'iri'i ɨ́ rucɨpuá jɨme'e .
42007045	’ Mú'ee pej hui caí nu'itépɨ'ɨtze . Mɨ́ ajtá'i amɨ́n mɨ 'ɨ́ita'a , tɨ́j na'a tɨ huiiteájrupi yú chi'ita , a'ɨ́ɨ pu na'anáapɨ'ɨtze ɨ́ ne'ɨ́ɨca jetze .
42007046	Mú'ee pej caí na'avé'exɨri'iri'i ti'itɨ́j aceite yen nemu'uutze'e . Mɨ́ ajtá'i amɨ́n , a'ɨ́ɨ pu hui na'anáxɨri'iri'i ɨ́ ne'ɨ́ɨca jetze ti'itɨ́j tɨ naa teáarɨ́'e .
42007047	’ A'ɨ́j nu jɨ́n niyen tí'imua'ixaate'e . A'ɨ́ɨ pu jeíhua auteájturaa ɨ́ Dios jemi . Neajta nu nain tiraatá'uuni'iri'i a'iné jeíhua pu nexɨ́'eve'e já'araa . Mɨ́ pajta mú'ee , mɨ nej cɨ́j caj timuaatá'uuni'iri'i , mú'ee pej hui cɨ́j caj tí'inexe'eve'e . ― Ayee pu tiraata'ixaa .
42007048	Ajta Jesús pu ayén tiraata'ixaa a'ɨ́jna ɨ́ 'ɨ́ita'a tɨjɨ́n : ― Nu'uri hui timuaatá'uuni'iri'i ɨ́ pej jɨ́n auteájturaa ɨ́ Dios jemi .
42007049	Majta me'ɨ́n ɨ́ seica ɨ́ tɨ hua'utá'inee , matɨ́'ɨj miyen tiráanamuajri'i , matɨ́'ɨj mi autéjhuii mej ti'ihuaúrihua'u , tɨjɨ́n : ― ¿ A'ataani pú'een amɨ́jna mɨ tɨ tíhua'utá'uuni'ira a'ɨ́jna jɨme'e ɨ́ mej jɨ́n auteájturaa ɨ́ Dios jemi ? ― Ayee mú tiu'uteáurihua'uraca'a .
42007050	Ajta Jesús ayén tiraata'ixaa a'ɨ́jna ɨ́ 'ɨ́ita'a tɨjɨ́n : ― Pu'uri Dios mua'irájtuaa a'iné peté'atzaahuate'e mú'ee . Aricu hui á'ura'a axɨéehua . ― Ayee pu tiraata'ixaa .
42008001	Tɨ́'ɨj ayén tiuju'urɨ́j , a'úu pu á'uche'ecane'e tɨ́j na'a a'uun mej a'uchéjme ɨ́ chajta'a jetze , ajta a'ɨmuá mej a'uchéjme . Jesús pu tihuá'u'itɨiiri'i a'ɨ́jna ɨ́ niuucari ɨ́ mej jɨ́n huataújtemua'ave'esin , tɨ jɨ́me'en raxa ɨ́ Dios tɨ nainjapua tí'aijta . Majta mú á'ujujhua'ane'e a'ɨ́ɨme ɨ́ mej tamuáamuata'a japuan hua'apua ará'ase .
42008002	Majta seica jamuan á'ujujhua'ane'e mé 'uuca , ɨ́ tɨ Jesús tihuá'uhuaa , ajta a'ɨ́ɨme ɨ́ tɨ huá'a jetze tiyáaru'use huatamuári . A'ii mú a'ɨ́ɨn pú'een a'ɨ́jna ɨ́ María , mej miyen ratamuá'amua tɨjɨ́n Magdala tɨ é'eme'ecan . A'ɨ́jna jetze ɨ́ 'ɨ́ita'a , a'ɨ́j mú jetze huiráacɨ ɨ́ tiyáaru'use ɨ́ mej aráhua'apua ará'ase .
42008003	Seɨ́j pu ajta á'uche'ecane'e tɨ ayén ántehuaa tɨjɨ́n Juana , ɨ́ra'ara'an pu pú'een a'ɨ́jna ɨ́ Chuza , ɨ́ tɨ ti'itéjvee ɨ́ Heródes jemi . Ajtahua'a seɨ́j , a'ɨ́jna ɨ́ Susana , majta jeíhua , mé mu'iitɨ́ mej jamuan á'ujujhua'ane'e . A'ɨ́ɨ mú majta ravaɨre'eca'a me'ɨ́jna ɨ́ Jesús , majta a'ɨ́mej ɨ́ seica ɨ́ mej tamuáamuata'a japuan hua'apua ará'ase me'ɨ́jna jɨme'e ɨ́ mej tí'ijcha'ɨɨca'a a'ɨ́mej ɨ́ 'uuca .
42008004	Majta ɨ́ teɨte mej a'ɨmuá a'uchéjme , maúche'e mú ajteáxɨɨrijme'ecaa . A'uu mú a'arácɨ'ɨca'a seɨ́j chajta'a jetze , ajtahua'a seɨ́j , ajtahua'a seɨ́j . Matɨ́'ɨj mauj e'evé'ecɨ́'ɨca'a , Jesús pu ayén tiu'utámuaritaca'a tɨjɨ́n :
42008005	― Ja'atɨ tɨ nu'u hui tí'ihuastehua'a , u pu nu'u á'ume tɨ tejé'ehuaste'en . Aa pu aumé'ecaa ratáhua'anáa ɨ́ imue'eri . Seica pu nu'u juye jetze huavatzɨ́jraa . Matɨ́'ɨj mi japuan huachéecajraa a'ɨ́ɨme ɨ́ teɨte . Majta pina'ase , júte'ɨmua mú a'icára'arave'e . Aa ma'uráaseajrá'a meráacuaa .
42008006	’ Ajta seica ɨ́ imue'eri , a'úu pu nu'u hui huavatzɨ́jraa tetej tzajta'a . Tɨ́'ɨj ajneájxɨ , aj pu i huaré'ataa ɨ́ xɨcaj jɨme'e a'iné capu huarɨéenajye'icaa .
42008007	’ Ajta seica ɨ́ imue'eri , a'úu pu nu'u huavatzɨ́jraa a'u tɨ a'utzícare'eme . Ajta a'ɨ́ɨn ɨ́ tzicare'e , a'ɨ́ɨ pu nu'u huavaújse jamuan ɨ́ imue'eri . Capu tiu'utá'a ɨ́ imue'eri tɨ te'ejneájxɨ'ɨn .
42008008	’ Ajta seica ɨ́ imue'eri , áa pu nu'u huavatzɨ́jraa a'u tɨ a'urɨ́'en ɨ́ chuej . Naími'i pu hui huanéj . Jéihua pu nu'u tiú'ucɨɨreca'a . Jéihua pu jaítze'e airájraa caí ɨ́ seica tɨ raahuáste . ― Ayee pu tihua'utá'ixaa a'ɨ́jna ɨ́ Jesús . Tɨ́'ɨj raatapuá'ajtaca'a tɨ tiu'utaxájtaca'a , aj pu i ayén tihua'utá'ixaa ca'anín jɨme'e , tɨjɨ́n : ― Mɨ́ sej huiteánajca'amua , xáanamuajri'i hui temua'a naa . Yee pu'u .
42008009	Majta a'ɨ́ɨme ɨ́ mej jamuan á'ujujhua'ane'e , a'ɨ́ɨ mú raata'íhua'uri'i a'ij tɨ huataújmua'a a'ɨ́jna ɨ́ niuucari tɨ raatamuáritaca'a .
42008010	Ayee pu tihua'utá'ixaa tɨjɨ́n : ― Dios pu amuaatá'a sej yaú'itɨée xa'araa ɨ́ tɨ rú'avaa ɨ́ Dios jemi a'ɨ́jna jɨme'e a'ij tɨ a'ɨ́ɨn tí'aijta . Mɨ́ ajta ɨ́ seica , canu hui e'ehuauritɨéecan jɨ́n tihua'utá'ixaate'esin , sino chuijtari nu'u jɨ́me'en tihua'utá'ixaate'esin tɨ ij ayén tihuá'uruuren a'ij tɨ té'eyu'usi'i tɨjɨ́n : Mú'een xu nu'u xaa mé uunéjne'eri xá'aju'un . Aru , caxu ti'itɨ́j seijran . Mú'een xu xaa ranamua . Aru caxu hui yaú'itɨée xá'aju'un .
42008011	’ A'ɨ́jna ɨ́ niuucari nej raataxájtaca'a , ayée pu hui huataújmua'a . Ɨ́ imue'eri , ayée pu 'een tɨ́j ɨ́ niuucari tɨ Dios jemi é'eme'ecan .
42008012	’ Ajta ɨ́ imue'eri tɨ huavatzɨ́jraa juye jetze , ayée pu 'een matɨ́j a'ɨ́ɨme ɨ́ mej ranamua ɨ́ niuucari tɨ Dios jemi é'eme'ecan . Ajta a'ɨ́ɨn tiyaaru'u , a'ɨ́ɨ pu hui a'ure'enén , tihuá'ari'ira ɨ́ niuucari tɨ huá'a tzajta'a huateájturaa . Ayee pu rɨcɨ mej mi caí rá'antzaahuate'en , tɨ ij caí Dios hua'irájtuaani .
42008013	’ Ajta a'ɨ́jna ɨ́ tɨ tetej tzajta'a huavatzɨ́jraa , ayée pu hui 'een matɨ́j a'ɨ́ɨme ɨ́ mej huataújtemua'ave matɨ́'ɨj amuacaí ráanamuajri'i . Mɨ́ majta a'ɨ́ɨme , camu a'atzu té'eviicua'i . A'atzu mú á'atee mej té'atzaahuate'e . Aru tɨ́'ɨjtá teja'ure'enén a'ájna xɨcájra'a mej jetzen tirajpuaíitzi , camu cha'a te'utáviicua'i . Ca'anacan mú mé rúujɨsin .
42008014	’ Ajta a'ɨ́jna ɨ́ imue'eri tɨ a'uun huavatzɨ́jraa tzicare'e tzajta'a , ayée pu hui 'een matɨ́j a'ɨ́ɨme ɨ́ mej ranamua ɨ́ niuucari . Aru a'ɨ́ɨme , ɨ́ mej mauj yen huaté'uu íiyen chaanaca japua , jé'ecan mú a'ij té'ujmua'ate me'ɨ́jna jɨme'e ɨ́ tɨ huá'amuarɨ'eriste'e na'ari a'ɨ́jna jɨme'e ɨ́ mej jeíhua tí'ijcha'ɨɨ ca'ɨ́n a'ɨ́jna jɨme'e ɨ́ tɨ hua'aráanajche tɨ naa seijre'e . A'ɨ́j pu jɨ́n camu araúraste mej jeíhua rɨ́'ɨ tiu'utátuiire'en ɨ́ Dios jemi .
42008015	’ Ajta a'ɨ́jna ɨ́ imue'eri tɨ a'uun nu'u huavatzɨ́jraa ɨ́ chuej japua a'utɨ́ a'urɨ́'en , ayée pu 'een tɨ́j a'ɨ́ɨme ɨ́ mej urarɨ́'ene'ejme ɨ́ ru tzajta'a , majta á'ujca'ane ruxɨ́'evi'ira'a jɨme'e tɨ Dios hua'uta'aíj nain jɨme'e . A'ɨ́ɨ mú hui ranamua ɨ́ niuucari , majta ru'uté'an ɨ́ ru tzajta'a . Majta te'utáviicua'i . Ayee mú 'een jɨ́n huarɨ́n , jeíhua mú rɨ́'ɨ tiu'utátuiire'esin ɨ́ Dios jemi .
42008016	’ ¿ A'iné tejamuá'amitɨejte'e mú'ejmi a'ɨ́jna jɨ́me'en ɨ́ ja'atɨ tɨ hui aparaatu ti'itɨ́j tícha'ɨɨ ? Tɨ́'ɨj rá'ajtaira , ¿ a'uné jetze iyé'eruuren ? ¿ Ni qui xa'ari tzajta'a ruutéchajtza na'ari caama jete ye'iráchajtza ? Capu xaa ne'u . Ja'atɨ tɨ na'a án pu ɨmuá ya'ujchájtza mej mi atáneere ɨ́ taij jɨme'e ɨ́ mej a'uteáru'ipi .
42008017	Ajta , naíjmi'i tɨ́j na'a mej avíitzi'i jɨ́n miyen rɨcɨ ɨ́ teɨte , capu hui ayén éene'e a'ame . A'ɨ́ɨ mú xaa hui ramua'aréeren tɨ́'ɨj Dios mé jéjre'e raataseíjrata .
42008018	’ Rɨ́'ɨ xu'u mú'een sej si temua'a naa tiráanamua , a'iné tɨ pua'a ja'atɨ ti'itɨ́j tícha'ɨɨ ɨ́ Dios jemi , Dios pu jaítze'e tiraatá'asin . Ajta a'ɨ́ɨn tɨ caí ti'itɨ́j tícha'ɨɨ ɨ́ Dios jemi , Dios pu hui rá'ari'ira a'ɨ́jna ɨ́ tɨ ayén tirá'amitɨejte'e tɨ nu'u tí'ijcha'ɨɨ . ― Ayee pu tihua'utá'ixaa a'ɨ́jna ɨ́ Jesús .
42008019	Ajta a'ɨ́ɨn náànajra'an ɨ́ Jesús , majta ihuáamua'ame'en , a'ɨ́ɨ mú e'iré'ene mej mi raaseíj . Aru , capu huatárɨ'ɨristareca'a mej ajteáxɨɨre á vejli'i jemin a'iné jeíhua mú teɨte aité'uuca'a tá'apueerta .
42008020	Ja'atɨ pu ayén tiraata'ixaa a'ɨ́jna ɨ́ Jesús tɨjɨ́n : ― Mé pua'acɨé mú a'uté'uu a'anáàna , majta a'ihuáamua'a . Méjxe'eve'e mej muaaseíj .
42008021	Ajta a'ɨ́ɨn Jesús , ayée pu tiu'utaniú tɨjɨ́n : ― A'ii mú hui a'ɨ́ɨn pú'een ɨ́ nináàna , majta ɨ́ ne'ihuaamua'a , a'ɨ́ɨme ɨ́ mej ranamua ɨ́ niuucari tɨ Dios jemi é'eme'ecan , majta miyen rɨ́'ɨ tirá'astijre'e a'ij tɨ tiú'ujxe'eve'e . ― Ayee pu tihua'utá'ixaa a'ɨ́jna ɨ́ Jesús .
42008022	Ja'anáj tɨ ayén tiuju'urɨ́j . Jesús pu ayén tihua'utá'ixaa a'ɨ́mej ɨ́ mej jamuan á'ujujhua'ane'e tɨjɨ́n : ― Tiché'e antácɨɨne u jetze pújme'en a'u tɨ a'alaguun . Matɨ́'ɨj mi atéecɨ ɨ́ baarcu jetze . Matɨ́'ɨj mi a'ucɨ́j .
42008023	Maúche'e mú jaj japua huajú'ucaa , tɨ'ɨquí huatácu a'ɨ́jna ɨ́ Jesús . Tɨ'ɨj jí huatá'eecareca'a , ajta jeíhua pu ateáxɨjrihua'a ɨ́ jaj ɨ́ baarcu jetze . Mu'uri tɨ́n a'ucárutijme'e .
42008024	Majta a'ɨ́ɨme ɨ́ mej jamuan á'ujujhua'ane'e , a'ɨ́ɨ mú ya'ujɨ́ste a'ɨ́jna ɨ́ Jesús . Ayee mú tiraata'ixaa tɨjɨ́n : ― Maeestru , Tu'uri hui tɨ́n á'ajamɨn . Ajta a'ɨ́ɨn Jesús , a'ɨ́ɨ pu ájchee . Tɨ'ɨj jí raatá'ijmɨijri'i ɨ́ eeca , ajta japuutzari tɨ tiújta'ahua'a . Jɨ́me'en pu'u raatá'ijmɨijri'i , aj pu i huateápua'areca'a . Tɨ'ɨj jí naa hua'é'ene'e já'araa .
42008025	Tɨ'ɨj jí ayén tihua'uta'íhua'uri'i a'ɨ́mej ɨ́ mej jamuan á'ujujhua'ane'e tɨjɨ́n : ― ¿ A'iné 'een jɨ́n secaí té'atzaahuate'e ? Ajta a'ɨ́mej jemi , jé'ecan utéevatzɨ ɨ́ huá'a tzajta'a . Jé'ecan mú majta a'ij pua'a tira'utaseíj . Ayee mú tí'iru'ihua'uraca'a tɨjɨ́n : ― ¿ Ti'itáani tévira'a pú'een amɨ́jna ? A'ɨ́ɨ pu hui tihuá'aijte'e ɨ́ eeca , ajta ɨ́ jaj , majta hui rá'antzaahua .
42008026	Matɨ́'ɨj antacɨ́j , a'úu mú a'ará'a a'úu tɨ huatacá'a u Gadara . U jetze pújme'en tɨ é'eseijre'e u Galilea .
42008027	Tɨ'ɨj jí Jesús a'itáraa ɨ́ baarcu jetze . Aj pu i seɨ́j ra'antinájcheca'a . A'uu pu é'eme'ecan ɨ́ chajta'a jetze a'ɨ́jna ɨ́ ja'atɨ . Tiyáaru'use pu tzajta'an seijre'e . Pu'uri á'atee tɨ caí ti'itéchejca'a a'ɨ́jna ɨ́ ja'atɨ . Capu ajta chi'ij jetze chejca'a . A'uu pu'u e'echéjme'e a'u mej mɨ'ɨchite e'evé'enaamuaca .
42008028	Tɨ́'ɨj raaseíj a'ɨ́jna ɨ́ Jesús , án pu e'erájve ɨɨcájra'an jetze ɨ́ Jesús . Jé'ecan pu huajíjhuaca'a a'ɨ́jna ɨ́ ja'atɨ . Aj pu i ayén tiraatajé ca'anín jɨme'e tɨjɨ́n : ― ¿ A'iné ti'itɨ́j peteáruuren ineetzi jemi , Jesús , ɨ́ pej yaujra'an pɨ́rɨcɨ ɨ́ Dios tɨ ta japua é'eseijre'e ? Ayee nu hui tí'imuahuavii . Capej hui puaíjtzi neetá'acare'en .
42008029	Ayee pu a'ɨ́ɨn ja'atɨ tiraatáhuaviiri'i a'ɨ́jna ɨ́ Jesús a'ɨ́jna jɨme'e tɨ a'ɨ́ɨn Jesús ari tiraata'aíj a'ɨ́jna ɨ́ tiyaaru'u tɨ nu'u huiirájra'ani ɨ́ tevi jetze . Mu'íi pu tiyaaru'u raatéevi'i a'ɨ́jna ɨ́ ja'atɨ . Majta a'ɨ́ɨme ɨ́ teɨte ɨ́ mej a'uun e'echéjme'e , a'ɨ́ɨ mú ra'amuájɨ'ɨquihua'a muájca'are'ara'an jetze , majta ru'ɨ́ɨca jetze alaambre jɨme'e . Matɨ́'ɨj mi raaté'avaata . Ajta a'ɨ́ɨn ɨ́ tevi , tɨ́'ɨj pɨ́ na'a pu rajtzá'ana'a ɨ́'alaambre , ajta mé iyaúuruti a'u tɨ caí é'e ti'itɨ́j a'iné tiyaaru'u pu tzajta'an seijre'eca'a .
42008030	Tɨ'ɨj jí Jesús ayén tiraata'íhua'uri'i tɨjɨ́n : ― ¿ A'iné pua'antehuaa mú'ee ? Ayee pu tiu'utaniú a'ɨ́jna ɨ́ ja'atɨ tɨjɨ́n : ― I tej sei vi'ira'a ará'ase . Ayee pu tiraata'ixaa a'ɨ́jna jɨme'e ɨ́ mej mu'iitɨ́ tzajta'an seijre'e ɨ́ tiyáaru'use .
42008031	Majta a'ɨ́ɨme ɨ́ tiyáaru'use , jeíhua mú rájhuaviiri'i a'ɨ́jna ɨ́ Jesús tɨ 'ij a'ɨ́ɨn caí hua'uta'íte mej á'ucɨɨne tɨ e'etécun a'u mej á'anami'i ɨ́ tiyáaru'use .
42008032	Majta á vejli'i , ɨ́ tuiixu é'ecɨɨne , áa mú tejá'ucua'anen jɨrí jetze . Majta a'ɨ́ɨme tiyáaru'use , ayée mú tiraatáhuaviiri'i me'ɨ́jna ɨ́ Jesús tɨ hua'utá'an mej mi ɨ́ tuiixu tzajta'a a'uteárute . Aj pu i hua'utá'a .
42008033	Matɨ́'ɨj huiráacɨ ɨ́ tevi jetze , matɨ́'ɨj mi a'uruáachejraa ca'anín jɨme'e . Matɨ́'ɨj mi a'uteájrupi ɨ́ ɨ́ tuiixu tzajta'a . Majta me'ɨ́n ɨ́ tuiixu a'uruáachejraa . Matɨ́'ɨj mi ancáavatzɨ a'u tɨ e'encátee . Matɨ́'ɨj mi áata'a atéevatzɨ . Matɨ́'ɨj mi a'ujámɨ .
42008034	Majta a'ɨ́ɨme ɨ́ mej huá'acha'ɨɨca'a ɨ́ tuiixu , matɨ́'ɨj raaseíj a'ij tɨ ti'itɨ́j huarɨ́j , a'ɨ́ɨ mú a'uruáachejraa . Matɨ́'ɨj mi hua'utá'ixa ɨ́ teɨte chajta'a mé é'eche , majta a'ɨmuá mej a'uchéjme a'ij tɨ ti'itɨ́j huarɨ́j .
42008035	Matɨ́'ɨj mi a'ɨ́ɨme ɨ́ teɨte , a'úu mú e'iré'ene mej mi raaseíj . Matɨ́'ɨj a'uun e'iré'ene a'u tɨ Jesús a'utéveeca'a , a'úu mú yá'uteu a'ɨ́jna ɨ́ ja'atɨ ɨ́ mej jetzen huiráacɨ a'ɨ́ɨme ɨ́ tiyáaru'use . A'uu pu a'utácatii ɨ́ Jesús jemi . Pu'uri ti'itéchejca'a . Capu ché'e rutɨ́mua'iraca'a . Matɨ́'ɨj mi tiu'utátziɨn temua'a jeíhua .
42008036	Majta a'ɨ́ɨme ɨ́ mej raaseíj , a'ɨ́ɨ mú tihua'utá'ixaa ɨ́ teɨte a'ij tɨ Jesús tiráahuaa a'ɨ́jna ɨ́ ja'atɨ tiyáaru'use mej tzajta'an seijre'eca'a .
42008037	Matɨ́'ɨj mi naími'i ɨ́ mej a'uun a'uchéjme tɨ́j na'a tɨ a'uun huatacá'a u Gadara , a'ɨ́ɨ mú rájhuaviiri'i a'ɨ́jna ɨ́ Jesús , tɨ nu'u á'ura'ani a'iné jeíhua mú tiu'utátziɨn . A'ɨ́j pu jɨ́n Jesús ateájraa ɨ́ baarcu jetze . Tɨ'ɨj jí á'uraa .
42008038	Ajta a'ɨ́ɨn ɨ́ ja'atɨ tiyáaru'use mej jetzen huiráacɨ , jeíhua pu rájhuaviiri'i a'ɨ́jna ɨ́ Jesús tɨ raatá'an tɨ jamuan á'ura'ani . Mɨ́ ajta i caí , capu raatá'a tɨ jamuan á'ura'ani .
42008039	Ayee pu tiraata'ixaa tɨjɨ́n : ― Patá'aj hui huaré'ara'ani a'u pej é'eche patá'aj hua'utá'ixaate'en a'ij tɨ muáaruu ɨ́ Dios , a'ɨ́jna jɨme'e tɨ huápɨ'ɨ ruxe'eve'e . Aj pu i á'uraa a'ɨ́jna ɨ́ ja'atɨ . Tɨ'ɨj jí nainjapua tɨ́j na'a a'uun tɨ huatacá'a ɨ́ chajta'a jetze , a'ɨ́ɨ pu hua'utá'ixa a'ij tɨ ti'itɨ́ ráaruu tɨ huápɨ'ɨ ruxe'eve'e a'ɨ́jna ɨ́ Jesús .
42008040	Tɨ́'ɨj Jesús a'uré'araa yú jetze pújme'en , jeíhua mú teɨte ra'ancuré'evi'itɨ . Muaateújtemua'ave a'iné a'ɨ́ɨ mú rachú'eve'eca'a .
42008041	Jɨ́me'en pu'u Jesús a'uun a'ará'a , aj pu i seɨ́j ɨ́ ja'atɨ é'ejtunutaca'a á vejli'i jemin ɨ́ Jesús . Ayee pu ántehuaa tɨjɨ́n Jairo . A'ɨ́ɨ pu tí'aijta u teyujta'a . Tɨ'ɨj jí a'ɨ́ɨn raatáhuaviiri'i tɨ Jesús a'uré'enen jemin chajnan a'iné pu'uri nu'u á'ame'ere ɨ́ yaujra'an . Ajta , a'ɨ́ɨ pu'u caj pɨ́tí'ijyauj , ɨ́iitacan . Ajta a'ɨ́jna ɨ́ yaujra'an , ayée pu rájcha'ɨɨ a'achú cumu tamuáamuata'a japuan hua'apua nine'ira'a . Tɨ'ɨj jí Jesús á'uraa jamuan . Majta ɨ́ teɨte , jeíhua mú ajteáxɨɨreca'a jemin . Temua'a mú tité'ecataca'a .
42008042	
42008043	Ajta a'ɨ́ɨn 'ɨ́ita'a , áa pu ajta a'utéveeca'a . Pu'uri á'atee a'achú cumu tamuáamuata'a japuan hua'apua nine'ira'a tɨ ayén a'ɨ́jna jɨ́n tí'icui'i a'ɨ́jna jɨme'e tɨ tí'ira'asecare'e ɨ́ xúure'e . Capu mé'e a'atɨ́jca'a tɨ raayɨ́'ɨtɨhua'a tɨ tiráahuaate'en .
42008044	Tɨ'ɨj jí a'ɨ́ɨn 'ɨ́ita'a , huarita'an a'uré'ene . Aj pu i ra'ajtamuárɨej ɨ́ cɨ́ɨxure'ara'an jetze . Jɨ́me'en pu'u ra'ajtamuárɨej , aj pu i huateápua'areca'a tɨ uvé'emɨ'ɨye ɨ́ xúure'e .
42008045	Tɨ'ɨj jí Jesús ayén tihua'uta'íhua'uri'i tɨjɨ́n : ― ¿ A'ataani hui na'ajtamuárɨej ? Naími'i mú miyen tiu'utaniú tɨjɨ́n : ― Canu nee . Matɨ́'ɨj miyen tiu'utaxájtaca'a , a'ɨ́jna ɨ́ Pedro , a'ɨ́ɨ pu ayén tiraata'ixaa tɨjɨ́n : ― Maeestru , jeíhua mú ajteáxɨɨri ɨ́ teɨte mú'eetzi jemi . Majta á'ujtajche .
42008046	Mɨ́ ajta a'ɨ́ɨn Jesús , ayée pu tiu'utaxájtaca'a tɨjɨ́n : ― Ja'atɨ pu xaa na'ajtamuárɨej . Nee nu hui ráamua'areeri'i tɨ́'ɨj nemuárɨ'eri'ira'a huirájraa . ― Ayee pu tiu'utaxájtaca'a a'ɨ́jna ɨ́ Jesús .
42008047	Ajta a'ɨ́ɨn ɨ́ 'ɨ́ita'a , a'ɨ́ɨ pu ráamua'areeri'i tɨ caí rɨ'ɨrí tɨ huateúravaa . Tɨ'ɨj jí e'iré'ene . Ruvivée . Aj pu i é'ejtunutaca'a jemin ɨ́ Jesús . Tɨ'ɨj jí ayén tiu'utaxájtaca'a a'iné 'een jɨ́n ra'ajtamuárɨej mé jéjre'e mejseíiraca'a ɨ́ teɨte . Ajta ayée pu tiu'utaxájtaca'a a'ɨ́jna jɨme'e tɨ huarúj .
42008048	Aj pu i Jesús ayén tiraata'ixaa tɨjɨ́n : ― Niyauj , pepu'uri hui huarúj pe'ɨ́jna jɨme'e pej té'atzaahuate'e . Aricu , á'ura'a axɨéehua .
42008049	Aúche'e pu ti'ixáataca'a tɨ́'ɨj seɨ́j e'iré'ene tɨ huá'a jetze ajtéme'ecan ɨ́ mej a'uun é'eche ɨ́ Jairo jemi , a'ɨ́jna tɨ tí'aijta u teyujta'a . Ayee pu tiraata'ixaa tɨjɨ́n : ― Pu'uri huamɨ́'ɨ ayauj . A'ɨ́j pej hui jɨ́n caí cha'a tira'antiú'uuni'ira'an mɨ maestro .
42008050	Tɨ́'ɨj Jesús ayén tiráanamuajri'i , ayée pu tiraata'ixaa a'ɨ́jna ɨ́ Jairo tɨjɨ́n : ― Capej tí'itziɨɨne'e . Patá'aj té'antzaahuate'en pena'a . Aúche'e pu hui rujni . ― Ayee pu tiraata'ixaa .
42008051	Matɨ́'ɨj mi a'ucɨ́j . Matɨ́'ɨj me'uun a'ará'a Jairo tɨ é'eche . Matɨ́'ɨj me'uun a'uré'ene , capu hua'utá'a ɨ́ teɨte mej a'uun a'uteárute u chi'ita . A'ɨ́mej pu'u huatá'a a'ɨ́jna ɨ́ Pedro , ajta a'ɨ́jna ɨ́ Juan , ajta a'ɨ́jna ɨ́ Jacobo . Ajta a'ɨ́ɨme ɨ́ vaújsimua'ame'en ɨ́ tɨ huamɨ́'ɨ , a'ɨ́mej pu ajta huatá'a .
42008052	Majta me'ɨ́n ɨ́ teɨte á pua'acɨé mej a'uté'uuca'a , naími'i mú ca'anín jɨ́n ruyeineca'a . Máujxɨeemɨste'ecaa micu . Ajta a'ɨ́ɨn Jesús , ayée pu tihua'utá'ixaa tɨjɨ́n : ― Caxu ruyeine . Capu hui mɨ'ɨchi . Cutzú pu'u .
42008053	Matɨ́'ɨj mi raate'atzeájraa a'iné méjmua'areereca'a tɨjɨ́n huamɨ́'ɨ .
42008054	Tɨ'ɨj jí Jesús ra'ajtamuárɨej ɨ́ pa'arɨ'ɨ ɨ́ muájca'are'ara'an jetze . Ayee pu tiraata'ixaa tɨjɨ́n : ― Niyauj , ájchesi .
42008055	Tɨ'ɨj jí xɨéjniu'ucare'ara'an huaré'araa ɨ́ jemin . Jɨ́me'en pu'u huaré'araa ɨ́ jemin , aj pu i ájchee . Tɨ'ɨj jí Jesús ayén tíhua'uta'aíj ɨ́ vaújsimua'ame'en mej nu'u tiraamín .
42008056	Jé'ecan mú naa rɨ́'ɨ tira'utaseíj ɨ́ vaújsimua'ame'en . Ajta a'ɨ́ɨn Jesús , a'ɨ́ɨ pu hua'utá'ijmɨijri'i mej caí ja'atɨ ixaate'e a'ij tɨ ti'itɨ́j huarɨ́j .
42009001	Ja'anáj pu nú'u ayén huarɨ́j a'ɨ́jna ɨ́ Jesús . A'ɨ́ɨ pu hua'utajé a'ɨ́mej ɨ́ mej tamuáamuata'a japuan hua'apua ará'ase . Aj pu tihua'u'íjca a'ɨ́jna jɨme'e mej mi hua'utamuárite'en a'ɨ́mej ɨ́ tiyáaru'use ɨ́ mej teɨte tzajta'a seijre'e , majta mej nu'u tihuá'uhuaate'en tɨ́j na'a ti'ipua'amé ɨ́ cuí'ini'ira'a ɨ́ mej jɨ́n tí'icucui'i ɨ́ teɨte . Jesús pu ajta hua'utá'a ɨ́ muárɨ'eri'ire'ara'an ɨ́ mej jɨ́n miyen tiú'uruuren .
42009002	Tɨ'ɨj jí hua'uta'íteca'a mej mi a'ucɨ́jxɨ'ɨn mej mi tihua'utá'ixaate'en ɨ́ teɨte a'ɨ́jna jɨme'e ɨ́ niuucari tɨ jɨ́me'en raxa ɨ́ Dios tɨ nainjapua tí'aijta . Ajta pu hua'uta'íteca'a mej mi tihuá'uhuaate'en ɨ́ mej tí'icucui'i .
42009003	Ayee pu tihua'utá'ixaa tɨjɨ́n : ― Caxu ti'itɨ́j anú'an ɨ́ sej jɨ́n huateújvaɨre'en ɨ́ juye jetze , ni ti'itɨ́j itzɨ́j , ca'ɨ́n ti'itɨ́j ca'aní na'ari ti'itɨ́j pan o tumin . Seajta hui , seɨ́j xu'u anpiín ɨ́ síicu'uri . Caxu hua'apuaca té'epiin .
42009004	’ A'uu tɨ na'a sej ará'aiixa a'ájna a'u tɨ chi'ij a'utéjvee , a'úu xu u á'ateere ajta sena'a caí á'ucɨɨne a'ujna u chajta'a .
42009005	Ajta , ayée xu hui huárɨni tɨ pua'a mecaí amua'ancuré'evi'itɨn . Setɨ́'ɨj á'ucɨɨne se'újna u chajta'a , xajtaújrɨ́'ɨpɨ'ɨn ɨ́ sej ajtáca'acaimé'e , seajta raatéca'atzɨjxɨ'ɨn tɨ ij cáaxɨn ɨ́ chuej . Ayee xu a'ɨ́jna jɨ́n huarɨ́n , aj mú mi ramua'aréeren mej auteájturaa ɨ́ Dios jemi . ― Ayee pu tihua'utá'ixaa a'ɨ́jna ɨ́ Jesús .
42009006	Matɨ́'ɨj mi a'ucɨ́jxɨ nainjapua tɨ́j na'a a'uun tɨ huatacá'a . Nainjapua mú hua'utá'ixa ɨ́ niuucari tɨ jɨ́n Dios hua'irátuaasin . Majta tihuá'uhuaa ɨ́ teɨte .
42009007	Ajta a'ɨ́ɨn ɨ́ Heródes , a'ɨ́jna tɨ tajtuhuan jɨ́n ti'itéveeca'a , a'ɨ́ɨ pu ráamua'areeri'i a'ij mej ti'itɨ́j ruurejca'a . Capu a'ij tirá'amitɨejte'eca'a a'iné seica mú miyen tí'ixajtaca'a tɨjɨ́n : ― Pu'uri ajtahua'a a'itáraa a'ɨ́jna ɨ́ Juan a'ujna mej ye'avá'ana .
42009008	Majta seica miyen tɨjɨ́n : ― Pu'uri ajtahua'a huataseíjre a'ɨ́jna ɨ́ Elías . Majta seica miyen tí'ixajtaca'a tɨ nu'u seɨ́j pu a'itáraa huá'a tzajta'a ɨ́ mɨ'ɨchite tɨ Dios jetze me'ecan tí'ixaxa'ata'a .
42009009	Ajta a'ɨ́ɨn Heródes , ayée pu tiu'utaxájtaca'a tɨjɨ́n : ― Teajta hui ra'antiveíjcheca'a ɨ́ mu'úura'an ne'ɨ́jna ɨ́ Juan . A'ɨ́j pu jɨ́n caí a'ɨ́ɨn pú'een . ¿ A'atajqui na'a pú'een a'ɨ́jna ɨ́ nej jɨ́me'en niyen tí'inamua ? ― Ayee pu tiu'utaxájtaca'a . Ajta huataújtese tɨ raaseíj .
42009010	Majta me'ɨ́n ɨ́ mej tamuáamuata'a japuan hua'apua ará'ase , matɨ́'ɨj mu'u pɨ́ja'uré'avatzɨ , matɨ́'ɨj mi miyen tiraata'ixaa me'ɨ́jna ɨ́ Jesús a'ij mej ti'itɨ́j huáruu . Tɨ'ɨj jí a'ɨ́ɨn huá'uvi'itɨ a'ɨ́mej . Matɨ́'ɨj mi a'ucɨ́j rujɨ́ɨmua'a a'ujna já'ahua'a chajta'a tɨ ayén téja'arájtehuaa tɨjɨ́n Betsaída .
42009011	Majta me'ɨ́n ɨ́ teɨte , matɨ́'ɨj ráamua'areeri'i , a'úu mú e'iré'ene a'u tɨ a'utéveeca'a ɨ́ Jesús . A'ɨ́ɨ pu hua'ancuré'evi'itɨ . Ajta tihua'utá'ixaa a'ij tɨ 'een a'ɨ́jna jɨme'e tɨ Dios tí'aijta nainjapua . Ajta tihuá'uhuaa ɨ́ mej ti'icúcui'ime'ecaa .
42009012	Tɨ́'ɨj huaré'echuijxareca'a , a'ɨ́ɨme ɨ́ mej tamuáamuata'a japuan hua'apua ará'ase , a'ɨ́ɨ mú e'iré'ene ɨ́ Jesús jemi . Ayee mú tiraata'ixaa tɨjɨ́n : ― Patá'aj hua'aré'e'itixɨ'ɨn ɨ́ teɨte mej mi a'ucɨ́jxɨ'ɨn tɨ́j na'a a'uun mej huachéjme u chajta'a , ajtahua'a ayée ɨmuá mej a'uchéjme , mej mi me'uun tiú'unanan ti'itɨ́j mej ráacua'ani , mej mi majta me'uun a'ucu'utzu a'iné capu hui ye'e ti'itɨ́j ayajna a'u tej a'uté'uu .
42009013	Ajta a'ɨ́ɨn Jesús , ayée pu tihua'utá'ixaa tɨjɨ́n : ― Setá'aj mú'een tihua'umín . Matɨ́'ɨj mi miyen tiraata'ixaa tɨjɨ́n : ― Aii tu'u tícha'ɨɨ a'achú cumu anxɨ́vica ɨ́ pan , teajta hua'apuaca ɨ́ hua'ité , ca'ɨ́n tej teja'uvé'enanan ɨ́ mej jɨ́n tiú'ucua'ani naíjmi'i . ― Ayee mú tiraata'ixaa .
42009014	Majta a'ɨ́ɨme ɨ́ teteca , ayée mú ará'ase a'achú cumu anxɨ́j vi'ira'a . Aj pu i Jesús ayén tihua'utá'ixaa a'ɨ́mej ɨ́ mej jamuan á'ujujhua'ane'e tɨjɨ́n : ― Miche'e a'ujrá'ase ɨ́ teɨte , muáacua jetze mua'arástɨmé'e , méyee majta méyee .
42009015	Matɨ́'ɨj mi miyen huarɨ́j . Majta ɨ́ teɨte , naími'i mú a'ujrá'aseca'a .
42009016	Aj pu i Jesús , ra'ancuré'e'ɨ'ɨpɨ ɨ́ pan , ajta ɨ́ hua'ité . Aj pu i júte'e á'ujneereca'a . Rɨ́'ɨ pu tiraatá'a ɨ́ Dios . Ajta , a'utéjche tɨ ra'antítaaraxɨ'ɨn ɨ́ pan , ajta ɨ́ hua'ité . Aj pu i hua'utá'ɨ́'ɨpɨ'i a'ɨ́mej ɨ́ mej jamuan á'ujujhua'ane'e . Matɨ́'ɨj mi autéjhuii mej ha'uré'e'ɨ'ɨpɨite'en ɨ́ teɨte . A'atzu mú á'atee mej hua'uré'e'ɨ'ɨpɨite'esin ɨ́ pan , majta ɨ́ hua'ité .
42009017	Naími'i mú tiú'ucuaa . Temua'a mú titéeju'uxai . Majta a'ɨ́ɨme ɨ́ mej Jesús jamuan á'ujujhua'ane'e , maúche'e majta te'evé'ejɨste'axɨ sicɨ́ri jetze me'ɨ́jna tɨ te'avá'aturaa . Ajta a'ɨ́ɨn ɨ́ sicɨ́ri , ayée pu te'ará'aseca'a a'achú cumu tamuáamuata'a japuan hua'apua .
42009018	Ja'anáj pu ayén tiuju'urɨ́j . A'uu pu já'ahua'a Jesús téniuusime'e ruseɨ́j . A'ɨ́ɨ mú raseíjraca'a ɨ́ mej jamuan á'ujujhua'ane'e . Ayee pu tihua'uta'íhua'uri'i tɨjɨ́n : ― ¿ A'iné metí'ixa ɨ́ teɨte ja'atá nú'u ne pú'een inee ?
42009019	Ayee mú tiraata'ixaa tɨjɨ́n : ― Seica mú miyen ti'ixa tɨjɨ́n mú'ee pe nu'u pe'ɨ́n pú'een a'ɨ́jna ɨ́ Juan tɨ huá'amuaɨ'ɨhuacare'e . Majta seica miyen tɨjɨ́n mú'ee pe nu'u pe'ɨ́n pú'een a'ɨ́jna ɨ́ Elías tɨ ajmí'i seijre'eca'a . Majta seica miyen tɨjɨ́n seɨ́j pej nu'u a'itáraa huá'a jemi ɨ́ mɨ'ɨchite tɨ Dios jetze me'ecan tí'ixaxa'ata'a .
42009020	Aj pu i ayén tihua'uta'íhua'uri'i tɨjɨ́n : ― Ari mú'een , ¿ a'iné setí'imua'atze ja'atá ne pú'een ? Ajta a'ɨ́ɨn ɨ́ Pedro , ayée pu tiraata'ixaa tɨjɨ́n : ― Mú'ee pe hui pe'ɨ́n pú'een ɨ́ Cɨríistu'u tɨ Dios án mú já'ujra ɨ́ ɨpuari japua .
42009021	Ajta a'ɨ́ɨn ɨ́ Jesús , jeíhua pu huau'íjca mej nu'u caí ja'atɨ ixaate'e ja'atɨ tɨ pú'een .
42009022	Ajta Jesús ayén tihua'utá'ixaa tɨjɨ́n : ― Ayee pu tiú'ujxe'eve'e ineetzi jemi , i nej neajta huá'a jetze airáane ɨ́ teɨte nej ni inee jeíhua rajpuaíitzi ná'ara'ani . Majta a'ɨ́ɨme ɨ́ hua'avaujsi , majta a'ɨ́ɨme ɨ́ mej tí'aijta u teyujta'a , majta a'ɨ́ɨme ɨ́ mej tí'imua'ata ɨ́ yu'uxari jetze tɨ Moisés ra'uyú'uxaca'a , naími'i mú hui netíti . Majta neejé'icatan . Ajta , tɨ́'ɨj teuumé'eca huaíca xɨcaj , na'itaméj huá'a tzajta'a ɨ́ mɨ'ɨchite nej ni ruuri ná'ara'ani . ― Ayee pu tihua'utá'ixaa .
42009023	Tɨ'ɨj jí ayén tihua'utá'ixaa tɨjɨ́n : ― Tɨ́ pua'a ja'atɨ raxɨ́'eve'e tɨ á'uche'ecane'en nee jamuan , ayée pu ruxe'eve'e tɨ a'ɨ́ɨn amuacaícan mé rúurɨeni a'ij tɨ tí'ijxe'eve'e ɨ́ ru tzajta'a . Ajta á'iyen cha'a a'ɨ́ɨn huataúra'an tɨ́j na'a tɨ yú auca'itɨ́ a'ame tɨ ayén che'atá na'a tirajpuaíitzi á'ara'ani netɨ́j hui inee tirajpuaíitzi na'ame . Ché'e a'ɨ́ɨn ajta ayén huárɨni a'ij nej tí'iraxe'eve'e inee , tɨ́j na'a tɨ yú auca'itɨ́ a'ame .
42009024	’ Ayee pu'u , tɨ pua'a ja'atɨ a'ɨ́jna jɨ́n tí'itese'e tɨ nain tí'ijseɨre'en tɨ́j na'a pua'amé yen tí'iseijre'e tɨ́'ij ruxɨéehua chée á'ara'ani , aru tɨ pua'a ari huámɨ'ɨni , capu cha'a a'ij tiraatévaɨre'esin a'ɨ́jna tɨ tí'ijcha'ɨɨ . Ajta tɨ pua'a ja'atɨ huámɨ'ɨni a'ɨ́jna jɨme'e tɨ na'ará'astijre ineetzi , a'ɨ́ɨ pu xaa hui aúche'e rateuni ɨ́ ruxɨ́ejniu'uca tɨ auj ruurica'a .
42009025	’ Ahuii , ¿ a'iné tejamuá'amitɨejte'e mú'ejmi ? ¿ A'iné ti'itɨ́j tiraatéva'ɨri ɨ́ ja'atɨ tɨ nain huamuá'itɨn tɨ ayén seijre'e íiyen chaanaca japua tɨ pua'a á'iyen yá'urɨeeni a'ɨ́jna ɨ́ ja'atɨ ɨ́ ruxɨ́ejniu'uca tɨ aúche'e ruurica'a ? Capu hui a'atzu ti'itɨ́j a'ij tiraatéva'ɨri , tzɨ́te'e .
42009026	’ Tɨ́ pua'a ja'atɨ tí'itevi'ira'a ineetzi jemi na'ari tí'itevi'ira'a a'ij nej ti'ixa , inee i nej neajta huá'a jetze airáane ɨ́ teɨte , ayée nu hui che'atá nena'a tiu'utatévi'ira'ata ɨ́ jemin a'ájna xɨcájra'a nej jetzen yé ve'ecánejsin . ’ Ayee nu tejá'amua'ixaate'e . A'ájna nu xaa yé ve'ecánejsin , neti'itevée nu na'ame ti'itɨ́j Rey jɨme'e . Ayee nu che'atá nain jɨ́n te'entínmua'aréere na'ame tɨ́j ɨ́ niyá'upua . Neajta nu huataseíjre'esin huá'a jamuan ɨ́ mej tí'ivaɨre'e ɨ́ ta japua . Huápɨ'ɨ pu hui naa seíire'e a'ame mej mi naa rɨ́'ɨ tína'utaseíj ɨ́ teɨte .
42009027	’ Ayee nu hui tejá'amua'ixaate'e tzáahuati'ira'a jɨme'e , seica mej yé huaté'uu ayajna , camúu xɨ cui'ini sino matɨ́'ɨj amuacaícan raseijran tɨ Dios tiu'uta'aíjta íiyen chaanaca japua . ― Ayee pu tihua'utá'ixaa a'ɨ́jna ɨ́ Jesús .
42009028	Teuumé'eca a'achú cumu aráhuaica xɨcaj tɨ Jesús ayén tiu'utaxájtaca'a , aj pu i a'ɨ́mej a'uví'itɨ , a'ɨ́jna ɨ́ Pedro , ajta a'ɨ́jna ɨ́ Juan , ajta a'ɨ́jna ɨ́ Jacobo . Matɨ́'ɨj mi anticɨ́j ɨ́ jɨrí japua . Tɨ'ɨj jí Jesús a'utéjche tɨ huatéjniuuni .
42009029	Tɨ́'ɨj auj téniuusime'e , aj pu i seɨcɨé huaújruu a'ɨ́jna ɨ́ Jesús ɨ́ runéerime jetze . Temua'a pu naa tiu'utécuainareca'a ɨ́ cɨ́ɨxure'ara'an . Ayee pu ti'itétaave'e cumu metémaxcava'ara .
42009030	Matɨ́'ɨj mi hua'apua huataseíjre jamuan ɨ́ Jesús . A'ii mú me'ɨ́n pú'een , a'ɨ́jna ɨ́ Moisés teecan , ajta a'ɨ́jna ɨ́ Elías .
42009031	Huápɨ'ɨ mú naa seijre'eca'a . Majta jamuan tí'ixajtaca'a a'ɨ́jna ɨ́ Jesús . A'ɨ́j mú jɨ́n tiú'urixaate'ecaa a'ɨ́jna ɨ́ tɨ jɨ́n araúrastejsin a'ájna Jerusalén , tɨ a'ɨ́ɨn huámɨ'ɨni a'ájna .
42009032	Ajta a'ɨ́ɨn ɨ́ Pedro , majta ɨ́ mej hua'apua ɨ́ mej a'uté'uuca'a jamuan , jeíhua mú cu'utzícuca'a . Matɨ́'ɨj huájɨ , matɨ́'ɨj mi hua'useíj a'ɨ́mej ɨ́ teteca ɨ́ mej áa huaté'uuca'a jamuan ɨ́ Jesús . Majta raaseíj a'ij tɨ éene'e ɨ́ Jesús tɨ jeíhua huápɨ'ɨ naa seijre'eca'a .
42009033	Matɨ́'ɨj meri á'ucɨɨnicu a'ujna tɨ a'utéjvee ɨ́ Jesús a'ɨ́ɨme mej hua'apua ɨ́ teteca , aj pu i ayén Pedro tiraata'ixaa tɨjɨ́n : ― Maestro , naa pu xɨ́'epɨ'ɨn tej yé huaté'uu . Tiché'e hui huaícaca huátaahuaa , ɨ́ ɨnaamua , seɨ́j tɨ mú'eetzi a'áa a'ame , ajta seɨ́j , Moisés tɨ ra'áa á'ara'ani , ajta seɨ́j , Elías tɨ ra'áa á'ara'ani . ― Ayee pu tiu'utaxájtaca'a a'ɨ́jna ɨ́ Pedro a'iné capu a'ij rá'amitɨejte'eca'a .
42009034	Tɨ́'ɨj auj ti'ixáataca'a , aj pu i jaitɨri huataseíjre . Aj pu i huá'a jetze rájrupi . Tɨ́'ɨj huá'a jetze rájrupi , matɨ́'ɨj mi tiu'utátziɨn a'ɨ́ɨme ɨ́ mej Jesús jamuan á'ujujhua'ane'e .
42009035	Tɨ'ɨj jí niuucari e'icánamuajre ɨ́ jaitɨri tzajta'a , ayén tɨjɨ́n : ― A'ii pu hui a'ɨ́ɨn pú'een ɨ́ niyauj , ɨ́ nej ra'antíhua'u . Setá'aj ráanamua . ― Ayee pu tiu'utaxájtaca'a .
42009036	Tɨ́'ɨj ayén tiu'utaxájtaca'a , án pu a'utevée já'araa ruseɨ́j a'ɨ́jna ɨ́ Jesús . Majta a'ɨ́ɨme ɨ́ mej jamuan á'ujujhua'ane'e , a'ɨ́ɨ mú ru'uté'aa ɨ́ ru tzajta'a . Camu ja'atɨ huatá'ixaa a'ij mej tiu'uséij .
42009037	Yee ruijmua'a yee , matɨ́'ɨj meri acáacɨ ɨ́ jɨrí japua , jeíhua mú teɨte ra'antinájcheca'a .
42009038	Ajta seɨ́j pu a'utéveeca'a huá'a tzajta'a ɨ́ teɨte . A'ɨ́ɨ pu raatajé tɨjɨ́n : ― Maeestru , jeíhua nu hui muahuavii pej ya'utéeseij ɨ́ niyauj , a'iné a'ɨ́ɨ nu'u caj ti'ijyaúj .
42009039	Xɨ́ejniu'ucari tɨ a'ij pua'a 'een , a'ɨ́ɨ pu hui rájviivi'i . A'ɨ́j pu jɨ́n , jeíhua rujíjhuave'e ɨ́ pa'arɨ'ɨ . Ajta jeíhua pu huá'aruri ratá'aca ɨ́ jetzen . A'ɨ́j pu jɨ́n , áijjaamɨxcue'ire'e ɨ́ rutene'e jetze . Cɨ́j pu'u tiratá'aca tɨ ruxɨéehua rɨ́'ɨ mé tejá'uche'ecane'en . Pu'uri rá'apua'ajte'esin .
42009040	Nehuá'uhuaviiri'i hui ne'ɨ́mej ɨ́ mej á jamuan á'ujujhua'an mej raatamuárite'en tɨ tzajta'an seijre'e . Majta caí raayɨ́'ɨtɨhua'a . ― Ayee pu tiraata'ixaa a'ɨ́jna ɨ́ ja'atɨ .
42009041	Ajta a'ɨ́ɨn Jesús , ayée pu tiu'utaniú : ― Mú'een mɨ sej iiji huáteemua , caxu hui té'atzaahuate'e , mɨ sej a'ij pua'a tí'iteteɨte . ¿ A'achúni ruxe'eve'e nej a'ateevi'i mú'ejmi jemi nej ni rɨ́'ɨ amuáaruuren ? Mé je'evé'evi'itɨchi mɨ pa'arɨ'ɨ .
42009042	Tɨ́'ɨj auj e'evé'eme'ecaa , a'ɨ́ɨ pu tiyaaru'u ra'itárɨe á chuaata'a , ajta huá'aruri raatá'a . Aru a'ɨ́ɨn Jesús , a'ɨ́ɨ pu ra'ajté'axɨ ɨ́ tiyaaru'u . Aj pu i tiráahuaa ɨ́ pa'arɨ'ɨ . Ajta raatátui ɨ́ táàtajra'an .
42009043	Majta naími'i mú naa rɨ́'ɨ tira'utaseíj a'ɨ́jna jɨme'e tɨ Dios ayén ráaruu a'ɨ́jna tɨ huápɨ'ɨ ruxe'eve'e . Matɨ́'ɨj mauj a'ij tejá'useijraca'a ɨ́ teɨte me'ɨ́jna jɨme'e a'ij tɨ Jesús huarɨ́j , ayée pu tihua'utá'ixaa a'ɨ́mej ɨ́ mej jamuan á'ujujhua'ane'e .
42009044	Ayen tɨjɨ́n : ― Rɨ́'ɨ xu'u mú'een tiráanamua . Ayee pu hui tí'ineruuren ineetzi , i nej neajta huá'a jetze airáane ɨ́ teɨte . Avíitzi mú jɨ́n neetzi tiu'utátuiire'esin huá'a jemi ɨ́ teɨte . ― Ayee pu tihua'utá'ixaa .
42009045	Majta me'ɨ́n ɨ́ mej jamuan á'ujujhua'ane'e , camu yaú'itɨée muá'araa a'ij tɨ huataújmua'a ɨ́ niuucari tɨ raataxájtaca'a a'ɨ́jna ɨ́ Jesús , sino huateúravaataca'a mej mi caí yaú'itɨée muá'ara'ani . Majta mú tí'itziɨɨne'eca'a . A'ɨ́j mú jɨ́n caí raata'íhua'uri'i me'ɨ́jna jɨme'e a'ij tɨ huataújmua'a .
42009046	Ja'anáj pu ayén tiuju'urɨ́j . A'ɨ́ɨme ɨ́ mej Jesús jamuan á'ujujhua'ane'e , a'ɨ́ɨ mú autéjhuii mej tiú'ujeeve a'ɨ́jna jɨme'e yee a'atani jaítze'e ve'ecán jɨ́n ti'itéjvee iteen tej tamuáamuata'a japuan hua'apua ará'ase .
42009047	Ajta a'ɨ́ɨn Jesús , a'ɨ́ɨ pu ramua'areereca'a a'ij mej tí'imua'ajca ɨ́ ru tzajta'a . Aj pu i pa'arɨ'ɨ avé'evi'itɨ . Tɨ́'ɨj i á vejli'i raatéjche a'u tɨ a'utéjvee .
42009048	Aj pu i ayén tihua'utá'ixaa tɨjɨ́n : ― Ja'atɨ tɨ na'a tɨ ra'ancuré'evi'itɨn a'íjna i pa'arɨ'ɨ neniúucajtze'e , a'ɨ́ɨ pu hui ajta na'ancuré'evi'itɨn ineetzi . Ajta a'ɨ́ɨn tɨ na'ancuré'evi'itɨn ineetzi , a'ɨ́ɨ pu ajta ra'ancuré'evi'itɨn a'ɨ́jna tɨ tinaata'aíj . Ayee pu'u tí'een a'iné a'ɨ́jna tɨ jaítze'e cɨ́lieene'en jɨ́n ti'itéjvee mú'ejmi mɨ sej nee jamuan á'ujujhua'an , ɨ́ Dios jemi , a'ɨ́ɨ pu hui jaítze'e ve'ecán jɨ́n ti'itéjvee caí máàj ja'atɨ . ― Ayee pu tihua'utá'ixaa a'ɨ́jna ɨ́ Jesús .
42009049	Ajta a'ɨ́ɨn ɨ́ Juan , ayée pu tiraata'ixaa tɨjɨ́n : ― Maeestru , ja'atɨ tu a'uséij tɨ huá'amuarite'eca'a ɨ́ tiyáaru'use mej huá'a tzajta'a seijre'e ɨ́ teɨte . Aniúucajtze'e pu jɨ́n huá'amuarite'eca'a . Teajta iteen , teen tu hui raatá'ijmɨijri'i tɨ caí ayén rɨjcaa , a'iné capu téjmi jetze ajtéme'ecan .
42009050	Tɨ'ɨj jí ayén tiraata'ixaa a'ɨ́jna ɨ́ Jesús tɨjɨ́n : ― Caxu rá'ijmɨijra , a'iné ja'atɨ tɨ na'a tɨ caí a'ij á'amuaruure , a'ɨ́ɨ pu xaa á'amuavaɨre'e . ― Ayee pu tihua'utá'ixaa .
42009051	Tɨ́'ɨj ari vejli'itaca'a tɨ teja'uré'enejsin a'ájna xɨcájra'a tɨ jetzen Dios rá'avi'itɨn ɨ́ ta japua , Jesús pu raaxɨ́'epɨ'ɨntare nain jɨme'e tɨ a'uun a'ujnén ánti Jerusalén .
42009052	Seica pu huata'íteca'a mej mi amuacaí a'ujnén . Aa mú a'ará'a chajta'a a'u mej a'uchéjme a'ɨ́ɨme ɨ́ Samaria tɨ é'eme'ecan . A'uu mú a'atanéj mej mi rɨ́'ɨ tiú'uruuren a'u mej ará'aiixa .
42009053	Majta a'ɨ́ɨme ɨ́ mej a'uun é'echejca'a , camu ra'ancuré'evi'itɨ me'ɨ́jna ɨ́ Jesús , a'iné mu'uri ramua'areereca'a tɨjɨ́n Jerusalén pu a'ujnéjsin .
42009054	Majta a'ɨ́ɨme ɨ́ mej hua'apua , a'ɨ́jna ɨ́ Jacobo , ajta a'ɨ́jna ɨ́ Juan , matɨ́'ɨj ráamua'areeri'i , ayée mú tiraata'íhua'uri'i me'ɨ́jna ɨ́ Jesús tɨjɨ́n : ― Tavastara'a , ¿ a'iné hui petí'ijxe'eve'e tej ti tiyen huárɨni ? ¿ Ni teraata'áijte'en ɨ́ Dios tɨ júte'e ye'icáxɨre'en ɨ́ taij tɨ jɨ́n huá'ucui'ini naíjmi'ica , matɨ́j mena'a ayén mej huachéjme ? ― Ayee mú tiraata'íhua'uri'i .
42009055	Aj pu i Jesús pɨ́ a'uré'eve . Aj pu i hua'ajté'axɨ . Aj pu i ayén tihua'utá'ixaa tɨjɨ́n : ― Ca xu hui ramua'aree ti'itɨ́j tɨ xɨéjniu'ucare'ara'an ayén ca'aníjra'a tejamuaatá'aca sej si siyen tiu'utaxáj .
42009056	A'iné inee , i nej neajta huá'a jetze airáane ɨ́ teɨte , canu hui ne'ɨ́jna jɨ́n mú a'uvé'emej nej ni hua'antipuá'ajte'en ɨ́ teɨte , sino a'ɨ́j nu jɨ́n mú a'uvé'emej nej ni hua'irájtuaani . ― Ayee pu tihua'utá'ixaa . Majta a'ucɨ́j . Majta seɨ́j chajta'a jetze a'atanéj .
42009057	Matɨ́'ɨj mauj huajú'ucaa ɨ́ juye jetze , seɨ́j pu ayén tiraata'ixaa tɨjɨ́n : ― Nee nu hui á jamuan a'umé'e na'ame a'u tɨ na'a pe á'ume .
42009058	Jesús pu ayén tiu'utaniú tɨjɨ́n : ― A'ɨ́ɨme ɨ́ arachuíjse , a'úu mú hui u'uche a'u tɨ aucúcu'unijmee . Majta a'ɨ́ɨme ɨ́ pina'ase , pi'ista jetze mú tiú'uritu'aate . Mɨ́ neajta inee , i nej neajta huá'a jetze airáane ɨ́ teɨte , canu huatéechi'i a'u nej a'utácuti .
42009059	Jesús pu seɨ́j huata'áij ɨ́ tevi tɨjɨ́n : ― Patá'aj á'uche'ecane'en nee jamuan . Ajta a'ɨ́ɨn teáata'a , ayée pu tiraata'ixaa tɨjɨ́n : ― Niche'e ne'u yé huatácati ajta caí huámɨ'ɨni ɨ́ nitáàta nej ni ra'avá'anan a'ij tej tí'ijrɨ'ɨre iteen . Aj nu xaa á jamuan á'uche'ecane'e na'ame .
42009060	Jesús pu ayén tiraata'ixaa tɨjɨ́n : ― Miche'e me'ɨ́n ra'avá'anan ɨ́ mɨ'ɨchi a'ɨ́ɨme ɨ́ hua'axɨ́'ej mɨ'ɨchite me'ɨ́jna jɨme'e ɨ́ mej caí ramua'ate ɨ́ Dios . Pajta mú'ee , aricu á'ura'a pej pi ɨ́ niuucari hua'utá'ixaate'en tɨ jɨ́me'en raxa ɨ́ Dios tɨ nainjapua tí'aijta . ― Ayee pu tiraata'ixaa a'ɨ́jna ɨ́ Jesús .
42009061	Ajtahua'a seɨ́j pu ayén tiraata'ixaa tɨjɨ́n : ― Nevástara'a , nee nu hui á jamuan á'uche'ecane'e na'ame , aru nauj mi'i u a'atanén ne é'eche nej ni hua'utateújte'en ɨ́ ne'ihuaamua'a , neajta ɨ́ nevaújsimua'a .
42009062	Ayee pu tiu'utaniú a'ɨ́jna ɨ́ Jesús tɨjɨ́n : ― A'ɨ́jna ɨ́ ja'atɨ tɨ a'utéjche tɨ tí'imuarɨ'e , tɨ pua'a ari já'ita'a umé'eca ajta raatéxɨeehua , a'ɨ́ɨ pu hui caí ti'itɨ́j vaɨre'e jemin ɨ́ Dios tɨ nainjapua tí'aijta .
42010001	A'atzu a'ateevi'i , Jesús pu ajtahua'a seica avé'ejajpuaxɨ ɨ́ mej ayén pua'améca a'achú cumu huaícate japuan tamuáamuata'a ará'ase . A'ɨ́ɨ pu hua'uta'íteca'a hua'apuacajmé'en mej mi anáaté'ee u e'ará'asti nainjapua a'u tɨ na'a mej a'uchéjme , a'u tɨ Jesús huáje'emuáarenche'e .
42010002	Ayee pu tihua'utá'ixaa tɨjɨ́n : ― Mu'iitɨ́ mu'uri tɨ́n á'ujca'ane tɨ Dios tíhua'uta'aíjte'en , aru camu mu'íi a'ɨ́ɨme ɨ́ mej a'ɨ́jna jɨ́n tí'ivaɨre'e mej tihua'utá'ixaate'en ɨ́ niuucari tɨ jɨ́n Dios hua'irájtuaani . A'ɨ́j xu hui jɨ́n siyen tiraatáhuavii ɨ́ tavástara'a ɨ́ tɨ jemin tiu'utátuiire'esin naíjmi'ica jɨme'e ɨ́ mej té'atzaahuate'e , tɨ a'ɨ́ɨn tejámuaata'aíjte'en sej a'ucɨ́jxɨ'ɨn nainjapua a'u mej é'eseijre'e .
42010003	’ Sericu mú'een . Ayee nu hui tejámuaata'aíjte'esin sej si huá'a tzajta'a á'ujujhua'ane'en ɨ́ teɨte . Ayee xu seíire'e xá'aju'un matɨ́j cáne'axɨ mej huá'a tzajta'a á'ujujhua'an ɨ́ jɨ́ɨra'ave .
42010004	Caxu hui ca'aní té'epiin sej tumin tzajta'a ucá'an , caxu seajta ca'aní té'epiin sej tiú'ujcɨɨxu te'ucá'an , caxu seajta tiú'uca'acái té'ɨ'ɨpɨ'ɨn . Caxu ja'atɨ teujte'e ɨ́ juye jetze .
42010005	Setɨ́'ɨj chi'ita uteárute , mi'i sej siyen tiraatateújte'en yee : “ Rɨ́'ɨ xu yee tí'itechejca . ”
42010006	’ Seajta tɨ pua'a a'uun é'eseijre'e seɨ́j ɨ́ tevi tɨ xaa rɨ́'ɨ tí'iche , a'ɨ́ɨ xu hui huateáturaasin jemin ɨ́ sej jɨ́n raatateújte . Na'ari caí , ajtahua'a huateáturaasin mú'ejmi jemi ɨ́ sej jɨ́n raatateújte .
42010007	’ A'uu xu á'ateere a'ájna chi'ij jetze a'u sej ará'aiixa . Ti'itɨ́j tɨ na'a mej tejá'amuamin , a'ɨ́j xu hui huácua'ani , seajta raayé'en . Ayee xu huárɨni a'iné ayée pu tiraavíjte'e mej tiraanájchite'en a'ɨ́jna ɨ́ tɨ tí'imɨjhuaca . Caxu á'ujujhua'ane'en méyee seajta méyee huá'ache .
42010008	’ Setɨ́'ɨj se'uun a'uteárute seɨ́j jetze ɨ́ chajta'a , tɨ pua'a a'ɨ́ɨme amua'ancuré'evi'itɨn , ayée xu huárɨni . Ti'itɨ́ mej án amuaajá'ujmuaniira , a'ɨ́j xu huácua'ani .
42010009	Setá'aj seajta tihuá'uhuaate'en a'ɨ́mej ɨ́ mej ti'icúcui'ijme . Seajta hui siyen hua'utá'ixaate'en yee pu'uri tɨ́mua'a teja'uré'enejsin tɨ Dios nainjapua tiu'uta'aíjta íiyen chaanaca japua .
42010010	’ Na'ari , tɨ pua'a mecaí amua'ancuré'evi'itɨn setɨ́'ɨj e'ará'asti seɨ́j jetze ɨ́ chajta'a , ayée xu caaye jetze á'ujujhua'ane'en . Ayee xu hui tihua'utá'ixaate'en yee : “ A'ɨ́jna ɨ́ chuej , tɨ muiini tɨ ajtávi'itaxɨ ɨ́ taca'acai jetze , íiye tɨ chajta'a me'ecan , a'ɨ́j tu huatéca'atzɨjxɨ'ɨsin sej si ráamua'aree sej ve'ecán jɨ́n auteájturaa ɨ́ Dios jemi . Capu amɨ́n a'ij sej seri tiú'uruu . Aúche'e pu yerá'aiixa ja'anáj tɨ teja'uré'enejsin tɨ Dios tiu'uta'aíjta nainjapua íiyen chaanaca japua . ” Ayee xu hui tihua'utá'ixaate'en .
42010011	
42010012	’ Ayee nu hui tejá'amua'ixaate'e tzáahuati'ira'a jɨme'e . A'ájna xɨcájra'a jetze tɨ́'ɨj yerá'aiixa ɨ́ Dios tɨ ij a'ɨ́ɨn huá'axɨjte'en , jaítze'e mú hui rajpuaíitzi muá'aju'un a'ɨ́ɨme ɨ́ mej caí amua'ancuré'evi'itɨ a'ujna chajta'a mej caí a'ɨ́ɨme ɨ́ mej Sodoma e'echéjme'e .
42010013	’ Mɨ sej hui Corazín é'eme'ecan , setá'aj huataújxɨeemɨste'en . Seajta mú'een , mɨ sej Betsaída é'eme'ecan , setá'aj seajta huataújxɨeemɨste'en , a'iné mú'ejmi tzajta'a , jeíhua nu niyen huarɨ́j tɨ huápɨ'ɨ ruxe'eve'e . Mɨ́ seajta mú'een , caxu na'ancuré'evi'itɨ . ’ Aru tɨ pua'a niyen huárɨniiche'e huá'a tzajta'a a'ɨ́ɨme ɨ́ mej mejmí'i Tiro a'uchéjme'ecaa o huá'a tzajta'a a'ɨ́ɨme ɨ́ mej mejmí'i Sidón é'echejca'a a'ij nej neri huarɨ́j mú'ejmi jemi , a'ɨ́ɨ mú hui mejmí'i seɨcɨé tiu'umuá'aj á'ame'enche'e . A'ɨ́ɨ mú miyen ucaújchejte'axɨ'ɨnche'e me'ɨ́jna jɨme'e ɨ́ mej jɨ́n custaa tí'ita'ahuaca . A'ɨ́ɨ mú hui majta nasij cáujhuaate'enche'e , majta miyen éene'e mej a'ujrá'aseche'e mej mi ráamua'aree ɨ́ seica ɨ́ teɨte mej meri seɨcɨé tiu'umuá'aj .
42010014	’ Silu mú'een , jaítze'e xu hui rajpuaíitzi xá'aju'un mecaí a'ɨ́mej a'ájna xɨcájra'a jetze tɨ Dios ayén tihuá'axɨjte'en .
42010015	’ Ari mú'een , mɨ sej Capernaúm é'eme'ecan . ¿ A'iné tejamuá'amitɨejte'e mú'ejmi ? ¿ Ni qui Dios pu amuá'avi'itɨn u júte'e ? Capu hui tzɨ́te'e , sino Dios pu amuaja'ucáhua'axɨjsin téte'ɨmua ɨ́ chaanaca jete a'ɨ́jna jɨme'e sej caí na'ancuré'evi'itɨ . ― Ayee pu tiu'utaxájtaca'a a'ɨ́jna ɨ́ Jesús .
42010016	Ajtahua'a pu ayén tihua'utá'ixaa a'ɨ́mej ɨ́ tɨ hua'uta'íteca'a tɨjɨ́n : ― A'ɨ́jna ɨ́ ja'atɨ tɨ ayén á'amuanamua , a'ɨ́ɨ pu hui ajta nenamua ineetzi . Ajta a'ɨ́jna ɨ́ ja'atɨ tɨ amuaata'íti , a'ɨ́ɨ pu ajta neta'íti ineetzi , ajta , a'ɨ́ɨ pu hui raata'íti a'ɨ́jna tɨ tinaata'aíj ineetzi .
42010017	Matɨ́'ɨj mi a'ucɨ́jxɨ a'ɨ́ɨme ɨ́ mé huaícate japuan tamuáamuata'a ará'ase . Matɨ́'ɨj uvé'eneajxɨ , jeíhua mú rútemua'ave'eca'a . Ayee mú tiraata'ixaa tɨjɨ́n : ― Tavastara'a , majta a'ɨ́ɨme ɨ́ tiyaaru'u , a'ɨ́ɨ mú majta te'ará'astijre tetɨ́'ɨj iteen tíhua'uta'aíj aniúucajtze'e .
42010018	Ayee pu tiu'utaniú a'ɨ́jna ɨ́ Jesús tɨjɨ́n : ― Nee nu raaseíj ne'ɨ́jna ɨ́ Satanás tɨ́'ɨj a'ɨ́ɨn u e'icájve u júte'e . Ayee pu hui teje'icájve cumu mej témaxcava'ara'an .
42010019	’ Neajta inee , nu'uri tejámua'íjca ne'ɨ́jna jɨme'e sej hua'avé'etziinaxɨ'ɨn se'ɨ́mej ɨ́ cu'ucu'use , ajta se'ɨ́mej ɨ́ teaxcáte sej si tiu'utémua'itɨn . Neajta nu hui tejámua'íjca sej si tiu'utémua'itɨn nain jɨme'e ɨ́ huá'amuarɨ'eri'ira'a a'ɨ́mej ɨ́ mej amuájcha'ɨɨre'e . Capu ti'itɨ́j a'ij á'amuaruuren .
42010020	’ Mɨ seajta mú'een , caxu hui se'ɨ́jna jɨ́n huataújtemua'ave'en ɨ́ mej amua'ará'astijre'esin ɨ́ tiyáaru'use sino ayée xu se'ɨ́jna jɨ́n titeetáujtemua'ave'en , jee xaa ne'u , tɨ ari á'ayu'usi'i ɨ́ ta japua a'ij sej hui ante'aruá sej si se'uun auteáturan tɨ́j na'a rusén jɨme'e . ― Ayee pu tihua'utá'ixaa a'ɨ́jna ɨ́ Jesús .
42010021	A'ájná'ɨmua , jeíhua pu huataújtemua'ave a'ɨ́jna ɨ́ Jesús a'íjna jɨme'e tɨ huateájturaa jemin ɨ́ xɨéjniu'ucare'ara'an ɨ́ Dios . Ayee pu tiu'utéjniuu tɨjɨ́n : ― Jeíhua nu rɨ́'ɨ timuaatá'asin , mɨ pej niyá'upua , mɨ pej tí'aijta u ta japua , pajta íiyen chaanaca japua . Ayee nu hui 'een jɨ́n rɨ́'ɨ timuaatá'asin a'iné mú'ee pe raaté'avaata a'íjna ɨ́ niuucari mej mi caí yaú'itɨée muá'araa a'ɨ́ɨme ɨ́ mej jeíhua raayɨ́'ɨtɨ , majta a'ɨ́ɨme ɨ́ mej jeíhua tiú'ujmua'ate . Pajta mú'ee tíhua'utaseíjrate'e a'ɨ́mej ɨ́ mej caí a'ij tí'ijviicua'i . Jee xaa ne'u , mɨ pej niyá'upua , ayée pu hui mua'aránajcheca'a .
42010022	’ Nain pu jɨ́n tinaa'íjca ɨ́ niyá'upua . Capu ja'atɨ ramua'aree ja'atɨ nej yaujra'an pú'een . A'ɨ́ɨ pu'u ramua'aree ɨ́ niyá'upua . Capu ja'atɨ ajta ramua'aree ja'atɨ tɨ pú'een ɨ́ niyá'upua . Nee nu'u hui ramua'aree i nej yaujra'an pú'een . Majta a'ɨ́ɨme ramua'aréeren ɨ́ nej hua'utaseíjrate'esin nexɨ́'evi'ira'a jɨme'e . ― Ayee pu tiu'utéjniuu .
42010023	Tɨ'ɨj jí hua'antaseíirajraa ɨ́ mej jamuan á'ujujhua'ane'e . Rujɨ́me'e pu hua'utá'ixa tɨjɨ́n : ― Jé'ecan pu hui rɨ́'ɨ tejamuaatá'a a'ɨ́jna jɨme'e ɨ́ sej seri tí'iseij .
42010024	Ayee nu tejá'amua'ixaate'e . A'ɨ́ɨme ɨ́ mej tí'ixaxa'ata'a ɨ́ Dios jetze me'ecan , majta a'ɨ́ɨme ɨ́ mej títetaté'eca'a rey jɨme'e , mu'iitɨ́ mú raxɨ́'eve'eca'a mej raaseíj a'ij sej tí'iseij mú'een . Majta jeíhua mú raxɨ́'eve'eca'a mej ráanamua a'ij sej seri tí'inamua . Aru capu hui ayén tihua'ucɨ́'ɨ . ― Ayee pu tihua'utá'ixaa a'ɨ́jna ɨ́ Jesús .
42010025	Ja'anáj pu ayén huarɨ́j . Seɨ́j pu ájchee , tɨ tí'imua'ata ɨ́ yu'uxari jetze tɨ Moisés ra'uyú'uxaca'a . Ayee pu tí'itese'eca'a a'ɨ́jna ɨ́ ja'atɨ tɨ ayén tiráacuanamuan tɨ ij a'ɨ́ɨn Jesús ti'itɨ́j jɨ́n auté'ɨtzen . Ayen tɨjɨ́n : ― Maeestru , ¿ ti'itáni ruxe'eve'e nej niyen huárɨni tɨ ij náacɨ'ɨti ineetzi nej ruuri ná'ara'ani rusén jɨme'e a'ujna a'u tɨ Dios é'eseijre'e ?
42010026	Ayee pu tiu'utaniú a'ɨ́jna ɨ́ Jesús tɨjɨ́n : ― ¿ A'iné té'eyu'usi'i ɨ́ yu'uxari jetze ? ¿ Ti'itáani pa'ujíjve'e pe'ɨ́jna jetze ɨ́ yu'uxari ?
42010027	Aj pu i ayén tiraata'ixaa tɨjɨ́n : ― Patá'aj nu'u piyen rɨ́'ɨ tirájcha'ɨɨ a'ɨ́jna ɨ́ tavástara'a ɨ́ taDioj nain jɨme'e ɨ́ á'a tzajta'a , pajta nain jɨme'e a'achú pej caj té'aca'ane ɨ́ á'axɨejniu'uca jetze , pajta nain á'axe'evi'ira'a jɨme'e , ajta á'amuarɨ'eri'ira'a jɨme'e . Ajtahua'a pu seɨ́j seijre'e tɨ jɨ́n ayén yee patá'aj nu'u hui piyen che'atá pena'a rɨ́'ɨ tirájcha'ɨɨ ɨ́ axɨ́'ej tevi patɨ́j mú'ee aseɨ́j ti'iti'á'acha'ɨɨ .
42010028	Jesús pu ayén tiraata'ixaa tɨjɨ́n : ― Xɨ́'epɨ'ɨn pej tiraataxájtaca'a . Tɨ́ pua'a piyen huárɨni , a'ij pej hui tiraataxájtaca'a , peruuri pej pua'amé rusén jɨme'e a'u tɨ Dios é'eseijre'e .
42010029	Ajta a'ɨ́ɨn tɨ tí'imua'ataca , a'ɨ́ɨ pu raxɨ́'eve'eca'a mej mi ráamua'aree ɨ́ teɨte tɨ caí ja'anáj auteájturaa ɨ́ Dios jemi . A'ɨ́j pu jɨ́n , ayén tiraata'íhua'uri'i a'ɨ́jna ɨ́ Jesús tɨjɨ́n : ― ¿ A'ataani pú'een ɨ́ nexɨ́'ej tevi ?
42010030	Ajta a'ɨ́ɨn Jesús , ayée pu tiu'utaniú tɨjɨ́n : ― Ja'atɨ pu nu'u Jerusalén e'erájraa . A'uu pu nu'u hui a'ucamé'eca u Jericó . Matɨ́'ɨj nu'u mi nahua'ari ra'antinájcheca'a . Metirá'ari'iri'i ɨ́ cɨ́ɨxure'ara'an . Majta raatéevajxɨ . Matɨ́'ɨj nu'u mi yauutéj ɨ́ juye jetze . Pu'uri á'ame'erejca'a . Majta nu'u me'ɨ́n nahua'ari a'ucɨ́j .
42010031	’ A'atzu a'ateevi'i , tɨ́'ɨj nu'u i seɨ́j a'ucamé'eca juye jetze . Puaarij pu hui pú'een a'ɨ́jna . Tɨ'ɨj jí raaseíj tɨ á'ame'erejca'a . Aa pu nu'u ɨmuá a'atanéj ɨ́ juye . Ajta nu'u mú á'ume .
42010032	’ Ajtahua'a pu nu'u seɨ́j a'ájna a'ucamé'eca . A'ɨ́ɨ pu nu'u a'ɨ́ɨn pú'een seɨ́j tɨ Leví teecan jetze ajtéme'ecan . A'ɨ́ɨ pu ajta tí'ivaɨre'eca'a hua'atéyujta'a . Tɨ́'ɨj a'uun a'ucáane a'u tɨ auucá'a ɨ́ tɨ á'ame'erejca'a , a'ɨ́ɨ pu ajta nu'u hui raaseíj . Ayee pu che'atá na'a huarɨ́j . Aa pu nu'u ɨmuá a'atanéj . Ajta nu'u mú á'ume .
42010033	’ Ajtahua'a pu nu'u seɨ́j a'ucamé'eca . A'ii pu nu'u a'ɨ́ɨn pú'een seɨ́j tɨ seɨj chuéjra'a japua é'eme'ecan tɨ ayén téja'arájtehuaa tɨjɨ́n ɨ́ Samaria . Tɨ́'ɨj aj a'ucamé'eca , a'ɨ́ɨ pu nu'u a'ucáane a'u tɨ auucá'a a'ɨ́jna tɨ á'ame'ere . Tɨ́'ɨj raaseíj , a'ɨ́ɨ pu nu'u rá'ancu'uvajxɨ .
42010034	’ Tɨ́'ɨj nu'u i jemin á e'iré'ene . Aj pu i racája'usi á jetzen a'u tɨ tejé'epuaijti'ihuaca'a a'ɨ́jna jɨme'e ɨ́ aceite , ajta u viinu . Ajta nu'u raacá'ijcataxɨ a'u tɨ tejé'epuaijti'ihuaca'a . Aj pu nu'u i ra'avá'ara rucɨ́i japua ɨ́ puuru'u . Tɨ́'ɨj nu'u i ya'uví'itɨ , a'ájna já'ahua'a a'u mej é'e'aseca ɨ́ mej puaseaaruve'e . A'uu pu nu'u yaúutuaa . Temua'a pu nu'u hui rɨ́'ɨ tiraaxá'apuairi'i .
42010035	’ Yee ruijmua'a yee , a'ɨ́ɨ pu nu'u hui ru'ita'ɨ́'ɨpɨ hua'apuaca ɨ́ tumin . Ajta raata'ɨ́'ɨpɨi a'ɨ́jna tɨ antiújmua'aree a'ɨ́jna jɨme'e ɨ́ chi'ij . Ayee pu nu'u tiraata'ixaa tɨjɨ́n : “ Patá'aj rɨ́'ɨ tiraaxá'apuai . Neajta inee , netɨ́'ɨj uvé'enen , aj nu yeehui muaatá'asin nain a'achú pej caj tiraaxɨ́jte huaatari jɨme'e , ajta ti'itɨ́j tɨ huácuaa . ” Ayee pu nu'u hui tiraata'ixaa , a'ɨ́jna ɨ́ Samaria tɨ é'eme'ecan .
42010036	Ajta a'ɨ́ɨn Jesús , ayée pu tiraata'íhua'uri'i tɨjɨ́n : ― ¿ A'iné timuá'amitɨejte'e , a'íime ɨ́ mej huaíca , a'atani éene'e a'ɨ́ɨn pɨ́rɨcɨ tɨ rɨ́'ɨ tí'itevistáa já'araa amɨ́jna jemi ɨ́ ruxɨ́'ej tevi ɨ́ mej tiraanáhua'iri'i ɨ́ nahua'ari ?
42010037	Ajta a'ɨ́ɨn tɨ tí'imua'ataca ɨ́ yu'uxari jetze tɨ Moisés ra'uyú'uxaca'a , ayée pu tiraata'ixaa tɨjɨ́n : ― Ayej ne'ase tɨ a'ɨ́ɨn tɨ rá'ancu'uvajxɨ , a'ii pu a'ɨ́ɨn pú'een ɨ́ tɨ xɨ́'epɨ'ɨn tí'itevij a'ɨ́jna jemi ɨ́ ruxɨ́'ej tevi . Jesús pu ayén tiraata'ixaa tɨjɨ́n : ― Aricu hui , patá'aj piyen huárɨni a'ij tɨ a'ɨ́ɨn huarɨ́j .
42010038	Ajta a'ɨ́ɨn Jesús , majta a'ɨ́ɨme ɨ́ mej jamuan á'ujujhua'ane'e , matɨ́'ɨj mauj huajú'ucaa , a'úu pu a'ará'a a'u tɨ ja'atɨ e'echéjme'e . Ayee pu ántehuaa a'ɨ́jna ɨ́ 'ɨ́ita'a tɨjɨ́n Marta . Tɨ́'ɨj i a'ɨ́ɨn ra'ancuré'evi'itɨ ɨ́ ruche .
42010039	Seɨ́j pu ti'ihuaara'a , ɨ́iitacan . Ayee pu ántehuaa tɨjɨ́n María . Ajta a'ɨ́ɨn María , án pu vejli'i a'ujyeíjxɨ jamuan ɨ́ Jesús . Ranamuájraca'a a'ij tɨ tí'ixajtaca'a .
42010040	Ajta a'ɨ́ɨn ɨ́ Marta , capu a'ij tirá'ateuve'e a'ij tɨ huárɨni a'iné jeíhua pu tí'imuarɨ'eca'a tɨ ij tihua'umín . Tɨ́'ɨj i e'iré'ene jemin ɨ́ Jesús . Ayee pu tiraata'íhua'uri'i tɨjɨ́n : ― Nevástara'a , ¿ ni caí á jetze ruxe'eve'e tɨ ne'ihuaara'a ruséɨjtacan yé naatéjtuaa nej ni neseɨ́j tí'imuarɨ'e ? Patá'aj hui raatá'ixaate'en tɨ naatévaɨre'en .
42010041	Tavástara'a pu ayén tiu'utaniú tɨjɨ́n : ― Marta , Marta , jeíhua pej tí'imua'atze , pajta jeíhua a'ij té'amua'ate .
42010042	Seɨ́j pu'u hui ruxe'eve'e pej piyen huárɨni . A'ɨ́jna ɨ́ María , a'ɨ́ɨ pu ra'avé'ehuau ɨ́ tɨ jaítze'e rɨ́'en . Neajta inee , canu hui rá'a'ari'ira nemɨ́jna . ― Ayee pu tiraata'ixaa a'ɨ́jna ɨ́ Jesús .
42011001	Ja'anáj pu ayén tiuju'urɨ́j . Aa pu já'ahua'a a'utéveeca'a a'ɨ́jna ɨ́ Jesús . Téniuusime'e ɨ́ Dios jemi . Tɨ́'ɨj raatapuá'ajtaca'a tɨ huatéeniu , seɨ́j mej jamuan á'ujujhua'ane'e , ayée pu tiraata'ixaa tɨjɨ́n : ― Tavastara'a , patá'aj piyen titáamua'aten tej huatéjniuuni ɨ́ Dios jemi tɨ́j Juan tihua'umuá'ate a'ɨ́mej ɨ́ mej jamuan á'ujujhua'ane'e .
42011002	Tɨ́'ɨj i ayén tihua'utá'ixaa tɨjɨ́n : ― Setɨ́'ɨj huatéjniuuni , ayée xu hui tiu'utaxá yee : Mú'ee ɨ́ pej tá'iya'upua , Miché'e rɨ́'ɨ mé'e tiyau'á'an ɨ́ pej jɨ́n ántehuaa . Ché'e ayén teja'uré'enen a'ájna xɨcájra'a pej jetzen tiu'uta'aíjta íiyen chaanaca japua . Miché'e miyen che'atá mena'a tira'ará'asten a'ij pej tí'ijxe'eve'e a'ɨ́ɨme ɨ́ mej yen huachéjme íiyen chaanaca japua matɨ́j a'ɨ́ɨme tira'ará'aste ɨ́ mej ta japua a'uté'uu .
42011003	Patá'aj titaatá'an ɨ́ tɨ tí'icua'iri'i ɨ́ tej jɨ́n te'utáviicua'i íjii tɨ́j na'a yú tɨ auca'itɨ́ a'ame .
42011004	Patá'aj titaatá'uuni'i ɨ́ tej jɨ́n auteájturaa mú'eetzi jemi a'iné ayée tu che'atá tiraatá'uuni'ira ja'atɨ tɨ na'a tɨ auteájturaa itejmi jemi . Patá'aj pajta caí raatá'acare'en ɨ́ tiyaaru'u tɨ a'ɨ́ɨn ca'aníjra'a taatá'acare'en tej ti caí tiyen huárɨni ti'itɨ́j jɨme'e tɨ a'ij pua'a 'een . Yee pu'u .
42011005	Aj pu i ayén tihua'utá'ixaa tɨjɨ́n : ― Tiché'e tiyen raataxáj yee seɨ́j xu mú'een tí'amigo . Ajta á'iyen a'ɨ́jna ɨ́ ja'atɨ , tɨ́'ɨj ari já'ita'a tɨ́ca'a pɨ́tí'irɨcɨ , a'úu pu hui a'umé a'u tɨ é'eche ɨ́ amiigura'an . Aj pu i ayén tiraatá'ixaate'esin tɨjɨ́n : “ ne'amiigu , huaícaca naataniɨ́jte'e ɨ́ pan , a'iné auchén pu yeehui uvé'ene seɨ́j ɨ́ ne'amiigu tɨ mu'u a'atamé'ecaa . Mɨ́ neajta inee , canu ti'itɨ́j tícha'ɨɨ ɨ́ nej raamíin . ”
42011006	
42011007	’ Tɨ́'ɨqui ayén hui tiu'utániuusin a'ɨ́jna tɨ huiirájca tɨjɨ́n : “ Capej né'ɨtziite'e . Pu'uri yeehui aiteánami'i ɨ́ puéerta , majta me'ɨ́n ɨ́ tɨ'ɨríi , mu'uri huatéeje'e . Neajta inee , nu'uri huatéeca'a . Capu cha'a rɨ'ɨrí nej ájcheni nej ti'itɨ́j jamuaatá'an . ” Ayee pu tiraatá'ixaate'esin .
42011008	’ Mɨ neajta inee , ayée nu hui tejá'amua'ixaate'e . Capu xaa ájchesin tɨ ti'itɨ́j raatá'an a'ɨ́jna jɨme'e tɨ amiigura'an pú'een , sino , a'ɨ́ɨ pu ájchesin a'ɨ́jna jɨme'e tɨ i caí mé'e rá'ɨtziite'e ɨ́ amiigura'an . Aj pu i raatá'asin , tzɨ́te'e , a'achú tɨ caj ti'itɨ́j tiraatáhuaviira .
42011009	’ A'ɨ́j nu hui jɨ́n niyen tejá'amua'ixaate'e yee setá'aj seuj rahuaviira ɨ́ Dios jemi a'iné a'ɨ́ɨ pu xaa tejámuaatá'asin . Seajta , seuj rahuauca ɨ́ jemin . A'ɨ́ɨ xu jemi rateuni ɨ́ Dios . Seajta seuj te'ejteátu'asixɨ'ɨn tá'apueerta . Aj pu i xaa Dios te'antácuuna . Tɨ'ɨj jí amuaatá'asin ɨ́ sej rahuauhuau .
42011010	’ Ayee xu hui huárɨni a'iné tɨ pua'a ja'atɨ ayén ti'itɨ́j tí'ijhuaviira , a'ɨ́ɨ pu ra'ancuré'asin . Tɨ́ pua'a ja'atɨ ti'itɨ́j huauca , a'ɨ́ɨ pu hui rateuni . Ajta tɨ pua'a ja'atɨ ayén te'ejteátu'asixɨ'ɨn tá'apueerta , Dios pu xaa tira'antácuune'esin .
42011011	’ Casi'i mú'een , ¿ ni qui seɨ́j ayén huárɨni mú'een , mɨ sej huayaujmua'a ? Tɨ́ pua'a ayauj ayén hua'ité muáhuaviira , ¿ ni qui cu'ucu'u paraatapíjte'esin ? Capej xaa ne'u . Hua'ité pepu'u hui raatá'asin .
42011012	Na'ari tɨ pua'a tá'u muáhuaviira , ¿ ni qui teáxca paratáchuite'esin ? Capej xaa ne'u . Tá'u pepu'u raatá'asin .
42011013	’ Ayee xu mú'een , mɨ sej a'ij pua'a 'een ɨ́ ru tzajta'a , xu'uri ramua'aree sej hua'utapuaíjve'en ɨ́ ruyaujmua'a ti'itɨ́j tɨ rɨ́'en . Ajta a'ɨ́ɨn ɨ́ tɨ á'amuaya'upua ɨ́ ta japua tɨ é'eseijre'e , jeíhua pu hui jaítze'e raayɨ́'ɨtɨ tɨ hua'utá'an tɨ a'ɨ́ɨn xɨéjniu'ucare'ara'an a'uun a'uteáturan a'ɨ́mej jemi ɨ́ mej rahuauhuau . ― Ayee pu tihua'utá'ixaa a'ɨ́jna ɨ́ Jesús .
42011014	Ja'anáj pu ayén tiuju'urɨ́j . Jesús pu tiyaaru'u huatamuárite'eca'a tɨ tevi tzajta'a seijre'eca'a . Ajta a'ɨ́ɨn ɨ́ tiyaaru'u , capu raatá'acare'e tɨ a'ɨ́ɨn tevi tiu'utaxáj . Jɨ́me'en pu'u Jesús raatamuári , aj pu i tiu'utaxájtaca'a a'ɨ́jna ɨ́ tevi . Majta me'ɨ́n ɨ́ teɨte , jeíhua mú naa rɨ́'ɨ tira'utaseíj .
42011015	Majta seica miyen tiu'utaxájtaca'a tɨjɨ́n : ― Amɨ́jna mɨ tevi , mɨ Jesús , Beelzebú pu hui jetze araújca'ane tɨ ij ayén tihua'utamuárite'en ɨ́ tiyáaru'use , a'iné a'ɨ́jna ɨ́ Beelzebú , a'ɨ́ɨ pu tihuá'aijte'e ɨ́ seica ɨ́ tiyáaru'use . Beelzebú pu ca'aníjra'a ratá'aca tɨ ij ayén amɨ́n tíhua'uta'aíjte'en ɨ́ tiyáaru'use . ― Ayee mú tiu'utaxájtaca'a .
42011016	Majta seica , ayée mú rɨ́'ɨ tí'ira'ihua'u me'ɨ́jna jɨme'e tɨ a'ɨ́ɨn hua'utaseíjrate'en ti'itɨ́j tɨ huápɨ'ɨ ruxe'eve'e , tɨ ajta ɨ́ ta japua é'eme'ecan .
42011017	Ajta a'ɨ́ɨn Jesús , a'ɨ́ɨ pu rú'umua'areereca'a a'ij mej tí'imua'ajca . Ayee pu tihua'utá'ixaa tɨjɨ́n : ― Matɨ́j mena'a ɨ́ mej seɨ́j chuéjra'a japua tí'aijta , tɨ pua'a já'ita'a ma'utácɨɨne , aj mú mi huateújne'usi'ite'esin . Majta hui , camu cha'a á'ateeri mej tiaíita muá'aju'un . Ajta tɨ pua'a miyen che'atá mena'a já'ita'a a'utácɨɨne a'ɨ́ɨme ɨ́ mej seɨcɨé mena'a á é'eche , camu majta cha'a á'ateeri á mechée me'ájna .
42011018	’ Ajta a'ɨ́ɨn Satanás , tɨ pua'a miyen já'ita'a a'utácɨɨne a'ɨ́ɨme ɨ́ tɨ tihuá'aijte'e , ¿ a'iné tí'irɨ'ɨri tɨ a'ɨ́ɨn á'ateere tɨ tihuá'aijte'e naíjmi'ica ? Capu hui a'atzu a'ij tí'irɨ'ɨri . Ayee nu ti'ixa ne'ɨ́jna jɨme'e sej siyen tí'inexa yee nej nu'u Beelzebú jetze aránca'ane nej ni hua'utamuárite'en ɨ́ tiyáaru'use .
42011019	’ Niche'e a'atzu tejámuaata'íhua'u . Tɨ́ pua'a hui niyen Beelzebú jetze aránca'ane nej ni hua'utamuárite'en ɨ́ tiyáaru'use , majta a'ɨ́ɨme ɨ́ mej a'amua jamuan á'ujujhua'an , a'ɨ́ɨ mú majta hua'utamuárite'en ɨ́ tiyáaru'use . ¿ A'ataani jetze mua'araújca'ane ? A'ɨ́ɨ mú hui miijmu raataxájta yee mú'een xu auté'ɨtze .
42011020	’ Na'ari caí , tɨ pua'a nee xɨéjniu'ucare'ara'an jetze na'aránca'ane ɨ́ Dios , ayée pu huataújmua'a tɨ ari hui xaa a'ájna teja'uré'ene mú'ejmi jemi tɨ a'ɨ́ɨn Dios nainjapua tiu'uta'aíjta íiyen chaanaca japua .
42011021	’ Ajta a'ɨ́ɨn ɨ́ ja'atɨ tɨ ruca'ané , tɨ jeíhua tí'ijcha'ɨɨ ɨ́ tɨ jɨ́n huaténe'use'en , tɨ́'ɨj auj jɨ́me'en rájcha'ɨɨ ɨ́ ruchi'i , naa pu temua'a tí'aviitzi'i tɨ́j na'a tɨ te'irá'a . Capu ja'atɨ tí'ijnahua'iran .
42011022	’ Mɨ ajta , tɨ pua'a seɨ́j mú a'uvé'eme'en tɨ jaítze'e ruca'ané caí a'ɨ́jna , tɨ pua'a raaténe'usi'ite'en , ajta raatáviicua'i , ayée pu rɨni a'ɨ́jna tɨ mú a'uvé'emé'e a'ame . Nain pu hui tirá'ari'ira ɨ́ tɨ jɨ́n né'use'eca'a . Aj pu i tihua'uré'a'asin tɨ́j na'a tɨ tí'ijcha'ɨɨca'a ɨ́ tɨ tihua'unáhua'iri'i .
42011023	’ Ayee nu tejá'amua'ixaate'e . Ja'atɨ tɨ na'a tɨ caí nevaɨre'e ineetzi , a'ɨ́ɨ pu hui néjcha'ɨɨre'e ineetzi . Ajta ja'atɨ tɨ na'a tɨ caí teɨte tíse'ɨri ineetzi jemi , a'ɨ́ɨ pu hui hua'uré'e'iteca .
42011024	Ajta ayén tɨjɨ́n : ― Ayee pu rɨcɨ ɨ́ xɨéjniu'ucari tɨ a'ij pua'a 'een . Tɨ́'ɨj a'uun huirájraa tzajta'an seɨ́j ɨ́ tevi , a'ɨ́ɨ pu á'uche'ecane'en tɨ rahuauhuau a'u tɨ e'ehuaújse'upe'en , a'u tɨ a'uhuáchi . Aru capu hui rateuve . Ayee pu tí'imua'atze tɨjɨ́n : “ Niche'e yeehui huaré'ara'ani u niche a'u nej e'erájraa . ”
42011025	’ Tɨ́'ɨj uvé'enen , ayée pu hui 'een a'ɨ́jna ɨ́ ja'atɨ . Naa pu 'een ɨ́ ru tzajta'a . Cu xɨee mej mauchén uhuaré'e'icha'utaca'a . Nain pu rɨ́'ɨ huáruu .
42011026	Aj pu i a'ɨ́ɨn xɨéjniu'ucari huaúuvi'itɨn ɨ́ seica ɨ́ mej aráhua'apua ará'ase . A'ɨ́ɨ mú majta jaítze'e a'ij pua'a 'een caí ɨ́ seɨ́j . Matɨ́'ɨj mi a'uteárute naími'i mej mi huaté'e muá'ara'ani me'ɨ́jna tzajta'a ɨ́ tevi . Ajta á'iyen , ayée pu hui te'iráame tɨ jaítze'e a'ij pua'a éene'e a'ame a'ɨ́jna ɨ́ tevi caí tɨ ajmí'i éene'e . ― Ayee pu tiu'utaxájtaca'a a'ɨ́jna ɨ́ Jesús .
42011027	Tɨ́'ɨj Jesús auj tí'ixajtaca'a , ajta seɨ́j 'ɨ́ita'a a'ujna a'utéveeca'a huá'a tzajta'a ɨ́ teɨte . Aj pu i ayén tiu'utaxájtaca'a ca'anín jɨme'e tɨjɨ́n : ― Rɨ́'ɨ pu tiraatá'a a'ɨ́jna ɨ́ 'ɨ́ita'a pej jetzen huanú'ihuaca'a , pej pajta jetzen huátzii .
42011028	Aj pu i Jesús ayén tiu'utaniú tɨjɨ́n : ― Mɨ́ ajta a'ɨ́ɨme , jaítze'e pu hui rɨ́'ɨ tihua'atá'aca a'ɨ́mej ɨ́ mej ranamua ɨ́ niuucari tɨ jɨ́me'en raxa ɨ́ Dios , majta miyen ra'ará'astijre'en .
42011029	Majta a'ɨ́ɨme ɨ́ teɨte , maúche'e mú máàj ajteáxɨɨrijme'e ɨ́ Jesús jemi . Ajta a'ɨ́ɨn , ayée pu tiu'utaxájtaca'a tɨjɨ́n : ― Jeíhua mú a'ij pua'a tí'iteteɨte ɨ́ mej íjii huáteemua . Ayee mú hui raxɨ́'eve'e nej tihua'utaseíjrate'en ti'itɨ́j tɨ huápɨ'ɨ ruxe'eve'e . Aru canu ti'itɨ́j hua'utaseíjrate'esin . A'ij nu'u hua'utá'ixaate'esin tɨ jɨ́me'en raxa ɨ́ Jonás teecan tɨ tí'ixaxa'ata'a ɨ́ Dios jetze me'ecan .
42011030	’ Ja'iné a'ɨ́ɨ pu hui a'ɨ́ɨn pú'eene'e ɨ́ tɨ huápɨ'ɨ ruxe'eve'e ɨ́ mej raaseíj a'ɨ́ɨme mej Nínive e'echéjme'e , ayée nu che'atá nena'a nej a'ɨ́ɨn pú'een ɨ́ tɨ huápɨ'ɨ ruxe'eve'e ɨ́ mej raseíj a'ɨ́ɨme íjii mej huáteemua .
42011031	’ Ayee nu tejá'amua'ixaate'e , a'ájna xɨcájra'a jetze tɨ jetzen Dios huá'axɨjte'en ɨ́ teɨte , a'ɨ́jna tɨ ajmí'i ti'itéveeca'a reyna jɨme'e a'ujna antánɨmua huarita'an ɨ́ jaj tɨ ve'ée , a'ɨ́ɨ pu hui a'ánna a'utéchaxɨjsin huá'a jamuan a'ímej íjii mej huáteemua . A'ɨ́ɨ pu ajta huá'a jetze te'ujpuá'arite'esin ti'itɨ́j jɨme'e . A'uu pu ɨmuá a'uvé'emej tɨ ij ráanamua a'ɨ́jna ɨ́ Salomón teecan tɨ rɨ́'ɨ mé teúumua'arejca'a . Neajta inee , i nej yee huatéjvee ɨ́ teɨte tzajta'a , jaítze'e nu hui ve'ecán jɨ́n ti'itéjvee caí a'ɨ́jna ɨ́ Salomón . A'ɨ́j pu jɨ́n , a'ɨ́jna ɨ́ reyna huá'a jetze te'ujpuá'ajte'esin a'iné camu nenamua ineetzi .
42011032	’ Majta a'ɨ́ɨme ɨ́ mej Nínive e'echéjme'e , ayée mú rɨni a'ájna xɨcájra'an ɨ́ Dios tɨ jetzen huá'axɨjte'en ɨ́ teɨte . A'ɨ́ɨ mú huatéhuiixɨ'ɨsin a'ɨ́mej jamuan ɨ́ mej íjii huáteemua . Matɨ́'ɨj mi te'ujpuá'ajte'esin ti'itɨ́j jɨme'e . Seɨcɨé mú hui tiu'umuá'aj matɨ́'ɨj ráanamuajri'i a'ij tɨ tihua'utá'ixaa a'ɨ́jna ɨ́ Jonás teecan . Neajta inee , jaítze'e nu hui ve'ecán jɨ́n ti'itéjvee caí a'ɨ́jna ɨ́ Jonás . A'ɨ́j pu jɨ́n , a'ɨ́ɨme ɨ́ teteca Nínive mej e'echéjme'e , a'ɨ́ɨ mú te'ujpuá'ajte'esin ti'itɨ́j jɨme'e ɨ́ mej íjii huáteemua a'iné camu seɨcɨé tiu'umuá'aj netɨ́'ɨj tihua'utá'ixaa inee .
42011033	’ Jɨ́me'en hui a'ɨ́jna ɨ́ aparaatu ti'itɨ ɨ́ mej rá'ajtaira , capu ja'atɨ a'ájna ye'uté'avaata . Capu ajta xa'ari tzajta'a ru'utéchajtza . Capu xaa ne'u , sino án pu ɨmuá ya'ujchájtza mej mi raaseíj ɨ́ mej me'uun a'uteáruti .
42011034	’ Ayee pu hui tí'ivaɨre'e á'ajɨ'ɨ tɨ́j taij tɨ á'ataa ɨ́ á'ajetze . A'ɨ́j pu jɨ́n , tɨ pua'a rɨ́'en á'ajɨ'ɨ , ayée pu 'een , cu xɨee tɨ huanéeri'icɨ́ nainjapua ɨ́ á'ajetze . Na'ari caí , tɨ pua'a pecaí rɨ'éene'en á'ajɨ'ɨ jetze , ayée pu 'een , cu xɨee tɨ huatɨ́ca'a ɨ́ á'ajetze .
42011035	’ Setá'aj siyen huárɨni tɨ ij caí aúumɨ'ɨni tɨ á'ataa ɨ́ á'ajetze .
42011036	Tɨ́ pua'a naa pu á'ataa ɨ́ á'ajetze , ajta caí a'atzu á'amɨ'ɨca , nainjapua pu hui huanéeri'icɨ́ a'ame . Ayee pu té'eme , cu xɨee aparaatu á jetze ráatatza . ― Ayee pu tiu'utaxájtaca'a a'ɨ́jna ɨ́ Jesús .
42011037	Jɨ́me'en pu'u raatapuá'ajtaca'a tɨ tihua'utá'ixaa , aj pu i seɨ́j pu raatá'inee tɨ tejá'ucua'ani áa tɨ é'eche . A'ɨ́jna ɨ́ ja'atɨ , fariseo pu pɨ́rɨcɨ . A'uu pu a'uteájrupi . Tɨ́'ɨj i á vejli'i a'uré'ehui'ixɨ a'u tɨ meesa a'utéjvee .
42011038	Ajta a'ɨ́ɨn fariseo , a'ɨ́ɨ pu raaseíj tɨ caí Jesús amuacaí anaújmuaijte a'ij mej tí'ijrɨ'ɨre ɨ́ mej rá'astijre'eca'a me'ɨ́jna ɨ́ Moisés teecan . Jé'ecan pu a'ij pua'a tira'utaseíj .
42011039	Aj pu i tavástara'a ayén tiraata'ixaa tɨjɨ́n : ― Mú'een mɨ sej fariseos pú'een . Ayee xu'u tí'itetei sej anaújmuaijte'axɨ'ɨn mɨ rumuájca'a jetze . Mɨ́ ajta caí a'atzu a'ij amuá'amitɨejte'e sej rɨ́'ɨ huaújruuren mɨ ru tzajta'a . Ayee xu 'een , cu xɨee tɨ́j ja'atɨ raacája'usin mé jéjre'e mɨ vaasu , ajta amɨ́jna mɨ xa'ari . Ayee xu'u ruseijrata huá'a tzajta'a mɨ teɨte sej rɨ́'ɨ tí'iteteɨte . Mɨ́ seajta mú'een , ayée xu 'een mɨ ru tzajta'a . A'ij xu pua'a tí'iteteɨte se'ɨ́jna jɨme'e sej tihua'unáhua'iri'i , seajta a'ij pua'a huá'uruu .
42011040	’ Mɨ sej hui caí ti'itɨ́j ú'umua'aree . A'ɨ́jna tɨ raatétaahuaca'a ɨ́ sej mé jéjre'e ratéhua'ira'a , ¿ ni caí a'ɨ́ɨn ajta raatétaahuaca'a ɨ́ á'amuatzajta'a tɨ seijre'e ?
42011041	Setá'aj siyen hua'utá'an ɨ́ mej caí a'ij tí'ijviicua'i se'íjna tɨ urá'aa ɨ́ á'amuatzajta'a . Ayee xu a'ɨ́jna jɨ́n huárɨni , tɨ ij temua'a te'irájra'ani mú'ejmi jemi .
42011042	’ Setá'aj huataújxɨeemɨste'en , mú'een , mɨ sej fariseos pú'een . Ayee xu tí'itetei sej raatátuiire'en ɨ́ Dios jemi , seɨ́j tamuáamuata'a anxɨ́te jetze tɨ ajtéme'ecan a'ɨ́jna ɨ́ tu'upi , ti'itɨ́j menta , seajta se'ɨ́jna ɨ́ tu'upi , ti'itɨ́j ɨ́ tɨ ayén huataújmua'a tɨjɨ́n ruda , seajta nain tɨ́j na'a pua'amé tí'ixuaavi ɨ́ tu'upi . Mú'een xu hui ra'utámua'aree naíjmi'i tɨ́j na'a ti'ipua'amé . ’ Mɨ seajta mú'een , seya'uhuá'axɨ ɨ́ tɨ jaítze'e ruxe'eve'e ɨ́ Dios jemi , sej si siyen rɨ́'ɨ huá'uruuren ɨ́ á'amuaxɨ'ej teɨte a'ij tɨ tiraavíjte'e , seajta sej si rɨ́'ɨ tirájcha'ɨɨ ɨ́ Dios . Sena'atzɨ́ caí yé'uhua'anancache'e sej siyen araúrasten se'íjna jɨme'e ɨ́ tɨ jaítze'e ruxe'eve'e . Ajta , ayén tiú'ujxe'eve'e sej tiu'utá'an se'ɨ́jna jɨme'e tɨ cɨ́j na'a caj tí'ivaɨre'e .
42011043	’ Setá'aj huataújxɨeemɨste'en , mú'een , mɨ sej fariseos pú'een . Jé'ecan xu hui raxɨ́'eve'e tɨ ti'itɨ́j amuáacɨ'ɨti sej a'ujrá'asen ɨpuari japua a'u mej á'ujraarase ɨ́ á'amuavaujsi u teyujta'a . Jé'ecan pu amua'aráanajche mej me'ɨ́n teɨte amuaatateujte'en aj mej tejá'atua .
42011044	’ Setá'aj huataújxɨeemɨste'en a'iné ayée xu 'een cumu a'u mej hua'ava'ana ɨ́ mɨ'ɨchite . Majta hui a'ɨ́ɨme ɨ́ teɨte , ɨ́ mej japuan á'ujujhua'ane'e , camu hui ramua'aree a'ij tɨ 'een téte'e a'iné capu á é'e ti'itɨ́j ɨ́ mej jɨ́n ráamua'aree mej me'ájna hua'avá'anaxɨ . ― Ayee pu tihua'utá'ixaa a'ɨ́jna ɨ́ Jesús .
42011045	Tɨ́'ɨj i seɨj tɨ tí'imua'ata ɨ́ yu'uxari jetze , Moisés teecan tɨ ra'uyú'uxaca'a , ayée pu tiraata'ixaa tɨjɨ́n : ― Maeestru , pej piyen ti'ixa , a'ɨ́j pej jɨ́n a'ij pua'a tí'itajepe'e itejmi .
42011046	Jesús pu ayén tiraata'ixaa tɨjɨ́n : ― Seajta mú'een , mɨ sej tí'imua'ata ɨ́ yu'uxari jetze tɨ Moisés ra'uyú'uxaca'a , setá'aj huataújxɨeemɨste'en . Ayee xu hui ve'ecán jɨ́n tihuau'íjcate'en ɨ́ teɨte a'ɨ́jna jɨme'e tɨ ayén huápɨ'ɨ muárɨ'eri , tɨ caí ja'atɨ raayɨ́'ɨtɨ tɨ ayén huárɨni . Seajta á'iyen , mú'een xu tíhua'uta'aíjte'en ɨ́ teɨte mej nu'u mi me'ɨ́jna jɨ́n ra'ará'astijre'en . Mɨ́ seajta mú'een , caxu a'atzu huataúra'asin sej si ti'itɨ́j jɨ́n hua'utévaɨre'en .
42011047	’ Setá'aj huataújxɨeemɨste'en a'iné mú'een xu rá'ajta'ahuaca ɨ́ mej tzajta'an hua'uteátu'asin a'ɨ́mej ɨ́ mej Dios jetze me'ecan tí'ixaxa'ata'a . Majta a'ɨ́ɨme a'amuahuáacɨxa'astemua'acɨ'ɨ , a'ɨ́ɨ mú hui huá'ucuii .
42011048	’ A'ɨ́j xu jɨ́n siyen mú'een tiu'utaxájta yee amua'aránajcheca'a a'ij mej huá'uruu ɨ́ a'amuahuáacɨxa'astemua'acɨ'ɨ . A'ɨ́ɨ mú hui huá'ucuii a'ɨ́mej ɨ́ mej Dios jetze me'ecan tí'ixaxa'ata'a . Seajta mú'een , xu'uri ramua'aree temua'a naa a'ij mej huá'uruu . Ayee pu ajta tejámua'aránajcheca'a . Seajta , ayée xu rá'ajtaahuaca'a a'u mej huaje'eteátu'asin . Seajta , ayée xu che'atá sena'a neruuren ineetzi .
42011049	’ A'ɨ́j pu jɨ́n ayén Dios rumua'atzíira'a pu jɨ́n tiraataxájtaca'a tɨjɨ́n : “ Nehua'uta'íti'ira huá'a jemi ɨ́ teɨte seica mej neetzi jetze me'ecan tí'ixaxa'a , neajta seica ɨ́ nej hua'antíhuau mej mi nevaɨre'e . Je'icáca mú cui'ini a'ɨ́ɨme ɨ́ teɨte . A'ɨ́ɨ mú huá'acui'ini . Majta seica , a'ij pua'a mú huá'aruuren . ”
42011050	’ A'ɨ́j pu jɨ́n , ayée pu hui tirá'amitɨejte'e ɨ́ Dios jemi , a'ɨ́ɨ mú pu'éene'e a'ɨ́ɨme íjii mej huáteemua me'ɨ́jna jɨme'e matɨ́j mena'a pua'amé huácuii a'ɨ́mej ɨ́ mej Dios jetze me'ecan tí'ixaxa'ata'a , naíjmi'i matɨ́j pua'amé huácuii tɨ́j na'a tiú'useijre ɨ́ chaanaca , naíjmi'i tɨ́j na'a Abel tɨ huamɨ́'ɨ ajta a'ɨ́jna ɨ́ Zacarías , a'ɨ́jna mej ra'upuá'ajte já'ita'a a'u tɨ a'utéjvee a'ɨ́jna ɨ́ mej japuan tí'imuaɨ'ɨvajtaca , a'u tɨ teyuu á'ijnee . Jee xaa ne'u , ayée nu tejá'amua'ixaate'e , xaa ne'u . Ayee pu hui tirá'amitɨejte'e ɨ́ Dios jemi , a'ɨ́ɨ mú pu'éene'e nain jɨme'e a'ɨ́ɨme íjii mej huáteemua .
42011051	
42011052	’ Setá'aj huataújxɨeemɨste'en mɨ sej tí'imua'ata ɨ́ yu'uxari jetze Moisés teecan tɨ ra'uyú'uxaca'a . Mú'een xu rujɨ́ɨmua'a sena'a antiújmua'areereca'a se'ɨ́jna jɨme'e ɨ́ mej jɨ́n ráamua'aree a'ij tɨ tí'ijxe'eve'e ɨ́ Dios . Seajta mú'een , caxu hui huataúra'a tɨ Dios tejá'amua'aijte'en . Seajta huá'ijmɨi a'ɨ́mej ɨ́ seica mej mi caí miyen huataúra'an tɨ Dios tihuau'aíjte'en . ― Ayee pu tihua'utá'ixaa a'ɨ́jna ɨ́ Jesús .
42011053	Tɨ́'ɨj Jesús a'uun huirájraa , a'ɨ́ɨme ɨ́ fariseos , majta a'ɨ́ɨme ɨ́ mej tí'imua'ata ɨ́ yu'uxari jetze Moisés tɨ ra'uyú'uxaca'a , a'ɨ́ɨ mú autéjhuii mej a'ij pua'a tirájeeve ca'anín jɨme'e . Jé'ecan mú jeíhua tira'íhua'uri'i mej mi ráateuni ɨ́ mej jɨ́n jetzen te'ujpuá'ajte'en me'ɨ́jna jɨme'e a'ij tɨ a'ɨ́ɨn tiu'utaxájtaca'a .
42011054	
42012001	Majta me'ɨ́n ɨ́ teɨte , jeíhua mú ajteáxɨɨreca'a . Ayee mú ará'axcaa a'achú hua'apua vi'ira'a , huaíca vi'ira'a , a'achú mej mena'a pua'amé . A'ɨ́j mú jɨ́n á'acataca'a jeíhua . Ajta a'ɨ́ɨn ɨ́ Jesús , a'ɨ́ɨ pu amuacaí tihuá'atixáate'ajraa a'ɨ́mej ɨ́ mej jamuan á'ujujhua'ane'e . Ayen tɨjɨ́n : ― Rɨ́'ɨ xu'u hui mú'een a'ɨ́jna jɨme'e fariseos mej ranájchite'e ɨ́ pan jetze . Ayee pu huataújmua'a a'ɨ́jna ɨ́ niuucari tɨjɨ́n ɨ́ tɨ huá'a tzajta'a uraninei , ɨ́ tɨ caí jé'iyecan jɨ́n seijre'e .
42012002	’ Ayee pu'u , ti'itɨ́j tɨ na'a tɨ rú'avaa avíitzi'i jɨme'e , a'ɨ́ɨ pu hui huataseíjre'esin mé jéjre'e mej mi raaseíj ɨ́ teɨte . Ajta ti'itɨ́j mej rá'avaataca'a , a'ɨ́ɨ pu antícuuni'ihua mej mi ráamua'aree a'ij tɨ 'een .
42012003	’ A'ɨ́jna ɨ́ pej raataxájtaca'a tɨ́ca'amiste'e , Dios pu raataxájta tújca'ari tzajta'a . Ajta a'ɨ́ɨn ɨ́ pej raataxájtaca'a xahuaanin jɨme'e u chi'ita u téte'e , Dios pu hui raataxájta ca'anín jɨme'e a'ánna ɨ́ chi'ij japua ta'avé'epa'atza .
42012004	’ Ayee nu tejá'amua'ixaate'e mɨ sej ne'amiigustemua'a pú'een , caxu huá'atziɨɨne'e a'ɨ́mej ɨ́ mej mena'a raayɨ́'ɨtɨ mej raajé'ica ɨ́ sej ratéhua'ira'a , sino camu raayɨ́'ɨtɨ mej ra'upuá'ajte'en ɨ́ a'amua tzajta'a tɨ seijre'e .
42012005	’ Mɨ neajta inee , ayée nu tejámuaatá'ixaate'esin ja'atɨ sej xaa tziɨɨne'e . Setá'aj rátziɨɨne'e a'ɨ́jna tɨ ayén raayɨ́'ɨtɨ tɨ raajé'ica ɨ́ sej ratéhua'ira'a , tɨ ajta raayɨ́'ɨtɨ tɨ yá'urɨeeni ɨ́ a'amua tzajta'a tɨ seijre'e a'ujna taij jetze tɨ caí ja'anáj á'amɨ'ɨni . Jee tzɨ́te'e , ayée nu hui tejá'amua'ixaate'e tɨjɨ́n : Setá'aj rátziɨɨne'e se'ɨ́jna .
42012006	’ Aru , caxu a'ij tité'ujmuajca . ¿ Ni secaí siyen tiu'utanájchita a'achú cumu hua'apua centaavo anxɨ́vica jɨme'e ɨ́ pina'ase ɨ́ mej cɨ́lieen ? Camu jeíhua tí'ijnajche . Mɨ́ ajta a'ɨ́ɨn Dios , a'ɨ́ɨ pu naíjmi'ica autámua'areeri'i .
42012007	Jee xaa ne'u , ayée pu ti'ayajna . Dios pu hui ari raaté'itɨeexɨ mɨ á'amuacɨpua a'achú tɨ pua'améjme . Caxu tí'itziɨɨne'e a'iné mú'een xu jeíhua jaítze'e jetzen ruxe'eve'e ɨ́ Dios mecaí ɨ́ pina'ase , a'iné a'ɨ́ɨ pu xaa amuá'ancu'uvajxɨ'ɨsin .
42012008	’ Ayee nu tejá'amua'ixaate'e , ja'atɨ tɨ na'a tɨ ayén tiu'utaxájta a'ɨ́mej jemi ɨ́ teɨte yee na'ará'astijre'en ineetzi , inee i nej neajta huá'a jetze airáane ɨ́ teɨte , ayée nu neajta raataxájta a'ɨ́mej jemi ɨ́ mej ta japua tí'ivaɨre'e ɨ́ Dios jemi yee naatévaɨ ineetzi .
42012009	Ajta a'ɨ́ɨn tɨ ti'ixa a'ɨ́mej jemi ɨ́ teɨte yee capu nemua'ate , ayée nu hui che'atá raataxájta a'ɨ́mej jemi mej ta japua tí'ivaɨre'e ɨ́ Dios jemi yee canu ramua'ate .
42012010	’ Neajta nu tíhua'utá'uuni'ira a'ɨ́mej , a'achú mej mena'a pua'amé a'ij pua'a tí'inexa ineetzi i nej neajta huá'a jetze airáane ɨ́ teɨte . Aru a'ɨ́ɨme , a'achú mej mena'a pua'amé a'ij pua'a tí'ijxa a'ɨ́jna ɨ́ xɨéjniu'ucare'ara'an ɨ́ Dios , canu ja'anáj tíhua'utá'uuni'ira a'ɨ́mej .
42012011	’ Seajta mú'een , matɨ́'ɨj u amua'arávi'itɨn a'ɨ́mej jemi ɨ́ mej teyujta'a tí'aijta , nusu a'ɨ́mej jemi ɨ́ mej ti'itɨ́j jɨ́n antiújmua'aree , ayée xu huárɨni . Caxu hui a'ij tité'ujmuajca a'ij sej ye'í titeeteújnan na'ari a'ij sej ye'í tiu'utaxáj , a'iné a'ájna xɨcájra'an jetze , a'ɨ́ɨn xɨéjniu'ucare'ara'an ɨ́ Dios , a'ɨ́ɨ pu tejá'amuamua'aten a'ij sej ye'í tiu'utaxá . ― Ayee pu tihua'utá'ixaa a'ɨ́jna ɨ́ Jesús .
42012012	
42012013	Ajta seɨ́j huá'a tzajta'a a'utéveeca'a . Ayee pu tiraata'ixaa tɨjɨ́n : ― Maeestru , patá'aj piyen tiraata'ixaate'en ɨ́ nejá'a yee tɨ já'ita'a tinaatá'an a'ɨ́jna tɨ titaacɨ́'ɨ a'ɨ́jna jɨme'e tɨ seɨ́j huamɨ́'ɨ , a'iné capu tinaatá'asin ɨ́ neetzi tɨ ne'áa .
42012014	Jesús pu ayén tiu'utaniú tɨjɨ́n : ― Hoombi xaa , ¿ a'ataani tinaa'íjca juees jɨme'e ? ¿ A'ataani naatá'a nej niyen tiu'uxɨ́'epɨ'ɨntare'en mú'ejmi jemi ? ― Ayee pu'u tiraata'ixaa .
42012015	Ajta ayén tihua'utá'ixaa tɨjɨ́n : ― Rɨ́'ɨ xu'u mú'een , setá'aj á'ujcu'uvée sena'a temua'a naa . Ché'e secaí huápɨ'ɨ sena'a tí'inecua'atze sej jeíhua tiu'ucha'ɨ́ɨme'eni , ti'itɨ́j tɨ na'a , a'iné tɨ pua'a ja'atɨ jeíhua ti'itɨ́j tícha'ɨɨ , capu hui ti'itɨ́j a'ij tiraatévaɨre'esin tɨ ij caí ché'e ti'itɨ́j a'ij ráaruuren .
42012016	Tɨ́'ɨj i seɨ́j niuucari jɨ́n tihuá'u'itɨiiri'i tɨjɨ́n : ― Aa pu nu'u já'ahua'a chíjteaani é'eche . Chuej pu nu'u tícha'ɨɨ tɨ japuan tiu'uhuáste . Temua'a pu nu'u hui jeíhua tiú'ucɨɨreca'a .
42012017	’ Tɨ́'ɨj i ayén tiu'umuá'aj a'ɨ́jna ɨ́ chíjteaani tɨjɨ́n : “ ¿ A'iné yeehui náarɨni ? Capu ché'e mé'e é'erɨ'ɨri a'u nee yeehui yá'aruuren ɨ́ tɨ huácɨɨreca'a . ”
42012018	Tɨ́'ɨj nu'u i ayén tiu'umuá'aj tɨjɨ́n : “ Ayee nu rɨni . Neraaté'uuna ɨ́ nechi'i mé tɨ huavéjme . Neajta seica nu ájtaahuaxɨ'ɨsin tɨ jaítze'e vivejmé'e á'ara'ani . Netɨ́'ɨj ni ne'uun ru'uté'aasin ɨ́ tɨ tiú'ucɨɨreca'a , ajta nain i nej tí'ijcha'ɨɨ .
42012019	Neajta nu yeehui niyen tiu'utaxájta ɨ́ ne tzajta'a yee nu'uri ne'uun rɨ́'ɨ tiú'uruu u chi'ita . Jé'ecan pu á'ateeri tɨ rɨ́'ɨ tinaatévaɨre'esin . Nu'uri yeehui nesé'upe'en . Niché'e tí'icua'aca , neajta ye'eca , neajta netémua'ave'e . ” ― Ayee pu nu'u tiu'umuá'aj a'ɨ́jna ɨ́ ja'atɨ .
42012020	’ Ajta a'ɨ́ɨn ɨ́ Dios , ayée pu hui tiraata'ixaa tɨjɨ́n : “ Mú'ee , mɨ pej caí ti'itɨ́j mua'aree . Ijii , tɨ́ca'a pej mɨ'ɨni . Patɨ́'ɨj huamɨ́'ɨn , ¿ a'ataani tí'ijcɨ'ɨti a'ɨ́jna ɨ́ pej mú'ee rɨ́'ɨ ráaruu pej pi aseɨ́j huatá'atemua'ave'enche'e ? ” ― Ayee pu Dios tiraata'ixaa .
42012021	Neajta niyen tejá'amua'ixaate'e . Ayee pu hui té'eme a'ɨ́mej jemi matɨ́j mena'a pua'amé ɨ́ mej rujɨ́ɨmua'a rajsé'ɨri ti'itɨ́j tɨ na'a mej mi jeíhua tí'ijcha'ɨɨ , majta , camu ti'itɨ́j tícha'ɨɨ ɨ́ Dios jemi .
42012022	Tɨ́'ɨj i Jesús ayén tihua'utá'ixaa a'ɨ́mej ɨ́ mej jamuan á'ujujhua'ane'e tɨjɨ́n : ― A'ɨ́j nu jɨ́n niyen tejá'amua'ixaate'e . Caxu se'ɨ́jna jɨ́n tí'imua'ajca yee a'iquí ye'í tetí'icua'ani nusu yee a'iquí ye'í tetí'iye'en na'ari yee a'iquí ye'í tetiu'utétachejte'esin .
42012023	’ ¿ Ni caí jaítze'e ruxe'eve'e ɨ́ Dios jemi sej ruuri xá'ara'ani caí ɨ́ tɨ sej ráacua'ani ? ¿ Ni caí ayén che'atá na'a jaítze'e ruxe'eve'e ɨ́ Dios jemi tɨ ruuri a'ame ɨ́ sej ratéhua'ira'a caí tɨ naa seíire'e a'ame ɨ́ sej jɨ́n tiu'uteújchejte'en ? Aa ni'ijtá xaa ne'u .
42012024	’ Casi'i , xaaseíj amɨ́mej cua'atza ɨ́ mej júte'e rá'ara'a . Camu hui a'atzu tí'ihuaste'e , camu majta tí'itza'anaca . Camu majta huatéechi'i ɨ́ mej tzajta'an rɨ́'ɨ yé'uruuren ɨ́ mej meri rájseɨj . Capu amɨ́n a'ij , aúche'e pu Dios tihuá'amicua . Mɨ́ seajta mú'een , jaítze'e xu jemin ruxe'eve'e ɨ́ Dios mecaí a'ɨ́ɨme ɨ́ cua'atza .
42012025	’ ¿ A'ataani raayɨ́'ɨtɨ tɨ á'ateeren tɨ jaítze'e ruuri a'ame a'ɨ́jna jɨme'e ɨ́ tɨ tí'iramua'atziite'e ? Capu ja'atɨ xaa ne'u .
42012026	Tɨ́ pua'a secaí raayɨ́'ɨtɨhua'an sej si siyen huárɨni se'ɨ́jna jɨme'e ɨ́ tɨ caí muárɨ'eri , ¿ a'iné hui 'een jɨ́n siyen tí'imua'ajca se'ɨ́jna jɨme'e ɨ́ tɨ tí'ijturaa ?
42012027	’ Casi'i , xaaseíj amɨ́jna mɨ caiipi'i , a'ij tɨ ye'í tí'ivaujse'e . Capu tí'imɨjhuaca amɨ́jna mɨ caiipi'i , capu ajta tí'itzaca . Capu amɨ́n a'ij . Dios pu hui ayén ráaruu tɨ jaítze'e naa seijre'e caí Salomón tɨ naa seijre'eca'a tɨ́'ɨj auj ti'itéveeca'a rey jɨme'e . Capu ja'anáj ayén tiu'uteújchejte ti'itɨ́j jɨme'e tɨ ayén naa seijre'e tɨ́j mɨ caiipi'i .
42012028	’ Casi'i , mú'een , Dios pu ayén rɨ́'ɨ tirájcha'ɨɨ mɨ tu'upi tɨ a'uun é'evaujse'e a'u mej á'atase'ehuaca . Ajta a'ɨ́ɨn tu'upi , capu á'ateeri sino yee ruijmua'a yee , a'ɨ́ɨ mú raaré'eveijchi , matɨ́'ɨj mi ratairan . Tɨ́ pua'a hui Dios ayén rɨ́'ɨ tirájcha'ɨɨ mɨ tu'upi , ¿ ni caí jaítze'e amuaatá'asin ɨ́ sej jɨ́n tiu'uteújchejte'en , mú'ejmi mɨ sej caí a'atzu té'atzaahuate'e ?
42012029	’ Caxu a'ij tí'ixajta yee a'iquí ye'í tetí'icua'ani nusu a'iquí ye'í tetí'iteye'en . Ayee xu'u , caxu tí'imuajca se'ɨ́jna jɨme'e , a'iné naími'i matɨ́j mena'a pua'amé yen mej a'uchéjme íiyen chaanaca japua , ayée mú me'ɨ́jna jɨ́n rahuauhuau . Mɨ́ ajta a'ɨ́ɨn á'amuaya'upua , ta japua tɨ é'eseijre'e , a'ɨ́ɨ pu hui ari rú'umua'aree ti'itɨ́j tɨ amuá'aturaate'e .
42012030	
42012031	’ Setá'aj mi'i rájhuauuni tɨ Dios tejá'amua'aijte'en , seajta ra'ará'astijre'en a'ij tɨ a'ɨ́ɨn tí'ijxe'eve'e . Tɨ́ pua'a siyen huárɨni , Dios pu hui tejámuaatá'asin tɨ́j na'a tɨ tejamuá'aturaate'e .
42012032	’ Caxu tí'itziɨɨne'e mú'een , mɨ sej siyen mé á'ujujhua'an . Cu xɨee cáne'axɨ sena'a ɨ́ mej rujɨ́ɨmua'a mena'a mé á'ujujhua'an . Ayee pu tira'aránajcheca'a ɨ́ sej rájya'upua tɨ ij a'ɨ́ɨn amuaatá'an sej se'uun a'uteárute a'u tɨ a'ɨ́ɨn tejé'aijta .
42012033	’ Setá'aj tiú'utuaani nain a'achú sej caj tí'ijcha'ɨɨ , seajta tihua'uré'an a'ɨ́mej ɨ́ mej caí a'ij tí'ijviicua'i . Ayee xu a'ɨ́jna jɨ́n huárɨni , tɨ 'ij a'ɨ́jna téjé'eseɨre'en ɨ́ Dios jemi ɨ́ tɨ tejá'amuacɨ'ɨti . Ayee pu éene'e a'ame tɨ́j ti'itɨ́j ca'aní tɨ caí ja'anáj huataújtuaasin . A'uu pu e'etiá'a a'ame mú'ejmi jemi ti'itɨ́j tɨ huápɨ'ɨ tí'ijnajche . Ajta capu hui ja'anáj huatéxɨjsin , a'iné camu a'uun a'uteáru'ipi ɨ́ nahua'ari . Camu majta racɨ́'ɨn a'ɨ́ɨme ɨ́ tejpuási .
42012034	’ Ayee xu éene'e xá'aju'un a'iné a'ɨ́j xu jetzen tí'imua'astɨ́ xá'aju'un se'ɨ́jna jetze tɨ jaítze'e amua'aráanajche , tɨ jaítze'e a'amua jetze ruxe'eve'e .
42012035	’ Rɨ́'ɨ xu'u titehuaújcaten sej si tiu'utévaɨre'en . Seuche'e xu hui atanéjne'eri tɨ́j ja'atɨ tɨ taij huitéchueeca'a tá'ataa .
42012036	’ Ayee xu éene'e xá'aju'un matɨ́j a'ɨ́ɨme ɨ́ mej tí'ivaɨre'e ja'atɨ jemi tɨ a'uun á'ume a'u mej tejé'eye'este a'ɨ́jna jɨme'e tɨ seɨ́j huaténe'ɨche . Majta a'ɨ́ɨme ɨ́ mej tí'ivaɨre'e , maúche'e mú tí'ijchu'eve'en a'atzaj tɨ pua'a uvé'enejsin a'ɨ́jna tɨ tihuá'aijte'e mej mi ca'anacan tira'antácuune'en tɨ́'ɨj a'ɨ́ɨn te'ejteátu'asixɨ'ɨn ɨ́ puéerta jetze .
42012037	’ Rɨ́'ɨ pu tihua'utévaɨre'esin a'ɨ́mej ɨ́ mej tí'ivaɨre'e tɨ́'ɨj a'ɨ́ɨn hua'useíj mej rachú'eve'e a'atzaj tɨ pua'a uvé'ene a'ɨ́jna tɨ tihuá'aijte'e . Ayee nu hui tejá'amua'ixaate'e tzáahuati'ira'a jɨme'e , ayée pu rɨni a'ɨ́jna tɨ tihuá'aijte'e . A'ɨ́ɨ pu rucaten tɨ ij hua'utévaɨre'en . Ajta tíhua'uta'aíjte'esin mej aúuhuiixɨ'ɨn ɨ́ meesa jetze . Ajta tihuá'amin .
42012038	’ Capu amɨ́n a'ij a'atzaj tɨ pua'a uvé'enejsin a'ɨ́jna tɨ tihuá'aijte'e , tɨ pua'a já'ita'a tɨ́ca'a uvé'ene nusu tapuá'arijme'eca . Rɨ́'ɨ pu hui tihua'utévaɨre'esin a'ɨ́mej ɨ́ mej ravaɨre'e tɨ pua'a mauj rachú'eve'e .
42012039	’ Ayee nu tejá'amua'ixaate'e tzáahuati'ira'a jɨme'e . A'ɨ́jna ɨ́ ja'atɨ tɨ huatéechi'i , tɨ pua'a a'ɨ́ɨ ramua'areere a'atzaj tɨ pua'a ánú'aiixa ɨ́ nahua'ari , capu raatá'asin tɨ anú'asti tɨ tiu'unáhua'an .
42012040	Seajta hui mú'een , rɨ́'ɨ xu'u sej si rɨ́'ɨ huaújcaten a'iné inee , i nej neajta huá'a jetze airáane ɨ́ teɨte , nee nu uvé'enejsin a'atzaj sej pua'a caí nechu'eve'e . ― Ayee pu tihua'utá'ixaa a'ɨ́jna ɨ́ Jesús .
42012041	Pedro pu ayén tiraata'íhua'uri'i tɨjɨ́n : ― Tavastara'a , ¿ ni téjmi pena'a huatá'ixaa i niuucari ca'ɨ́n naíjmi'ica puaatá'ixaa ?
42012042	Ajta a'ɨ́ɨn tavástara'a , a'ɨ́ɨ pu ayén tiu'utaniú tɨjɨ́n : ― ¿ A'ataani pú'een , a'ɨ́jna tɨ tí'ivaɨre'e , tɨ ajta rɨ́'ɨ mé teuúmua'aree , tɨ ajta caí ja'anáj ti'itɨ́j jɨ́n auté'ɨtze ? Ajta a'ɨ́ɨn tɨ tí'ira'aijte'e , a'ɨ́ɨ pu hui tiraa'íjcate'en tɨ ij a'ɨ́ɨn a'ɨ́jna jɨ́n antiújmua'areere a'ɨ́mej ɨ́ seica ɨ́ mej majta tí'ivaɨre'e . A'ɨ́ɨ pu tihuá'amin a'atzaj mej pua'a raaxɨ́'epɨ'ɨntare'en mej tiú'ucua'ani .
42012043	’ Tɨ́ pua'a ayén rɨjcaa tɨ́'ɨj uvé'enen a'ɨ́jna tɨ tí'ira'aijte'e , rɨ́'ɨ pu tiraatévaɨre'esin a'ɨ́jna tɨ tí'ivaɨre'e a'iné nain pu tiraata'íjcate'esin a'achú tɨ́j ti'itɨ́j tícha'ɨɨ a'ɨ́jna tɨ tí'ira'aijte'e . Ayee pu té'eme . Ayee nu tejá'amua'ixaate'e tzáahuati'ira'a jɨme'e .
42012044	
42012045	’ Mɨ ajta , a'ɨ́ɨn tɨ hui tí'ivaɨre'e , tɨ pua'a ayén tí'imua'ajca yee jé'ecan pu u á'ateere a'ɨ́jna tɨ tinaa'íjca , ayée pu ajta tirá'amitɨejte'e a'ame tɨ caí íiya'ata uvé'enejsin . Tɨ́'ɨj i autéjcheni tɨ hua'utévajxɨ'ɨn a'ɨ́mej ɨ́ mej tí'ivaɨre'e , ɨ́ mej teteca , ajta ɨ́ mé 'uuca . Ajta pu hui autéchesin tɨ tiú'ucua'ani , ajta tɨ nahuáj antiyé'en . Tɨ́'ɨj i huatétahuaisin .
42012046	’ Ajta a'ɨ́ɨn tɨ tí'ira'aijte'e , a'ɨ́ɨ pu uvé'enejsin ja'anáj tɨ pua'a caí rachú'eve'e . A'ɨ́ɨ pu xaa uvé'enejsin a'atzaj tɨ pua'a caí pɨ́téjmua'aree . A'ɨ́ɨ pu hui ajta puaíjtzi'ira'a raatá'asin , jeíhua huápɨ'ɨ . Ayee pu che'atá tí'ijcɨ'ɨti a'ij tɨ tihuá'acɨ'ɨti ɨ́ seica ɨ́ mej majta auté'ɨtzeaara ɨ́ Dios jemi .
42012047	’ A'ɨ́jna tɨ tí'ivaɨre'e , tɨ ajta tirú'umua'aree a'ij tɨ tí'ijxe'eve'e a'ɨ́jna tɨ tí'ira'aijte'e , jeíhua pu ra'iré'evejsin navij cuaartara'a jɨme'e tɨ pua'a caí rɨ́'ɨ huaújruuren na'ari caí ayén huárɨni a'ij tɨ tí'ijxe'eve'e a'ɨ́jna tɨ tí'ira'aijte'e .
42012048	Ajta a'ɨ́ɨn tɨ tí'ivaɨre'e tɨ ajta caí rú'umua'areereca'a a'ij tɨ tí'ijxe'eve'eca'a a'ɨ́jna tɨ tí'ira'aijte'e , cɨ́j pu'u ra'iré'evejsin navij cuaartara'a jɨme'e tɨ pua'a ayén huárɨni tɨ a'ij pua'a 'een jɨme'e a'iné capu rú'umua'areereca'a a'ij tɨ ye'í huárɨni . Capu ayén tí'ijcɨ'ɨti a'ij tɨ tiraavíjte'e . ’ Ayee pu'u xaa ne'u , ja'atɨ tɨ na'a mej miyen tiraatá'a tɨ ve'ecán jɨ́n antiújmua'areere á'ara'ani , tɨ pua'a ayén ve'ecán jɨ́n ti'ité'ijcati'ihua , ayée pu hui tiú'ujxe'eve'e tɨ jaítze'e tiu'utátuiire'en me'ɨ́jna jemi ɨ́ mej tíraa'íjcate . Ajta , ja'atɨ tɨ na'a mej miyen tiraatá'a tɨ cɨliéene'e jɨ́n antiújmua'areere á'ara'ani , tɨ pua'a ayén cɨliéene'e jɨ́n ti'ité'ijcati'ihua , ayée pu che'atá na'a tiú'ujxe'eve'e tɨ cɨ́j tiu'utátuiire'en me'ɨ́jna jemi ɨ́ mej tíraa'íjcate .
42012049	’ Ayee nu 'een jɨ́n mú a'uvé'emej nej ni puaíjtzi hua'utá'an ne'ɨ́mej ɨ́ mej a'ij pua'a 'een ɨ́ ru tzajta'a matɨ́j mena'a pua'amé yen mé seijre'e íiyen chaanaca japua . Ajta ayée pu tina'aráanajche ineetzi tɨ ari autéjcheni .
42012050	Ayee pu ajta tí'inecɨ'ɨti ineetzi , ɨ́ nej jɨ́n rajpuaíjtzi na'ame . Jéihua pu hui a'ij pua'a ne'ase , ajta jeíhua pu a'ij pua'a ne'astɨ́ a'ame ajta na'a caí nain te'entipuá'are .
42012051	’ ¿ A'iné tejamuá'amitɨejte'e mú'ejmi ? ¿ Ni qui ne'ɨ́jna jɨ́n mú a'uvé'emej mej mi rɨ́'ɨ tí'itechejca ɨ́ mej yen huachéjme íiyen chaanaca japua ? Canu a'atzu . Ayee nu tejá'amua'ixaate'e yee canu ne'ɨ́jna jɨ́n mú a'uvé'emej sino mej mi já'ita'a a'utácɨɨne .
42012052	Ajta íjii tɨ yú auca'itɨ́ a'ame , ayée pu hui té'eme . A'ɨ́mej jɨme'e ɨ́ mej anxɨ́vi ɨ́ teɨte , ɨ́ mej seɨcɨé mena'a che , ayée pu té'eme a'ɨ́ɨ mú já'ita'a a'utajú'un . Majta á'iyen ɨ́ mej huaíca , a'ɨ́ɨ mú huá'ajaaxɨéevi'ira muá'aju'un a'ɨ́mej ɨ́ mej hua'apua . Majta a'ɨ́ɨme ɨ́ mej hua'apua , ayée mú che'atá mena'a tihúa'ajaaxɨejvi'ira muá'aju'un ɨ́ mej huaíca .
42012053	’ Ayee mú já'ita'a a'utajú'un . A'ɨ́ɨ pu ya'upuáara'an rájaaxɨéevi'ira a'ame a'ɨ́jna ɨ́ ruyauj , ajta a'ɨ́ɨn yaujra'an ayée pu che'atá na'a tí'ijjaaxɨéevi'ira a'ame ɨ́ rutáàta . Ajta a'ɨ́ɨn ɨ́ náànajra'an , ayée pu che'atá na'a tí'ijjaaxɨéevi'ira a'ame a'ɨ́jna ɨ́ ruyauj tɨ 'ɨ́ita'a . Ajta a'ɨ́ɨn yaujra'an tɨ 'ɨ́ita'a , ayée pu che'atá na'a tí'ijjaaxɨéevi'ira a'ame a'ɨ́jna ɨ́ runáàna . Ajta a'ɨ́jna ɨ́ mu'uneára'an ɨ́ tɨ 'ɨ́ita'a ɨ́ tɨ ucarij , a'ɨ́ɨ pu ajta rájaaxɨéevi'ira a'ame ɨ́ rumu'un ɨ́ tɨ 'ɨ́ita'a tɨ temuaij . Ajta a'ɨ́jna ɨ́ mu'uneára'an tɨ temuaij , a'ɨ́ɨ pu hui ajta rájaaxɨéevi'ira a'ame ɨ́ rumu'un tɨ ucarij .
42012054	Tɨ́'ɨj i ayén tihua'utá'ixaa a'ɨ́mej ɨ́ teɨte ɨ́ mej a'uun ajteáxɨɨreca'a tɨjɨ́n : ― Jɨ́me'en xu'u jaitɨri huaseíj tɨ a'ijnéj , yéncɨ pújme'en , setɨ́'ɨj si siyen tí'ixaxa'a yee mu'uri huatéviiyi . Ajta , ayée pu tí'irɨneca .
42012055	Na'ari tɨ pua'a huatá'eecare tɨ yeete pújme'en e'itáninei , ayée xu hui tí'ixaxa'a tɨjɨ́n teájxɨcaj pu a'ame . Ajta , ayée pu tí'irɨneca .
42012056	’ Mú'een , mɨ sej caí mé uumuámua'aree , mú'een xu siyen raayɨ́'ɨtɨ a'ij sej ye'í tiu'utaxáj a'ij tɨ ti'itɨ́ rɨni ɨ́ júte'e nusu íiyen chaanaca japua . Mɨ́ seajta mú'een , caxu hui a'atzu raayɨ́'ɨtɨ a'ij sej ye'í tiu'utaxáj a'ɨ́jna jɨme'e a'ij tɨ ti'itɨ́ rɨni itejmi jemi a'íjna xɨcájra'a jetze nej yé huatéjvee inee mú'ejmi jemi .
42012057	’ Niche'e seɨj tejámuaata'íhua'u . ¿ A'iné 'een jɨ́n secaí raaxɨ́'epɨ'ɨntare'en rujɨ́ɨmua'a a'ij tɨ tiraavíjte'e ?
42012058	Patɨ́'ɨj pauj huamé'en juye jetze jamuan a'ɨ́jna tɨ muájcha'ɨɨre'e sej raaxɨ́'epɨ'ɨntare'en a'ɨ́jna jemi ɨ́ juees , patá'aj raatáhuavii temua'a naa sej seuj juye jetze raaxɨ́'epɨ'ɨntare'en . Na'ari tɨ pua'a pecaí piyen huárɨni , a'ɨ́ɨ pu hui muá'avi'itɨn ɨ́ jueesi jemi . Tɨ'ɨquí a'ɨ́ɨn juees , a'ɨ́ɨ pu tiu'utátuiire'esin mú'eetzi a'ɨ́jna jemi ɨ́ polisiiya . Ajta a'ɨ́ɨn polisiiya , a'ɨ́ɨ pu mua'iteánajsin . Ayee nu tí'imua'ixaate'e tzáahuati'ira'a jɨme'e , camu hui íiya'ata mua'irátuaasin ajta pena'a caí tiu'unájchita nain jɨme'e a'achú mej muajíjve'en . ― Ayee pu tihua'utá'ixaa .
42012059	
42013001	A'ajná'ɨmua , seica mú e'iré'ene ɨ́ Jesús jemi . Matɨ́'ɨj mi miyen tiraata'ixaa me'ɨ́jna jɨme'e ɨ́ mej Galilea e'echéjme'e , Pilato tɨ nu'u huá'ucuii matɨ́'ɨj mauj cáne'axɨ muaɨ́'ɨvejtaca'a .
42013002	Jesús pu ayén tihua'uta'íhua'uri'i tɨjɨ́n : ― ¿ A'iné tejamuá'amitɨejte'e mú'ejmi ? ¿ Ni qui mecaí jaítze'e a'ij pua'a tí'iteteɨtestaca'a sej caí mú'een a'ɨ́jna jɨme'e mej miyen tirajpuaíjtzica'a ?
42013003	’ Ayee nu tejá'amua'ixaate'e . Capu ayén ti'ayajna . Mɨ́ ajta , tɨ pua'a secaí seɨcɨé tiú'umua'ati ɨ́ Dios jemi , mú'een xu hui seajta antipuá'ari .
42013004	’ Ari a'ɨ́ɨme ɨ́ mej tamuáamuata'a japuan aráhuaica ará'ase , ɨ́ tɨ huá'a japua rájve ti'itɨ́j tɨ ájtee tɨ a'uun a'utéveeca'a a'ájna já'ahua'a Siloé , ¿ a'iné tejamuá'amitɨejte'e ? ¿ Ni qui jaítze'e a'ij pua'a metí'iteteij mecaí a'ɨ́ɨme ɨ́ seica ɨ́ mej Jerusalén a'uchéjme ?
42013005	’ Ayee nu tejá'amua'ixaate'e tɨjɨ́n : capu hui ayén ti'ayajna . Mɨ́ ajta , tɨ pua'a secaí seɨcɨé tiú'umua'ati ɨ́ Dios jemi , mú'een xu seajta antipuá'ari . ― Ayee pu tihua'utá'ixaa a'ɨ́jna ɨ́ Jesús .
42013006	Tɨ́'ɨj i seɨ́j niuucari pu jɨ́n tihuá'u'itɨiiri'i tɨjɨ́n : ― Ja'atɨ pu nu'u hui huaréj ta'ítea'ɨca'a . Aa pu nu'u ye'ateáhuii a'u tɨ uuva a'uvéjme . Tɨ'ɨj jí u ya'utéeseij avée si ari taca'a . Capu nu'u a'atzu taca'aca'a .
42013007	Tɨ'ɨj jí ayén tiraata'ixaa a'ɨ́jna tɨ a'uun tí'icha'ɨca'a tɨjɨ́n : “ Pu'uri yeehui á'atee a'achú cumu huaíca nine'ira'a ne yee raatésise'ij á vee si ari taca'a . Aru , capu a'atzu taca'a . Patá'aj ra'ijveíjche , a'iné amɨ́n mé ti'itávee , capu ti'itɨ́j vaɨre'e . ”
42013008	’ Ajta a'ɨ́ɨn tɨ tí'icha'ɨca'a , ayée pu nu'u tiraata'ixaa tɨjɨ́n : “ Nevástara'a , ché'e auj mé táveeca seɨ́j nine'ira'a . Nee nu yeehui raaté'ijche'esin , neajta ti'itɨ́j atarɨéjra'asin chuej jamuan .
42013009	Tɨ́ pua'a huatáca'an ru'usí , cha'a ayén mé ti'itávee . Na'ari tɨ pua'a caí huatáca'an , aj pej xaa yeehui pi ra'ijveíjche . ”
42013010	Ayee pu ja'anáj tiuju'urɨ́j tɨ a'ájna pɨ́tí'irɨjcaa ja'anáj xɨcájra'an mej jetzen ruse'upi . Jesús pu tihuá'amua'atejca'a u teyujta'a .
42013011	Ajta seɨ́j 'ɨ́ita'a , a'úu pu ánu'uhuatéveeca'a . Pu'uri teuumé'eca tamuáamuata'a japuan aráhuaica nine'ira'a tɨ tí'icui'ica'a a'ɨ́jna jɨme'e tiyaaru'u tɨ tzajta'an seijre'e . A'ɨ́jna ɨ́ 'ɨ́ita'a , jé'ecan pu á'ajtɨpu . Capu a'atzu rɨ'ɨríistaca'a tɨ huataújsiuuraren .
42013012	Tɨ́'ɨj Jesús raaseíj , aj pu i raatajé tɨ jemin á ve'eré'enen . Ayee pu tiraata'ixaa tɨjɨ́n : ― 'Ɨ́ita'a , nu'uri timuá'ari'iri'i ɨ́ pej jɨ́n tí'icui'i .
42013013	Tɨ́'ɨj i ra'ajtamuárɨej . Jɨ́me'en pu'u ra'ajtamuárɨej , aj pu i a'ɨ́ɨn 'ɨ́ita'a huataújsiuurare . Aj pu i rɨ́'ɨ tiraatá'a ɨ́ Dios .
42013014	Ajta a'ɨ́ɨn tɨ tí'aijta u teyujta'a , jé'ecan huataniú'ucaca'a a'iné Jesús pu tiráahuaa a'ájna xɨcájra'an jetze matɨ́'ɨj pua'a ruse'upi . Ayee pu tihua'utá'ixaa a'ɨ́mej ɨ́ teɨte tɨjɨ́n : ― Ayee pu hui te'ará'ase ɨ́ mej jetzen tí'imɨjhuaca arájsevi xɨcaj . Setá'aj mú a'uvé'eju'un setá'aj se'ájna tihuaújhuaate'en . Caxu mú a'uvé'ecɨ'ɨca'an se'ájna xɨcájra'a mej jetzen ruse'upi .
42013015	Jesús pu ayén tiu'utaniú tɨjɨ́n : ― Mɨ́ sej caí jé'iyecan jɨ́n tí'ivaɨre'e ɨ́ Dios jemi , jɨ́me'en a'ájna xɨcájra'a mé jetzen ruse'upi , ¿ ni secaí siyen tí'imɨjhuaca naíjmi'i mú'een ? ¿ Ni secaí huá'ixɨɨxɨ ɨ́ ruye'emua , tɨ pua'a ti'itɨ́j pu'éene'en puuya na'ari puuru'u sej si huaja'uvé'ite'en a'ájna xɨcájra'a mej jetzen ruse'upi ? Ni'ijtá xaa ne'u . Ayee xu tí'imɨjhuaca .
42013016	’ Ari amɨ́jna mɨ 'ɨ́ita'a , a'ɨ́ɨ pu hui jetzen huanéj a'ɨ́jna ɨ́ Abraham teecan . Ajta pu'uri tejauume a'achú cumu tamuáamuata'a japuan aráhuaica nine'ira'a tɨ Satanás ra'atéejɨ'ɨcɨe cuí'ini'ira'a jɨme'e . ¿ Ni caí ayén tiraavíjte'e nej tiráahuaate'en nej ni ru'irájtuaani a'ɨ́jna jɨme'e tɨ tí'icui'i ? ― Ayee pu tihua'utá'ixaa a'ɨ́jna ɨ́ Jesús .
42013017	Tɨ́'ɨj ayén tiu'utaxájtaca'a , a'ɨ́ɨme ɨ́ mej rájcha'ɨɨre'eca'a me'ɨ́jna ɨ́ Jesús , jé'ecan mú tiu'utatévi'iri'i ɨ́ jemin . Majta a'ɨ́ɨme ɨ́ seica ɨ́ teɨte , jé'ecan pu rɨ́'ɨ hua'utá'a nain jɨme'e a'ij tɨ ti'itɨ́ huarɨ́j tɨ huápɨ'ɨ ruxe'eve'e .
42013018	Aj pu i Jesús ayén tihua'uta'íhua'uri'i tɨjɨ́n : ― ¿ A'iné tí'irɨneca íiyen chaanaca japua tɨ Dios tí'aijta ? ¿ A'iné tí'iseijre'e tɨ jɨ́me'en Dios tí'aijta ?
42013019	’ Ayee pu seijre'e tɨ́j mustaaza ti'itɨ , tɨ ayén ti'itéjatze'e tɨ́j jɨ́ɨcan . Ja'atɨ pu nu'u hui yá'utɨɨ a'ɨ́jna ɨ́ jatzi . Tɨ́'ɨj nu'u i raahuáste a'u tɨ teje'eré'ana . Tɨ'ɨj jí huanéj a'ɨ́jna ɨ́ jatzi . Aj pu nu'u i huavaújse . Tɨ'ɨj jí ayén á'ajtɨtɨ'ɨj já'araa tɨ́j cɨyej . Majta me'ɨ́n pina'ase ɨ́ mej rá'ara'a , a'ɨ́ɨ mú nu'u e'ire'enée , án mú nu'u a'ujrá'aseca'a ɨ́ pi'istáare'ara'an jetze .
42013020	Ajtahua'a seɨ́j hua'uta'íhua'uri'i tɨjɨ́n : ― ¿ A'iné seijre'e tɨ jɨ́me'en Dios tí'aijta ?
42013021	’ Ayee pu hui 'een tɨ́j a'ɨ́jna ɨ́ levadura tɨ́'ɨj a'ɨ́ɨn 'ɨ́ita'a ru'iteájtɨcɨ , ajta nu'u rajnájchi cuaíjtzi jetze tɨ huaíca medida ará'ase . Jéihua pu nu'u rajcuaíjtzitaca'a . Ajta a'ɨ́ɨn ɨ́ levadura , a'ɨ́ɨ pu nu'u tzajta'a huaneájxɨ nainjapua ɨ́ cuaíjtzi . ― Ayee pu tihua'utá'ixaa a'ɨ́jna ɨ́ Jesús .
42013022	Tɨ'ɨj jí Jesús a'uun a'ume'eca ɨ́ juye jetze tɨ Jerusalén á'uye'iri . A'u tɨ na'a tɨ a'uré'enineica'a , tɨ huachájta'ajme , na'ari a'ɨmuá mé antachéejmee , a'úu pu tihuá'amua'atehua'a ɨ́ teɨte .
42013023	Ja'atɨ pu ayén tiraata'íhua'uri'i tɨjɨ́n : ― Tavastara'a , ¿ ni cɨ́j mena'a tite'erá'ase ɨ́ tɨ Dios hua'irátuaasin ? Ajta a'ɨ́ɨn Jesús , ayée pu tiraata'ixaa tɨjɨ́n :
42013024	― Setá'aj huateújca'anen sej si se'ɨ́jna jetze a'uteáruti tá'apueerta tɨ cɨ́j antéeyauj . Ayee nu tejá'amua'ixaate'e tɨjɨ́n mu'iitɨ́ mú miyen huataújca'anejsin mej mi me'uun a'uteárute . Mɨ́ ajta caí , capu hua'utá'asin .
42013025	’ Tɨ́'ɨqui a'ɨ́jna tɨ á é'eche , tɨ́'ɨj i ájchesin , ajta te'iteánajsin tá'apueerta . Seajta mú'een , amée xu pua'acɨé huaté'uu xá'aju'un . Seajta te'ejteátu'asixɨ'ɨsin ɨ́ puéerta jetze . Ayee xu ca'anín jɨ́n tiraatájeeve a'ɨ́jna tɨ huatéechi'i . Ayee xu tɨjɨ́n : “ Tavastara'a , tita'antácuune'e . ” Ajta a'ɨ́ɨn ayée pu tejámuaatá'ixaate'esin tɨjɨ́n : “ Canu hui á'amuamuajte a'ateén sej pɨ́rɨcɨ . Canu neajta ramua'aree a'u sej e'eráacɨ . ”
42013026	’ Seajta mú'een , ayée xu tiu'utaxájta tɨjɨ́n : “ Teen tu tiú'ucuaa á jamuan , teajta á jamuan hua'í . Pajta mú'ee ti'itamuá'atehua'a a'u tɨ juye a'uré'enine'i . ”
42013027	Ajta a'ɨ́ɨn , ayée pu tejámuaatá'ixaate'esin tɨjɨ́n : “ Canu hui ramua'aree inee a'u sej é'eme'ecan . Sericu mú'een , mɨ sej a'ij pua'a tí'iteteɨte . ”
42013028	’ Ayee pu té'eme a'ájna xɨcájra'an jetze . Mú'een xu huá'aseijran a'ɨ́mej ɨ́ mej me'uun a'uráaté'a muá'aju'un a'ujna Dios tɨ é'eseijre'e . A'ɨ́mej xu hui seijran se'ɨ́mej ɨ́ mej mejmí'i e'echéjme'e , se'ɨ́jna ɨ́ Abraham , seajta se'ɨ́jna ɨ́ Isaac , seajta se'ɨ́jna ɨ́ Jacobo . Majta seica mú á a'ire'enejsin mej mi a'ujrá'ase a'utɨ́ meesa a'utéjvee mej mi tiú'ucua'ani a'ujna Dios tɨ é'eseijre'e . Seajta mú'een , áa xu pua'acɨé a'uté'uu xá'aju'un . Jéihua xu ruyeine xá'aju'un , seajta ancurá'ujcɨ'ɨme ye'icáa xá'aju'un mɨ rutamej jɨme'e se'ɨ́jna jɨme'e sej seri rajpuaíitzi xá'aju'un .
42013029	
42013030	’ Ee xaa ne'u , ayée pu hui ti'ayajna . Seica ɨ́ mej nu'u vivejmé'en jɨ́n títetateí íjii , a'ɨ́ɨ mú cɨliéene'e jɨ́n titetaté'a muá'aju'un a'ájna xɨcájra'a jetze . Majta seica ɨ́ mej nu'u cɨliéene'e jɨ́n títetateí íjii , a'ɨ́ɨ mú vivejmé'en jɨ́n titetaté'a muá'aju'un a'ájna xɨcájra'a jetze . ― Ayee pu tihua'utá'ixaa a'ɨ́jna ɨ́ Jesús .
42013031	Tɨ́'ɨj Jesús auchén raatapuá'ajtaca'a tɨ tihuá'a'ixaate'eca'a ɨ́ teɨte , matɨ́'ɨj mi seica jemin á e'iré'ene . A'ɨ́ɨ mú pú'eene'e ɨ́ fariseos . Ayee mú tiraata'ixaa tɨjɨ́n : ― Patá'aj tícheni peyajna a'iné amɨ́ pu nu'u Heródes muajé'icatamɨ'ɨ mú'eetzi .
42013032	Aj pu i Jesús ayén tiu'utaniú tɨjɨ́n : ― Setá'aj hui se'uun á'uju'un se'ɨ́jna jemi ɨ́ Heródes tɨ avíitzi jɨ́n netzeɨ́jra'ajmua'a ineetzi . Setá'aj seajta siyen tiraata'ixaate'en se'ɨ́jna yee pu'uri íjii nehua'utamuárite'esin ne'ɨ́mej ɨ́ tiyáaru'use ɨ́ mej huá'a tzajta'a seijre'e ɨ́ teɨte , neajta yee tihuá'ahuaate'en ɨ́ teɨte íjii , neajta ruijmua'a . Neajta yee , aaruijmua'a nu aráneastejre'esin ne'ɨ́jna jɨme'e ɨ́ nej jɨ́n antínmua'aree .
42013033	’ Capu amɨ́n a'ij . Ayee pu hui tiú'ujxe'eve'e nej nauj huamé'en íjii , neajta ruijmua'a , neajta aaruijmua'a , a'iné capu ayén tiraavíjte'e tɨ huámɨ'ɨni ayajna pua'acɨé u Jerusalén seɨ́j tɨ Dios jetze me'ecan tí'ixaxa'a .
42013034	’ Mú'een mɨ sej Jerusalén é'eche , mɨ sej Jerusalén é'eme'ecan , mú'een xu huá'acui'ica a'ɨ́mej ɨ́ mej Dios jetze me'ecan tí'ixaxa'a . Seajta huá'atu'axaca tetej jɨme'e a'ɨ́mej tɨ Dios huaja'uta'íteca'a mú'ejmi jemi . Mu'íi nu hui niyen raxɨ́'eve'eca'a nej huá'aseɨre'en ɨ́ a'amuayaujmua'a nej ni huá'ucha'ɨɨn cumu ɨ́ tecuaara'i tɨ huá'acha'ɨɨ ɨ́ ruyaujmua'a , tɨ hua'icánaamua ɨ́ ru'ana jɨme'e . Seajta mú'een , caxu siyen ra'utéeca'ane .
42013035	’ Casi'i , xaaseíj . Nu'uri hui mé amuuhuá'axɨ mú'ejmi mɨ sej Jerusalén é'eche . Ayee nu tejá'amua'ixaate'e . Caxu cha'a neseijran ajta na'a caí teja'ure'enén a'ájna xɨcájra'an jetze sej pua'a siyen tiu'utaxájta yee cha'a rɨ́'ɨ tiraateájtuaani a'ɨ́jna ɨ́ tɨ mé e'evé'eme niúucare'ara'an ɨ́ tavástara'a . ― Ayee pu tiu'utaxájtaca'a a'ɨ́jna ɨ́ Jesús .
42014001	Ayee pu ja'anáj tiuju'urɨ́j tɨ a'ájna pɨ́tí'irɨjcaa a'ɨ́jna xɨcájra'an mej jetzen ruse'upi . A'uu pu a'ará'a a'u tɨ é'eche ɨ́ seɨ́j ɨ́ fariseo tɨ ve'ecán jɨ́n ti'itéjvee , tɨ ij tiú'ucua'ani jemin . Majta a'ɨ́ɨme ɨ́ teɨte , jeíhua mú rá'eeve'eca'a me'ɨ́jna ɨ́ Jesús .
42014002	Ajta seɨ́j á vejli'i úuveeca'a jemin ɨ́ Jesús . Ti'icui'i a'ɨ́jna ɨ́ ja'atɨ . Nainjapua pu cajaa ɨ́ ru jetze .
42014003	Ajta a'ɨ́ɨn ɨ́ Jesús , ayée pu tihua'uta'íhua'uri'i a'ɨ́mej ɨ́ fariseos , ajta a'ɨ́mej ɨ́ mej tí'imua'ata ɨ́ yu'uxari jetze Moisés tɨ ra'utéyu'uxaca'a . Ayen tɨjɨ́n : ― ¿ Ni caí a'ij tí'irɨ'ɨri nej tiráahuaate'en a'íjna xɨcájra'an tej jetzen tase'upi nusu caí ?
42014004	Majta a'ɨ́ɨme , camu ti'itɨ́j a'ij tiu'utaxájtaca'a . Ajta a'ɨ́ɨn Jesús , a'ɨ́ɨ pu ra'ajtamuárɨej a'ɨ́jna tɨ tí'icui'i . Ajta tiráahuaa . Aj pu i raata'íteca'a tɨ á'ura'ani ruxɨéehua .
42014005	Tɨ́'ɨj i Jesús ayén tihua'uta'íhua'uri'i tɨjɨ́n : ― ¿ Ni caí rɨ'ɨrí tɨ ja'atɨ ayén huárɨni a'ájna xɨcájra'an jetze mej jetzen ruse'upi ? Tɨ́ pua'a puuru'u atéjveti a'u tɨ e'etécun , na'ari puuya atéjveti , ¿ ni pecaí hui piyen ca'anacan rɨni pej ra'itátuaani a'u tɨ e'etéjve ?
42014006	Majta a'ɨ́mej jemi , capu ú'u anú'u'a'ahua'aca'a huá'a tzajta'a a'ij tɨ tiu'utaxáj .
42014007	Tɨ́'ɨj i Jesús raaseíj a'ij mej rɨjcaa a'ɨ́ɨme ɨ́ tɨ huá'a'inee mej tiú'ucua'ani . A'ɨ́ɨ mú rahuauca'a vejli'i mej a'ujrá'ase jemin ɨ́ tɨ tihuá'amicua . Aj pu i ayén tihua'utá'ixaa tɨjɨ́n :
42014008	― Tɨ́ pua'a hui ja'atɨ muá'ineen pej tiú'ucua'ani huá'a jamuan ɨ́ mej tí'iyeste a'ɨ́jna jɨme'e tɨ seɨ́j huaténe'ɨcheca'a , capej pe'ánna a'ujyé'ixa'an a'ájna vejli'i jemin ɨ́ tɨ muaatá'inee pej tiú'ucua'ani , sino a'atzu pe a'ɨmuá a'utayeíjxɨ'ɨn . Na'ari caí , tɨ pua'a seɨ́j uvé'enen tɨ jaítze'e ruxe'eve'e pecaí mú'ee tɨ ajta raatá'inee , aj pu i a'ɨ́ɨn muaatá'ixaate'esin yee ájchesi , tá'aj amanna a'ujyeíjxɨ'ɨn a'íjna i ja'atɨ . Aj pej pi tiu'utatévi'ira'ata , a'ánna pej a'ujyeíjxɨ'ɨn pe'ɨ́jna japua ɨ́ tɨ jaítze'e caí ruxe'eve'e .
42014009	
42014010	’ Mɨ pajta mú'ee , ayée pepu'u hui huárɨni tɨ pua'a ja'atɨ muaatá'ineen , án pej a'ujyeíjxɨ'ɨn japuan ɨ́ tɨ jaítze'e caí ruxe'eve'e tɨ i ayén a'ɨ́ɨn tɨ muaatá'inee timuaatá'ixaate'en tɨ́'ɨj uvé'enen a'u pej a'ujyeíjxɨ'ɨn . Ayee pu timuaatá'ixaate'esin tɨjɨ́n : “ Ne'amiigu , patá'aj ájcheni peyajna patá'aj a'ujyeíjxɨ'ɨn yé vejli'i a'u tɨ jaítze'e á'ujxe'eve'e . ” Ayee pej pe'ɨ́jna jɨ́n huarɨ́n , ayée pej hui rɨ́'ɨ tira'ancuré'asin huá'a jemi ɨ́ teɨte mej á jamuan a'ujteí .
42014011	’ Ja'iné ja'atɨ tɨ na'a tɨ á'ujtzaahuate'e , aj pu i a'ij pua'a raatá'ixaa tɨ caí jeíhua ruxe'eve'e . Ajta a'ɨ́ɨn tɨ caí á'ujca'ane tɨ ti'itɨ́j jɨ́n te'enteárute tɨ ve'ée , aj pu i tiraatá'asin tɨ ayén te'enteárute ti'itɨ́j jɨme'e tɨ jaítze'e ve'ée . ― Ayee pu tihua'utá'ixaa a'ɨ́jna ɨ́ Jesús .
42014012	Aj pu i ayén tiraata'ixaa a'ɨ́jna tɨ raatá'inee tɨ tiú'ucua'ani tɨjɨ́n : ― Ayee pej hui huárɨni patɨ́'ɨj hua'utá'inen mej tiú'ucua'ani a'atzaj chumua'an nusu tɨ́ca'a . Capej huá'inen a'ɨ́mej ɨ́ á'a amiigustemua'a , ca'ɨ́n a'ihuáamua'a nusu á'ajuutzimua'a , o a'ɨ́mej ɨ́ chíjteaani mej á é'eche vejli'i á jemi . Tɨ́ pua'a piyen hua'utá'inen a'ɨ́mej , matɨ́'ɨj mi majta me'ɨ́n muaatá'ineesin mú'eetzi . Ayee mú huarɨ́n , a'ɨ́ɨ mú hui tí'imuanajchite'en .
42014013	’ Mɨ pajta mú'ee , patɨ́'ɨj hua'utá'inen mej tiú'ucua'ani , a'ɨ́mej pepu'u huatá'inen ɨ́ mej caí a'ij tí'ijviicua'i , pajta a'ɨ́mej ɨ́ mej jeíhua rajpuaíjtzi cuí'ini'ira'a jɨme'e , pajta a'ɨ́ɨme ɨ́ mej a'ij pua'a titéecɨ'ɨca , pajta a'ɨ́ɨme ɨ́ mej aracúcu'unijmee .
42014014	Ayee pej huarɨ́n , rɨ́'ɨ mú timuaatá'asin , a'iné camu tí'ituaave ɨ́ mej jɨ́n timuaanájchite'en . Mɨ́ ajta , a'ɨ́ɨ pu Dios hui timuaatanájchite'esin a'ájna xɨcájra'an jetze mé jetzen a'itajú'un huá'a tzajta'a ɨ́ mɨ'ɨchite . ― Ayee pu tiraata'ixaa a'ɨ́jna ɨ́ Jesús .
42014015	Ajta seɨ́j tɨ ajta a'uun huatéjca huá'a jamuan , tɨ́'ɨj ráanamuajri'i a'ij tɨ tiu'utaxájtaca'a a'ɨ́jna ɨ́ Jesús , ayée pu tiraata'ixaa tɨjɨ́n : ― Rɨ́'ɨ pu tiraatá'asin a'ɨ́jna tɨ tiú'ucua'ani a'ájna xɨcájra'an jetze tɨ jetzen Dios huataseíjre'esin tɨ ij tiu'uta'aíjta íiyen chaanaca japua .
42014016	Jesús pu ayén tiu'utaniú tɨjɨ́n : ― Ja'atɨ pu nu'u hui rɨ́'ɨ huaújruurejca'a tɨ ij tihua'umín . Mu'iicáca pu nu'u huatá'inee .
42014017	Tɨ́'ɨj a'ájna teja'uré'ene tɨ tihua'umín , tɨ'ɨquí a'ɨ́ɨn raata'íteca'a ɨ́ tɨ jemin tí'ivaɨre'e tɨ ij hua'utájeeve a'ɨ́mej ɨ́ mej huatá'iniihuaca'a . Ayen tɨjɨ́n : “ Setá'aj yeehui a'uré'enen a'iné pu'uri huaxɨ́'epɨ'ɨn . ”
42014018	’ Majta a'ɨ́ɨme , naími'i mú nu'u miyen autéjhuii mej tiu'utaúruuni'i . Ajta a'ɨ́ɨn ɨ́ tɨ amuacaí raatá'inee , ayée pu tiu'utaxájtaca'a tɨjɨ́n : “ Neuchén nu chuej huánanai nej japuan tiu'umuárɨ'en . Ruxe'eve'e nej ye'utéeseij . Ayee nu tí'imuahuavii mú'eetzi pej tinaatá'uuni'i . ”
42014019	’ Ajta seɨ́j , ayée pu nu'u tiu'utaxájtaca'a tɨjɨ́n : “ Neuchén nu puuyesi huánanai . Anxɨ́j paari mú ará'ase . Nu'uri á'uraa nej ni huá'ucalaadu . Patá'aj tinaatá'uuni'i pajta ineetzi . ”
42014020	’ Ajtahua'a ɨ́ seɨj , ayée pu nu'u tiraata'ixaa tɨjɨ́n : “ Neuchén nu huaténe'ɨcheca'a . A'ɨ́j pu jɨ́n caí rɨ'ɨrí nej ne'uun á'ume'en . ”
42014021	’ Ajta a'ɨ́ɨn tɨ tí'ivaɨre'e tɨ huaja'utajé , tɨ'ɨquí a'uré'araa . Ajta nu'u ayén tiraata'ixaa a'ɨ́jna tɨ tí'ira'aijte'e a'ij mej tiu'utaxájtaca'a . Ajta , a'ɨ́ɨn tɨ huatéechi'i , jeíhua pu nu'u hui huataniú'ucaca'a . Tɨ́'ɨj i raata'íteca'a a'ɨ́jna tɨ tí'ivaɨre'e tɨjɨ́n : “ Patá'aj yeehui ca'anacan pe'uun á'ume'en caaye jetze , ajta juye jetze tɨ cɨ́j antayaúj , tɨ́j na'a ta'uténinei u chajta'a . Patá'aj hua'erávi'itɨn a'ɨ́mej ɨ́ mej caí a'ij tí'ijviicua'i , pajta a'ɨ́mej ɨ́ mej rajpuaíjtzi cuí'ini'ira'a jɨme'e , pajta a'ɨ́mej ɨ́ mej aracúcu'unijmee , pajta a'ɨ́mej ɨ́ mej ná'achijmee ɨ́ ru'ɨ́ɨca jetze . ”
42014022	’ Ajta a'ɨ́ɨn tɨ tí'ivaɨre'e , ayée pu nu'u tiraata'ixaa tɨjɨ́n : “ Nevástara'a , nu'uri niyen huarɨ́j a'ij pej tinaata'aíj . Aru maúche'e mú ú'uve mej seica mú a'uvé'eju'un . ”
42014023	’ Ajta a'ɨ́ɨn tɨ huatéechi'i , a'ɨ́ɨ pu nú'u hui ayén tiraata'ixaa a'ɨ́jna tɨ jemin tí'ivaɨre'e tɨjɨ́n : “ Patá'aj yeehui pe'uun á'ume'en ɨ́ juye jetze a'ɨmuá tɨ a'ataneáatɨmee , pajta méyee a'ɨmuá mej huachéjme . Patá'aj ca'anéeri jɨ́n hua'utájeeve mej mú a'uvé'eju'un , mej mi u huájɨste yú nechi'ita .
42014024	Ayee nu tí'imua'ixaate'e . A'ɨ́ɨme ɨ́ nej amuacaí hua'utá'inee , a'ɨ́ɨme , capu seɨ́j yé tí'icua'ani íiyu i nej tihuá'amin . ” Ayee pu hui tiu'utaxájtaca'a a'ɨ́jna tɨ huatéechi'i .
42014025	Jéihua mú teɨte á'ujujhua'ane'e me'ɨ́jna jamuan ɨ́ Jesús . Tɨ'ɨj jí a'ɨ́ɨn hua'useíirajraa a'ɨ́mej ɨ́ teɨte . Ayee pu tihua'utá'ixaa tɨjɨ́n :
42014026	― Ja'atɨ tɨ na'a tɨ mú a'uvé'eme'en ineetzi jemi , ayée pu hui tiú'ujxe'eve'e tɨ a'ɨ́ɨn jaítze'e rɨ́'ɨ tinájcha'ɨɨca ineetzi caí rɨ́'ɨ tirájcha'ɨɨca ɨ́ rutáàta , ajta ɨ́ runáàna nusu ɨ́ ru'ɨ́j , ajta ɨ́ ruyaujmua'a nusu ɨ́ ru'ihuaamua'a , ajta ɨ́ rucu'utzimuá nusu ɨ́ rujúutzimua'a . Na'ari caí , canu raatá'asin tɨ nee jamuan á'uche'ecane'en . ’ Ee xaa ne'u , canu ja'atɨ huatá'asin tɨ neetzi jamuan á'uche'ecane'en tɨ pua'a caí ja'atɨ á'ujca'ane tɨ na'ará'astijre'en , tɨ a'ɨ́ɨn ja'atɨ huámɨ'ɨni neetzi jetze me'ecan , tɨ ayén te'ehuaújca'anen ruxɨ́'evi'ira'a jɨme'e .
42014027	’ Ayee nu hui tejá'amua'ixaate'e tɨ ayén ti'ayajna nej caí ja'atɨ huatá'an tɨ neetzi jamuan á'uche'ecane'en tɨ pua'a a'ɨ́jna ɨ́ ja'atɨ caí ruxɨ́'evi'ira'a jɨ́n na'ará'asten , tɨ pua'a caí ayén che'atá na'a tirajpuaíjtzi á'ara'ani netɨ́j inee tirajpuaíitzi na'ame .
42014028	’ Tɨ́ pua'a seɨ́j mú'een ayén tirá'ajtaahuamɨ'ɨ chi'ij tɨ ájtee , ni caí ja'atɨ ayén rɨni tɨ autéjcheni tɨ rá'ajtaahuan . Amuacaícan a'ɨ́ɨ pu a'ujyeíjxa tɨ́'ij raaté'itɨen a'achú tɨ ti'itɨ́j huataújxe'eve'esin tɨ ij ráamua'aree tɨ pua'a cɨ'ɨpée ɨ́ tumin tɨ ij rá'ajcɨ'ɨti , nusu caí .
42014029	’ Ee xaa , ayée pu rɨni . Na'ari caí , tɨ pua'a auchén autéechen , ajta huaxɨ́n ɨ́ tumin , capu ché'e ra'antícɨ'ɨtzi . Majta me'ɨ́n ɨ́ teɨte , matɨ́'ɨj raseijra , a'ɨ́ɨ mú autéhuijsin mej ra'utéxɨeehuari'ira .
42014030	’ Ayee mú tiu'utaxájta tɨjɨ́n : “ Amɨ́jna mɨ teáata'a , a'ɨ́ɨ pu yeehui a'utéjche tɨ rá'ajtaahua mɨ chi'ij , aru capu cha'a tí'ituaave'e ɨ́ tɨ jɨ́n ra'antícɨ'ɨti . ”
42014031	’ Na'ari seɨ́j tɨ ti'itéjvee rey jɨme'e , tɨ pua'a meri á'uju'un mej huateújne'usi'ite'en , ¿ a'iné rɨni a'ɨ́jna ? ¿ Ni caí amuacaí a'ujyeíjxa tɨ ij tiú'umua'ati aisí tɨ pua'a caí rɨ'ɨrí tɨ hua'utémua'itɨn a'ɨ́mej jɨme'e ɨ́ mej tamuáamuata'a vi'ira'a ará'ase ? Ajta a'ɨ́ɨn ɨ́ seɨ́j tɨ ti'itéjvee rey jɨme'e , ayée pu hua'itévi'itɨcɨ a'achú cumu seité vi'ira'a ɨ́ xantaaru'u . Aa ni'ijtá xaa ne'u , ayée pu hui rɨni .
42014032	’ Ajta tɨ pua'a ayén tira'atámitɨejte'en tɨ caí huatárɨ'ɨristare tɨ hua'utémua'itɨn , ayée pu rɨni . Tɨ́'ɨj auj a'ɨmuá e'evé'evee ɨ́ seɨj , a'ɨ́ɨ pu seica huata'íti mej mi á'uju'un ɨ́ seɨ́j jemi ɨ́ rey mej mi raatáhuavii mej raaxɨ́'epɨ'ɨntare'en mej mi caí runé'usi'ite'e .
42014033	’ Ayee pu hui che'atá na'a 'een mú'ejmi jemi . Ja'atɨ tɨ na'a tɨ ayén tí'ijxe'eve'e tɨ nee jamuan á'uche'ecane'en , ayée pu tiú'ujxe'eve'e tɨ nain mé teuúhua'axɨn a'achú tɨ tí'ijcha'ɨɨ . Na'ari caí , canu raatá'asin tɨ nee jamuan á'uche'ecane'en .
42014034	’ Seajta mú'een , ayée xu hui tí'ivaɨre'e sej rɨ́'ɨ huá'uruuren ɨ́ seica ɨ́ teɨte ɨ́ niuucari jɨme'e mej mi rɨ́'ɨ rɨ'éene'e muá'ara'ani ɨ́ ru tzajta'a . Seajta , ayée xu che'atá sena'a tí'ivaɨre'e tɨ́j unaj mej ra'uré'eviváara'a muá'aye'i ɨ́ teɨte ɨ́ hua'ira'a japua a'iné naa pu ta'ancacá ɨ́ unaj . Aru tɨ pua'a huateáru'una , tɨ'ɨquí ráxɨ'ɨsin ɨ́ ta'ancacá , ¿ a'iné tejamuá'amitɨejte'e ? ¿ Niqui ajtahua'a rɨ'ɨrí tɨ ancacá á'ara'ani ? Capu hui xaa ne'u a'atzu .
42014035	Capu ché'e ti'itɨ́j vaɨre'e , ni ɨ́ chuej japua , capu ajta tí'ivaɨre'e tɨ rajnájchite'en ɨ́ ye'emuaate chuita japua . Ayee mu'u raru'ujca mé mú rúurɨeexɨjsin . ’ Ayee pu'u hui , jɨ́me'en ɨ́ ja'atɨ tɨ huiteájnamua , ché'e a'ɨ́ɨn ráanamua temua'a naa .
42015001	Majta a'ɨ́ɨme ɨ́ mej huá'ajijve'eca'a ɨ́ teɨte mej tí'itɨcɨ , majta a'ɨ́ɨme ɨ́ mej a'ij pua'a titetiújcha'ɨɨ , a'ɨ́ɨ mú ajteáxɨɨreca'a mej mi ráanamua .
42015002	Mɨ́ ajta a'ɨ́ɨme ɨ́ fariseos , ajta a'ɨ́ɨme ɨ́ mej tí'imua'ata ɨ́ yu'uxari jetze Moisés tɨ ra'utéyu'uxaca'a , a'ɨ́ɨ mú miyen tí'ixajtaca'a tɨjɨ́n : ― Amɨ́jna mɨ teáata'a , amɨ́ɨ pu hui rɨ́'ɨ tihua'ancuré'evi'itɨ ɨ́ mej a'ij pua'a titetiújcha'ɨɨ , ajta huá'a jamuan tí'icua'a .
42015003	Aj pu i Jesús ayén seɨ́j niuucari jɨ́n tihua'utá'ixaa tɨjɨ́n :
42015004	― Tiché'e tiyen tiraataxáj . Tɨ́ pua'a seɨ́j mú'een cáne'axɨ tíye'emua a'achú cumu anxɨ́te mej ará'ase . ¿ Ni caí ayén rɨni tɨ pua'a seɨ́j á'uveti ? Aa pu hua'utéhuiite'esin ɨ́ seica 'ɨtzitá . Ajta raaré'ehuausin ɨ́ seɨ́j tɨ á'uvej ajta na'a caí ráateuni .
42015005	’ Tɨ́'ɨj ráateuni , aj pu i huataújtemua'ave'esin . Tɨ́'ɨj ji uhuateújratziira .
42015006	Tɨ'ɨj jí u a'umé ɨ́ ruche . Aj pu i ru'amiigustemua'a huatájeevi . Majta me'ɨ́n , ajteáxɨɨri , aj pu i ayén tihua'utá'ixaate'esin tɨjɨ́n : “ Setá'aj huataújtemua'ave'en . Nu'uri yeehui ráateu ɨ́ cáne'a tɨ á'uvej . ” ― Ayee pu tihua'utá'ixaa a'ɨ́jna ɨ́ Jesús .
42015007	Ajta ayén tɨjɨ́n : ― Ayee nu hui tejá'amua'ixaate'e tɨ ayén tí'een a'uun ta japua tɨ Dios é'eseijre'e , tɨ pua'a ja'atɨ seɨcɨé tiú'umua'ati tɨ ij caí cha'a a'ij pua'a ti'itiújcha'ɨɨ , tɨ ij ajta ayén huárɨni a'ij tɨ Dios tí'ijxe'eve'e , a'ɨ́ɨ mú ɨ́ mej me'uun é'eseijre'e jemin ɨ́ Dios , jaítze'e mú rutémua'ave'e me'ɨ́jna jɨme'e tɨ a'ɨ́ɨn ja'atɨ ayén seɨcɨé tiu'umuá'aj ɨ́ Dios jemi mecaí a'ɨ́mej jɨme'e ɨ́ seica , ɨ́ mej mu'íi , ɨ́ mej rɨ́'ɨ tí'iteteɨte , ɨ́ tɨ caí huá'aturaate'e mej seɨcɨé tiú'umua'ati .
42015008	’ Tiché'e tiyen tiraataxáj . Tɨ́ pua'a hui 'ɨ́ita'a ayén tí'ituaave'e a'achú cumu tamuáamuata'a tumin . ¿ Ni qui caí ayén rɨni tɨ pua'a seɨ́j á'urɨeni ? A'ɨ́ɨ pu ti'itɨ́j aparaatu ájtairan . Tɨ'ɨj jí uhuaré'e'icha'uta u ruchi'itá . Rɨ́'ɨ pu tí'ihuauuni ajta na'a caí ráateuni .
42015009	Tɨ́'ɨj raateún , ru'amiigustemua'a pu huatájeevi , a'ɨ́mej ɨ́ mej vejli'i antachéejmee . Majta me'ɨ́n ajteáxɨɨri . Aj pu i ayén tihua'utá'ixaate'esin tɨjɨ́n : “ Setá'aj huataújtemua'ave'en neetzi jemi , a'iné nu'uri ráateu yeehui ɨ́ tumin nej yá'urɨe . ”
42015010	’ Ayee nu tejá'amua'ixaate'e tɨ ayén tí'irɨneca u ta japua ɨ́ Dios jemi , ajta a'ɨ́mej jemi ɨ́ mej ravaɨre'e . A'uu mú hui rutémua'ave'e me'ɨ́jna jɨme'e tɨ seɨ́j tɨ a'ij pua'a ti'itiújcha'ɨɨca'a ɨ́ jéjcua ɨmuá , aj pu i a'utéjche tɨ seɨcɨé tiú'umua'ati ɨ́ Dios jemi .
42015011	Jesús pu ajtahua'a seɨ́j niuucari jɨ́n tihua'utá'ixaa tɨjɨ́n : ― Aa pu nu'u já'ahua'a ja'atɨ e'echéjme'e . Hua'apuaca pu nu'u tiyaúumua'a .
42015012	Ajta a'ɨ́ɨn yaujra'an tɨ pa'arɨ'ɨ , ayée pu nu'u tiraata'ixaa ɨ́ rutáàta tɨjɨ́n : “ Patá'aj yee tinaatá'an ineetzi ɨ́ tɨ tináacɨ'ɨti patɨ́'ɨj caí cha'a mé'ehua'atan mú'ee . ” Ajta a'ɨ́ɨn táàtajra'an , a'ɨ́ɨ pu nu'u já'ita'a tihua'utá'a nain a'achú tɨ tí'ijcha'ɨɨca'a .
42015013	’ A'atzu pu'u á'ateevi'ica a'ɨ́jna tɨ pa'arɨ'ɨ . Tɨ'ɨj jí nu'u tí'ijseɨj ɨ́ tɨ tí'ijcha'ɨɨca'a ɨ́ táàtajra'an . Ajta á'uraa a'ɨ́jna ɨ́ yaujra'an . Aa pu nu'u a'ɨmuá a'ará'a seɨ́j chuéjra'a japua . A'uu pu nu'u ca'anacan tiu'uxɨ́jte nain tɨ́j na'a tɨ tiraacɨ́'ɨ a'ɨ́jna jɨme'e tɨ a'ij pua'a ti'itiújcha'ɨɨca'a .
42015014	’ Tɨ́'ɨj nain tiu'uxɨ́jte , aj pu nu'u i jeíhua huatatújritze a'ujna seɨ́j chuéjra'a japua . Aj pu i tira'utéturaate ti'itɨ́j tɨ huácua'ani .
42015015	Aj pu i á'uraa . Aj pu nu'u i seɨ́j jemi a'uré'ene tɨ ij a'ɨ́ɨn ɨ́ ja'atɨ raatá'an tɨ tiu'umuárɨ'en . Ajta a'ɨ́ɨn ɨ́ ja'atɨ , ayée pu nu'u hui tiraamuáriste tɨ a'uun á'ume'en a'u mej tuiixu a'urá'uu tɨ ij tihua'umín .
42015016	’ Jé'ecan pu nu'u huata'í'icuataca'a a'ɨ́jna tɨ pa'arɨ'ɨ . Ayee pu nu'u tirajpuaíjtzica'a . Ruxɨ́'evi'ira'a jɨme'e tiú'ucua'aníiche'e a'ɨ́jna ɨ́ cutzape'e ti'itɨ́j , tuiixu mej racua'aca . Mɨ́ ajta i caí , capu ja'atɨ raatá'acare'e tɨ ti'itɨ́j huácua'ani .
42015017	’ Aj pu nu'u i u huaújmua'atzɨ . Ayee pu nu'u tiu'umuá'aj tɨjɨ́n : “ Majta a'ɨ́ɨme yeehui ɨ́ mej ravaɨre'e ɨ́ nitáàta , matɨ́j mena'a pua'amé ruxɨéehua mú tí'icua'a . Ajta te'avá'aturaave huá'a jemi . Mɨ́ neajta inee , íiye nu huatéjvee ne'icuata . Ayej ne'ase nemɨ́'ɨni tujri jɨme'e .
42015018	Ayej ne'ase yeehui ná'uraa neyajna . A nu a'umé ɨ́ nitáàta jemi . Ayee nu tiraatá'ixaate'esin yee : Táàta , jeíhua nu auteájturaa ɨ́ Dios jemi , neajta mú'eetzi jemi .
42015019	Capu cha'a ayén tiraavíjte'e pej piyen naatámua'ati yee niyauj . Patá'aj piyen náaruuren ineetzi patɨ́j huá'aruure ɨ́ mej á'a jemi tí'imuarɨ'e . ”
42015020	’ Tɨ́'ɨqui á'uraa . Aj pu i a'uun e'iré'ene ɨ́ rutáàta jemi . Tɨ́'ɨj a'ɨmuá auumé'eca , a'ɨ́ɨ pu nu'u hui táàtajra'an raaseíj . Jé'ecan pu rá'ancu'uvajxɨ . Tɨ́'ɨj i a'utɨéechejraa a'u tɨ e'evé'eme ɨ́ yaujra'an . Aj pu nu'u i ru'iré'echuixɨ , ajta ru'itépɨ'ɨtze .
42015021	’ Ajta a'ɨ́ɨn yaujra'an , ayée pu tiraata'ixaa tɨjɨ́n : “ Táàta , jeíhua nu yeehui auteájturaa ɨ́ Dios jemi , neajta mú'eetzi jemi . Capu ché'e yeehui ayée tiraavíjte'e pej piyen tinaatájeeve yee niyauj . ”
42015022	’ Mɨ ajta a'ɨ́ɨn táàtajra'an , ayée pu nu'u tihua'utá'ixaa ɨ́ mej jemin tí'imuarɨ'e tɨjɨ́n : “ Ca'anacan mé se'avé'echui ɨ́ síicu'uri tɨ jaítze'e naa 'een sej si se'ɨ́jna ru'ucáchejte'en . Seajta ɨ́ aniira setá'aj ru'ucárujti'i ɨ́ xɨteáara'an jetze , seajta ra'ajtáca'acaite'en .
42015023	Setá'aj seajta yeehui siyen huárɨni , sej se'ɨ́jna ɨ́ viseáaru'u ɨ́ tej teri rajrújte , setá'aj u ya'uvé'ejan , setá'aj ráame'eni . ’ Tiché'e yeehui tiú'uyesten , teajta tiú'ucua'ani taxɨéehua .
42015024	A'iné i niyauj , pu'uri ajtahua'a mu'u e'ejnéj . Pueere yee ari mu'u a'umɨ́'ɨ . Ajta á'uvej , aru tu'uri teajtáhua'a ráateu . ” Ayee pu tihua'utá'ixaa . A'ɨ́j mú nu'u hui jɨ́n ma'utéjhuii mej tiú'uyesten .
42015025	’ Ajta a'ɨ́ɨn yaujra'an tɨ vásta'a , áa pu já'ahua'a tejé'emuarɨ'eca'a a'u tɨ a'upá'atza . Tɨ́'ɨj ari á e'evé'eme'ecaa á vejli'i a'u tɨ a'utéjvee ɨ́ chi'ij , a'ɨ́ɨ pu ráanamuajri'i mej tí'icuiina , majta tí'ine'e .
42015026	Tɨ́'ɨj nu'u i seɨ́j huatajé ɨ́ tɨ ravaɨre'e ɨ́ táàtajra'an . Aj pu nu'u i ayén tiraata'íhua'uri'i a'ij mej rɨcɨ .
42015027	’ Ajta a'ɨ́ɨn tɨ tí'ivaɨre'e , ayée pu hui tiraata'ixaa tɨjɨ́n : “ Pu'uri yeehui uvé'ene ɨ́ á'ajuu . Ajta a'atáàta , a'ɨ́ɨ pu ráame'iri'i ɨ́ viseáaru'u ɨ́ tej rajrújte a'ɨ́jna jɨme'e tɨ ajtahua'a uvé'ene jemin ɨ́ rutáàta . Capu yeehui a'ij éene'e . Rɨ́'ɨ pu naa te'uvé'ene . ” Ayee pu nu'u tiraata'ixaa .
42015028	’ Ajta a'ɨ́ɨn tɨ vásta'a , tɨ́'ɨj ayén tiráanamuajri'i , tɨ́'ɨj nu'u i huataniú'ucaca'a . Capu raxɨ́'eve'eca'a tɨ uteárute u chi'ita . Ajta a'ɨ́ɨn táàtajra'an , a'ɨ́ɨ pu nu'u huirájraa tɨ ij ya'utajé . Jéihua pu raatéeje tɨ uteárute u chi'ita .
42015029	’ Ajta a'ɨ́ɨn tɨ vásta'a , ayée pu nu'u tiraata'ixaa ɨ́ rutáàta tɨjɨ́n : “ Casi'i . Tɨ́j na'a nej yé huaca mú'eetzi jemi , jeíhua nu tí'imuarɨ'e . Canu yeehui ja'anáj ti'itɨ́j jɨ́n auteájturaa mú'eetzi jemi . Nain nu yeehui jɨ́n te'ará'aste a'ij pej tinaata'aíj . Pajta mú'ee , capej yeehui ja'anáj ti'itɨ́j naatá'a ɨ́ nej jɨ́n tiú'uyesten huá'a jamuan ɨ́ ne'amiigustemua'a , ni ti'itɨ́j caura .
42015030	Mɨ́ pajta mú'ee , ayée pu huarɨ́j , amɨ́jna muá'ayauj , a'ɨ́ɨ pu 'uuca jamuan raaxɨ́jte nain ɨ́ pej tiraatá'a . Ajta tɨ́'ɨj uvé'ene , mú'ee pej raajé'icatze ɨ́ viseáaru'u ɨ́ tej rajrújte . ”
42015031	’ Ajta a'ɨ́ɨn táàtajra'an , ayée pu nu'u tiraata'ixaa tɨjɨ́n : “ Niyauj , tɨ́j pena'a peri pua'an xɨcaj yé huaca ineetzi jemi . Ajta tɨ́j na'a ti'ipua'amé ɨ́ nej tí'ijcha'ɨɨ , mú'eetzi pu ti'a'áa .
42015032	Aru amɨ́jna muá'ajuu , ayée pu éene'e cumu tɨ mɨ́'ɨchica'a a'iné capu mé'e já'ahua'aca'a . Ayee pu 'een íjii cumu tɨ ajtahua'a huatarún . A'ɨ́ɨ pu yeehui á'uvejcaa , aru pu'uri ajtahua'a huataseíjre . A'ɨ́j pu jɨ́n ayén tiú'ujxe'eve'e tej huatátatemua'ave'en , teajta tiú'uyesten . ”
42016001	Jesús pu ajta ayén tihua'utá'ixaa a'ɨ́mej ɨ́ mej jamuan á'ujujhua'ane'e tɨjɨ́n : ― Aa pu nu'u hui já'ahua'a chíjteaani é'echejca'a . Seɨ́j pu ravaɨre'eca'a a'ɨ́jna jɨme'e tɨ antiújmua'areereca'a nain a'achú tɨ tí'ijcha'ɨɨca'a ɨ́ chíjteaani . Matɨ́'ɨj nu'u mi seica jetzen te'ujpuá'ajte a'ɨ́jna tɨ antiújmua'aree a'ɨ́jna jɨme'e tɨ ca'anacan raaxɨ́jte'e cha'a na'a tɨ tí'iseijre'eca'a .
42016002	’ Tɨ́'ɨj i chíjteaani raatajé . Ayee pu nu'u tiraata'íhua'uri'i tɨjɨ́n : “ ¿ A'iné na'a qui nej neri tiú'unamuajri'i a'ij pej rɨcɨ mú'ee ? Patá'aj yeehui ra'uyú'uxan nain a'achú pej jɨ́n antí'amua'aréere nej ni ráamua'aree a'achú tɨ caj te'ará'ase , ɨ́ pej caí yeehui ché'e piyen antí'amua'aréere pua'amé . ”
42016003	’ Ajta a'ɨ́ɨn tɨ ravaɨre'eca'a , ayée pu tiu'umuá'aj tɨjɨ́n : “ ¿ A'iquí nerɨni ? A'ɨ́jna tɨ tí'ine'aijte'e , a'ɨ́ɨ pu nu'u tiná'ari'ira ɨ́ nej jɨ́n antínmua'aree . Mɨ́ neajta inee , canu neca'ane nej te'até'ijche'en . Ajta netí'itevi'ira'a nej yeehui vaɨ́ri'ira huatáhuauni .
42016004	Nu'uri yeehui ramua'aree a'ij nej rɨni , mej mi teɨte na'ancuré'evi'itɨn temua'a naa a'ujna huá'ache netɨ́'ɨj caí cha'a tí'imuarɨ'e neyajna . ”
42016005	’ Tɨ́'ɨj nu'u i hua'utajé seɨj ajta seɨj ɨ́ mej tirá'acha'ɨɨre'eca'a a'ɨ́jna ɨ́ chíjteaani . Ayee pu nu'u tiraata'íhua'uri'i ɨ́ seɨj tɨ amuacaí ve'eré'ene tɨjɨ́n : “ ¿ A'achúni yeehui petirá'acha'ɨɨre'e ɨ́ tɨ tí'ine'aijte'e ? ”
42016006	’ Aj pu i ayén tiu'utaniú a'ɨ́jna ɨ́ ja'atɨ tɨjɨ́n : “ Anxɨ́te pua'améca ɨ́ taampu a'ɨ́jna ɨ́ aceite tɨ aceituuna jetze me'ecan . ” ’ Ajta a'ɨ́ɨn tɨ antiújmua'aree , ayée pu nu'u hui tiraata'ixaa tɨjɨ́n : “ Ye'ecui i cuapée tɨ jetzen té'eyu'usi'i a'achú pej caj tirá'acha'ɨɨre'e . A'ujyeíjxɨ mú'ee , ca'anacan . Patá'aj seɨ́j auyú'uxa tɨ jetzen á'ayu'usi'i a'achú cumu anxɨ́j tamuáamuata'a taampu tɨ ará'ase . ”
42016007	’ Tɨ́'ɨj nu'u i ajta seɨ́j ayén tiu'uta'íhua'uri'i tɨjɨ́n : “ Carij mú'ee , ¿ a'achúni yeehui petirá'acha'ɨɨre'e ? ” ’ Ajta a'ɨ́ɨn , ayée pu hui tiraata'ixaa tɨjɨ́n : “ Anxɨ́te pua'améca medida ɨ́ triigu . ” ’ Ayee pu tiraata'ixaa tɨjɨ́n : “ Ye'ecui , i cuapée . Patá'aj seɨ́j auyú'uxa tɨ jetzen á'ayu'usi'i tɨjɨ́n : muáacuate pej nu'u rá'acha'ɨre'e . ”
42016008	’ Ajta nu'u a'ɨ́ɨn tɨ tí'ira'aijte'e , a'ɨ́ɨ pu hui rɨ́'ɨ tiraatá'a a'iné rɨ́'ɨ pu tiu'umuá'aj a'ɨ́jna jɨme'e a'ij tɨ ye'í huárɨni . Majta a'ɨ́ɨme ɨ́ mej a'uchéjme seɨ́j chuéjra'a japua íiyen chaanaca japua , jaítze'e mú raayɨ́'ɨtɨ a'ij mej ye'í huárɨni ɨ́ seica ɨ́ ruxɨ́'ej teɨte mecaí a'ɨ́ɨme ɨ́ mej me'ɨ́jna jetze ajtéme'ecan ɨ́ tɨ hua'atátzavi'ijte'e ɨ́ tavástara'a .
42016009	’ Ayee nu tejá'amua'ixaate'e . Caxu ché'e sena'a raaxɨ́jte'e ɨ́ tumin íiyen tɨ me'ecan chaanaca japua . Ché'e ayén tejámuaatévaɨre'en méjca'i huáyee sej si ru'amiigustemua'a jɨ́n antimuá'itɨn mej mi me'ɨ́n amua'ancuré'evi'itɨn temua'a naa a'ájna xɨcájra'an jetze tɨ́'ɨj caí cha'a mé'e á'a túmintan . A'uu mú hui amua'ancuré'evi'itɨn a'u tɨ caí ja'anáj é'evatzɨjsin ɨ́ huá'achi'i .
42016010	’ A'ɨ́jna tɨ xɨ́'epɨ'ɨn rɨcɨ a'ɨ́jna jɨme'e tɨ cɨliéene'e jɨ́n ti'itéjvee , a'ɨ́ɨ pu ajta xɨ́'epɨ'ɨn rɨni tɨ pua'a ti'itevée á'ara'ani ve'ecán jɨme'e . Ajta a'ɨ́ɨn tɨ hui caí xɨ́'epɨ'ɨn rɨcɨ a'ɨ́jna jɨme'e tɨ cɨliéene'e jɨ́n ti'itéjvee , a'ɨ́ɨn capu ajta xɨ́'epɨ'ɨn rɨni tɨ pua'a ti'itevée á'ara'ani ve'ecán jɨme'e .
42016011	’ A'ɨ́j pu jɨ́n , tɨ pua'a secaí té'aste ɨ́ sej jɨ́n antiújmua'aree sej rajmuárɨ'e ɨ́ tumin tɨ yen seijre'e íiyen chaanaca japua , ¿ ni qui siyen tí'imua'atze tɨ ja'atɨ ayén tejamua'íjcate'esin sej raamuárɨ'en tɨ huápɨ'ɨ tí'ijnajche tɨ́j na'a rusén jɨme'e ? Capu xaa ne'u ayén té'eme .
42016012	’ Tɨ́ pua'a secaí té'aste sej rajmuárɨ'en se'ɨ́jna jɨme'e tɨ Dios amuaatapuaíjve , capu ja'anáj amuaatá'asin tɨ mú'ejmi áa'amua'áa pu'éene'e á'ara'ani .
42016013	’ Capu hui rɨ'ɨrí tɨ ja'atɨ hua'apuaca huávaɨre'en a'ɨ́mej jemi ɨ́ mej tí'aijta . Tɨ́ pua'a ayén huárɨni , ayée pu té'eme . Jéihua pu rájcha'ɨɨre'e a'ame ɨ́ seɨ́j , ajta jeíhua pu rɨ́'ɨ tirájcha'ɨ́ɨ a'ame ɨ́ seɨ́j . Na'ari , a'ɨ́ɨ pu rɨ́'ɨ tirá'atzaahuate'e a'ame ɨ́ seɨ́j . Ajta ɨ́ seɨj , a'ɨ́ɨ pu rá'axɨeehuari'ira a'ame . Capu a'atzu rɨ'ɨrí sej huataúra'an tɨ Dios tejámuaata'aíjte'en , tɨ pua'a hui se'ɨ́jna jɨ́n huataúra'an sej tumin tíseɨre'en . ― Ayee pu tihua'utá'ixaa a'ɨ́jna ɨ́ Jesús .
42016014	Majta a'ɨ́ɨme ɨ́ fariseos , jeíhua mú ranecua'atzeca'a ɨ́ tumin . Matɨ́'ɨj miyen tiráanamuajri'i , jeíhua mú ra'utéxɨeehuari'iri'i me'ɨ́jna ɨ́ Jesús .
42016015	Ayee pu tihua'utá'ixaa tɨjɨ́n : ― Mú'een xu a'ɨ́ɨn pɨ́rɨcɨ ɨ́ sej siyen tiú'ujseijrata sej si rɨ́'ɨ títetéturaave ɨ́ teɨte jemi . Mɨ́ ajta Dios , a'ɨ́ɨ pu tirú'umua'aree a'ij sej 'een mú ru tzajta'a . A'ɨ́jna tɨ nu'u ayén naa seijre'e ɨ́ teɨte jemi , a'ɨ́ɨ pu hui a'ij pua'a seijre'e ɨ́ Dios jemi .
42016016	’ Tɨ́j na'a hui a'ajná'ɨmua ajta caí huataseíjre ɨ́ Juan , a'ɨ́ɨ pu'u tihuá'a'ixaate'eca'a a'ij tɨ tira'uyú'uxaca'a a'ɨ́jna ɨ́ Moisés teecan , ajta a'ij mej tira'uyú'uxaca'a a'ɨ́ɨme ɨ́ mej tí'ixaxa'ata'a ɨ́ Dios jetze me'ecan . Tɨ́j na'a tiu'utaseíjre ɨ́ Juan , a'ɨ́j mú tihuá'a'ixaate'e ɨ́ niuucari jɨme'e ɨ́ mej jɨ́n huaújtemua'ave'en a'ij tɨ 'een ɨ́ Dios jemi a'u tɨ tejé'aijta . Majta naími'i tí'itese'e mej me'uun a'uteárute ca'anéeri jɨme'e .
42016017	’ Ajta a'ɨ́ɨn yu'uxari , Moisés teecan tɨ ra'uyú'uxaca'a , aúche'e pu hui nain jɨ́n te'ará'astejsin . Jaítze'e pu á'ateere mej ra'ará'asten caí nain tɨ́j na'a tɨ tí'iseijre'e íiyen chaanaca japua , ajta ɨ́ ta japua tɨ tejé'eseijre'e .
42016018	Ajtahua'a seɨ́j niuucari hua'utá'ixa tɨjɨ́n : ― Ja'atɨ tɨ mé rúurɨeni ɨ́ ru'ɨ́j , tɨ pua'a á'iyen seɨ́j ancuré'evi'itɨn , a'ɨ́ɨ pu raxána'acɨra'aten a'ɨ́jna jemi ɨ́ 'ɨ́ita'a . Ajta , tɨ pua'a ja'atɨ ra'ancuré'evi'itɨn seɨ́j ɨ́ 'ɨ́ita'a tɨ amuacaí mé rúurɨe ɨ́ rucɨ́n , a'ɨ́jna ɨ́ ja'atɨ , a'ɨ́ɨ pu hui ajta raxána'acɨra'aten .
42016019	Ajtahua'a pu ayén tihua'utá'ixaa tɨjɨ́n : ― Aa pu nu'u já'ahua'a chíjteaani e'echéjme'e , tɨ naa éene'en ti'iteújche'etehua'a , cɨ́ɨxuri jɨme'e tɨ tí'inacamua , ajta tɨ ti'irɨ́'een . Tɨ́'ɨj pɨ́ na'a pu tí'iyestehua'a . Jéihua pu hui tí'ina'achita'a a'ɨ́jna jɨme'e tɨ ruxɨéehua é'echejca'a .
42016020	’ Ajta nu'u a'ɨ́ɨn tɨ caí a'ij tí'ijviicua'i , áa pu a'itéjca tá'apueerta a'u tɨ é'eche ɨ́ chíjteaani . Ayee pu nu'u ántehuaaca'a a'ɨ́jna ɨ́ ja'atɨ tɨ caí a'ij tí'ijviicua'i tɨjɨ́n Lázaro . A'ɨ́ɨ pu tí'icui'i . Nainjapua nu'u hui cá'atza ɨ́ ru jetze .
42016021	’ Jé'ecan pu raxɨ́'eve'eca'a tɨ ráacua'ani ɨ́ cua'ira tɨ tí'ite'ení tɨ te'ecájvitze meesa japua a'u tɨ tejé'ecua'a ɨ́ chíjteaani . Majta a'ɨ́ɨme ɨ́ tzɨ'ɨcɨ , a'ɨ́ɨ mú a'uré'enineica'a , majta raacánaɨjxɨ ɨ́ tɨ hui cá'atza japua .
42016022	’ Tɨ́'ɨqui a'ájna xɨcájra'an tɨ jetzen huamɨ́'ɨ a'ɨ́jna ɨ́ Lázaro , matɨ́'ɨj nu'u mi a'ɨ́ɨme ɨ́ mej tí'ivaɨre'e ɨ́ ta japua , a'ɨ́ɨ mú ya'uví'itɨ ɨ́ Abraham jemi a'u tɨ Dios é'eseijre'e . Ajta a'ɨ́ɨn ɨ́ chíjteaani , tɨ́'ɨj nu'u i a'ɨ́ɨn huamɨ́'ɨ . Majta hui ra'avá'ana .
42016023	’ A'uu pu a'uteájturaa a'u tɨ á'ataa ɨ́ taij . Jéihua pu rajpuaíjtzica'a a'ɨ́jna ɨ́ chíjteaani teecan . Tɨ́'ɨj i ájneereca'a . Aj pu i raaseíj a'ɨ́jna ɨ́ Abraham , ajta a'ɨ́jna ɨ́ Lázaro tɨ a'utéveeca'a ɨ́ Abraham jamuan .
42016024	’ Aj pu i raatajé tɨjɨ́n : “ Abraham , mɨ pej ní'iya'upua , ná'ancu'uvajxɨ'ɨ . Patá'aj mú ye'uta'íte pemɨ́jna mɨ Lázaro tɨ ij amɨ́n ra'antíru'unen ɨ́ ruxɨté tɨ ij naatécɨmuajte'en ɨ́ neneanú jetze , a'iné jeíhua nu rajpuaíjtzi íiye taij tzajta'a . ”
42016025	’ Ajta a'ɨ́ɨn Abraham , ayée pu nu'u hui tiu'utaniú tɨjɨ́n : “ Niyauj , ni pecaí ramua'aree a'ij tɨ timuáavaɨj patɨ́'ɨj pauj ruurica ɨ́ chaanaca japua . Jéihua pu yeehui rɨ́'ɨ timuáavaɨj . Ajta amɨ́jna mɨ Lázaro , jeíhua pu a'ij pua'a tirajpuaíjtzica'a . Mɨ́ ajta íjii , a'ɨ́ɨ mú yeehui rá'ancu'uvajxɨ'ɨsin meyajna . Pajta mú'ee , íjii parajpuaíitzi pej pua'amé .
42016026	Ajta íjii , ayée pu yeehui 'een , pu'uri ayén huaújruu tɨ ayén te'atácuuni'in . A'ɨ́j pu jɨ́n caí rɨ'ɨrí mej antácɨɨne amun pújme'en mú'ejmi jemi a'ɨ́ɨme ɨ́ mej miyen raxɨ́'eve'e . Ajta caí rɨ'ɨrí mej a'u tɨ pújme'en a'itácɨɨne téjmi jemi a'ɨ́ɨme ɨ́ mej majta miyen raxɨ́'eve'e . ” Ayee pu nu'u tiraata'ixaa a'ɨ́jna ɨ́ Abraham .
42016027	’ Tɨ́'ɨj i ayén tiu'utaniú tɨjɨ́n : “ Tɨ́ pua'a ayén tí'eene'en , niyá'upua , ayée nu yeehui muahuavii , pej amɨ́jna Lázaro huata'íte tɨ a'uun a'atanén nitáàta tɨ é'eche , a'iné anxɨ́vica nu ti'ihuaamua'a . Ché'e yeehui amɨ́n rɨ́'ɨ tihuaja'utá'ixaate'en mej mi caí miyun pújme'en a'uvé'ecɨ'ɨca'an mej mi caí rajpuaíjtzi muá'ara'ani meyajna . ”
42016028	
42016029	’ Abraham pu nu'u ayén tiraata'ixaa tɨjɨ́n : “ A'ɨ́ɨ pu a'uteájturaa a'ɨ́ɨme jemi a'ɨ́jna Moisés teecan tɨ ra'uyú'uxaca'a , ajta ɨ́ mej ra'uyú'uxaca'a a'ɨ́ɨme ɨ́ mej Dios jetze me'ecan tí'ixaxa'ata'a . Miché'e yeehui a'ɨ́jna huanamua . ”
42016030	’ Ajta a'ɨ́ɨn chíjteaani teecan , ayée pu tiraata'ixaa tɨjɨ́n : “ Niyá'upua , mɨ pej Abraham pú'een . Capu ti'itɨ́j vaɨre'e . Aru tɨ pua'a yeehui ja'atɨ tɨ ari huamɨ́'ɨ aj pu huataseíjre'esin a'ɨ́mej jemi , aj mú mi seɨcɨé tí'imua'ati ɨ́ Dios jemi . ”
42016031	’ Aj pu nu'u i ayén tiraata'ixaa tɨjɨ́n : “ Tɨ́ pua'a mecaí ráanamua a'ij tɨ tiu'utaxájtaca'a a'ɨ́jna ɨ́ Moisés teecan , ajta a'ɨ́mej ɨ́ mej Dios jetze me'ecan tí'ixaxa'ata'a , camu yeehui majta rá'antzaahuate'esin tɨ pua'a huataseíjre'en huá'a jemi ɨ́ ja'atɨ tɨ a'itáraa ɨ́ mɨ'ɨchite tzajta'a . ” ― Ayee pu tiraata'ixaa a'ɨ́jna ɨ́ Jesús .
42017001	Jesús pu ayén tihua'utá'ixaa a'ɨ́mej ɨ́ mej jamuan á'ujujhua'ane'e tɨjɨ́n : ― Ayee pu té'eme tɨ ti'itɨ́j huataseíjre'en ɨ́ mej jɨ́n auteáturan ɨ́ Dios jemi . Ché'e a'ij tɨ na'a jé'ecan jemin a'ɨ́jna ɨ́ ja'atɨ tɨ ayén ca'aníjra'a hua'utá'an mej mi ti'itɨ́j jɨ́n auté'ɨtzen ɨ́ Dios jemi .
42017002	’ Na'ajtzɨ́ a'ɨ́jna ɨ́ ja'atɨ mej amuacaícan ra'acátapi'iran cɨjpáara'an jetze ɨ́ tetej se'uníjra'a tɨ ve'ée mej mi ra'ateájrɨeeni á jaata'a tɨ ij án aujámɨn a'u tɨ autɨ́'ɨj . Jaítze'e pu hui tiraatéva'ɨrihua'an caí ayén tiraatéva'ɨrihua'an tɨ pua'a a'ɨ́ɨn ca'aníjra'a tihua'utá'an a'ɨ́mej ɨ́ mej cɨ́lieen mej mi me'ɨ́n auteáturan ɨ́ Dios jemi .
42017003	’ A'ɨ́j pu jɨ́n , rɨ́'ɨ xu'u mú'een . Tɨ́ pua'a a'ɨ́ɨn a'ihuáara'a auteáturan mú'eetzi jemi , patá'aj ra'ajteá'axɨ'ɨn . Tɨ́ pua'a seɨcɨé tiú'umua'ati mú'eetzi jemi , aj pej xaa tiraatá'uuni'ira .
42017004	’ Tɨ́ pua'a seɨ́j xɨcaj , ja'atɨ auteáturan mú'eetzi jemi arahua'apuáca jetze , ajta tɨ pua'a a'ɨ́ɨn á a'uré'enen mú'eetzi jemi ayén pua'amé arahua'apuáca jetze tɨ́'ij ajtahua'a ayén timuaatáhuavii yee tinaatá'uuni'iri'i ɨ́ nej jɨ́n auteájturaa mú'eetzi jemi , ayée pej hui huárɨni pej tiraatá'uuni'i . ― Ayee pu tihua'utá'ixaa a'ɨ́jna ɨ́ Jesús .
42017005	Majta a'ɨ́ɨme ɨ́ mej tamuáamuata'a japuan hua'apua ará'ase , ayée mú tiraata'ixaa me'ɨ́jna ɨ́ tavástara'a tɨjɨ́n : ― Taatévaɨre'e tetá'aj té'antzaahuate'en jaítze'e .
42017006	Aj pu i Jesús ayén tihua'utá'ixaa tɨjɨ́n : ― A'ɨ́ɨ pu tiú'ujxe'eve'e sej cɨ́j caj té'antzaahuate'en . Tɨ́ pua'a siyen cɨ́j caj sena'a té'antzaahuate'en , ayée pu tiu'utárɨ'ɨriistari sej siyen tiraata'aíjte'en se'ɨ́jna ɨ́ huaréj tɨ a'itiújcuta , tɨ á já'ita'a jaata'a e'eteújhuiite'en ruseɨ́j . Ajta a'ɨ́ɨn huaréj , ayée pu rɨni a'ij sej tiraata'aíjte'esin .
42017007	’ Tiché'e tiyen tiraataxáj . Tɨ́ pua'a ja'atɨ tí'imuarɨ'e mú'ejmi jemi a'ɨ́jna jɨme'e tɨ taséehua na'ari cáne'axɨ cha'ɨɨ , ¿ a'iné ye'í setiraatájeevi tɨ́'ɨj a'ɨ́ɨn uvé'enen a'u tɨ tejé'emuarɨ'e ? ¿ Ni qui hui siyen tiraatájeevi yee : “ Mu a'utá'iyi'i , a'ujyeíjxɨ'ɨ patá'aj tiú'ucua'ani ? ” Caxu xaa ne'u siyen tiraatájeevi , sino ayée xu'u tiraatájeevi tɨjɨ́n : “ Patá'aj yee rɨ́'ɨ tiú'uruuren ɨ́ tej tiú'ucua'ani . Pajta , patá'aj rɨ́'ɨ huá'aruuren pej pi titaamín , aj pu yee xaa huatárɨ'ɨristari pej tiú'ucua'ani , pajta pej huayé'en . ”
42017008	
42017009	’ Ajta a'ɨ́ɨn , tɨ́'ɨjtá ari ayén tiú'uruurén a'ij sej tiraata'aíj , ¿ ni secaí cha'a a'ij tiraatá'ixaate'esin yee cha'a Dios timuaatanájchite'en ? Caxu xaa ne'u a'atzu , a'iné ayée pu tiú'uruu a'ij sej tiraata'aíj .
42017010	’ Ayee xu che'atá sena'a huárɨni . Setɨ́'ɨj seri raacɨ́'ɨ nain jɨme'e ɨ́ tɨ jɨ́n Dios tejámua'íjca , ayée xu'u tiu'utaxájta yee catu hui ti'itɨ́j vaɨre'e iteen . Ayee tu'u huarɨ́j a'ii tɨ tiú'ujxe'eve'eca'a itejmi jemi . ― Ayee pu tihua'utá'ixaa a'ɨ́jna ɨ́ Jesús .
42017011	Aúche'e pu huamé'ecaa ɨ́ juye jetze Jerusalén tɨ a'uré'enine'i . A'uu pu a'ume'eca a'u tɨ e'eve'e'ástɨme a'uun tɨ huatacá'a u ɨ́ Samaria , ajta u Galilea .
42017012	Tɨ́'ɨj a'uun a'uterutíjme'ecaa , a'úu mú ra'antinájcheca'a ɨ́ teteca ɨ́ mej tamuáamuata'a ará'ase . A'ɨ́ɨme metí'icucui'i me'ɨ́jna jɨme'e ɨ́ tɨ tineájxɨ huá'ahua'ira'a jetze , ɨ́ mej miyen ratamuá'amua tɨjɨ́n : lepra . A'atzu mú ɨmuá a'utéhuiixɨ .
42017013	Matɨ́'ɨj mi ca'anín jɨ́n raatajé tɨjɨ́n : ― Jesús , mɨ pej maestro pú'een . Patá'aj tá'ancu'uvajxɨ'ɨn .
42017014	Tɨ́'ɨj Jesús hua'useíj , ayée pu tihua'utá'ixaa tɨjɨ́n : ― Setá'aj u á'uju'un huá'a jemi ɨ́ mej tí'ivaɨre'e u teyujta'a sej si huataújseijrata mej me'ɨ́n ráamua'aree tɨjɨ́n xu'uri huarúj . Matɨ́'ɨj mi u á'uju'un . Mu'uri á aujú'ucaa , aj mú mi huarúj .
42017015	Tɨ́'ɨj i seɨ́j huaré'araa tɨ́'ɨj ráamua'areeri'i tɨjɨ́n pu'uri huarúj . Aj pu i a'atzu ca'anín jɨ́n tiu'utaxájtaca'a ɨ́ Dios jemi tɨjɨ́n : ― Rɨ́'ɨ nu timuaatá'asin nevástara'a .
42017016	Aj pu i e'erájve á chuaata'a á vejli'i jemin ɨ́ Jesús . Aj pu i ayén tiraata'ixaa tɨjɨ́n : ― Ché'e Dios timuaatanájchite'en . A'ɨ́jna ɨ́ ja'atɨ , ɨ́ Samaria pu é'eme'ecan .
42017017	Jesús pu ayén tihua'utá'ixaa tɨjɨ́n : ― ¿ Ni mecaí ará'ase a'achú cumu tamuáamuata'a a'ɨ́ɨme ɨ́ mej huarúj ? ¿ A'uné a'ij mé'een ɨ́ seica ɨ́ mej aramuáacua ?
42017018	¿ Ni amɨ́ na'a ruseɨ́j huaré'araa tɨ ij rɨ́'ɨ tiraatá'an ɨ́ Dios jemi , amɨ́jna tɨ seɨj chuéjra'a japua é'eme'ecan ?
42017019	Aj pu i ayén tiraata'ixaa a'ɨ́jna tɨ tí'icui'ica'a tɨjɨ́n : ― Ájchesi . Pepu'uri huarúj , a'iné peté'antzaahua . ― Ayee pu tiraata'ixaa a'ɨ́jna ɨ́ Jesús .
42017020	Ja'anáj pu ayén tiuju'urɨ́j . A'ɨ́ɨ mú fariseos miyen tiraata'íhua'uri'i me'ɨ́jna ɨ́ Jesús tɨjɨ́n : ― ¿ A'anajni rɨ́'ɨ teja'uré'enejsin tɨ Dios tiu'uta'aíjta íiyen chaanaca japua ? Aj pu i Jesús ayén tiu'utaniú tɨjɨ́n : ― Ja'anáj tɨ teja'uré'enejsin tɨ Dios tiu'uta'aíjta íiyen chaanaca japua , capu ayén huataseíjre'esin a'ɨ́jna jɨme'e ɨ́ sej jɨ́n ráamua'aree , ajta ɨ́ sej jɨ́n raaseíj yee pu'uri yen huataseíjre .
42017021	’ Camu hui miyen tiraataxájta ɨ́ teɨte yee : “ Ye'ecui seijre'e ” , na'ari yee “ A'acuí seijre'e . ” Camu a'atzu , a'iné pu'uri yé seijre'e a'ɨ́jna jɨme'e nej nee yé huatéjvee mú'ejmi tzajta'a . ― Ayee pu tihua'utá'ixaa .
42017022	Aj pu i ayén tihua'utá'ixaa a'ɨ́mej ɨ́ mej jamuan á'ujujhua'ane'e tɨjɨ́n : ― Pu'uri a'ájna teja'uré'enejsin ɨ́ xɨcájra'a sej jetzen siyen raxɨ́'eve'e xá'aju'un huápɨ'ɨ sej raaseíj netɨ́'ɨj amuacaí te'enteárute ne'ɨ́jna jɨme'e nej nain jɨ́n antínmua'areere . Aru , caxu hui raseijran .
42017023	’ Teteca mú miyen tejámuaatá'ixaate'esin tɨ jɨ́me'en yee pu'uri a'ájna teja'uré'ene tɨ Dios tiu'uta'aíjta íiyen chaanaca japua a'iné yé pu nu'u huatéjvee na'ari yee mé pu nu'u huatéjvee na'ari yee áa pu nu'u é'eseijre'e . Caxu hui u á'ucɨ'ɨca'an huá'a jamuan .
42017024	A'iné , ayée nu hui seíire'e na'ame ne'ájna xɨcájra'an nej jetzen amuacaícan te'enteárute ne'ɨ́jna jɨme'e nej nain jɨ́n antínmua'areere na'ame . Ayee nu che'atá nena'a seíire'e na'ame matɨ́j ɨ́ mej témaxcava'ara'a u júte'e . Tɨ́'ɨj huatátaaxɨ'ɨn , ca'anacan pu huanéeri'icɨrej ye'icáa a'ame .
42017025	’ Aru mi'i pu hui ayén tiú'ujxe'eve'e nej jeíhua rajpuaíitzi ná'ara'ani inee . Ayee pu ajta tiú'ujxe'eve'e mej netíte a'ɨ́ɨme iiji mej huáteemua .
42017026	’ Ayajna tɨ́j tiu'urɨ́j ajca'ihuá'ɨmua tɨ́'ɨj auj ruurica'a a'ɨ́jna ɨ́ Noé teecan , ayée pu che'atá na'a té'eme a'ájna xɨcájra'an jetze nej jetzen yé uvé'enejsin inee , i nej neajta huá'a jetze airáane ɨ́ teɨte .
42017027	’ Metí'icua'acare'e ɨ́ teɨte , majta yé'ecare'e . Seica mú néjne'ɨjche'ecare'e , majta seica víjviɨ'ɨche'ecare'e . Camu a'ij mena'a . Ayee mú rɨjcaa ajta na'a caí Noé a'uun pu a'uteájrupi ɨ́ baarcu jetze . Ajta pu i jeíhua tíjɨsteca'a ɨ́ jaj . A'ɨ́ɨ pu hui naíjmi'ica antipuá'ari .
42017028	’ Ayee pu che'atá tiráaruu ajca'ihuá'ɨmua tɨ́'ɨj auj ruurica'a a'ɨ́jna ɨ́ Lot teecan . A'ɨ́ɨ mú tí'icua'acare'e ɨ́ teɨte . Majta yé'ecare'e . Majta tí'inanaavecare'e . Majta tí'ituaacare'e . Majta tí'ihuiitehua'a mú mi , majta chi'ij tá'ahuacare'e .
42017029	’ Aru a'ájna xɨcájra'an jetze tɨ́'ɨj Lot huirájraa a'ujna u Sodoma , taij pu hui u je'icáaxɨre , tɨ azufre jɨ́n á'ataaca'a . Naíjmi'ica pu antipuá'ajte .
42017030	Ayee pu che'atá na'a tihuá'aruuren a'ájna xɨcájra'an jetze nej huataseíjre'esin inee , i nej neajta huá'a jetze airáane ɨ́ teɨte .
42017031	’ Ayee xu hui huárɨni a'ájna xɨcájra'an jetze . Tɨ́ pua'a ja'atɨ án á'ujveeca ɨ́ ruchi'i japua tɨ avé'ejaxu'umua'i , tɨ pua'a a'uun te'urá'aca ɨ́ ti'á'ara'an u chi'ita , cha'a caí a'uun uteáru'ipiche'en tɨ ij te'irá'ɨn . Ajta a'ɨ́ɨn tɨ tejé'emuarɨ'e ɨ́ ruví'ira'ata'a , cha'a ajta a'ɨ́ɨn caí u á'uye'ican u ruche tɨ ij ti'itɨ́j a'uvé'a'an .
42017032	’ Setá'aj hui ra'utámua'aree a'ij tɨ tiráaruu ɨ́ ɨ́ra'ara'an ɨ́ Lot teecan .
42017033	Ja'atɨ tɨ na'a , tɨ pua'a a'ɨ́ɨn ayén huárɨni a'ij tɨ tirájteu ruseɨ́j tɨ́j na'a nain xɨcaj tzajta'a , a'ɨ́ɨ pu xaa a'uvaɨ́jtzi . Ajta a'ɨ́ɨn tɨ taúra'aca tɨ huámɨ'ɨni ineetzi jetze me'ecan , a'ɨ́ɨ pu xaa huateáturaasin tɨ́j na'a rusén jɨme'e .
42017034	’ Ayee nu tejá'amua'ixaate'e , a'ájna tɨ́ca'ari tzajta'a , mé hua'apua mú huatéje'itɨ́ muá'aju'un ɨ́ utaatzi japua . Dios pu hui seɨ́j á'avi'itɨn . Ajta ɨ́ seɨj , áa pu a'uteáturaasin .
42017035	’ Majta hua'apua 'uuca , mé naími'i mú te'á'atɨ'ɨxɨ́n mú muá'aju'un . Dios pu seɨ́j á'avi'itɨn . Ajta ɨ́ seɨj , áa pu a'uteáturaasin .
42017036	’ Majta hua'apua teteca , mé naími'i mú tejé'emuarɨ'e muá'aju'un u ví'ira'ata'a . Dios pu hui ajta seɨ́j á'avi'itɨn . Ajta ɨ́ seɨj , áa pu a'uteáturaasin . ― Ayee pu tihua'utá'ixaa a'ɨ́jna ɨ́ Jesús .
42017037	Majta me'ɨ́n ɨ́ mej Jesús jamuan á'ujujhua'ane'e , ayée mú tiraata'íhua'uri'i tɨjɨ́n : ― Tavastara'a , ¿ a'uné jetze rá'avi'itɨn ɨ́ Dios ? Ayee pu tiu'utaniú tɨjɨ́n : ― A'uu mej e'etiújseɨre'esin ɨ́ muá'ara'ica a'u tɨ ti'itɨ́j auucá'a tɨ mɨ́'ɨchi .
42018001	Aj pu i Jesús seɨ́j niuucari jɨ́n tihua'utá'ixaa mej mi ráamua'aree tɨ ayén nu'u tiú'ujxe'eve'e mej téniuuca'an ja'anáj tɨ na'a . Ajta ayén tiú'ujxe'eve'e mej nu'u caí ruxɨeemɨ́jte'e .
42018002	Ayee pu tihua'utá'ixaa tɨjɨ́n : ― Aa pu nu'u já'ahua'a seɨ́j chajta'a jetze ja'atɨ pu é'echejca'a tɨ juees jɨ́n ti'itéveeca'a . Capu nu'u hui rá'atese'eca'a ɨ́ Dios a'ɨ́jna ɨ́ juees , capu ajta jetzen ruxe'eve'eca'a a'ij tɨ ti'itɨ́ huá'aruure ɨ́ teɨte .
42018003	’ Ajta nu'u seɨ́j a'uun a'utéveeca'a 'ɨ́ita'a tɨ huaújseɨstareca'a . Ajta a'ɨ́ɨn ɨ́ 'ɨ́ita'a , ja'anáj tɨ na'a pu a'uré'enineica'a ɨ́ juees jemi . Ayee pu nu'u hui tí'ijhuaviiraca'a tɨjɨ́n : “ Patá'aj yeehui piyen náaruuren pej ne'uxɨ́jte'en pe'ɨ́jna jɨme'e tɨ ja'atɨ néjcha'ɨɨre'e . ”
42018004	Ajta a'ɨ́ɨn ɨ́ juees , a'ɨ́ɨ pu nu'u rá'ijmɨijraca'a . Pu'uri a'ateevi'i tɨ ayén raruurejca'a . Aj pu i ayén tiu'umuá'aj tɨjɨ́n : “ Jee xaa ne'u , canu yeehui rá'atese'e ɨ́ Dios , capu ajta neetzi jetze ruxe'eve'e a'ij tɨ ti'itɨ́j huá'aruure ɨ́ teɨte .
42018005	Aru amɨ́jna mɨ 'ɨ́ita'a , tɨ́'ɨj pɨ́ na'a pu yeehui yé táninei . Jé'ecan pu nejaaxɨejte'e . Tij caí nee nu yeehui rá'axɨjte'en ne'ɨ́jna jɨme'e tɨ ja'atɨ rájcha'ɨɨre'e . Na'ari caí , ajtahua'a pu yeehui yé táninéica'a a'ame ajta nena'a caí tácua'anaxɨ'ɨn ne'ɨ́jna jɨme'e . ” Ayee pu nu'u tiu'umuá'aj .
42018006	Ajta tavástara'a pu ayén tihua'utá'ixaa tɨjɨ́n : ― Xaanamuajri'i mú'een a'ij tɨ ti'ixa a'ɨ́jna ɨ́ juees tɨ a'ij pua'a ti'itiújcha'ɨɨ .
42018007	Ajta a'ɨ́ɨn ɨ́ Dios ɨ́ sej rájya'upua , ¿ a'iné tejamuá'amitɨejte'e a'ij tɨ huárɨni mú'ejmi jɨme'e ɨ́ tɨ amua'antíhua'u ? ¿ Ni caí amuá'axɨjte'en a'ɨ́jna jɨme'e ɨ́ mej amuájcha'ɨɨre'e ɨ́ á'amuaxɨ'ej teɨte , ɨ́ tɨ Dios amua'antíhua'u ? A'ii ne'u caí . Nain xɨcaj tzajta'a , ajta nain tɨ́ca'ari tzajta'a , mú'een xu rahuauhuau tɨ ayén huárɨni . ¿ Ni qui á'ateere tɨ á'amua'ijmɨíira a'ame ? Capu xaa ne'u a'atzu .
42018008	’ Ayee nu hui tejá'amua'ixaate'e . Dios pu ayén té'ujca'ane tɨ ama'uxɨ́jten a'ɨ́jna jɨme'e ɨ́ mej amuájcha'ɨɨre'e . Ajta ca'anacan pu ayén rɨni . Mɨ́ ajta , netɨ́'ɨj uvé'enen inee , i nej neajta huá'a jetze airáane ɨ́ teɨte , ¿ ni qui mecaí cha'a té'atzaahuate'e a'ɨ́ɨme ɨ́ mej yen chaanaca japua a'uchéjme ? Camu a'atzu , tzɨ́te'e .
42018009	Jesús pu ajtahua'a seɨ́j niuucari jɨ́n tihua'utá'ixaa a'ɨ́mej jɨ́me'en ɨ́ mej miyen tiu'umuá'aj ɨ́ ru tzajta'a tɨjɨ́n rɨ́'ɨ mú nu'u tí'iteteɨte , ɨ́ mej majta huá'axɨeehuata ɨ́ seica ɨ́ ruxɨ́'ej teɨte . Tɨjɨ́n :
42018010	― A'ɨ́ɨme ɨ́ teɨte , ɨ́ mej hua'apua , a'úu mú nu'u a'uteájrupi teyujta'a mej mi me'uun huatéjniuuni . Seɨ́j pu fariseo pú'eene'e . Ajta ɨ́ seɨ́j , a'ɨ́ɨ pu hui pɨ́rɨcɨ tɨ huá'ajijve'eca'a ɨ́ mej tí'itɨcɨ .
42018011	’ Ajta a'ɨ́ɨn ɨ́ fariseo , a'ɨ́ɨ pu nu'u huatéechaxɨ . A'ɨ́ɨ pu i a'utéjche tɨ ayén tiu'utéjniuuni ɨ́ ru tzajta'a tɨjɨ́n : “ Dios , jé'ecan nu huatántemua'ave'e mú'eetzi jemi , a'iné canu yeehui niyen 'een matɨ́j 'een ɨ́ seica ɨ́ teɨte . A'ɨ́ɨ mú yeehui tí'inahua'aj na'ari a'ij mú pua'a titetiújcha'ɨɨ , majta metíu'uxana'acɨra'ate 'úucate jamuan . Canu yeehui neajta niyen 'een tɨ́j amɨ́jna tɨ huá'ajijve'e a'ɨ́mej ɨ́ mej tí'itɨcɨ .
42018012	Hua'apuaca jetze nu yeehui né'itzi'ivi seɨj itɨeeri jɨme'e . Neajta niyen tiraatá'aca seɨ́j tamuáamuata'a tɨ anxɨ́te me'ecan ɨ́ tɨ tinaacɨ́'ɨ . ”
42018013	’ Ajta a'ɨ́ɨn tɨ huá'ajijve'e ɨ́ mej tí'itɨcɨ , áa pu nu'u hui a'atzu ɨmuá a'utevée . Capu nu'u ajta á'ujca'anejca'a tɨ júte'e á'ujneere , sino anteújtu'asixɨ ɨ́ rútaviitze'e ɨ́ rumuájca'a jɨme'e . Ayee pu nu'u tiu'utéjniuu tɨjɨ́n : “ Dios , patá'aj yeehui ná'ancu'uvajxɨ'ɨn ineetzi , a'iné a'ij nu pua'a ti'itíncha'ɨɨ . ” Ayee pu'u hui tiu'utaxájtaca'a .
42018014	’ Ayee nu tejá'amua'ixaate'e a'ɨ́jna ɨ́ ja'atɨ tɨ huá'ajijve'e ɨ́ mej tí'itɨcɨ , a'ɨ́ɨ pu xaa rɨ'éene'ecán jɨ́n huateájturaa ɨ́ ru tzajta'a ɨ́ Dios jemi tɨ́'ɨj a'ará'a ɨ́ ruche . Ajta ɨ́ seɨ́j ɨ́ fariseo , capu hui a'atzu xɨ́'epɨ'ɨn tiu'uteájturaa ɨ́ Dios jemi . Ayee pu'u tieene'e já'araa , a'iné tɨ pua'a ja'atɨ tɨ na'a á'ujtzaahuate'e , a'ɨ́ɨ pu tiu'utatévi'ira'ata . Ajta tɨ pua'a ja'atɨ tɨ́j na'a caí ayén té'ujtzaahuate'e , Dios pu ve'ecán jɨ́n tí'ira'íjcate'en . ― Ayee pu tihua'utá'ixaa a'ɨ́jna ɨ́ Jesús .
42018015	Majta seica ɨ́ teɨte , tɨ'ɨríi mú á je'evé'evi'itɨxɨ ɨ́ Jesús jemi tɨ ij a'ɨ́ɨn hue'iré'echuiixɨ'ɨn tɨ ij Dios ayén a'ɨ́jna jɨ́n rɨ́'ɨ tihua'utá'an . Matɨ́'ɨj me'ɨ́n hua'useíj a'ɨ́ɨme ɨ́ mej Jesús jamuan á'ujujhua'ane'e , matɨ́'ɨj mi hua'ajtéa'axɨ ɨ́ teɨte .
42018016	Mɨ́ ajta a'ɨ́jna ɨ́ Jesús , a'ɨ́ɨ pu hua'utajé ɨ́ tɨ'ɨríi mej mi a'ire'enen ɨ́ jemin . Ayee pu tiu'utaxájtaca'a tɨjɨ́n : ― Miche'e memɨ́n mé huaje'evé'evi'itɨ́n ineetzi jemi mɨ tɨ'ɨríi . Caxu huá'ijmɨijra , a'iné amɨ́mej pu hui tí'icɨ'ɨti mej mi me'uun a'uteárute a'ujna Dios tɨ é'eseijre'e .
42018017	’ Ayee nu tejá'amua'ixaate'e tzáahuati'ira'a jɨme'e , ja'atɨ tɨ na'a tɨ hui caí ayén che'atá na'a á'ujca'ane tɨ Dios tiraata'aíjte'en a'ij mej tité'ujca'ane mɨ tɨ'ɨríi , capu xaa ne'u a'ájna a'uteáruti a'u tɨ Dios é'eseijre'e . ― Ayee pu tiu'utaxájtaca'a a'ɨ́jna ɨ́ Jesús .
42018018	Ajta a'ɨ́ɨn ɨ́ ja'atɨ , a'úu pu a'utéveeca'a . A'ii pu a'ɨ́ɨn pú'een seɨ́j tɨ tí'aijta . Ayee pu tiraata'íhua'uri'i a'ɨ́jna ɨ́ Jesús tɨjɨ́n : ― Maeestru , mɨ pej urarɨ́'en ɨ́ á'a tzajta'a , a'iné tiú'ujxe'eve'e nej niyen huárɨni tɨ ij tináacɨ'ɨti nej ruuri ná'ara'ani tɨ́j na'a rusén jɨme'e .
42018019	Jesús pu ayén tiu'utaniú tɨjɨ́n : ― ¿ A'iné 'een jɨ́n piyen tí'inexa yee nej urarɨ́'en yú ne tzajta'a ? ¿ Ni pecaí ramua'aree tɨ seɨ́j na'a a'ɨ́ɨn pú'een tɨ urarɨ́'en ɨ́ ru tzajta'a ? A'ii pu a'ɨ́ɨn pú'een ɨ́ Dios .
42018020	’ Pepu'uri hui tirú'umua'aree a'ij tɨ Dios tiu'uta'aíjtaca'a yé capej tí'axana'acɨra'ate , capej yee tí'itecui'ica , capej ajta yee tí'inahua'aj , capej ajta yee tí'ihua'itacare'en . Pajta yee rɨ́'ɨ tihuá'ucha'ɨn a'atáàta , pajta a'anáàna .
42018021	Ajta a'ɨ́ɨn tɨ tí'aijta , ayée pu tiraata'ixaa tɨjɨ́n : ― Nain nu jɨ́n tira'ará'astijre tɨ́j na'a nej naúche'e pá'arɨ'ɨsta .
42018022	Tɨ́'ɨj Jesús ráanamuajri'i a'ij tɨ tiu'utaxájtaca'a , aj pu i ayén tiraata'ixaa tɨjɨ́n : ― Seɨ́j pu'u hui muá'aturaate'e . Patá'aj nain tiú'utuaani a'achú pej caj tí'ijcha'ɨɨ . Aj pej pi hua'uré'an ɨ́ tumin a'ɨ́mej ɨ́ mej caí a'ij tí'ijviicua'i . Tɨ́ pua'a piyen huárɨni , aj pej xaa ra'ancuré'asin ɨ́ tɨ ta japua é'eseijre'e a'ɨ́jna tɨ huápɨ'ɨ tí'ijnajche . Aj pej hui pijtá'i mú a'arájra'ani neetzi jamuan . ― Ayee pu tiraata'ixaa .
42018023	Ajta a'ɨ́ɨn tɨ tí'aijta , tɨ́'ɨj ráanamuajri'i a'ij tɨ Jesús tiu'utaxájtaca'a , jé'ecan pu huataújxɨeemɨste , a'iné jeíhua pu tí'ijcha'ɨɨca'a .
42018024	Aj pu i Jesús ra'aráaseij . Tɨ́'ɨj i ayén tiu'utaxájtaca'a tɨjɨ́n : ― Jé'ecan pu huápɨ'ɨ huá'amuarɨ'eriste'e a'ɨ́mej chíjteaani mej mi me'uun a'uteárute u ta japua Dios tɨ é'eseijre'e .
42018025	’ Ee xaa ne'u , ayée nu hui tejá'amua'ixaate'e tɨ ayén ti'ayajna , jaítze'e pu muárɨ'eri tɨ chíjteaani a'uun a'uteárute u ta japua Dios tɨ é'eseijre'e caí tɨ cameeyu'u ti'itɨ́j anaarute ɨ́ pɨ́'ɨse'e jetze . ― Ayee pu tiu'utaxájtaca'a a'ɨ́jna ɨ́ Jesús .
42018026	Majta me'ɨ́n ɨ́ mej ráanamuajri'i , ayée mú tiraata'íhua'uri'i tɨjɨ́n : ― ¿ A'iné ye'í tí'irɨ'ɨri tɨ ja'atɨ a'uun huateáturan Dios tɨ é'eseijre'e ?
42018027	Jesús pu ayén tihua'utá'ixaa tɨjɨ́n : ― A'ɨ́mej jemi ɨ́ teteca , capu xaa a'ij tí'irɨ'ɨri . Mɨ́ ajta Dios , a'ɨ́ɨ pu xaa raayɨ́'ɨtɨ .
42018028	Ajta a'ɨ́ɨn ɨ́ Pedro , ayée pu tiraata'ixaa tɨjɨ́n : ― Maeestru , nain tu hui teri teja'uhuá'axɨ ɨ́ tej tí'ijcha'ɨɨca'a tej ti á'ujujhua'ane'en á jamuan .
42018029	Jesús pu ayén tihua'utá'ixaa tɨjɨ́n : ― Ayee nu tejá'amua'ixaate'e tzáahuati'ira'a jɨme'e , ayée pu hui tihuá'acɨ'ɨti ja'atɨ tɨ na'a tɨ ari jaítze'e rɨ́'ɨ tinájcha'ɨɨ ineetzi caí máàj ja'atɨ a'ɨ́jna jɨme'e tɨ nee jamuan á'uche'ecan . Tɨ́ pua'a hui ja'atɨ ayén jaítze'e tí'ijxe'eve'e tɨ nee jamuan á'uche'ecane'en caí ayén tí'ijxe'eve'e tɨ a'uun huateáturan ɨ́ ruchi'itá , nusu tɨ pua'a jaítze'e rɨ́'ɨ tinájcha'ɨɨ ineetzi caí ɨ́ ru'ɨ́j nusu ɨ́ ruja'atzimuá nusu ɨ́ rucu'utzimuá nusu ɨ́ rujúutzimua'a nusu ɨ́ ruvaújsimua'a , jeíhua pu jaítze'e ra'ancuré'asin íjii tɨ yú auumé a'íjna jetze i chaanaca , ajta , a'ɨ́ɨ pu hui ruuri a'ame tɨ́j na'a rusén jɨme'e tɨ́'ɨj méjca'i huáyee tɨ yé e'evé'eme . ― Ayee pu tihua'utá'ixaa a'ɨ́jna ɨ́ Jesús .
42018030	
42018031	Tɨ́'ɨj i rujɨ́ɨmua'a hua'utajé a'ɨ́mej ɨ́ mej tamuáamuata'a japuan hua'apua ará'ase . Ayee pu tihua'utá'ixaa tɨjɨ́n : ― Tu'uri hui tɨ́mua'a á a'ujnéjsin ántivi Jerusalén . Ajta naíjmi'i pu te'araúrastejsin a'ij mej ye'í tira'uyú'uxaca'a a'ɨ́ɨme ɨ́ mej tí'ixaxa'ata'a ɨ́ Dios jetze me'ecan ineetzi jɨme'e , i nej neajta huá'a jetze airáane ɨ́ teɨte .
42018032	’ A'ɨ́ɨ mú tiu'utátuiire'esin ineetzi a'ɨ́mej jemi ɨ́ mej seɨj chuéjra'a japua é'eme'ecan . Majta a'ɨ́ɨme , a'ɨ́ɨ mú na'axɨéehuari'ira muá'aju'un , majta a'ij pua'a tí'inexajtan . A'ɨ́ɨ mú hui majta naatetzí'ijmua'axɨ'ɨsin , majta naatévajxɨ'ɨsin . Matɨ́'ɨj mi nejé'icatan . Tɨ́'ɨj hui ari huaíca xɨcaj jetze teuumé'en , aj nu ni aitamé huá'a tzajta'a ɨ́ mɨ'ɨchite . ― Ayee pu tihua'utá'ixaa .
42018033	
42018034	Majta me'ɨ́n ɨ́ mej jamuan á'ujujhua'ane'e , camu a'atzu yaú'itɨée muá'araa . A'ɨ́ɨ pu rá'avaataca'a a'ij tɨ huataújmua'a . A'ɨ́j pu jɨ́n caí a'ij tihuá'amitɨejte'eca'a a'ij tɨ huataújmua'a ɨ́ tɨ raataxájtaca'a .
42018035	Aa mú vejli'i a'ucajú'uca a'ájna já'ahua'a u Jericó . Ajta seɨ́j , áa pu a'utácatii juye tɨ a'atánine'i , tɨ vaɨ́ri'ira huauca'a . Arácun a'ɨ́jna ɨ́ ja'atɨ .
42018036	Tɨ́'ɨj a'ɨ́ɨn huá'unamuajri'i ɨ́ mej jeíhua teɨte u á'ucɨ'ɨca'an , tɨ́'ɨj i a'ɨ́ɨ tiu'uta'íhua'u ti'itɨ́j tɨ a'ij rɨjcaa .
42018037	Matɨ́'ɨj mi miyen tiraata'ixaa tɨjɨ́n : ― Yé pu e'icáame a'ɨ́jna ɨ́ Jesús , Nazarét tɨ é'eme'ecan .
42018038	Tɨ́'ɨj i ayén tiraatajé tɨjɨ́n : ― Jesús , mɨ pej i'i huáacɨxa'ara'an a'ɨ́jna ɨ́ David teecan , patá'aj hui ná'ancu'uvajxɨ'ɨn .
42018039	Majta me'ɨ́n ɨ́ mej amuaaté'ee muaajú'ucaa , a'ɨ́ɨ mú ra'ajté'axɨ , majta raatá'ijmɨijri'i tɨ nu'u caí tí'ixajta . Mɨ́ ajta a'ɨ́ɨn caí , capu raatapuá'ajtaca'a . Jaítze'e pu ca'anín jɨ́n tiu'utaxájtaca'a tɨjɨ́n : ― Mɨ́ pej huáacɨxa'ara'an a'ɨ́jna ɨ́ David teecan , patá'aj ná'ancu'uvajxɨ'ɨn ineetzi .
42018040	Ajta a'ɨ́ɨn ɨ́ Jesús , áa pu a'utéechaxɨ . Ajta hua'uta'aíj mej ye'evé'evi'itɨn jemin . Tɨ́'ɨj á vejli'i e'evé'eme'ecaa , Jesús pu ayén tiraata'íhua'uri'i tɨjɨ́n : ― ¿ A'iné ti'itɨ́j petí'ijxe'eve'e nej niyen muáruuren mú'eetzi ? Aj pu i a'ɨ́ɨn ta'arácun , ayén tiu'utaniú tɨjɨ́n : ― Nevástara'a , ayée nu hui tí'ijxe'eve'e nej neajta atáneere .
42018041	
42018042	Aj pu i Jesús ayén tiraata'ixaa tɨjɨ́n : ― Nee nu muaatá'asin pej pajtáhua'a atáneere . Pepu'uri huarúj a'iné peté'atzaahuate'e mú'ee .
42018043	Jɨ́me'en pu'u ayén tiraata'ixaa , aj pu i a'ɨ́ɨn ta'arácuunica'a , atáneereca'a . Ajta á'uraa jamuan ɨ́ Jesús . Ajta rɨ́'ɨ pu tiraatá'acare'e ɨ́ Dios . Majta a'ɨ́ɨme ɨ́ teɨte , matɨ́'ɨj raaseíj , a'ɨ́ɨ mú majta rɨ́'ɨ tiraatá'a ɨ́ Dios .
42019001	Tɨ́'ɨj i Jesús a'uun pu a'uteájrupi u Jericó . A'uu pu já'ita'a aumé'ecaa .
42019002	Ajta seɨ́j a'uun a'utéveeca'a tɨ ayén ántehuaa tɨjɨ́n Zaqueo . A'ii pu a'ɨ́ɨn pú'een ɨ́ tɨ tihuá'aijte'e a'ɨ́mej ɨ́ mej huá'aji'ivi ɨ́ mej tí'itɨcɨ . Chíjteaani pu pú'een a'ɨ́jna ɨ́ Zaqueo .
42019003	A'ɨ́ɨ pu raseijramɨ'ɨca'a ja'atɨ tɨ pɨ́rɨcɨ a'ɨ́jna ɨ́ Jesús . Aru capu rɨ'ɨríistaca'a a'iné jeíhua mú teɨte , ajta i'itzapuátuun a'ɨ́jna ɨ́ Zaqueo .
42019004	A'ɨ́j pu jɨ́n anayeíxɨ'ɨ a'utɨéechejraa . Aj pu i antíraa ɨ́ mejchi jetze tɨ ij raaseíj temua'a naa a'iné pu'uri ramua'areereca'a tɨjɨ́n áa pu a'ire'enejsin .
42019005	Tɨ́'ɨj Jesús a'uun e'iré'ene . Aj pu i ájneereca'a ɨ́ cɨyej jetze . Aj pu i ayén tiraata'ixaa tɨjɨ́n : ― Zaqueo , patá'aj ca'anacan acájra'ani . Ayee pu hui tiú'ujxe'eve'e nej ne'uun anú'asti íjii ne'ájna a'u pe é'eche .
42019006	Tɨ́'ɨj i ca'anacan acájraa . Aj pu i ra'ancuré'evi'itɨ temua'a naa a'ɨ́jna ɨ́ Jesús .
42019007	Majta a'ɨ́ɨme ɨ́ teɨte , matɨ́'ɨj raaseíj , matɨ́'ɨj mi autéjhuii mej miyen a'ij pua'a tí'ixajta tɨjɨ́n : ― A'uu pu a'umé tɨ a'uun anú'asti a'u tɨ é'eche seɨ́j tɨ a'ij pua'a ti'itiújcha'ɨɨ .
42019008	Ajta a'ɨ́ɨn Zaqueo , á pu a'utéechaxɨ . Aj pu i ayén tiraata'ixaa a'ɨ́jna ɨ́ Jesús tɨjɨ́n : ― Casi'i , nevástara'a , nu'uri já'ita'a hua'utapuaíjve'esin a'ɨ́mej ɨ́ mej caí a'ij tí'ijviicua'i , já'ita'a ɨ́ nej tí'ijcha'ɨɨ . Ayee nu hui neajta rɨni . Tɨ́ pua'a necaí ja'anáj ja'atɨ tiu'unáhua'iri'i , ayée nu muáacuaca pua'améca raatá'asin .
42019009	Aj pu i Jesús ayén tiraata'ixaa tɨjɨ́n : ― Ijii pu xaa Dios hua'irájtuaa a'ɨ́mej íiye mej che a'iné a'íjna ɨ́ ja'atɨ , a'ii pu ajta a'ɨ́ɨn pú'een huáacɨxa'ara'an a'ɨ́jna ɨ́ Abraham teecan .
42019010	’ Ayee pu tí'een a'iné inee , i nej neajta huá'a jetze airáane ɨ́ teɨte , ayée nu hui 'een jɨ́n mú a'uvé'emej nej ni hua'avé'ehuauni , neajta hua'irájtuaani a'ɨ́mej ɨ́ mej miyen á'ujujhua'an cu xɨee mej meri á'uveti . ― Ayee pu tiu'utaxájtaca'a a'ɨ́jna ɨ́ Jesús .
42019011	Maúche'e mú tí'inamuajraca'a ɨ́ teɨte , tɨ́'ɨj Jesús seɨ́j niuucari jɨ́n tihua'utá'ixaa a'iné pu'uri vejli'i antenéesime'eca ánti Jerusalén . Majta a'ɨ́ɨme ɨ́ teɨte , ayée mú tí'imuajca tɨjɨ́n pu'uri tɨ́mua'a huataseíjre'esin tɨ Dios autéjcheni tɨ tiu'uta'aíjta íiyen chaanaca japua .
42019012	A'ɨ́j pu jɨ́n ayén tihua'utá'ixaa tɨjɨ́n : ― Ayee pu nu'u hui ja'anáj tiuju'urɨ́j a'ɨ́jna ɨ́ ja'atɨ tɨ huá'a jetze airáane ɨ́ teɨte ɨ́ mej tí'aijtaca'a . Tɨ'ɨj jí u a'umé'e a'ame seɨ́j chuéjra'a japua mej mi me'uun ye'entíhuauni rey jɨme'e . Tɨ́'ɨjta'i nu'u uvé'enejsin .
42019013	’ Tɨ́'ɨj caí xɨ u á'ume , amuacaícan pu nu'u a'ɨ́mej huatajé ɨ́ mej tí'imuarɨ'e ɨ́ jemin . Tamuáamuata'a mú hui ará'aseca'a . Aj pu i tumin hua'utá'a seɨj ajta seɨj , tɨ ayén tí'ijnajche ayén pua'amé a'achú mej ramuá'itɨcɨ huaíca máxcɨra'i jɨme'e . Ayee pu nu'u tihua'utá'ixaa tɨjɨ́n : “ Setá'aj se'ɨ́jna jɨ́n tiraamuáriste'en tɨ jaítze'e raamuá'itɨn , ajta nena'a caí uvé'enen . ”
42019014	’ Mɨ majta me'ɨ́n ɨ́ tɨ tihuá'aijte'e , a'ɨ́ɨ mú nu'u hui rájcha'ɨɨre'eca'a . Matɨ́'ɨj mi seica huata'íteca'a mej mi miyen tiraata'ixaate'en yee mej caí raxɨ́'eve'e tɨ a'ɨ́ɨn te'enteárute ɨ́ rey jɨme'e .
42019015	’ Mɨ ajta a'ɨ́ɨn tira'anteájrupi rey jɨme'e . Ajta nu'u uvé'ene a'ájna tɨ é'eche . Aj pu i hua'utajé a'ɨ́mej ɨ́ tɨ hua'utá'a ɨ́ tumin tɨ ij ráamua'aree a'achú mej caj raamuá'itɨ seɨ́j ajta seɨj .
42019016	’ Ajta a'ɨ́ɨn tɨ amuacaí á e'iré'ene , ayée pu nu'u hui tiraata'ixaa tɨjɨ́n : “ Nevástara'a , a'ɨ́jna ɨ́ tumin mú'eetzi tɨ a'áa , ayée pu yeehui tamuáamuata'a pua'améca huamuá'itɨ . ”
42019017	’ Ayee pu nu'u tiu'utaniú a'ɨ́jna tɨ tí'ira'aijte'e tɨjɨ́n : “ Xɨ́'epɨ'ɨn pej huarɨ́j mɨ pej rɨ́'ɨ nevaɨre'e . A'iné capej ti'itɨ́j jɨ́n a'uté'ɨtzee pe'ɨ́jna jɨme'e tɨ caí ve'ée , nee nu yeehui tí'imua'ijcate'en patá'aj tiu'uta'aíjta tamuáamuata'a pua'amecɨé ɨ́ chajta'a jetze . ”
42019018	’ Ajta a'ɨ́ɨn tɨ tí'ivaɨre'e tɨ ra'ité'asi , a'ɨ́ɨ pu ajta á e'iré'ene . Ayee pu nu'u tiraata'ixaa tɨjɨ́n : “ Nevástara'a , a'ɨ́jna ɨ́ tumin , mú'eetzi tɨ 'a'áa , anxɨ́vica pua'améca huamuá'itɨ . ”
42019019	’ Ajta a'ɨ́ɨn tɨ tí'ira'aijte'e , ayée pu nu'u tiraata'ixaa tɨjɨ́n : “ Ayee nu yeehui tí'imua'ijcate'en patá'aj tiu'uta'aíjta anxɨ́vica pua'amecɨé ɨ́ chajta'a . ”
42019020	’ Tɨ'ɨj jí seɨ́j á e'iré'ene tɨ tí'ivaɨre'e ɨ́ jemin . Ayee pu nu'u tiraata'ixaa tɨjɨ́n : “ Nevástara'a , ye'ecui yeehui mú'eetzi tɨ a'áa ɨ́ tumin . Ayuu nu jetze ra'ancáajɨ'ɨcɨe cɨ́ɨxuri jetze . Netɨ́'ɨj ni yeehui raaté'avaata .
42019021	Ayee nu yeehui huarɨ́j a'iné nemuaatátziɨn . Muárɨ'eri tɨ ja'atɨ rɨ́'ɨ tiu'uteáturan mú'eetzi jemi . Mú'ee pej raaré'ese'ɨri ɨ́ pej caí tiu'utá'a . Pajta mú'ee tí'itza'anaca a'u pej yeehui caí tejé'ehuaste'e . ”
42019022	’ Aj pu nu'u i ayén tiu'utaniú a'ɨ́jna tɨ tí'ira'aijte'e tɨjɨ́n : “ Nee nu yeehui puaíjtzi muaatá'asin ne'ɨ́jna jɨme'e a'ij pej tiu'utaxájtaca'a , mɨ pej a'ij pua'a tí'ivaɨre'e . Mú'ee pe rú'umua'areereca'a tɨjɨ́n neti'áijtaca ca'anéeri jɨme'e . Neajta raaré'ese'ɨri ɨ́ nej caí tiu'utá'a . Pajta piyen tí'inexa yee netí'itza'anaca a'u nej caí tejé'ehuaste'e .
42019023	’ Tɨ́ pua'a yeehui piyen tí'imuajca , ¿ a'iné 'een jɨ́n pecaí piyen huarɨ́j pej á yaúutuaa ɨ́ tumin huá'a jemi ɨ́ mej tí'ine'ɨjte tɨ i a'atzu raamuá'itɨn ? Ayee pepu'u jɨ́n huárɨniiche'e , nee nu ra'ancuré'aniiche'en neetzi tɨ ne'áa , neajta ɨ́ tɨ raamuá'itɨ netɨ́'ɨj uvé'ene . ”
42019024	’ Aj pu i ayén tihua'utá'ixaa a'ɨ́mej ɨ́ mej á vejli'i a'uté'uuca'a tɨjɨ́n : “ Setá'aj yeehui rá'ari'i ɨ́ tumin tɨ ru'ité'aa , sej si raatá'an se'ɨ́jna tɨ tamuáamuata'a ru'ité'aa . ”
42019025	’ Majta a'ɨ́ɨme , ayée mú nu'u tiraata'ixaa tɨjɨ́n : “ Tavastara'a , ¿ a'iné tɨ i ? Amɨ́ pu yeehui ari ru'ité'aa tamuáamuata'a pua'améca ɨ́ tumin . ”
42019026	’ Ayee pu tihua'utá'ixaa tɨjɨ́n : “ Ayee nu yeehui tejá'amua'ixaate'e . Ja'atɨ tɨ na'a tɨ jeíhua tí'ijcha'ɨɨ a'ɨ́jna jɨme'e tɨ rɨ́'ɨ tiu'utévaɨ , jaítze'e pu yeehui tí'ijcɨ'ɨti a'ɨ́jna . Ajta ja'atɨ tɨ na'a tɨ caí ti'itɨ́j tícha'ɨɨ a'ɨ́jna jɨme'e tɨ a'ij pua'a tiu'utévaɨ , Dios pu rá'ari'ira ɨ́ tɨ cɨ́j caj tí'ijcha'ɨɨ .
42019027	Majta a'ɨ́ɨme ɨ́ mej néjcha'ɨɨre'e , majta mej caí raxɨ́'eve'eca'a nej rey jɨ́n te'enteárute nej ni tíhua'uta'aíjte'en , mé xu yeehui huaje'evé'evi'itɨ́n , seajta huá'ucui'ini íiye vejli'i ne jemi . ” Ayee pu nu'u hui tiu'utaxájtaca'a a'ɨ́jna ɨ́ rey .
42019028	Tɨ́'ɨj Jesús raatapuá'ajtaca'a tɨ tihuá'a'ixaate'en , aj pu i anayeíxɨ'ɨ á'uraa . Aj pu a'ujnéesime'eca ánti Jerusalén .
42019029	Tɨ́'ɨj jí a'uun vejli'i a'uré'ene a'ujna já'ahua'a Betfagé , ajta a'ujna já'ahua'a Betania , chajta'a tɨ a'uun a'utacá'a ájca'i jɨrí jetze tɨ ayén téja'arájtehuaa tɨjɨ́n Aceituunajemi . A'uu pu hua'apuaca huata'íteca'a ɨ́ mej jamuan á'ujujhua'ane'e . Ayee pu tihua'utá'ixaa tɨjɨ́n : ― Setá'aj se'uun a'uteárute a'ájna chajta'a , a'ɨ́ɨn tɨ é'eseijre'e ɨ́ juye jetze . A'ájna vejli'i a'u sej a'uteáruti , áa xu puuru'u é'eteuni tɨ a'ijtápi'i , tɨ caí xɨ ja'anáj ja'atɨ japuan avé'eyeijxɨ . Setá'aj rá'ijxɨjta . Seajta ye'eráajan .
42019030	
42019031	Tɨ́ pua'a hui ja'atɨ ayén tejá'amua'ihua'ura yee a'iné 'een jɨ́n será'ijxɨjta , setá'aj siyen tiraata'ixaate'en yee tavástara'a pu nu'u hui raxɨ́'eve'e . ― Ayee pu tihua'utá'ixaa .
42019032	Matɨ́'ɨj mi me'uun u á'uju'un ɨ́ tɨ hua'uta'íteca'a . Ayee pu te'irájraa tɨ́j tihua'utá'ixaa .
42019033	Matɨ́'ɨj mauj rá'ijxɨjtajme'eca'a ɨ́ puuru'u , matɨ́'ɨj mi hua'useíj a'ɨ́ɨme ɨ́ tɨ huá'acɨi . Aj mú mi tihua'uta'íhua'uri'i tɨjɨ́n : ― ¿ A'iné 'een jɨ́n será'ijxɨjta mɨ puuru'u ?
42019034	Matɨ́'ɨj mi miyen tiu'utaniú tɨjɨ́n : ― Tavastara'a pu nu'u hui raxɨ́'eve'e .
42019035	Matɨ́'ɨj mi ya'ujáj ɨ́ Jesús jemi . Matɨ́'ɨj mi tiú'ujcɨɨxu tira'ité'itate . Aj mú mi ra'antítuaa me'ɨ́jna ɨ́ Jesús ɨ́ puuru'u jetze .
42019036	Tɨ́j na'a tiu'umé'ecaa ɨ́ Jesús , teɨte mú cɨ́ɨxuri tiu'uteváarajye'icaa ɨ́ juye jetze a'u tɨ aumé'ecaa .
42019037	Tɨ́'ɨj i aj aumé'ecaa a'ájna Aceituunajemi , a'u tɨ a'ucaújcɨjme'en . Naími'i ɨ́ mej jamuan huajú'ucaa , a'ɨ́ɨ mú autéjhuii mej rɨ́'ɨ tiraatá'an ɨ́ Dios me'ɨ́jna jɨme'e mej huataújtemua'ave a'iné jeíhua mú tiu'uséij tɨ huápɨ'ɨ tiú'ujxe'eve'e .
42019038	Ayee mú tí'ixajtaca'a tɨjɨ́n : Rɨ́'ɨ pu tiraatá'a a'ɨ́jna tɨ rey jɨme'e ti'itéjvee tɨ ajta mé'e vé'eme niuucajtze'en ɨ́ tavástara'a , amɨ́jna tɨ Dios ra'antíhua'u . Miché'e rɨ́'ɨ hui ti'itechée muá'ara'ani a'ɨ́ɨme ɨ́ mej ta japua é'eseijre'e . Miché'e majta rɨ́'ɨ tiraatá'an a'ɨ́jna tɨ a'uun á'ujca antiɨ́'ɨmua .
42019039	Majta seica ɨ́ fariseos , matɨ́'ɨj ráanamuajri'i , ayée mú tiraata'ixaa me'ɨ́jna ɨ́ Jesús tɨjɨ́n : ― Maeestru , hua'utá'ijmɨijri'i mej mi caí cha'a miyen tí'ixajta a'ɨ́ɨme ɨ́ mej á jamuan á'ujujhua'an .
42019040	Aj pu i Jesús ayén tiu'utaniú tɨjɨ́n : ― Ayee nu tejá'amua'ixaate'e . Tɨ́ pua'a a'ɨ́ɨme mecaí miyen tí'ixajta , a'ɨ́ɨ pu hui tetej ayén che'atá na'a ti'ixáata a'ame ca'aníjra'a jɨme'e . ― Ayee pu tihua'utá'ixaa .
42019041	Tɨ́'ɨj á vejli'i aumé'ecaa u Jerusalén , aj pu i raaseíj ɨ́ chajta'ana . Tɨ́'ɨj i huaújyeineca'a a'ɨ́jna jɨme'e .
42019042	Ayee pu tiu'utaxájtaca'a tɨjɨ́n : ― Tɨ́ pua'a mú'een séjmua'areere , íjii , a'íjna xɨcájra'a jetze ti'itɨ́j tɨ pú'een tɨ rɨ́'ɨ tejámuaatá'asin sej si rɨ́'ɨ ti'itechée xá'ara'ani ɨ́ Dios jemi . Aru caxu raamuá'a . A'ɨ́j pu hui jɨ́n ari rú'avaa sej si caí raaseíj .
42019043	Pu'uri teja'uré'enejsin mú'ejmi jemi a'ájna xɨcájra'an jetze mej jetzen amuaaténe'usi'ite'esin a'ɨ́ɨme ɨ́ mej amuájcha'ɨɨre'e . A'ɨ́ɨ mú hui ra'atanájsin ɨ́ jaxu'u jetze me'ɨ́jna jɨme'e ɨ́ ɨnaamua mej rá'ajtaahuaca'a . Majta amua'iteánajsin . Majta nainjapua te'iteánaxɨ'ɨsin ɨ́ sej jetze huiráacɨ'ɨca .
42019044	’ Majta , naíjmi'ica mú hui a'antipuá'arite'e mú'ejmi , majta ɨ́ a'amuayaujmua'a , ɨ́ mej me'uun a'uchéjme a'u tɨ jaxu'u jɨ́n teje'eré'anami'i . Nain mú huaté'uuna ɨ́ tetej tɨ rujapua ticaíjme , me'ɨ́jna jɨme'e sej hui caí ramua'areereca'a ja'anáj tɨ Dios huataseíjre mú'ejmi jemi .
42019045	Aj pu i a'uun a'uteájrupi u teyujta'a . Tɨ́'ɨj i a'utéjche tɨ hua'irámuarite'en a'ɨ́mej ɨ́ mej me'uun tí'ituaá muá'aye'i .
42019046	Ayee pu tihua'utá'ixaa tɨjɨ́n : ― Ayee pu té'eyu'usi'i ɨ́ yu'uxari jetze yee : “ Ayee pu tí'ivaɨre'e ɨ́ nechi'i mej mi me'uun huatéjniuuni ɨ́ Dios jemi . ” Mɨ́ seajta mú'een , ayée xu hui raruure tɨ tí'ivaɨre'e tɨ́j teásta'a a'u mej tzajta'an é'eru'ava'ataca ɨ́ nahua'ari . ― Ayee pu tihua'utá'ixaa .
42019047	Nain xɨcaj tzajta'a pu tihuá'amua'atehua'a ɨ́ teɨte u teyujta'a . Majta a'ɨ́ɨme ɨ́ mej tí'aijta u teyujta'a , majta a'ɨ́ɨme ɨ́ mej tí'imua'ata ɨ́ yu'uxari jetze Moisés tɨ ra'uyú'uxaca'a , majta ɨ́ mej jaítze'e vivejmé'en jɨ́n títetateí huá'a tzajta'a ɨ́ teɨte , a'ɨ́ɨ mú tí'itese'eca'a ɨ́ ru tzajta'a a'ij mej ye'í huárɨni mej mi raajé'ica .
42019048	Aru camu a'ij tirájteu a'ij mej ye'í huárɨni a'iné naími'i ɨ́ teɨte , a'ɨ́ɨ mú rɨ́'ɨ ti'ijnamuajracaa .
42020001	A'ájná'ɨmua pu ayén tiuju'urɨ́j . A'uu pu tihuá'amua'atejca'a u teyujta'a a'u tɨ e'eráyaujta'a . Ajta pu huá'a'ixaate'eca'a ɨ́ teɨte ɨ́ niuucari tɨ jɨ́n Dios hua'irátuaasin . Matɨ́'ɨj mi seica á e'iré'ene , a'ɨ́ɨme ɨ́ mej teyujta'a tí'aijta , majta a'ɨ́ɨme ɨ́ mej tí'imua'ata ɨ́ yu'uxari jetze , Moisés tɨ ra'uyú'uxaca'a , majta ɨ́ huá'avaujsimua'a .
42020002	Ayee mú tiraata'ixaa tɨjɨ́n : ― ¿ Ti'itáni jɨ́n peti'itéjvee pej pi piyen rɨcɨ ? ¿ A'ataani hui a'ɨ́jna jɨ́n timua'íjca ?
42020003	Aj pu i Jesús ayén tiu'utaniú tɨjɨ́n : ― Nee nu neajta tejámuaata'íhua'ura sej si seajta mú'een siyen tinaatá'ixaate'en .
42020004	A'ɨ́jna tɨ jɨ́n huá'umuaɨ'ɨhuaca'a ɨ́ Juan teecan , ¿ a'ataani hui tira'íjca a'ɨ́jna ? ¿ Ni ɨ́ Dios ca'ɨ́n ɨ́ teɨte ?
42020005	Matɨ́'ɨj mi miyen ti'itiúrihua'uri'i tɨjɨ́n : ― Tɨ́ pua'a tiyen tiraata'ixaate'en yee Dios tɨ júte'e é'eseijre'e , a'ɨ́ɨ pu tira'íjca , aj pu xaa ayén titaatá'ixaate'esin yee a'iné tej tij caí rá'atzaahuate'e .
42020006	Na'ari , tɨ pua'a hui tiyen raataxáj yee teteca mú tira'íjca , aj mú mi teɨte taateátu'asixɨ'ɨsin tetej jɨme'e , a'iné ayée pu tihuá'amitɨejte'e tɨ Juan a'ɨ́ɨn pú'eene'e seɨ́j tɨ tí'ixaxa'ata'a ɨ́ Dios jetze me'ecan .
42020007	A'ɨ́j mú jɨ́n miyen tiraata'ixaa tɨjɨ́n : ― Catu ramua'aree ja'atɨ tɨ jemin ti'itéveeca'a a'ɨ́jna ɨ́ Juan .
42020008	Ajta a'ɨ́ɨn Jesús , ayée pu tihua'utá'ixaa tɨjɨ́n : ― Canu neajta nee amuaatá'ixaate'esin ja'atɨ nej jemin ti'itéjvee nej ni niyen rɨcɨ .
42020009	Ajta á'iyen , Jesús pu seɨ́j niuucari jɨ́n hua'utá'ixa ɨ́ teɨte ayén tɨjɨ́n : ― Ja'atɨ pu nu'u hui jeíhua uuva huáhuii . Tɨ'ɨj jí , seica huatá'a ɨ́ teɨte mej me'uun tiu'umuárɨ'en ɨ́ huastari tzajta'a . Aj pu nu'u i á'uraa a'ɨ́jna ɨ́ ja'atɨ . Jéihua pu mu'u é'etee .
42020010	’ Tɨ́'ɨj a'ájna teja'uré'ene matɨ́'ɨj pua'a raju'uraca , seɨ́j pu nu'u u a'uta'íteca'a huá'a jemi ɨ́ tɨ hua'utániɨ́jte mej mi raatátuiire'en je'icáca tɨ tiú'ucɨɨreca'a . Majta a'ɨ́ɨme ɨ́ teɨte , a'ɨ́ɨ mú nu'u raatéevajxɨ me'ɨ́jna tɨ tí'ivaɨre'e . Majta nu'u caí ti'itɨ́j raatá'a , ayée mu'u tiraata'íteca'a .
42020011	’ Ajtahua'a nu'u seɨ́j huata'íteca'a tɨ jemin tí'ivaɨre'e . Majta a'ɨ́ɨme tɨ hua'utániɨ́jte , majta mú nu'u raatéevajxɨ . A'ij mú pua'a ráaruu . Majta caí ti'itɨ́j raatá'a , ayée mu'u nu'u tiraata'íteca'a .
42020012	Huaícaca jetze , a'ɨ́ɨ pu nu'u hui seɨ́j ajtahua'a huata'íteca'a . Majta nu'u me'ɨ́n tɨ tihua'utániɨjte , a'ɨ́ɨ mú tiraapuaíj . Majta raaré'iteca'a .
42020013	’ Tɨ́'ɨqui nu'u ayén tiu'umuá'aj a'ɨ́jna ɨ́ ja'atɨ tɨ á'are'ara'an pú'een ɨ́ chuej , tɨjɨ́n : “ ¿ A'iquí yeehui náarɨni inee ? Niyauj nu hui huata'íti ɨ́ nej huápɨ'ɨ raxɨ́'eve'e . Ayej ne'ase , a'ɨ́ɨ mú xaa arátese'esin me'ɨ́jna . ”
42020014	’ Mɨ majta a'ɨ́ɨme , matɨ́'ɨj nu'u raaseíj , aj mú mi tiu'utaú'ixaa . Ayee mú tiraaxɨ́'epɨ'ɨntare tɨjɨ́n : “ A'ii pu yeehui a'ɨ́ɨn pú'een ɨ́ tɨ tí'ijcɨ'ɨti . Tiché'e raajé'ica tɨ ij téjmi huácɨ'ɨti . ”
42020015	’ A'ɨ́j mú nu'u jɨ́n raaré'iteca'a . Matɨ́'ɨj nu'u mi raajé'ica . ’ ¿ A'iné hui tejamuá'amitɨejte'e mú'ejmi ? ¿ A'iquí huá'aruuren a'ɨ́jna tɨ á'are'ara'an pú'een a'u tɨ uuva é'ehuiiti'i ?
42020016	Ayee nu tejá'amua'ixaate'e . A'ɨ́ɨ pu a'uun a'uré'enejsin . Ajta á'iyen , a'ɨ́ɨn huá'acui'ini a'ɨ́mej ɨ́ tɨ hua'utániɨ́jte . Aj pu i xaa seica huatapuaíjve'esin mej mi me'uun hui teja'umuárɨ'en . Matɨ́'ɨj miyen tiráanamuajri'i ɨ́ teɨte , ayée mú tiu'utaxájtaca'a tɨjɨ́n : ― Ché'e caí ja'anáj ayén tí'irɨjca .
42020017	Aj pu i Jesús hua'useíirajraa . Tɨ'ɨj jí ayén tiu'utaxájtaca'a tɨjɨ́n : ― Na'ari caí ayén ti'ayajna a'ij nej tejámuaatá'ixaa , ¿ a'iné 'een jɨ́n ayén té'esiɨɨmua'i ɨ́ yu'uxari jetze ? Ayee pu , tɨjɨ́n : A'ɨ́jna ɨ́ tetej ɨ́ mej méjca'i rúurɨe a'ɨ́ɨme ɨ́ mej chi'ij ta'ahuaca , ayée pu te'irájraa tɨ a'íin a'ɨ́ɨn pú'een ɨ́ mej ra'atéchajtza u esquiina a'u mej yé'ejtaahua ɨ́ chi'ij .
42020018	Ja'atɨ tɨ na'a tɨ pua'a seɨ́j ɨ́ ja'atɨ a'ɨ́jna japua rájveti ɨ́ tetej ɨ́ mej meri ra'atéjche u isquiina , a'ɨ́ɨ pu huaténa'axɨjsin nainjapua u ru jetze . Na'ari , ja'atɨ tɨ na'a ɨ́ mej tí'imuarɨ'e , tɨ pua'a seɨ́j japua rájveti a'ɨ́jna ɨ́ tetej , a'ɨ́ɨ pu tira'iráxayeepe'esin . ― Ayee pu tihua'utá'ixaa a'ɨ́jna ɨ́ Jesús .
42020019	Majta a'ɨ́ɨme ɨ́ mej tí'imua'ataca'a ɨ́ yu'uxari jetze , Moisés tɨ ra'uyú'uxaca'a , majta a'ɨ́ɨme ɨ́ mej tí'aijtaca'a u teyujta'a , jeíhua mú tiu'umuá'aj a'ij mej ye'í huárɨni mej mi ca'anacan raatéevi'i , a'iné ayée mú tirú'umua'areereca'a tɨ huá'a jemi huatéeniu a'ɨ́jna jɨme'e ɨ́ niuucari tɨ raataxájtaca'a . Aru a'ɨ́ɨme , a'ɨ́ɨ mú huá'atziɨɨne'eca'a ɨ́ teɨte .
42020020	Jéihua mú rá'eeve'eca'a . A'ɨ́j mú jɨ́n seica huata'íteca'a ɨ́ mej miyen ruseíjrataca'a mej miyen tí'ixaxa'a tzáahuati'ira'a jɨme'e . Ayee mú tí'ijxe'eve'eca'a mej tiraata'íhua'u ti'itɨ́j jɨme'e tɨ i a'ɨ́ɨn a'ɨ́jna jɨ́n auté'ɨtzen mej mi tiu'utátuiire'en ɨ́ tajtuhuan jemi .
42020021	Majta a'ɨ́ɨme ɨ́ mej rá'eeve'eca'a , ayée mú tiraata'íhua'uri'i tɨjɨ́n : ― Maeestru , teen tu ramua'aree tɨjɨ́n pej piyen tí'ixaxa'a tzáahuati'ira'a jɨme'e , pajta tihuá'amua'ate a'ij tɨ tiraavíjte'e . Ayee pepu'u che'atá huá'aruuren ɨ́ teɨte . Mú'ee pej tzáahuati'ira'a jɨme'e tihuá'amua'ate a'ij tɨ tí'ijxe'eve'e ɨ́ Dios .
42020022	¿ Ni qui xɨ́'epɨ'ɨn tej tiyen tiu'unájchita a'ɨ́jna jemi tɨ tí'ita'aijte'e , a'ɨ́jna tɨ ayén ántehuaa tɨjɨ́n César ?
42020023	Ajta a'ɨ́ɨn Jesús , a'ɨ́ɨ pu rú'umua'areereca'a mej caí miyen tí'ira'ihua'uraca'a tzáahuati'ira'a jɨme'e . Aj pu i ayén tihua'utá'ixaa tɨjɨ́n :
42020024	― Seɨj senaataseíjrate'e ɨ́ tumin . ¿ A'ataani néerime'ara'an pɨ́rɨcɨ tɨ jetzen acájvee ? ¿ A'iné té'axa tɨ jetzen é'eseijre'e ? ¿ A'iné hui ántehuaa ?
42020025	Matɨ́'ɨj mi miyen tiu'utaniú tɨjɨ́n : ― A'ɨ́ɨ pu pɨ́rɨcɨ ɨ́ César . Aj pu i ayén tihua'utá'ixaa tɨjɨ́n : ― Setá'aj siyen raatá'an se'ɨ́jna ɨ́ César , ti'itɨ́j tɨ á'are'ara'an pú'een . Setá'aj seajta raatá'an ɨ́ Dios ti'itɨ́j tɨ á'are'ara'an pú'een .
42020026	Majta a'ɨ́ɨme , camu a'ij tirájteuve'eca'a a'ij mej ye'í huárɨni mej raatémua'itɨn me'ɨ́jna jɨme'e a'ij tɨ a'ɨ́ɨn tihua'utá'ixaa á jéjre'e huá'a tzajta'a ɨ́ teɨte . Majta a'ɨ́ɨme ɨ́ teɨte , naa mú rɨ́'ɨ tira'utaseíj a'ij tɨ a'ɨ́ɨn tiu'utaxájtaca'a . Aj mú mi raatapuá'ajtaca'a mej tí'ixajtaca'a a'ɨ́ɨme ɨ́ seica .
42020027	A'atzu á'ateevi'ica , seica mú e'iré'ene . A'ɨ́ɨme mú pɨ́rɨcɨ ɨ́ saduceos . Ayee mú tí'ixaxa'a a'ɨ́ɨme yee camu cha'a huatarújsin ɨ́ mej meri huácuii . Matɨ́'ɨj mi miyen tiraata'íhua'uri'i tɨjɨ́n :
42020028	― Maeestru , ayée pu ra'uyú'uxaca'a a'ɨ́jna ɨ́ Moisés teecan tɨ ayén té'eme itejmi jemi . Tɨ́ pua'a nu'u ja'atɨ tɨ neɨche , tɨ pua'a a'ɨ́ɨn caí títɨ'ɨríjmua'a huámɨ'ɨni , ruxe'eve'e nu'u tɨ a'ɨ́ɨn ihuáare'ara'an ra'ancuré'evi'itɨn a'ɨ́jna tɨ ratévi'itɨne'e ɨ́ tɨ huamɨ́'ɨ tɨ ij a'ɨ́jna jetze me'ecan tiyaúj á'ara'ani .
42020029	’ Ayee pu hui ja'anáj tiuju'urɨ́j itejmi jemi . Ayee mú ará'axcaa a'achú cumu aráhua'apua ɨ́ teɨte ɨ́ mej ru'ihuaamua'ataca'a . Tɨ'ɨj jí a'ɨ́ɨn tɨ vásta'a , a'ɨ́ɨ pu huaténe'ɨcheca'a . Ajta á'iyen huamɨ́'ɨ . Capu xɨ tiyaúuca . Ayee pu hui che'atá na'a tiráaruu ɨ́ seɨ́j tɨ ra'ité'asi . Mu'uri i'i hua'apua .
42020030	’ Ajta a'ɨ́ɨn ɨ́ seɨ́j tɨ ra'ité'asi , a'ɨ́ɨ pu ra'ancuré'evi'itɨ a'ɨ́jna ɨ́ 'ɨ́ita'a tɨ raatévi'itɨne'e a'ɨ́jna ihuáare'ara'an teecan . Mu'uri i'i huaíca .
42020031	Ajtahua'a seɨ́j tɨ ra'ité'asi , a'ɨ́ɨ pu ajta ra'ancuré'evi'itɨ . Ayee pu che'atá na'a tihuá'uruu naíjmi'ica ɨ́ mej aráhua'apua , mej caí jetzen tiyaúj muá'araa , naími'i mú huácuii .
42020032	Ajta á'iyen , a'ɨ́ɨn ɨ́ 'ɨ́ita'a pu huamɨ́'ɨ .
42020033	’ Me'ecui xaa , matɨ́'ɨj a'itácɨɨne huá'a tzajta'a ɨ́ mɨ'ɨchite , ¿ a'ataani ɨ́ra'ara'an pu'éene'e a'ame ? , a'iné naíjmi'i mú ra'ancuré'evi'itɨ .
42020034	Aj pu i Jesús ayén tihua'utá'ixaa tɨjɨ́n : ― A'ɨ́ɨme ɨ́ teɨte ɨ́ mej íjii huáteemua , a'ɨ́ɨ mú néjne'ɨche , majta víviɨche .
42020035	Majta a'ɨ́ɨme tɨ ayén tihua'uvíjte'e mej a'ájna e'ará'asti mej a'itácɨɨne huá'a tzajta'a ɨ́ mɨ'ɨchite , majta me'ájna e'ará'asti a'ájna xɨcájra'an jetze tɨ Dios nainjapua tiu'uta'aíjta , a'ɨ́ɨ mú caí cha'a néjne'ɨchen , camu majta víviɨchen .
42020036	Camu majta ché'e cui'ini , a'iné ayée mú 'een matɨ́j a'ɨ́ɨme ɨ́ mej ta japua tí'ivaɨre'e . A'ɨ́ɨ mú yaújmua'ame'en pú'een ɨ́ Dios a'iné mu'uri huanéj huá'a tzajta'a ɨ́ mɨ'ɨchite .
42020037	’ Ajta a'ɨ́ɨn ɨ́ Moisés , a'ɨ́ɨ pu hui titaatá'ixaa a'ɨ́jna jɨme'e tɨ́'ɨj ra'uyú'uxaca'a a'ij tɨ ja'anáj seɨ́j a'uteájtaa tu'upi tɨ ajtɨ́tɨ'ɨ . A'ɨ́j pu jɨ́n , Moisés ayén raatamuá'a ɨ́ tavástara'a tɨjɨ́n : “ Ɨ́ tɨ Diojra'an pú'een a'ɨ́jna ɨ́ Abraham , ajta ayén che'atá na'a Diojra'an pú'een a'ɨ́jna ɨ́ Isaac , ajta Diojra'an pú'een ɨ́ Jacobo . ”
42020038	’ Moisés pu hui tihua'utá'ixaa cumu mej maúche'e ruuricaa . A'ɨ́j pu jɨ́n , a'ii pu a'ɨ́ɨn pú'een ɨ́ huá'a Dios a'ɨ́ɨme ɨ́ mej ruuri . Capu huá'a Dios pú'een a'ɨ́ɨme ɨ́ mej mɨ'ɨchíjta muaateájturaa tɨ́j na'a rusén jɨme'e . ― Ayee pu tihua'utá'ixaa a'ɨ́jna ɨ́ Jesús .
42020039	Majta seica ɨ́ mej tí'imua'ata ɨ́ yu'uxari jetze , Moisés tɨ ra'uyú'uxaca'a , ayée mú tiu'utaniú tɨjɨ́n : ― Maeestru , xɨ́'epɨ'ɨn pej tiu'utaxájtaca'a .
42020040	Tɨ́j na'a a'ajná'ɨmua , capu ché'e ja'atɨ ahuaújca'ane tɨ ti'itɨ́j raata'íhua'u .
42020041	Ajta Jesús ayén tihua'utá'ixaa tɨjɨ́n : ― ¿ A'iné 'een jɨme'e miyen tí'ixaxa'a me'ɨ́jna jɨme'e ɨ́ Cɨríistu'u Dios tɨ ra'antíhua'u yee yaujra'an pú'een ɨ́ David teecan ?
42020042	Ajta a'ɨ́ɨn ɨ́ David , ayée pu tiu'utaxájtaca'a a'ɨ́jna jɨ́me'en tɨ té'eyu'usi'i ɨ́ yu'uxari jetze tɨ ayén ántehuaa tɨjɨ́n Chuiicari . Ayen tɨjɨ́n : Dios pu ayén tiraata'ixaa ɨ́ nevástara'a ɨ́ tɨ ra'antíhua'u tɨ jɨ́me'en yee : “ Acáayeijxɨ'ɨ ɨpuari japua , íiye nerɨ'ɨríinta'a .
42020043	Paúche'e pej hui mej cájcatii ajta necaí hua'utémua'itɨn ɨ́ mej muájcha'ɨɨre'e . ”
42020044	’ Ajta a'ɨ́ɨn ɨ́ David , a'ɨ́ɨ pu hui ayén raatamuá'a a'ɨ́jna tɨ Dios ra'antíhua'u tɨjɨ́n nevástara'a . Tɨ́ pua'a ayén ti'ayajna , ¿ a'iné tí'irɨ'ɨri tɨ a'ɨ́ɨn Cɨríistu'u ayén a'ɨ́ɨn pú'eene'e a'ɨ́jna tɨ David jetze airaújneijte ? Capu a'ij tí'irɨ'ɨri tzɨ́te'e . ― Ayee pu tihua'utá'ixaa a'ɨ́jna ɨ́ Jesús .
42020045	Aj pu i Jesús ayén tihua'utá'ixaa a'ɨ́mej ɨ́ mej jamuan á'ujujhua'ane'e . Majta teɨte tí'inamuajraca'a .
42020046	Ayen tɨjɨ́n : ― Rɨ́'ɨ xu'u mú'een , a'ɨ́mej jemi ɨ́ mej tí'imua'ata ɨ́ yu'uxari jetze , Moisés tɨ ra'uyú'uxaca'a . Jé'ecan pu hua'aráanajche mej tɨ́tɨ'ɨjmé'en ti'itechéjmé'e mé mé'ujujhua'ane'en a'ájna mej tejé'etu'araca , majta a'ɨ́ɨme ɨ́ teɨte , a'ɨ́ɨ mú majta tihua'aseíira'a muá'aye'i . ’ Ayee mú me'ɨ́jna jɨ́n tite'ujtzáahuate'e muá'aju'un a'ɨ́ɨme ɨ́ puaarijse me'ɨ́jna jɨme'e mej ve'ecán jɨ́n títeetaté'ete ɨ́ Dios jemi . Majta , ayée mú tí'ijxe'eve'e mej me'uun a'ujrá'asen ɨ́ ɨpuari japua tɨ jaítze'e ruxe'eve'e a'ujna teyujta'a , ajta hua'aráanajche mej mi á vejli'i a'ujrá'ase jemin tɨ tihuá'amin matɨ́'ɨj tí'iyeste .
42020047	’ A'ɨ́ɨ mú hui majta huá'ari'iraca ɨ́ huá'achi'i a'ɨ́mej ɨ́ 'uuca mej huataújseɨ́stareca'a . Ayee mú jɨ́n huarɨ́n , aj mú mi a'uun a'uteáruti u teyujta'a . Matɨ́'ɨjtá mi a'ateevi'i mú muá'aju'un mej téniuusime'e muá'aju'un mej mi seica teɨte hua'useíj . Majta me'ɨ́n ɨ́ mej miyen 'een , jeíhua mú huápɨ'ɨ rajpuaíitzi muá'aju'un . ― Ayee pu tihua'utá'ixaa a'ɨ́jna ɨ́ Jesús .
42021001	Aj pu i Jesús antanéerajraa . A'ɨ́mej pu huaseíj ɨ́ mej chíjteaani pú'een . A'uu mú tumin ú'useɨre'eca'a , tɨ ij a'uun tiu'utévaɨre'esin u teyujta'a a'ɨ́jna ɨ́ tumin .
42021002	A'ɨ́ɨ pu ajta 'ɨ́ita'a huaseíj tɨ caí a'ij tí'ijviicua'i . Ajta a'ɨ́jna ɨ́ 'ɨ́ita'a , a'ɨ́ɨ pu hua'apuaca ucáahua'axɨ ɨ́ tumin tɨ caí a'ij tí'ijnajche .
42021003	Aj pu i Jesús ayén tiu'utaxájtaca'a tɨjɨ́n : ― Ayee nu tejá'amua'ixaate'e tzáahuati'ira'a jɨme'e , ayée pu tí'een ɨ́ Dios jemi . Amɨ́jna mɨ 'ɨ́ita'a , jaítze'e pu ru'ucáahua'axɨ mecaí naími'i ɨ́ seica .
42021004	’ A'ɨ́ɨme ɨ́ seica , naími'i mu'u hui miyen ru'ucáahua'axɨ me'ɨ́jna jɨme'e tɨ avé'eturaa ɨ́ mej jeíhua tí'ijcha'ɨɨ . Aru amɨ́jna , capu a'ij tí'ijviicua'i . Mɨ́ ajta amɨ́n , nain u'ucáahua'axɨ a'ɨ́jna ɨ́ tɨ jɨ́n huateújvaɨre'esin . ― Ayee pu tiu'utaxájtaca'a .
42021005	Majta seica miyen tiúj'ixaate'eca'a me'ɨ́jna jɨme'e tɨ naa seijre'eca'a ɨ́ teyuu , ajta ɨ́ tetej tɨ curé'ete'ete nainjapua , ajta a'ɨ́ɨn ɨ́ muaɨ'ɨvéjri ɨ́ mej teuhuaré'eviɨ tɨ naa tí'een . Aj pu i Jesús ayén tihua'utá'ixaa tɨjɨ́n :
42021006	― Naíjmi'i tɨ́j na'a sej yen tí'iseij , aj pu teja'uré'enejsin a'ájna xɨcájra'an mej jetzen nain huaté'uuna temua'a naa . Capu ché'e seíire'e a'ame jaxu'u jetze ɨ́ tetej tɨ rujapua ticaíjme .
42021007	Matɨ́'ɨj mi miyen tiraata'íhua'uri'i tɨjɨ́n : ― Maeestru , ¿ a'anajqui ayén té'eme ? ¿ Ti'itájni jɨ́n téjmua'areeren tɨ ari tɨ́mua'a ayén teja'uré'enejsin ?
42021008	Ayee pu tihua'utá'ixaa tɨjɨ́n : ― Rɨ́'ɨ xu'u mú'een tɨ ij caí ja'atɨ amuáacuanamua . Mu'iitɨ́ mú uvé'enejsin neniúucajtze'e . Ayee mú tejámuaatá'ixaate'esin yee : “ Nee nu yeehui ne'ɨ́n pú'een ɨ́ Cɨríistu'u . ” Majta miyen ti'ixáata muá'aju'un tɨjɨ́n : “ Pu'uri hui tɨ́n teja'uré'enejsin . ” Caxu hui á'ujujhua'ane'en huá'a jamuan a'ɨ́ɨme .
42021009	’ Setɨ́'ɨj siyen tiú'unamua tɨjɨ́n : “ Muaateújne'usi'ite'esin á já'ahua'a seica jamuan ɨ́ teɨte , majta seica meri autéhuijsin mej tiújne'usi'ite'en ” , caxu tí'itziɨɨne'e . Ayee pu hui tiú'ujxe'eve'e tɨ amuacaí ayén té'ara'ani . Mɨ́ ajta caí capu xɨ ca'anacan te'entipuá'ari nainjapua .
42021010	Aj pu i ayén tihua'utá'ixaa tɨjɨ́n : ― Seica mú teɨtejra'a , majtáhua'a seica teɨtejra'a , a'ɨ́ɨ mú naími'i huateújne'usi'ite'esin . Majta ɨ́ mej seica chuéjra'a japua a'uchéjme , majtáhua'a ɨ́ mej majta seɨ́j chuéjra'a japua a'uchéjme , a'ɨ́ɨ mú naími'i huateújne'usi'ite'esin .
42021011	’ Pua'amecɨé pu huateújca'atzɨjxɨ'ɨsin jeíhua huápɨ'ɨ ɨ́ chaanaca japua , ajta huatúuri'ihua a'ame . Ajta jeíhua pu tiu'ucuí'ini'ira'a a'ame . Ayee pu ti'itɨ́j rɨni tɨ tiú'utziɨɨni'ire'e a'ame . Ajta júte'e , ti'itɨ́j pu huataseíjre'esin tɨ huápɨ'ɨ ruxe'eve'e .
42021012	’ Aru tɨ caí xɨ ayén tiú'urɨni , a'ɨ́ɨ mú hui amuacaícan á'amuavivi'iran , majta a'ij pua'a á'amuaruuren . A'uu mú tiu'utátuiire'esin mú'ejmi u teyujta'a na'ari a'u mej amua'iteáanan . A'uu mú amuá'avi'itɨn a'ɨ́mej jemi ɨ́ tajtúhuaani , majta a'ɨ́mej jemi ɨ́ mej rey jɨ́n antiújmua'aree . Ayee mú 'een jɨ́n á'amuaruuren me'ɨ́jna jɨme'e sej na'ará'astijre ineetzi .
42021013	Ayee pu hui ajta te'iráame sej si siyen tihua'utá'ixaate'en a'ij tɨ Dios amuáaruu mú'ejmi .
42021014	’ Seajta mú'een , setá'aj siyen huárɨni . Caxu amuacaícan se'ɨ́jna jɨ́n tiú'umua'ati a'ij sej titeeteújnan , a'iné nee nu amuaatá'asin a'ij sej tiu'utaxáj , seajta sej raayɨ́'ɨtɨhua'an , sej si hua'utémua'itɨn a'ɨ́mej . Camu a'ij tirájteuvée muá'aju'un a'ij mej tejámuaatíte , ni camu hua'itzi jɨ́n amuaatémua'itɨn .
42021015	
42021016	’ Majta a'ɨ́ɨme ɨ́ ruvaújsimua'a , majta ɨ́ á'amua'ihuaamua'a , majta a'ɨ́ɨme á'amuaneusimua'a , majta á'amigustemua'a , a'ɨ́ɨ mú avíitzi jɨ́n tiu'utátuiire'esin mú'ejmi . Majta je'icáca mú'ejmi cui'ini .
42021017	Naíimi'i ɨ́ teɨte , a'ɨ́ɨ mú amuajcha'ɨ́ɨre'e muá'aju'un mú'ejmi me'ɨ́jna jɨme'e sej na'ará'astijre ineetzi .
42021018	’ Camu a'atzu a'ij á'amuaruuren tɨ pua'a caí Dios hua'utá'acare'en , sino a'ɨ́ɨ pu Dios á'amuacha'ɨ́j a'ame tɨ́j na'a rusén jɨme'e .
42021019	Setá'aj hui huateújca'anen ɨ́ ru tzajta'a sej si te'utáviicua'i . Tɨ́ pua'a siyen huárɨni , mú'een xu raamuá'itɨn sej si ruuri huateáturan ɨ́ Dios jemi .
42021020	’ Ayee xu 'een jɨ́n ráamua'aree tɨ ari tɨ́mua'a a'ájna teja'uré'enejsin ja'anáj mej pua'a tiu'uté'uuna u Jerusalén . A'ɨ́mej xu seijran mej antevéejmee muá'aju'un ɨ́ xantaaru'u a'ujna u Jerusalén .
42021021	’ Majta a'ɨ́ɨme ɨ́ mej Judea a'uté'uu , miché'e a'ɨ́ɨme jíye'itzi jɨ́n á'ucɨɨne a'utɨ́ á'ujɨ́rime . Majta a'ɨ́ɨme ɨ́ mej Jerusalén a'uté'uu , miché'e a'ɨ́ɨme huirácɨɨne á pua'acɨé u chajta'ana jetze . Majta a'ɨ́ɨme ɨ́ mej ɨtzitá a'uté'uu , miché'e caí me'uun a'uteáru'ipiche'en u chajta'ana jetze .
42021022	’ Ché'e ayén té'ara'ani a'iné pu'uri hui teja'uré'ene a'ájna xɨcájra'an tɨ jetzen araúrastejsin nain a'ij tɨ té'eyu'usi'i ɨ́ yu'uxari jetze . Jéihua mú rajpuaíitzi muá'aju'un me'ɨ́jna jɨme'e tɨ Dios ayén puaíjtzi hua'utá'asin .
42021023	’ Jé'ecan pu a'ij pua'a huá'aruuren a'ájna xɨcájra'an jetze a'ɨ́ɨme ɨ́ 'uuca ɨ́ mej autájucájmee , ajta a'ɨ́ɨme i ɨ́ mej mauj huá'atzi'ite ɨ́ ruyaujmua'a . Jéihua mú hui huápɨ'ɨ rajpuaíitzi muá'aju'un a'ɨ́ɨme ɨ́ mej Israél a'uchéjme . Jé'ecan pu puaíjtzi hua'utá'asin ɨ́ Dios .
42021024	’ Xantaaru'u mú jeíhua teɨte cui'ini ɨ́ tiu'ujchún jɨme'e . Majta mu'iicáca mú á'avi'itɨn nainjapua ɨ́ chuej tɨ yen seijre'e íiyen chaanaca japua . Majta a'ɨ́ɨme ɨ́ mej caí Israél é'eme'ecan , a'ɨ́ɨ mú raté'uuna ɨ́ Jerusalén ajta na'a caí araúrasten a'ájna xɨcájra'an mej jetzen tiu'uta'aíjta a'ɨ́ɨme ɨ́ mej caí Israél é'eme'ecan .
42021025	’ Ajta jeíhua pu tiu'utaseíjre'esin u júte'e ɨ́ xɨcaj jetze , ajta ɨ́ máxcɨra'i jetze , ajta xu'ura'ave tzajta'a . Ajta íiyen chaanaca japua , jeíhua pu tiújta'ahua'a a'ame á jaata'a jetze tɨ ve'ée . Jé'ecan pu tɨ'ɨráana a'ame . A'ɨ́j pu jɨ́n utévatziɨjsin ɨ́ huá'a tzajta'a ɨ́ teɨte a'ɨ́jna jɨme'e mej tí'itziɨɨne'e . Capu a'ij tihuá'amitɨejte'e a'ame
42021026	Jéihua mú huateújtɨmua'ira ɨ́ teteca me'ɨ́jna jɨme'e mej a'ij pua'a tité'ujmua'ate a'ij tɨ huá'a japua yen tí'aiixa íiyen chaanaca japua , a'iné ti'itɨ́j tɨ́j na'a tɨ júte'e tejé'eseijre'e , a'ɨ́ɨ pu hui huateújca'atzɨjxɨ'ɨsin .
42021027	’ A'ájna xɨcájra'an jetze , a'ɨ́ɨ mú neseijran inee , i nej neajta huá'a jetze airáane ɨ́ teɨte , nej a'icáamé'e na'ame jaitɨri tzajta'a . Huápɨ'ɨ pu naa seíire'e a'ame mej mi naa rɨ́'ɨ tira'utaseíj ɨ́ teɨte . Nemuárɨ'eri'ira'a jɨ́n nu yé ve'ecánejsin .
42021028	’ Tɨ́'ɨj autéjcheni tɨ ayén tiú'urɨni , rɨ́'ɨ xu'u huaújruuren . Setá'aj ajnéjne'erixɨ'ɨn a'iné pu'uri hui vejli'i a'ájna xɨcájra'an Dios tɨ jetzen amua'irájtuaani . ― Ayee pu tihua'utá'ixaa .
42021029	Ajta seɨ́j niuucari hua'utá'ixa tɨjɨ́n : ― Casi'i , xaaseíj se'ɨ́jna ɨ́ huaréj , ajta naíjmi'i ɨ́ cɨyej tɨ tí'iseijre'e .
42021030	Tɨ́'ɨj antineájxɨ'ɨn ɨ́ xamua'ira'an , mú'een xu rujɨ́ɨmua'a sena'a raseijran , seajta siyen ramua'aréeren tɨ ari vejli'i pɨ́ tí'irɨcɨ ɨ́ víita'ari tzajta'a .
42021031	Ayee pu che'atá na'a tí'een . Setɨ́'ɨj seri raaseíjra a'ij nej tejámuaatá'ixaa , seajta siyen ramua'aréeren tɨ ari tɨ́mua'a a'ájna pɨ́tejá'arɨcɨ tɨ Dios tiu'uta'aíjta .
42021032	’ Ayee nu tejá'amua'ixaate'e tzáahuati'ira'a jɨme'e , a'ɨ́mej jɨ́me'en íjii mej huáteemua , maúche'e mú miyen seíire'e muá'aju'un tɨ́'ɨj naíjmi'i te'araúrasten a'ij nej neri tejámuaatá'ixaa . Camu me'ɨ́n anáaté'ee mú á'apua'aren .
42021033	A'ɨ́ɨ pu xaa á'apua'aren ɨ́ ta japua tɨ é'eseijre'e . Ajta ɨ́ chaanaca , a'ɨ́ɨ pu ajta á'apua'aren . Mɨ́ ajta hui a'ɨ́ɨn ɨ́ niuucari nej raataxájtaca'a , capu ja'anáj á'apua'aren .
42021034	’ Rɨ́'ɨ xu'u , temua'a naa , mú'een . Caxu a'ij pua'a ruruure ɨ́ ru tzajta'a se'ɨ́jna jɨme'e sej jeíhua rutá'aruaijve'e , ajta ayén tejamuaata'asée á'aye'i mɨ a'amua tzajta'a ti'itɨ́j tɨ a'ij pua'a 'een . Rɨ́'ɨ xu'u seajta mú'een tɨ ij caí a'ij pua'a amuáaruuren mɨ a'amua tzajta'a se'ɨ́jna jɨme'e sej jeíhua huápɨ'ɨ a'ij pua'a tité'ujmuajte a'ij tɨ ye'í té'eme . Na'ari caí , a'ájna xɨcájra'an jetze pu hui ca'anacan mú'ejmi japuan rávaɨjtzi setɨ́'ɨj pua'a caí ché'e hui rachú'eve'e .
42021035	A'iné a'ɨ́ɨ pu huá'a japua rávaɨjtzi naíjmi'ica japua ɨ́ mej yen japuan huachéjme ɨ́ chaanaca .
42021036	’ Tɨ́'ɨj pɨ́ na'a xu atanéjne'eri . Setá'aj siyen rahuaviira ɨ́ Dios jemi tɨ ij amuaatévaɨre'en tɨ ij caí ti'itɨ́j a'ij amuáaruuren a'ij tɨ ti'itɨ́j rɨni . Setá'aj seajta rahuaviira sej si siyen ne jemi seíire'e xá'ara'ani , neetzi jemi , i nej neajta huá'a jetze airáane ɨ́ teɨte . ― Ayee pu tihua'utá'ixaa a'ɨ́jna ɨ́ Jesús .
42021037	Nain tújca'ari tzajta'a , a'ɨ́ɨ pu tihuá'amua'atehua'a u teyujta'a . Ajta tɨ́'ɨj pɨ́ na'a tɨ huaré'ecɨeenacare'e , a'úu pu á'uye'icaa á'aye'i a'ujna jɨrí jetze tɨ ayén téja'arájtehuaa tɨjɨ́n Aceituunajemi . A'uu pu e'etáxa'iirihua'a .
42021038	Majta a'ɨ́ɨme ɨ́ teɨte , a'ɨ́ɨ mú íiye'e mena'a a'uré'enineica'a jemin a'ujna teyujta'a mej mi ráanamua .
42022001	Pu'uri a'ájna vejli'i pɨ́tí'irɨjcaa matɨ́'ɨj pua'a me'ɨ́jna jɨ́n tí'iyeste ɨ́ mej pan cua'aca ɨ́ mej caí levadura ranájchite'e . Ayee mú majta miyen ratamuá'amua tɨjɨ́n Tɨ́'ɨj Dios tihua'utá'uuni'iri'i ɨ́ huá'ayaujmua'a ɨ́ mej anáaté'ee muanúnu'ihuaca'a , a'ujna já'ahua'a u Egipto .
42022002	Majta a'ɨ́ɨme ɨ́ mej tí'aijta teyujta'a , majta a'ɨ́ɨme ɨ́ mej tí'imua'ata ɨ́ yu'uxari jetze , Moisés tɨ ra'uyú'uxaca'a , jeíhua mú tí'imua'ajca a'ij mej ye'í tiraajé'ica ɨ́ Jesús . Caxɨ́ɨ mú a'ij tirájteuve'e a'iné huá'atziɨɨne'eca'a ɨ́ teɨte .
42022003	Tɨ'ɨj jí , a'ɨ́ɨn tiyaaru'u , ɨ́ tɨ ayén ántehuaa Satanás , a'ɨ́ɨ pu tzajta'an uteájrupi a'ɨ́jna jetze ɨ́ Judás , ɨ́ mej miyen ratamuá'amua tɨjɨ́n Iscariotes . A'ɨ́ɨ pu ajta huá'a jetze ajtéme'ecan ɨ́ mej tamuáamuata'a japuan hua'apua ará'ase .
42022004	Tɨ'ɨj jí a'ɨ́ɨn Judás a'ɨ́mej jemi a'uré'ene a'ɨ́ɨme ɨ́ mej tí'aijta teyujta'a , ajta ɨ́ mej tihuá'aijte'e a'ɨ́mej ɨ́ mej tí'icha'ɨɨ a'ujna teyujta'a . Ayee mú tiúj'ixaate'eca'a me'ɨ́jna jɨme'e a'ij tɨ ye'í huárɨni a'ɨ́jna ɨ́ Judás tɨ́'ij avíitzi jɨ́n tiu'utátuiire'en a'ɨ́jna ɨ́ Jesús .
42022005	Majta a'ɨ́ɨme , jé'ecan mú huataújtemua'ave . Majta te'ataújratziiri'i mej tumin raatá'an .
42022006	A'ɨ́ɨ pu ra'ancuré'a ɨ́ hua'aniuuca . Aj pu i a'utéjche tɨ tiu'uchú'eve'en ja'anáj tɨ rɨ'ɨrí tɨ hua'utátuiire'en ɨ́ Jesús mej caí raseíireca'a ɨ́ teɨte .
42022007	Tɨ́'ɨj i a'ájna teja'uré'ene ɨ́ xɨcájra'a mé jetzen racua'aca ɨ́ pan mej caí levadura ranájchite'e . A'ájna xɨcájra'an jetze , a'ɨ́ɨ mú majta ramuaɨ'ɨvajta a'ɨ́jna ɨ́ cáne'a ɨ́ mej jɨ́n ra'utámua'aree a'ájna xɨcájra'an tɨ Dios jetzen tihua'utá'uuni'iri'i ɨ́ huá'ayaujmua'a ɨ́ mej anáaté'ee muanúnu'ihuaca'a .
42022008	Aj pu i Jesús hua'uta'íteca'a a'ɨ́jna ɨ́ Pedro , ajta a'ɨ́jna ɨ́ Juan mej u á'uju'un . Ayee pu tihua'utá'ixaa tɨjɨ́n : ― Setá'aj á'uju'un sej si rɨ́'ɨ tejá'uruuren tej ti ráacua'ani te'ɨ́jna ɨ́ tej jɨ́n ra'utámua'aree tɨ Dios tihua'utá'uuni'iri'i ɨ́ huá'ayaujmua'a ɨ́ mej anáaté'ee muanúnu'ihuaca'a .
42022009	Ajta a'ɨ́ɨme , ayée mú tiraata'íhua'uri'i tɨjɨ́n : ― ¿ A'uné jetze piyen tí'ijxe'eve'e tej rɨ́'ɨ tejá'uruuren ?
42022010	Ayee pu tihua'utá'ixaa tɨjɨ́n : ― Setɨ́'ɨj se'uun a'uteárute u chajta'ana , teáata'a pu amua'antinájchi tɨ xa'ari huátɨsin , jaj tɨ urajmuaa . Setá'aj cujta'an u á'uju'un . Seajta jamuan a'uteáruti u chi'ita a'u tɨ a'ɨ́ɨn ará'aiixa .
42022011	’ Setá'aj siyen tiraata'ixaate'en a'ɨ́jna tɨ a'ánna é'eche yee : “ Ayee pu ti'ixa ɨ́ maestro , yee : ¿ A'uné jetze é'erɨ'ɨri tɨ tzajta'an tiú'ucua'ani ɨ́ tɨ jɨ́n ra'utámua'aree tɨ Dios tihua'utá'uuni'iri'i ɨ́ huá'ayaujmua'a ɨ́ mej anáaté'ee muanúnu'ihuaca'a ? A'ɨ́j pu yee tiú'ucua'ani a'ɨ́mej jamuan ɨ́ tɨ hua'antíhuau . ”
42022012	’ A'ɨ́ɨ pu hui amuaataseíjrate'esin ɨ́ cuaartu , tɨ ve'ée , tɨ án ɨmuá á'ujvee . Pu'uri ra'avé'ejaj . Setá'aj se'újna rɨ́'ɨ te'uhuáruuren . ― Ayee pu tihua'utá'ixaa a'ɨ́jna ɨ́ Jesús .
42022013	Aj mú mi a'ucɨ́j . Matɨ́'ɨj me'uun a'ará'a , ayée pu te'irájraa a'ij tɨ tihua'utá'ixaa ɨ́ Jesús . A'ɨ́j mú jɨ́n rɨ́'ɨ tiú'uruu ɨ́ mej jɨ́n ra'utámua'aree a'ij tɨ Dios tihua'utá'uuni'iri'i .
42022014	Tɨ́'ɨj teja'uré'ene a'atzaj mej pua'a racua'ani , naími'i mú ja'utéeji á vejli'i meesa jetze , a'ɨ́jna ɨ́ Jesús , majta a'ɨ́ɨme ɨ́ mej jamuan á'ujujhua'ane'e .
42022015	Tɨ́'ɨj i ayén tihua'utá'ixaa tɨjɨ́n : ― Jeíhua nu huápɨ'ɨ raxɨ́'eve'eca'a nej mú'ejmi jamuan amuacaícan tiú'ucua'ani , nej caí xɨ rajpuaíjtzi , tej ti naími'i ra'utámua'aree te'ɨ́jna jɨme'e ɨ́ tɨ Dios tihua'utá'uuni'iri'i ɨ́ huá'ayaujmua'a ɨ́ mej anáaté'ee muanúnu'ihuaca'a .
42022016	’ Ayee nu tejá'amua'ixaate'e , canu hui ché'e ja'anáj ráacua'ani ɨ́ pan ajta caí nain araúrasten a'ájna xɨcájra'a Dios tɨ jetzen nain jɨ́n huateúra'ate'esin íiyen chaanaca japua .
42022017	Aj pu i rájtɨ ɨ́ taasa . Tɨ́'ɨj i rɨ́'ɨ tiraatá'a ɨ́ Dios jemi , aj pu i hua'utajájni . Ayee pu tihua'utá'ixaa tɨjɨ́n : ― Ye'ecui , setá'aj huará'ujaanten , a'iné ayée nu tejá'amua'ixaate'e nej caí ché'e ja'anáj ra'antí'isin ɨ́ já'ara'a tɨ uuva jetze airámɨ'ɨyeca'a , ajta caí yen huataseíjre'en ja'anáj tɨ Dios tiu'uta'aíjta íiyen chaanaca japua .
42022018	
42022019	Tɨ́'ɨj i raatiɨ́'ɨ ɨ́ pan . Tɨ́'ɨj i ajtahua'a pu rɨ́'ɨ tiraatá'a ɨ́ Dios . Aj pu i ra'antítaaraxɨ ɨ́ pan . Aj pu i hua'utá'ɨ́'ɨpɨ'i . Ayee pu tihua'utá'ixaa tɨjɨ́n : ― Ayee pu huataújmua'a ɨ́ pan . A'ii pu a'ɨ́ɨn pú'een ɨ́ netévira'a ɨ́ nej jɨ́n á'amuajapua huaniú . Ayee xu huárɨni sej si ra'utámua'aree a'ij nej huárɨni .
42022020	Matɨ́'ɨj meri tiu'ucuá'a , ayée pu che'atá na'a huarɨ́j . A'ɨ́ɨ pu ra'ajjáj ɨ́ taasa . Ayee pu tihua'utá'ixaa tɨjɨ́n : ― A'ijna i taasa tzajta'a tu'urájmuaa , ayée pu huataújmua'a ɨ́ niuucari tɨ jɨ́me'en Dios jéjcua jɨ́n te'ataújratziiri'i tɨ amua'irájtuaani . Neajta inee , nu'uri raataseíjrataca'a tɨ ayén ti'ayajna a'ɨ́jna jɨme'e ɨ́ nexuure'e nej ra'iráxɨre'esin mú'ejmi jetze me'ecan .
42022021	’ Ajta a'ɨ́ɨn ɨ́ ja'atɨ tɨ avíitzi jɨ́n tiu'utátuiire'esin ineetzi , a'ɨ́ɨ pu hui ajta yé seijre'e neetzi jamuan iiyencuí meesa japua .
42022022	Ayee pu tí'ineruuren ineetzi , i nej neajta huá'a jetze airáane ɨ́ teɨte , a'ij tɨ tiú'uxɨ'epɨ'ɨntari'ihuaca'a . Aru ché'e huataújxɨeemɨste'en a'ɨ́jna tɨ neetzi jɨ́me'en tiu'utátuiire'esin avíitzi jɨme'e .
42022023	Majta a'ɨ́ɨme ɨ́ mej jamuan á'ujujhua'ane'e , ayée mú te'utéjhuii mej huataúrihua'u me'ɨ́jna jɨme'e ja'atɨ tɨ a'ɨ́ɨn pú'een tɨ ayén rɨni .
42022024	Matɨ́'ɨj mi majta miyen autéjhuii mej huataúrihua'u maújjaaxɨéevi'ira me'ɨ́jna jɨme'e ja'atɨ tɨ nu'u jaítze'e ruxe'eve'e .
42022025	Ajta a'ɨ́ɨn ɨ́ Jesús , ayée pu tihua'utá'ixaa tɨjɨ́n : ― A'ɨ́ɨme ɨ́ mej rey jɨ́n títeté'u'upu'u huá'a tzajta'a ɨ́ mej caí Israél é'eme'ecan , a'ɨ́ɨ mú ca'anéjri jɨ́n tihuá'aijte'e . Ajta a'ɨ́ɨme ɨ́ mej miyen tihuá'aijte'e , ayée mú tiú'ujxaa yee rɨ́'ɨ mú ti'itexá'apuai .
42022026	’ Aru mú'een , caxu siyen éene'e xá'aju'un matɨ́j a'ɨ́ɨme , sino ayée xu'u éene'e xá'ara'ani . A'ɨ́n ɨ́ ja'atɨ tɨ jaítze'e ruxe'eve'e mú'ejmi jemi , ché'e a'ɨ́ɨn ayén éene'e á'ara'ani tɨ́j tɨ jaítze'e pa'arɨ'ɨ . Ajta a'ɨ́ɨn hui tɨ tí'aijta , ché'e ayén éene'e tɨ́j a'ɨ́jna tɨ tí'ivaɨre'e .
42022027	’ Casi'i , ¿ a'ataani jaítze'e ve'ecán jɨ́n ti'itéjvee ? ¿ Ni a'ɨ́jna tɨ á vejli'i a'uré'ehuiixɨ a'utɨ́ meesa a'utéjvee , na'ari a'ɨ́jna ɨ́ tɨ tí'ijmin ? ¿ Ni necaí ne'ɨ́n pú'een inee i nej jaítze'e ve'ecán jɨ́n , i nej yé vejli'i huaré'eca'a íiye ɨ́ meesa a'utéjvee ? Mɨ́ neajta inee , yé nu seijre'e a'amua jamuan nej ni tejamuaamín mú'ejmi .
42022028	’ Seajta mú'een , mú'een xu se'ɨ́ɨn pú'een ɨ́ sej tɨ́'ɨj pɨ́ na'a yé huaté'uu neetzi jemi ɨ́ nej rajpuaíjtzi .
42022029	Neajta nu tejá'amua'íjcate'e mú'ejmi , sej si tiu'uta'aíjta a'iné a'ɨ́jna ɨ́ niyá'upua pu'uri ayén tinaa'íjca ineetzi nej ni tiu'uta'aíjta .
42022030	’ Ayee nu hui tejá'amua'íjcate'e sej si siyen tiú'ucua'ani , seajta huayé'en ɨ́ meesa a'utéjvee neetzi jamuan a'ájna xɨcájra'an ne jetzen yé ve'ecánejsin nej ni tiu'uta'aíjta íiyen chaanaca japua . Mú'een xu a'ujrá'ase japuan ɨ́ ɨpuari sej si huá'axɨjte'en a'ɨ́mej ɨ́ teɨtejra'a ɨ́ mej majta Israél jetze huanéj , ɨ́ mej tamuáamuata'a japuan hua'apua ará'ase . ― Ayee pu tihua'utá'ixaa a'ɨ́jna ɨ́ Jesús .
42022031	Aj pu i a'ɨ́jna ɨ́ Jesús ayén tiraata'ixaa ɨ́ Pedro tɨjɨ́n : ― Simón , Simón , a'ɨ́jna ɨ́ tiyaaru'u tɨ i'i Satanás , a'ɨ́ɨ pu raatáhua'u tɨ Dios raatá'an tɨ i tiu'utése'en tɨ muaatémua'itɨn pej pi mé núurɨeeni .
42022032	’ Aru inee , ayée nu hui raatáhua'u mú'eetzi jɨme'e ɨ́ Dios jemi pej pi caí auté'ɨtzen pe'ɨ́jna jɨme'e pej ná'astijre'e ineetzi . Neajta niyen tí'imua'aijte'e . Patɨ́'ɨj rɨ́'ɨ huarɨ́n mua'a tzajta'a , patá'aj pajtáhua'a na'ará'astijre'en . Ayee pej huárɨni . Patá'aj ca'aníjra'a hua'utá'an a'ihuáamua'a .
42022033	Ajta a'ɨ́ɨn ɨ́ Pedro , ayée pu tiraata'ixaa tɨjɨ́n : ― Nevástara'a , nu'uri niyen ahuánca'ane nej mú'eetzi jamuan aiteánami'ihua na'ari nej huámɨ'ɨni mú'eetzi jamuan .
42022034	Ajta Jesús ayén tiu'utaniú tɨjɨ́n : ― Pedro , ayée nu hui tí'imua'ixaate'e , tɨ́'ɨj caí xɨ huajíjhua ɨ́ tecuaara'i , huaíca pej piyen tina'avé'avaata tɨjɨ́n capej nemua'ate .
42022035	Aj pu i Jesús ayén tihua'uta'íhua'uri'i tɨjɨ́n : ― ¿ Ni caí ti'itɨ́j tejamuá'aturaate'eca'a netɨ́'ɨj amuaata'íteca'a sej siyen a'ucɨ́jxɨ'ɨn , sej caí ca'aní anpiín , seajta caí ti'itɨ́j anú'a'ɨn , sej tumin tzajta'an ucá'an , sej seajta caí ajtáca'acaimé'e ? Ayee mú tiu'utaniú tɨjɨ́n : ― Capu ti'itɨ́j auteájturaa .
42022036	Aj pu i ayén tihua'utá'ixaa tɨjɨ́n : ― Ari íjii , tɨ pua'a piyen rájcha'ɨɨ a'ɨ́jna ɨ́ ca'aní , patá'aj ra'anpíin , na'ari pajta pe'ɨ́jna ɨ́ pej tzajta'an tumin ucá'an . Tɨ́ pua'a pecaí seɨ́j tícha'ɨɨ ɨ́ chun , xantaaru'u mej rájcha'ɨɨ , ayée pej huárɨni . Patá'aj ráatuaani ɨ́ á'acɨɨxu pej pi seɨ́j chun huánanan ɨ́ tumin jɨme'e .
42022037	’ Ayee pu té'eyu'usi'i tɨjɨ́n : “ Ayee pu hui tihuá'amitɨejte'eca'a tɨjɨ́n a'ii pu a'ɨ́ɨn pú'een seɨ́j tɨ a'ij pua'a tí'itevij . ” Ayee nu tejá'amua'ixaate'e tɨ ruxe'eve'e tɨ ayén che'atá na'a te'araúrasten ineetzi jemi . Jee xaa ne'u , a'íjna tɨ ayén té'eyu'usi'i ineetzi jɨme'e , pu'uri tɨ́mua'a araúrastejsin . ― Ayee pu tihua'utá'ixaa a'ɨ́jna ɨ́ Jesús .
42022038	Majta a'ɨ́ɨme ɨ́ mej jamuan á'ujujhua'ane'e , ayée mú tiraata'ixaa tɨjɨ́n : ― Casi'i , tavástara'a , hua'apua pu yee tí'iseijre'e ɨ́ chun . Ayee pu i ayén tiu'utaniú tɨjɨ́n : ― Amɨ́ pu'u tí'icɨ'ɨpe .
42022039	Aj pu i huirájraa ɨ́ Jesús . Tɨ́'ɨj i a'uun a'ará'a a'ájna a'u tɨ é'e'aseca ɨ́ jɨrí jetze tɨ ayén téja'arájtehuaa tɨjɨ́n Aceituunajemi . Majta a'ɨ́ɨme ɨ́ mej jamuan á'ujujhua'ane'e , a'ɨ́ɨ mú majta a'ucɨ́j jamuan .
42022040	Tɨ́'ɨj a'uun a'ará'a , ayée pu tihua'utá'ixaa tɨjɨ́n : ― Setá'aj siyen huatéjniuuni sej si caí auté'ɨtzen ti'itɨ́j jɨme'e .
42022041	Tɨ́'ɨj i a'uun huaja'uteájtuaa , a'atzu pu ɨmuá á a'ure'enée a'achú cumu a'atzu ɨmuá pu e'eráava'ɨtzɨ ɨ́ tetej tɨ pua'a ja'atɨ raatárɨeni . A'uu pu títunutaca'a . Tɨ́'ɨj i raatáhuauu ɨ́ Dios jemi .
42022042	Ayen tɨjɨ́n : ― Niyá'upua , ayée nu tí'imuahuavii , tɨ pua'a mua'aráanajche pej naatá'an nej ni caí niyen tirajpuaíitzi ná'ara'ani . Aru ché'e ayén tiú'urɨni a'ij pej mú'ee tí'ijxe'eve'e . Ché'e hui caí ayén teja'uré'enineica'a a'ij nej nee tí'ijxe'eve'e . ― Ayee pu tiraatáhuaviiri'i .
42022043	Aj pu i seɨ́j jemin huataseíjre tɨ ta japua tí'ivaɨre'e . A'ɨ́ɨ pu ca'aníjra'a raatá'a .
42022044	Ajta a'ɨ́ɨn ɨ́ Jesús , jeíhua pu tí'itese'eca'a . A'ɨ́j pu jɨ́n , jaítze'e huatéeniu . Jé'ecan pu taíxɨ'eca'a . Ayee pu seijre'eca'a xɨee tɨ́j xúure'e á e'erájtzune á chuaata'a .
42022045	Tɨ́'ɨj i ájchee a'u tɨ e'eténiuusime'e , tɨ́'ɨj i a'uré'ene a'u mej a'ij é'ene'e a'ɨ́ɨme ɨ́ mej jamuan á'ujujhua'ane'e . Mu'uri cu'utzuca'a a'iné jeíhua mú cua'anaca'a me'ɨ́jna jɨme'e mej ruxɨeemɨ́jte'e .
42022046	Ayee pu tihua'utá'ixaa tɨjɨ́n : ― ¿ A'iné sej si cu'utzu ? Xá'ajhuiixɨ'ɨ , seajta huatéjniuuni tɨ ij caí ti'itɨ́j a'amua japua rájveti , sej si caí auteáturan ɨ́ Dios jemi .
42022047	Aúche'e pu tixájtaca'a ɨ́ Jesús , matɨ́'ɨj jeíhua teɨte e'iré'ene . Ajta a'ɨ́ɨn tɨ ayén ántehuaa tɨjɨ́n Judás , tɨ ajta huá'a jetze ajtéme'ecantaca'a ɨ́ mej tamuáamuata'a japuan hua'apua ará'ase , a'ɨ́ɨ pu amuacaí huamé'ecaa . Aj pu i ajteáxɨɨreca'a tɨ ij ru'itépɨ'ɨtzen a'ɨ́jna ɨ́ Jesús .
42022048	Ajta a'ɨ́ɨn ɨ́ Jesús , ayée pu tiraata'íhua'uri'i tɨjɨ́n : ― Judás , ni piyen tinu'itépɨ'ɨtze'esin pej pi neetzi jɨme'e tiu'utátuiire'en ineetzi , i nej neajta huá'a jetze airáane ɨ́ teɨte .
42022049	Majta a'ɨ́ɨme ɨ́ mej Jesús jamuan á'ujujhua'ane'e , matɨ́'ɨj raaseíj a'ij tɨ ti'itɨ́ rɨjcaa , matɨ́'ɨj mi miyen tiraata'ixaa tɨjɨ́n : ― Tavastara'a , ¿ ni tiyen huárɨni tej hua'utévajxɨ'ɨn te'ɨ́jna jɨme'e ɨ́ tí'itachun ?
42022050	Ajta seɨ́j tɨ Jesús jamuan á'uche'ecane'e , a'ɨ́ɨ pu ra'ajtéevajxɨ a'ɨ́jna tɨ ravaɨre'e a'ɨ́jna tɨ tí'aijta u teyujta'a . Ra'ajtasíjcheca'a ɨ́ naxaira'an , rurɨ'ɨríinta'an tɨ ra'ajtánaxaiica'a .
42022051	Aj pu i Jesús ayén tiu'utaxájtaca'a tɨjɨ́n : ― Caxu ché'e siyen raruure . Aj pu i Jesús ra'ajtamuárɨej a'ɨ́jna ɨ́ naxaira'an jetze . Ajta tiráahuaa .
42022052	Aj pu i Jesús ayén tihua'utá'ixaa a'ɨ́mej ɨ́ mej tí'aijta u teyujta'a , ajta ɨ́ mej tihuá'aijte'e ɨ́ mej tí'icha'ɨɨ u teyujta'a , ajta a'ɨ́mej ɨ́ huá'a vaujsi , naíjmi'i matɨ́j mena'a mej jemin e'iré'ene . Ayee pu tihua'utá'ixaa tɨjɨ́n : ― ¿ Ni qui nahua'ari ne'ɨ́n pú'een sej si siyen mú'een mú a'uvé'eju'un sej chun tiu'ɨ́'ɨsime'en , seajta cɨyej ?
42022053	Tɨ́'ɨj pɨ́ na'a nain xɨcaj tzajta'a , a'úu nu hui a'utevée ná'aye'i a'u tɨ e'eráyaujta'a u teyujta'a mú'ejmi jemi . Seajta mú'een , caxu ja'anáj naateevi'i . Ari íjii xu xaa siyen neruure a'iné ayée pu tejamuaacɨ́'ɨ tɨ a'amua jetze huáraa a'ɨ́jna tɨ tí'aijta tɨ́ca'amiste'e . ― Ayee pu tihua'utá'ixaa a'ɨ́jna ɨ́ Jesús .
42022054	Matɨ́'ɨj mi raatéevi'i . Aj mú mi ya'uví'itɨ . A'uu mú ya'uré'eneijte a'u tɨ é'eche a'ɨ́jna tɨ nain jɨ́n antiújmua'aree u teyujta'a . Ajta a'ɨ́ɨn Pedro , a'atzu pu ɨmuá rá'asijme'e .
42022055	Matɨ́'ɨj mi aúunai a'ájna já'ita'a tɨ e'eráyaujta'a u teyujta'a . Aj mú mi atéráaseajraa . Ajta a'ɨ́jna ɨ́ Pedro , a'ɨ́ɨ pu huá'a jamuan a'ujyeíjxɨ .
42022056	Tɨ́'ɨj a'ɨ́ɨn 'ɨ́ita'a tɨ tí'ivaɨre'e , a'ɨ́ɨ pu raaseíj tɨ a'uun á'ajcatii a'u tɨ á'ataa . Tɨ́'ɨj temua'a raaseíj , aj pu i ayén tiu'utaxájtaca'a tɨjɨ́n : ― Amɨ́jna mɨ teáata'a , amɨ́ɨ pu ajta jamuan á'uche'ecane'e .
42022057	Ajta a'ɨ́ɨn Pedro , ayée pu tiu'utéhua'itaca'a tɨjɨ́n : ― 'Ɨ́ita'a , canu ramua'ate .
42022058	A'atzu a'ateevi'i , ajtahua'a seɨ́j raaseíj . Ayee pu tiu'utaxájtaca'a a'ɨ́jna tɨjɨ́n : ― Mú'ee pe pajta huá'a jetze ajtéme'ecan . Ajta a'ɨ́ɨn ɨ́ Pedro , ayée pu tiu'utaniú tɨjɨ́n : ― Hoombi xaa , canu xaa ne'u .
42022059	Tɨ́'ɨj seɨ́j hora teuumé'eca , ajtahua'a seɨ́j ayén tiu'utaxájtaca'a tɨjɨ́n : ― Ayej xaa ne'u ti'ayajna tɨ amɨ́n a'ɨ́ɨn pú'een seɨ́j tɨ Jesús jamuan á'uche'ecane'e , a'iné Galilea pu é'eme'ecan .
42022060	Ajta a'ɨ́ɨn ɨ́ Pedro , ayée pu tiu'utaniú tɨjɨ́n : ― Hoombi xaa , capu a'ij tiná'amitɨejte'e a'ij pej ti'ixa . Tɨ́'ɨj auj ayén tí'ixajtaca'a , tɨ́'ɨj i huajíjhuaca'a ɨ́ tecuaara'i .
42022061	Ajta a'ɨ́ɨn ɨ́ tavástara'a , a'ɨ́ɨ pu pɨ́ a'uré'eve . Aj pu i ra'aráaseij a'ɨ́jna ɨ́ Pedro . Ajta a'ɨ́ɨ pu ra'utámua'areeri'i a'ij tɨ tavástara'a tiraata'ixaa yee tɨ́'ɨj caí xɨ huajíjhuan ɨ́ tecuaara'i , huaíca pej piyen tina'avé'avaata tɨjɨ́n capej nemua'ate .
42022062	Tɨ́'ɨj i Pedro huirájraa á pua'acɨé . Aj pu i tiujyeínejraa huápɨ'ɨ . A'ij pu pua'a té'ujmua'ajcaa .
42022063	Majta a'ɨ́ɨme ɨ́ mej racha'ɨɨca'a , a'ɨ́ɨ mú autéjhuii mej ra'utéxɨeehuari'i , majta raatéevajxɨ me'ɨ́jna ɨ́ Jesús .
42022064	Matɨ́'ɨj mi ra'utajɨ́'ɨcɨe á jɨ'ɨseáara'an jetze . Aj mú mi ca'anéeri jɨ́n raata'íhua'uri'i tɨjɨ́n : ― Huataxáj yee a'atani muaatéevajxɨ .
42022065	Majta jeíhua mú ra'utéxɨeehuari'iri'i me'ɨ́jna jɨme'e tɨ a'ij pua'a 'een .
42022066	Tɨ́'ɨj huateapuá'areca'a , naími'i mú tiújseɨj , ɨ́ huá'avaujsimua'a , majta ɨ́ mej tí'aijta u teyujta'a , majta a'ɨ́ɨme ɨ́ mej tí'imua'ataca ɨ́ yu'uxari jetze , Moisés tɨ ra'uyú'uxaca'a . Majta á ya'uví'itɨ huá'a jemi ɨ́ rujuéesi .
42022067	Ayee mú tiraata'ixaa tɨjɨ́n : ― Patá'aj taatá'ixaate'en tɨ pua'a mú'ee pe pe'ɨ́n pú'een ɨ́ tɨ Dios án muaja'ujyéijtza ɨ́ ɨpuari japua nusu pecaí . Tɨ́'ɨj i Jesús ayén tiu'utaniú tɨjɨ́n : ― Tɨ́ pua'a niyen tejámuaatá'ixaate'en yee : “ Nee nu ne'ɨ́n pú'een ” , caxu mú'een ná'antzaahuate'esin .
42022068	Ajta tɨ pua'a niyen tejámuaata'íhua'u yee : “ ¿ A'ataani nej pɨ́rɨcɨ inee ? , caxu mú'een , a'atzu huatániuusin . ”
42022069	’ Silu íjii tɨ yú auca'itɨ́ a'ame , inee nej neajta huá'a jetze airáane ɨ́ teɨte , a'úu nu hui a'ujcaí na'ame a'ujna rɨ'ɨríinta'an ɨ́ Dios tɨ nain jɨ́n antiújmua'aree .
42022070	Naími'i mú miyen tiraata'íhua'uri'i tɨjɨ́n : ― ¿ Ni pe'ɨ́n pú'een yaujra'an ɨ́ Dios ? Ajta a'ɨ́ɨn ɨ́ Jesús , ayée pu tiu'utaniú tɨjɨ́n : ― Ayee pu ti'ayajna , nee nu ne'ɨ́n pú'een a'ij sej tiu'utaxájtaca'a .
42022071	Matɨ́'ɨj mi miyen tiu'utaú'ixaa tɨjɨ́n : ― ¿ Ti'itáani máàj a'ij tetí'ixe'eve'e ɨ́ tej jɨ́n jetzen te'ujpuá'ajte'en ti'itɨ́j jɨme'e ? Tu'uri ne'u hui ráanamuajri'i a'ij tɨ amɨ́n tiu'utaxájtaca'a .
42023001	Matɨ́'ɨj mi naími'i ájhuiixɨ ɨ́ mej me'uun e'etiújseɨre'eca'a . Matɨ́'ɨj mi ya'uví'itɨ me'ɨ́jna ɨ́ Jesús a'ɨ́jna jemi ɨ́ Pilato .
42023002	Matɨ́'ɨj mi autéjhuii mej ti'itɨ́j jɨ́n jetzen te'ujpuá'ajte'en . Ayee mú tiu'utaxájtaca'a tɨjɨ́n : ― Ayee tu hui ráamua'areeri'i tɨ amɨ́n ca'aníjra'a hua'atá'aca ɨ́ teɨte mej mi huaténe'use'en ɨ́ gobierno jemi . Capu hua'utá'asin a'ɨ́jna ɨ́ Jesús mej tiraanájchite'en ɨ́ César ɨ́ tɨ huá'ajijve'e . A'ɨ́ɨ pu hui ajta ayén tihuá'ixaate'e tɨjɨ́n amɨ́ɨ pu a'ɨ́ɨn pú'een ɨ́ tɨ Dios án ye'ujyeíjtza ɨ́ ɨpuari japua , tɨ ajta rey jɨme'e ti'itéjvee . ― Ayee mú tiu'utaxájtaca'a ɨ́ teɨte .
42023003	Tɨ́'ɨj i Pilato ayén tiraata'íhua'uri'i tɨjɨ́n : ― ¿ Ni pe'ɨ́n pú'een ɨ́ pej Rey jɨme'e ti'itéjvee a'ɨ́mej jemi ɨ́ mej Israél jetze ajtéme'ecan ? Ajta a'ɨ́ɨn ɨ́ Jesús , ayée pu tiu'utaniú tɨjɨ́n : ― Jee , nee nu ne'ɨ́n pú'een ɨ́ pej raxa .
42023004	Tɨ́'ɨj i Pilato ayén tihua'utá'ixaa a'ɨ́mej ɨ́ mej tí'aijta u teyujta'a , ajta a'ɨ́mej ɨ́ mej me'uun ajteáxɨɨreca'a tɨjɨ́n : ― Capu a'ij ná'amitɨejte'e ti'itɨ́j tɨ jɨ́n auteájturaa ɨ́ nej jɨ́n ra'uxɨ́jte'en .
42023005	Majta a'ɨ́ɨme , ca'anín mú jɨ́n miyen tiu'utaxájtaca'a tɨjɨ́n : ― Jeíhua pu hui ca'aníjra'a hua'atá'aca ɨ́ teɨte mej mi já'ita'a a'utácɨɨne . A'uu pu hui a'utéjche tɨ ayén rɨjca ájtepua Galilea . Ajta á'iyen , a'u tɨ hui ve'eráane ayujna .
42023006	Ajta a'ɨ́ɨn Pilato , tɨ́'ɨj ayén tiráanamuajri'i , ayée pu tihua'uta'íhua'uri'i tɨjɨ́n : ― ¿ Ni qui a'ɨ́ɨn Jesús a'únna é'eme'ecan u Galilea ?
42023007	Tɨ́'ɨj Pilato ayén ráamua'areeri'i tɨjɨ́n a'ɨ́ɨ pu Heródes a'uun tejé'aijta a'u tɨ Jesús é'eme'ecan , aj pu i hua'uta'aíj mej rá'anvi'itɨn jemin a'ɨ́jna ɨ́ Heródes , ɨ́ tɨ rey jɨ́n ti'itéjvee . A'ɨ́ɨ pu ajta a'ajná'ɨmua a'uun a'utéveeca'a u Jerusalén .
42023008	Ajta a'ɨ́ɨn Heródes , jeíhua pu huataújtemua'ave tɨ́'ɨj raaseíj a'ɨ́jna ɨ́ Jesús , a'iné pu'uri a'ateevi'i tɨ raseijramɨ'ɨca'a . Ayee pu tí'ijxe'eve'eca'a tɨ a'ɨ́ɨn Jesús ti'itɨ́j jɨ́n ayén huárɨni tɨ huápɨ'ɨ ruxe'eve'e a'iné pu'uri jeíhua ramua'areereca'a a'ij tɨ a'ɨ́ɨn ti'itɨ́j huáruu a'ɨ́jna ɨ́ Jesús .
42023009	Jéihua pu tí'ira'ihua'uraca'a . Ajta a'ɨ́ɨn Jesús , capu a'atzu huataniú .
42023010	Majta a'ɨ́ɨme ɨ́ mej tí'aijta teyujta'a , majta a'ɨ́ɨme ɨ́ mej tí'imua'ata ɨ́ yu'uxari jetze , Moisés tɨ ra'uyú'uxaca'a , a'úu mú vejli'i jemin huaté'uuca'a . Ca'anín mú jɨ́n tí'ijxajtzi'iraca'a .
42023011	Ajta a'ɨ́ɨn ɨ́ Heródes , majta a'ɨ́ɨme ɨ́ xantaaru'u ɨ́ tɨ tihuá'aijte'e , matɨ́'ɨj miyen tíhuá'unamuajri'i , matɨ́'ɨj mi autéjhuii mej miyen tiraatzeɨ́jrajmua'an . Majta ra'utéxɨeehuari'iri'i me'ɨ́jna ɨ́ Jesús . Matɨ́'ɨj mi cɨ́ɨxuri ru'ucáachejte , huá'a cɨɨxu ɨ́ mej jamuan tí'aijta ɨ́ Heródes . Matɨ́'ɨj mi hua'uta'aíj mej mi majtáhua'a rá'anvi'itɨn ɨ́ Pilato jemi .
42023012	A'ájna xɨcájra'a jetze , a'ɨ́ɨ mú ru'amiigustemua'a muá'araa a'ɨ́jna ɨ́ Pilato , ajta a'ɨ́jna ɨ́ Heródes . Tɨ́'ɨj caí xɨ ayén tiuju'urɨ́j , maúche'e mú tiújcha'ɨɨre'eca'a .
42023013	Ajta a'ɨ́ɨn Pilato hua'utajé a'ɨ́mej ɨ́ mej tí'aijta u teyujta'a , ajta a'ɨ́mej ɨ́ mej tihuá'aijte'e ɨ́ teɨte , ajta a'ɨ́mej ɨ́ teɨte .
42023014	Aj pu i ayén tihua'utá'ixaa tɨjɨ́n : ― Setɨ́'ɨj siyen yee ru'uvé'eneijte semɨ́jna ineetzi jemi , ayée xu se'ɨ́jna jɨ́n jetzen tí'ijpua'ajte'e yee a'ɨ́ɨ pu ca'aníjra'a hua'atá'aca ɨ́ teɨte mej mi já'ita'a a'utácɨɨne . Nu'uri tiraata'íhua'uri'i , mú'een xu neseíiraca'a . Mɨ ajta , capu a'ij ná'amitɨejte'e ti'itɨ́j tɨ jɨ́n auteájturaa ɨ́ sej jɨ́n jetzen tí'ijpua'ajte'e .
42023015	Capu ajta a'ij tirá'amitɨejte'e a'ɨ́jna ɨ́ Heródes a'iné a'ɨ́ɨ pu ajtahua'a mú ye'uta'íteca'a itejmi jemi . ’ A'ɨ́j xu hui jɨ́n seri ramua'aree tɨ caí ayén tiraavíjte'e tɨ amɨ́n huámɨ'ɨni , a'iné capu ti'itɨ́j jɨ́n auteájturaa .
42023016	A'ɨ́j nu hui jɨ́n inee puaíjtzi raatá'asin nemɨ́jna . Neajta rá'axɨjte'en . Netɨ́'ɨj ni raateátuaasin nicu . ― Ayee pu tihua'utá'ixaa a'ɨ́jna ɨ́ Pilato .
42023017	Ayee mú tí'ijrɨ'ɨrejca'a mej seɨ́j huatátuaani ɨ́ mej aiteánami'i a'ájna matɨ́'ɨj tí'iyestehua'a .
42023018	Majta a'ɨ́ɨme ɨ́ teɨte , naími'i mú miyen titeetejíihuajraa tɨjɨ́n : ― Miche'e hui rá'anvi'itɨn amɨ́jna mɨ teáata'a , pej pi Barrabás huatátuaani itejmi jemi .
42023019	( A'ɨ́jna ɨ́ Barrabás , ayée mú 'éen jɨ́n ra'iteáana a'iné ca'aníjra'a pu hua'utá'a ɨ́ teɨte Jerusalén mej é'echejca'a mej mi huateújne'usi'ite'en . A'ɨ́ɨ pu ajta a'ɨ́ɨn pú'een seɨ́j ɨ́ tɨ tí'itecui'ica . )
42023020	Ajta a'ɨ́ɨn Pilato , aúche'e pu raxɨ́'eve'eca'a tɨ raatátuaani a'ɨ́jna ɨ́ Jesús . A'ɨ́j pu jɨ́n , ajtahua'a pu ayén tihuá'ajee tɨ ij ráamua'aree a'ij mej tí'ijxe'eve'eca'a ɨ́ teɨte .
42023021	Majta a'ɨ́ɨme ɨ́ teɨte , majtáhua'a mú miyen titeetejíihuajraa tɨjɨ́n : ― Patá'aj hui rá'utatan , patá'aj rá'utatan .
42023022	Huaíca pu ayén tihua'utá'ixaa tɨjɨ́n : ― ¿ A'iné 'een jɨme'e ? ¿ Ti'itájni a'ij huáruu tɨ a'ij pua'a 'een ? Capu hui a'ij ná'amitɨejte'e ti'itɨ́j tɨ jɨ́n auteájturaa tɨ ij ayén raavíjte'e tɨ huámɨ'ɨni amɨ́jna . A'ɨ́j nu hui jɨ́n niyen nena'a rɨni . Puaíjtzi nu'u raatá'asin . Neajta raateátuaasin .
42023023	Majta a'ɨ́ɨme ɨ́ teɨte máàj mú jaítze'e ca'anín jɨ́n huajíjhuaca'a . Majtahua'a miyen tiraata'aíj tɨ rá'utatan . Matɨ́'ɨj mi tiu'umuá'itɨ me'ɨ́jna jɨme'e ɨ́ mej jeíhua tejíjhuajme'eca'a .
42023024	Aj pu i Pilato raaxɨ́'epɨ'ɨntare tɨ ayén huarɨ́j a'ij mej tí'ijxe'eve'eca'a ɨ́ teɨte .
42023025	Tɨ́'ɨj i raatátuaa a'ɨ́jna ɨ́ mej ra'iteáana a'ɨ́jna jɨme'e tɨ ca'aníjra'a hua'utá'a mej mi huateújne'usi'ite'en , tɨ ajta tí'itecui'ica . A'ii pu a'ɨ́ɨn pú'een ɨ́ mej rájhuaviiri'i ɨ́ teɨte . Ajta a'ɨ́ɨn ɨ́ Pilato , a'ɨ́ɨ pu tiu'utátui ɨ́ Jesús mej mi miyen ráaruuren a'ij mej tí'ijxe'eve'eca'a ɨ́ teɨte .
42023026	Matɨ́'ɨj mi ya'ujáj . Aa mú ya'ujáasime'eca , matɨ́'ɨj seɨ́j huatéevi'i tɨ ayén ántehuaa tɨjɨ́n Simón tɨ Cirene é'eme'ecan . A'uu pu 'ɨtzitá e'eráará'a tɨ i a'uun Jerusalén a'uteárute . Matɨ́'ɨj mi ru'uhuatéechuite ɨ́ cúruu tɨ ij rá'anchueni . Meraata'aíj tɨ ráachuisime'en cujta'an ɨ́ Jesús .
42023027	Jéihua mú teɨte huajú'ucaa huá'a cujta'a . Mu'iitɨ́ ɨ́ 'uuca , jeíhua mú ruxɨeemɨjte'eca'a , mua'antiujyeíne'e mú muaajú'ucaa a'ɨ́jna jemi .
42023028	Aj pu i Jesús pɨ́ a'uré'eve . Ayee pu tihuá'ixaa tɨjɨ́n : ― Mú'een 'uuca , mɨ sej huá'ayaujmua'a pú'een a'ɨ́ɨme ɨ́ mej Jerusalén a'uchéjme , caxu neetzi jɨ́n ruyeine , sino rujɨ́ɨmua'a sehuaújyeinixɨ'ɨ mú'ejmi jɨme'e , seajta se'ɨ́mej jɨme'e ɨ́ ruyaujmua'a a'iné aj pu hui teja'uré'enejsin a'ɨ́jna ɨ́ xɨcájra'a sej jetzen siyen tiu'utaxájta yee : “ Dios pu rɨ́'ɨ tihua'utá'a a'ɨ́mej ɨ́ mej caí ja'anáj tiyaúumua'a muá'araa , majta a'ɨ́mej ɨ́ mej caí ja'anáj tɨ'ɨríi huá'a jetze huataseíjre , majta a'ɨ́mej ɨ́ mej caí ja'anáj huá'utzii ɨ́ huá'ayaujmua'a . ”
42023029	
42023030	’ A'ájna xɨcájra'an jetze , ayée mú hui rɨni ɨ́ teɨte . A'ɨ́ɨ mú tiraatá'ixaate'esin ɨ́ jɨrí tɨjɨ́n : “ Patá'aj téjmi japua rájveti . ” Majta miyen che'atá mena'a tiraatá'ixaate'esin a'ɨ́jna ɨ́ jɨrí áa tɨ huacaíjme tɨjɨ́n : “ Patá'aj taaté'avaa . ”
42023031	’ Tɨ́ pua'a niyen tirajpuaíjtzi ne'ɨ́jna jɨme'e nej caí ti'itɨ́j jɨ́n auteájturaa , ¿ a'iné tejamuá'amitɨejte'e mej miyen tirajpuaíitzi muá'aju'un a'ɨ́ɨme ɨ́ mej xaa ti'itɨ́j jɨ́n auteájturaa ? Huápɨ'ɨ mú hui rajpuaíitzi muá'aju'un xaa ne'u . ― Ayee pu tihua'utá'ixaa .
42023032	Majta seica mú huajájpuajme'e mej mi me'uun huá'utatan jamuan ɨ́ Jesús . A'ɨ́ɨme ɨ́ mej hua'apua , a'ɨ́ɨ mú a'ɨ́ɨn pú'een ɨ́ mej xaa a'ij pua'a tí'irujca .
42023033	Matɨ́'ɨj mi me'uun a'ará'a a'u tɨ ayén téja'arájtehuaa tɨjɨ́n Mɨ'ɨchímu'uta . A'ɨ́ɨ mú rá'utatai jamuan ɨ́ mej a'ij pua'a tí'irujca . Seɨ́j mú aúutatai rɨ'ɨríinta'an pújme'en ɨ́ Jesús . Majta ɨ́ seɨj , a'ɨ́ɨ mú rá'utatai úutata'an pújme'en .
42023034	Tɨ́'ɨj i Jesús ayén tiu'utaxájtaca'a tɨjɨ́n : ― Niyá'upua , patá'aj hui tihua'utá'uuni'i a'iné camu ramua'aree a'ij mej rɨcɨ . Majta a'ɨ́ɨme ɨ́ xantaaru'u , a'ɨ́ɨ mú huáhuajcaca'a mej tetej a'ucáahua'axɨn mej mi ráamua'aree ja'atɨ tɨ racɨ'ɨti ɨ́ cɨ́ɨxure'ara'an ɨ́ Jesús .
42023035	Majta a'ɨ́ɨme ɨ́ teɨte , a'úu mú a'uté'uu mejseíiraca'a . Majta a'ɨ́ɨme ɨ́ mej tihuá'aijte'e , a'ɨ́ɨ mú majta ra'utéxɨeehuari'iri'i . Ayee mú tiu'utaxájtaca'a tɨjɨ́n : ― Amɨ́ pu seica japua huaniú . Ché'e hui amɨ́n rujapua huániuuni , tɨ pua'a hui ayén ti'ayajna tɨ amɨ́n a'ɨ́ɨn pú'een Dios tɨ ra'antíhua'u , a'ɨ́jna Dios tɨ án ya'ujyeíjtza ɨ́ ɨpuari japua .
42023036	Majta a'ɨ́ɨme ɨ́ xantaaru'u mua'ajteáxɨɨreca'a , majta ra'utéxɨeehuari'iri'i . A'ɨ́ɨ mú majta raatanéste ɨ́ viinu tɨ antzináj tɨ ra'antiyé'en .
42023037	Ayee mú tiraata'ixaa tɨjɨ́n : ― Tɨ́ pua'a Rey jɨme'e pej ti'itéveeca'a a'ɨ́mej jemi ɨ́ mej Israél jetze ajtéme'ecan , patá'aj á japua huániuuni .
42023038	Majta taabla ti'itɨ́j mú aúutatai a'u tɨ á'ujmu'u ɨ́ Jesús . Ayee pu té'eyu'usi'ihuaca'a a'ɨ́jna jetze ɨ́ taabla tɨjɨ́n : “ A'ii pu a'ɨ́ɨn pú'een ɨ́ hua'aRey a'ɨ́ɨme ɨ́ mej Israél jetze ajtéme'ecan ” .
42023039	Ajta seɨ́j ɨ́ mej hua'apua ɨ́ tɨ a'ij pua'a tí'ijrɨ'ɨrejca'a , aj pu á'atataihuaca'a . A'ɨ́ɨ pu ayén a'ij pua'a tiraataxájtaca'a . Ayen tɨjɨ́n : ― ¿ Ni pecaí pe'ɨ́n pú'een a'ɨ́jna tɨ Dios án mua'ujyeíjtza ɨ́ ɨpuari japua ? Patá'aj á japua huániuuni , pajta téjmi japua .
42023040	Ajta ɨ́ seɨj tɨ a'ij pua'a tí'ijrɨ'ɨrejca'a , tɨ ajta á'atataihuaca'a , a'ɨ́ɨ pu ra'ajté'axɨ tɨjɨ́n : ― ¿ Ni hui pecaí rá'atese'e ɨ́ Dios ? Casi'i , ayée pej che'atá pena'a tirajpuaíitzi tɨ́j amɨ́jna .
42023041	Ayee pu hui tiraavíjte'e tej tiyen tirajpuaíjtzi a'iné pu'uri taacɨ́'ɨ a'ij tɨ tiraavíjte'e a'ɨ́jna jɨme'e a'ij tej ti'itɨ́j huáruu . Ajta amɨ́n , capu ti'itɨ́j jɨ́n auteájturaa .
42023042	Aj pu i ayén tiraata'ixaa a'ɨ́jna ɨ́ Jesús tɨjɨ́n : ― Jesús , patá'aj na'utámua'aree a'ájna xɨcáara'an pej jetzen autéchesin pej tiu'uta'aíjta .
42023043	Ajta a'ɨ́ɨn ɨ́ Jesús , ayée pu tiu'utaniú tɨjɨ́n : ― Ayee nu hui tí'imua'ixaate'e tzáahuati'ira'a jɨme'e , íjii , mú'ee pe pe'uun a'utevée pua'amé neetzi jamuan a'u tɨ Dios rɨ́'ɨ timuaatá'asin . ― Ayee pu tiraata'ixaa a'ɨ́jna ɨ́ Jesús .
42023044	Tɨ́'ɨj ari teuumé'eca a'atzaj tacuarixpua , aj pu i nainjapua huateátɨca'areca'a ɨ́ chuej japua . Ayee pu á'atee a'achú cumu huaíca hora tɨ ayén 'eene'e , a'iné a'ɨ́jna xɨcaj a'umɨ́'ɨ . Capu i ché'e huáneeri'icɨcaa . Ajta a'ɨ́ɨn ɨ́ cɨ́ɨxuri tɨ itzíjhua , tɨ ajta a'uun a'utaviviɨ́jme'ecaa u teyujta'a , a'ɨ́ɨ pu já'ita'a acasiújtza'anixɨ .
42023045	
42023046	Ca'anín pu jɨ́n huajíjhuaca'a a'ɨ́jna ɨ́ Jesús . Ayee pu tiu'utaxájtaca'a tɨjɨ́n : ― Mɨ́ pej niyá'upua , mú'eetzi nu huatátuiire'esin ɨ́ nexɨejniu'uca . Jɨ́me'en pu'u ayén tiu'utaxájtaca'a , aj pu i raatapuá'ajtaca'a tɨ tíyeeye'e .
42023047	Ajta a'ɨ́ɨn ɨ́ xantaaru'u , tɨ anxɨ́te tí'aijta , tɨ́'ɨj raaseíj a'ij tɨ huarɨ́j , aj pu i rɨ́'ɨ tiraatá'a ɨ́ Dios . Ajta ayén tiu'utaxájtaca'a tɨjɨ́n : ― Ayej xaa ne'u ti'ayajna . A'ɨ́ɨ pu rɨ́'ɨ tí'itevistaca'a .
42023048	Majta a'ɨ́ɨme ɨ́ teɨte ɨ́ mej ajteáxɨɨreca'a me'újna mej mi tiú'umua'ariive'en , matɨ́'ɨj raaseíj a'ij tɨ ti'itɨ́ huarɨ́j , a'ɨ́ɨ mú anteújtu'asixɨ án rútaviitze'e me'ɨ́jna jɨme'e mej huataújxɨeemɨste . Majta a'ucɨ́j .
42023049	Majta a'ɨ́ɨme ɨ́ mej ramua'ajcaa , majta a'ɨ́ɨme ɨ́ 'uuca ɨ́ mej e'eráacɨ jamuan a'ujna u Galilea , a'ɨ́ɨ mú a'ɨmuá a'uté'uu mej seijraca'a a'ij tɨ ti'itɨ́ rɨcɨ .
42023050	Meenti seɨ́j a'uun jé'eseijre'eca'a tɨ ayén ántehuaa tɨjɨ́n José . A'ii pu a'ɨ́ɨn pú'een seɨ́j tɨ huá'a jetze ajtéme'ecan ɨ́ huá'a jueesi ɨ́ mej huaícate japuan tamuáamuata'a mej ará'ase . Rɨ́'ɨ pu tí'itevistaca'a a'ɨ́jna . Capu ti'itɨ́j jɨ́n auteájturaa .
42023051	Ajta a'ɨ́ɨn , capu ra'aránajcheca'a a'ij mej tiraaxɨ́'epɨ'ɨntare , capu ajta rɨ́'ɨ raatá'a a'ij mej huarɨ́j ɨ́ seica ɨ́ jueesi . A'uu pu é'eme'ecan a'ɨ́jna ɨ́ José , chajta'a tɨ ayén téja'arájtehuaa tɨjɨ́n Arimatea , tɨ ajta a'uun huatacá'a u Judea . Ajta a'ɨ́ɨn José , a'ɨ́ɨ pu rachú'eve'eca'a ja'anáj xɨcáara'an jetze Dios tɨ tiu'uta'aíjta íiyen chaanaca japua .
42023052	Tɨ́'ɨj i a'uun á'ume ɨ́ Pilato jemi . Ayee pu tiraatáhuaviiri'i tɨ a'ɨ́ɨn Pilato raatátuiire'en ɨ́ Jesús tɨ mɨ'ɨchi .
42023053	Tɨ'ɨj jí ra'acájtɨ ɨ́ cúruu jetze ɨ́ tévira'a . Aj pu i saavana jɨ́n racá'ijcataca'a . Tɨ'ɨj jí a'uun a'uteájrupi a'u tɨ aúucun . Tɨ'ɨj jí yenu'uhuaré'etee a'u mej mauchén yauucú ɨ́ jaij . Caxɨ́ɨ mú ja'anáj ja'atɨ me'uun utétuara'a .
42023054	Pu'uri a'ájna pɨ́tí'irɨjcaa a'ájna xɨcájra'a mej jetzen rɨ́'ɨ ruruuren . Ajta pu'uri tɨ́n teja'uré'enejsime'e a'ájna xɨcájra'an mej jetzen ruse'upi .
42023055	Majta a'ɨ́ɨme ɨ́ 'uuca , ɨ́ mej me'uun e'eráacɨ u Galilea jamuan ɨ́ Jesús , a'ɨ́ɨ mú cujta'an huajú'ucaa a'ɨ́jna ɨ́ José . Matɨ́'ɨj mi raaseíj a'u tɨ aúucun , majta a'u tɨ yá'uruu ɨ́ mɨ'ɨchi .
42023056	Matɨ́'ɨj mi a'ucɨ́ ɨ́ ruche . Aj mú mi rɨ́'ɨ ráaruu ɨ́ tu'upi tɨ naa teáarɨ́'e , majta ɨ́ mej jɨ́n racápɨtijra . Majta á'iyen huaújse'upe a'ájna xɨcájra'an jetze a'ij tɨ tiú'ujxe'eve'e .
42024001	Tɨ́'ɨjta a'ájna teja'uré'ene ɨ́ tújca'ari ta'amuájca i itɨeeri jetze . Iíye'e mu'u u á'uju'un me'ɨ́jna ɨ́ 'uuca mej tejá'utɨɨ ɨ́ mej rɨ́'ɨ tiú'uruu ɨ́ tu'upi tɨ naa teáarɨ́'e . Matɨ́'ɨj mi u á'uju'un a'u tɨ aúucun .
42024002	Matɨ́'ɨj mi me'uun a'ará'a . Aj mú mi raaseíj a'ujna tɨ aúucun tɨ pua'a ari te'entácuuni'i . Ajta a'ɨ́ɨn ɨ́ tetej ɨ́ mej ra'itéjmua , pu'uri ja'atɨ u yé'enxɨɨraca'a .
42024003	Matɨ́'ɨj mi a'uun a'uteájrupi a'u tɨ aúucun . Aru camu ráateu ɨ́ tévira'an ɨ́ Jesús .
42024004	Majta mauj me'ɨ́jna jɨ́n tí'imua'ajca a'ij tɨ ti'itɨ́ huarɨ́j a'ɨ́jna jɨme'e ɨ́ mɨ'ɨchi , jíye'itzi jɨ́n mú hua'apua huataseíjre ɨ́ teteca a'ɨ́mej jemi ɨ́ 'uuca . Ayee mú cuaiínavi'in ti'itéchejca'a . Ayee pu ti'itemastájye'icaa cumu mej témaxcava'ara'an .
42024005	Jé'ecan mú tiu'utátziɨn ɨ́ 'uuca . A'ɨ́j mú jɨ́n títunutaxɨ , majta aicaújtuuxɨ . Majta a'ɨ́ɨme ɨ́ teteca , ayée mú tihua'utá'ixaa tɨjɨ́n : ― ¿ A'iné sej si 'een jɨ́n siyen rahuauhuau huá'a tzajta'a ɨ́ mɨ'ɨchite seɨ́j tɨ ari ruuri ?
42024006	Capu hui ye'e já'ahua'a , a'iné pu'uri ajtahua'a huatarúj . ¿ Ni hui secaí ramua'aree a'ij tɨ tejámuaatá'ixaa tɨ́'ɨj auj a'utéveeca'a mú'ejmi jemi a'ujna u Galilea yee tɨ ayén tiú'ujxe'eve'e mej tiu'utátuiire'en a'ɨ́jna tɨ huá'a jetze airáane ɨ́ teɨte huá'a jemi ɨ́ mej a'ij pua'a titetiújcha'ɨɨ mej mi rá'utatan ? Ajta yee huaíca xɨcaj tzajta'a pu ajtahua'a nu'u huatarújsin . ― A'ɨ́ɨ mú teteca miyen tihua'utá'ixaa .
42024007	
42024008	Majta a'ɨ́ɨme ɨ́ 'uuca , aj mú mi ra'utámua'areeri'i a'ij tɨ tihua'utá'ixaa .
42024009	Matɨ́'ɨj mi huiráacɨ a'u tɨ aúucun . Matɨ́'ɨj mi a'ucɨ́j ruche . Aj mú hua'utá'ixa a'ɨ́mej ɨ́ mej tamuáamuata'a japuan seɨ́j ará'ase , ajta ɨ́ seica . Nain mú hua'utá'ixa a'ij mej ti'itɨ́j tiu'uséij .
42024010	A'ɨ́ɨme ɨ́ 'uuca , a'ɨ́ɨ mú a'ɨ́ɨn pú'een , ɨ́ María , Magdala tɨ é'eme'ecan , ajta a'ɨ́ɨn ɨ́ Juana , ajtahua'a seɨ́j ɨ́ María tɨ náànajra'an pú'een a'ɨ́jna ɨ́ Jacobo , majta seica ɨ́ 'uuca . A'ɨ́ɨ mú miyen tihua'utá'ixaa a'ɨ́mej ɨ́ mej Jesús hua'antíhuau .
42024011	Mɨ́ ajta caí a'ɨ́ɨme , camu huá'antzaahua ɨ́ 'uuca a'iné capu a'ij tihuá'amitɨejte'eca'a a'ij mej tiu'utaxájtaca'a .
42024012	Ajta a'ɨ́ɨn Pedro , a'ɨ́ɨ pu ájchee Tɨ'ɨj jí a'utɨéechejraa a'ájna a'u tɨ aúucun . Tɨ́'ɨj i a'uteájrupi . Tɨ'ɨj jí aicaújtutzi , tɨ́'ij cɨ́ɨxuri tiu'uséij . Aa pu rujɨ́ɨmua'a tí'ijpiica'a á chuaata'a . Tɨ'ɨj jí á'uraa . Jéihua pu tí'imua'ajca ɨ́ ru tzajta'a a'ij tɨ ti'itɨ́ huarɨ́j .
42024013	A'ájna xɨcájra'a jetze , mé hua'apua ɨ́ mej huá'a jetze ajtéme'ecan a'ɨ́ɨme ɨ́ mej Jesús jamuan á'ujujhua'ane'e , a'úu mú aujú'ucaa chajta'a tɨ ayén téja'arájtehuaa tɨjɨ́n Emaús . A'atzu pu a'ɨmuá pɨ́tejá'arɨcɨ a'ujna u Jerusalén , a'achú cumu tamuáamuata'a kilómetros .
42024014	Ayee mú tiu'uxájtajme'e nain a'ij tɨ ti'itɨ́j huarɨ́j .
42024015	Maúche'e mú tiu'uxáatajme'eca , majta ti'ihuaúrihuaurájme'e rujɨ́ɨmua'a , tɨ́'ɨj a'ɨ́ɨn Jesús ajteáxɨɨreca'a tɨ 'ij huá'a jamuan huamé'en .
42024016	Aru capu hua'utá'a mej ráamua'ati .
42024017	Tɨ́'ɨj i Jesús ayén tihua'uta'íhua'uri'i tɨjɨ́n : ― ¿ Ti'itájni a'ij setiú'urixaate'e siyen huajú'un ? Matɨ́'ɨj mi huatéhuiixɨ , mua'icaujtutájme'e .
42024018	Ajta seɨ́j tɨ ayén ántehuaa tɨjɨ́n Cleofas , a'ɨ́ɨ pu ayén tiu'utaniú tɨjɨ́n : ― ¿ Ni pecaí ramua'aree a'ij tɨ ti'itɨ́ huarɨ́j íjii itejmi jemi ? ¿ Ni pecaí mú'ee pe'ɨ́n pú'een ɨ́ pej huayé'i pena'a pej caí ti'itɨ́j mua'aree a'ij tɨ ti'itɨ́ taruure itejmi ?
42024019	Aj pu i ayén tihua'uta'íhua'uri'i tɨjɨ́n : ― ¿ Ti'itáani a'ij huarɨ́j ? Matɨ́'ɨj mi miyen tiraata'ixaa tɨjɨ́n : ― A'ɨ́jna jɨme'e ɨ́ Jesús , Nazarét tɨ é'eme'ecan . A'ɨ́ɨ pu hui tí'ixaxa'ata'a ɨ́ rumuárɨ'eri'ire'ara'an jɨme'e ɨ́ Dios jetze me'ecan . Ajta jeíhua pu ayén tiú'uruu tɨ huápɨ'ɨ ruxe'eve'e , mejseíiraca'a ɨ́ teɨte .
42024020	Majta a'ɨ́ɨme ɨ́ mej tí'aijta u teyujta'a , majta a'ɨ́ɨme ɨ́ mej tí'ita'aijte'e , a'ɨ́ɨ mú hui Jesús tiu'utátui mej mi tiu'utá'an mej raajé'ica . Matɨ́'ɨj mi rá'utatai .
42024021	’ Mɨ teajta iteen , ayée tu hui tí'ijxe'eve'eca'a tɨ a'ɨ́ɨn pu'éene'e á'ame'enche'e tɨ tu'irájtuaani itejmi i tej Israél jetze ajtéme'ecan . Pu'uri huaíca xɨcaj tejauume ɨ́ mej rá'utatai .
42024022	’ Majta seica juuca ɨ́ mej téjmi jetze ajtéme'ecan , jeíhua mú a'ij pua'a te'utaseíjra . Iíye'e mú u a'atanéj a'u mej ye'avá'ana me'ɨ́jna ɨ́ Jesús .
42024023	Aru camu ráateu ɨ́ mɨ'ɨchi . Matɨ́'ɨj mi huaré'acɨ . Aj mú mi taata'ixaa tɨjɨ́n seica mú huataseíjre a'ɨ́mej jemi . A'ɨ́ɨ mú nu'u me'ɨ́n pú'een ɨ́ mej ta japua tí'ivaɨre'e . Ayee mú eeri'i tihua'utá'ixaa tɨ nu'u ari ajtahua'a huatarúj a'ɨ́jna ɨ́ Jesús .
42024024	Majta seica ɨ́ mej ta jamuan á'ujujhua'an , a'ɨ́ɨ mú majta u a'atanéj a'u mej ye'avá'ana . Ayee pu éene'e a'ij mej tiu'utaxájtaca'a a'ɨ́ɨme ɨ́ 'uuca . Aru camu hui á'a ya'useíj me'ɨ́jna ɨ́ Jesús . ― Ayee mú tiraata'ixaa a'ɨ́ɨme ɨ́ mej hua'apua .
42024025	Ajta a'ɨ́ɨn , ayée pu tihua'utá'ixaa tɨjɨ́n : ― A'ij xu pua'a tité'ujmuajte mú'een . Caxu a'ij tirájteuve mɨ ru tzajta'a sej si ca'anacan tirá'antzaahuate'en nain tɨ́j na'a a'ij mej tiu'utaxájtaca'a a'ɨ́ɨme ɨ́ mej Dios jetze me'ecan tí'ixaxa'ata'a .
42024026	’ ¿ Ni caí ayén tiú'ujxe'eve'eca'a tɨ ij amuacaí ayén tirajpuaíitzi á'ara'ani a'ɨ́jna ɨ́ tɨ ajta Dios a'án ya'ujyeíjtza ɨ́ ɨpuari japua , tɨ ij á'iyen te'enteárute a'ɨ́jna jɨme'e tɨ tiu'uta'aíjta íiyen chaanaca japua , ajta u ta japua , ajta nainjapua ?
42024027	Aj pu i ayén tihua'utá'ixaa a'ɨ́jna ɨ́ Jesús temua'a naa nain tɨ́j na'a tɨ té'eyu'usi'ihuaca'a ɨ́ yu'uxari jetze a'ɨ́jna jɨme'e , tɨ́j na'a tɨ a'ɨ́ɨn ra'uyú'uxaca'a a'ɨ́jna ɨ́ Moisés teecan , ajta matɨ́j mena'a ɨ́ mej tiu'utaxájtaca'a a'ɨ́ɨme ɨ́ mej Dios jetze me'ecan tí'ixaxa'ata'a .
42024028	Matɨ́'ɨj meri á vejli'i aujú'ucaa a'ájna chajta'a a'u mej ará'aiixa , aúche'e pu huamé'ecaa a'ɨ́jna ɨ́ Jesús , ayée pu cumu mú pu á'ayee a'umé'e a'ame .
42024029	Ajta a'ɨ́ɨme , jeíhua mú ca'aníjra'a raatá'a tɨ a'uun huateáturan . Ayee mú tiraata'ixaa tɨjɨ́n : ― Patá'aj yé huateáturan téjmi jemi , a'iné pu'uri téchuijxari , ajta ari tɨ́n tétɨca'ari . Tɨ́'ɨj i a'uun a'uteájrupi tɨ ij huá'a jamuan a'uun a'uteáturan .
42024030	Tɨ́'ɨj i Jesús ayén huarɨ́j tɨ́'ɨj a'ɨ́ɨn aúuca'atii huá'a jamuan á vejli'i meesa jetze . Tɨ́'ɨj i raatiɨ́'ɨpɨi ɨ́ pan , ajta rɨ́'ɨ tiraatá'a ɨ́ Dios . Aj pu i ra'antítaaraxɨ ɨ́ pan . Tɨ́'ɨj i a'utéjche tɨ hua'uta'ɨ́'ɨpɨ'ite'en .
42024031	Jɨ́me'en pu'u hua'utá'ɨ́'ɨpɨ'i , aj mú mi raamuá'a . Aj pu i e'ehuaújpua'arixɨ mejseíiraca'a .
42024032	Matɨ́'ɨj mi miyen ti'itiúrihua'uri'i tɨjɨ́n : ― ¿ Ni caí ú'utzunajca'a ɨ́ taxɨejniu'uca ɨ́ ta tzajta'a , ajta ca'aníjra'a yú huataseíjre u ta tzajta'a tɨ́'ɨj a'ɨ́ɨn tiu'uxájtajme'e ta jamuan ɨ́ juye jetze , tɨ ayén tí'ita'ixaate'ecaa a'ij tɨ huataújmua'a ɨ́ tɨ té'eyu'usi'i ɨ́ yu'uxari jetze ?
42024033	Matɨ́'ɨj mi ájhuiixɨ . Ca'anacan mú huaré'acɨ u Jerusalén . A'uu mú huá'uteu a'ɨ́mej ɨ́ mej tamuáamuata'a japuan seɨ́j mej ará'ase , majta ɨ́ seica ɨ́ mej huá'a jamuan á'ujujhua'ane'e . Naími'i mú tiújseɨj me'újna .
42024034	Majta me'ɨ́jna ɨ́ mej me'uun a'uté'uuca'a u Jerusalén , ayée mú tihua'utá'ixaa ɨ́ mej hua'apua tɨjɨ́n : ― Ayej xaa ne'u ti'ayajna . Tavástara'a pu ajtahua'a a'itáraa huá'a tzajta'a ɨ́ mɨ'ɨchite . Ajta huataseíjre jemin a'ɨ́jna ɨ́ Simón .
42024035	Majta a'ɨ́ɨme ɨ́ mej hua'apua , a'ɨ́ɨ mú tihua'utá'ixaa a'ij tɨ ti'itɨ́ huarɨ́j matɨ́'ɨj me'uun aujú'ucaa ɨ́ juye jetze , ajta a'ij mej ye'í tiraamuá'a tɨ́'ɨj a'ɨ́ɨn ra'antítaaraxɨ ɨ́ pan .
42024036	Maúche'e mú ti'ixáataca'a me'ɨ́jna jɨme'e tɨ́'ɨj a'ɨ́ɨn Jesús huataseíjre huá'a jemi . A'uu pu já'ita'a huatéechaxɨ . Aj pu i ayén tihua'utateújte tɨjɨ́n : ― Ché'e huatéepua'are ɨ́ a'amua tzajta'a .
42024037	Jé'ecan mú huajɨ́jxɨca'a . Majta tiu'utátziɨn a'iné ayée pu huá'aseijrate'ecaa . Cu xɨee mej cu mɨ́'ɨchi seijra .
42024038	Ayee pu tihua'utá'ixaa tɨjɨ́n : ― ¿ A'iné 'een jɨ́n a'ij pua'a amuaatá'a ? ¿ A'iné sej si caí xɨ té'atzaahuate'e ?
42024039	Casi'i , i nemuajca'a jetze , ajta i ne'ɨ́ɨca jetze . Nee nu ne'ɨ́n pú'een . Setá'aj na'ajtamuárɨ'en sej si siyen raaseíj . Seɨ́j tɨ mɨ'ɨchi , capu ayén nexɨ́'ej ti'itéhua'ira'a , capu ajta ayén nexɨ́'ej ti'itéjcari . Xu'uri neseij nej xaa téhua'ira'a , neajta téjcari . ― Ayee pu tihua'utá'ixaa a'ɨ́jna ɨ́ Jesús .
42024040	Tɨ́'ɨj ayén tihua'utá'ixaa , aj pu i ayén tihua'utaseíjra ɨ́ rumuájca'a jetze , ajta ru'ɨ́ɨca jetze .
42024041	Majta a'ɨ́ɨme , camu xɨ rá'antzaahuate a'iné jeíhua mú a'ij pua'a yá'useijraca'a , majta rútemua'ave'eca'a . Aj pu i ayén tihua'uta'íhua'uri'i tɨjɨ́n : ― ¿ Ni secaí ti'itɨ́j tícha'ɨɨ ɨ́ nej ráacua'ani ?
42024042	Matɨ́'ɨj mi seɨ́j raatá'a ɨ́ hua'í tɨ huá'ijchi'i .
42024043	Tɨ́'ɨj i ra'ancuré'echui . Aj pu i ráacua mejseíiraca'a a'ɨ́ɨme .
42024044	Ayee pu tihua'utá'ixaa tɨjɨ́n : ― Ayee nu tejámuaatá'ixaa netɨ́'ɨj a'amua jemi huácatii tɨ ayén ruxe'eve'eca'a tɨ nain jɨ́n te'araúrasten a'ij tɨ te'uyú'uxaca'a neetzi jɨme'e a'ɨ́jna ɨ́ Moisés , majta a'ɨ́ɨme ɨ́ mej Dios jetze me'ecan tí'ixaxa'ata'a , ajta jetzen ɨ́ tihuá'achuiica .
42024045	Aj pu i hua'utá'a mej mi yaú'itɨée muá'ara'ani a'ij tɨ té'eyu'usi'i ɨ́ yu'uxari jetze .
42024046	Ayee pu tihua'utá'ixaa tɨjɨ́n : ― Ayee pu té'eyu'usi'i ɨ́ yu'uxari jetze nej nu'u niyen tirajpuaíitzi ná'ara'ani inee , i nej ne'ɨ́n pú'een ɨ́ Cɨríistu'u tɨ Dios án neja'ujyeíjtza ɨ́ ɨpuari japua . Ajta nu'u huaíca xɨcaj tzajta'a nu neajtahua'a aitára'ani huá'a tzajta'a ɨ́ mɨ'ɨchite .
42024047	’ Majta nu'u , nainjapua tihua'utá'ixaate'esin neniúucajtze'e mej mi seɨcɨé tiú'umua'ati ɨ́ Dios jemi tɨ ij a'ɨ́ɨn tihua'utá'uuni'i . Ma'utéjhuijsin nu'u mej miyen tihua'utá'ixaate'en íiye mej Jerusalén a'uchéjme , majta méyee ɨ́ mej a'ɨmuá antachéejmee , majta méyee ɨ́ mej seɨj chuéjra'a japua huachéjme , tɨ́j na'a ɨ́ tɨ yen seijre'e íiyen chaanaca japua nainjapua .
42024048	’ Mú'een xu tihua'utá'ixaate'esin a'ij sej seri se'ɨ́jna jɨ́n tiu'uséij .
42024049	Nee nu u ya'uta'íti mú'ejmi jemi a'ɨ́jna tɨ niyá'upua jɨ́n te'ataújratziiri'i . Seajta mú'een , setá'aj siyen yen huaté'en íiyen chajta'a ajta na'a caí huateáturan mú'ejmi jemi a'ɨ́jna tɨ júte'e e'icánejsin . A'ɨ́j xu jetzen araújca'anejsin . ― Ayee pu tihua'utá'ixaa a'ɨ́jna ɨ́ Jesús .
42024050	Tɨ́'ɨj i a'ɨ́jna ɨ́ Jesús huaja'uví'itɨ u já'ahua'a u Betania . Tɨ́'ɨj i ajméijca'ataxɨ . Aj pu i rɨ́'ɨ tihua'utá'a ɨ́ huá'a tzajta'a .
42024051	Tɨ́'ɨj auj rɨ́'ɨ tíhua'utá'asime'eca , a'úu pu huaja'uhuá'axɨ . Aj pu i júte'e tíraa .
42024052	Majta a'ɨ́ɨme , a'úu mú raateánajcheca'a . Jéihua mú huataújtemua'ave . Matɨ́'ɨj mi a'ucɨ́j u Jerusalén .
42024053	Tɨ́'ɨj pɨ́ na'a , mú me'uun a'uté'uuca'a u teyujta'a mej mi rɨ́'ɨ tiraatá'an ɨ́ Dios .
43001001	Ajmí'ɨmua pu seijre'eca'a a'ɨ́jna ɨ́ tɨ ɨ́ niuucari . Ajta , a'ɨ́jna ɨ́ niuucari , a'ɨ́ɨ pu seijre'eca'a ɨ́ Dios jemi . Ajta a'ɨ́ɨ pu Dios pú'eene'e a'ɨ́jna ɨ́ niuucari .
43001002	A'ɨ́ɨ pu 'ajmí'ɨmua seijre'eca'a ɨ́ Dios jemi tɨ́'ɨj caí xɨ mé'e já'ahua'aca'a ɨ́ chaanaca .
43001003	Nain tɨ́j na'a tɨ tí'iseijre'e , a'ɨ́jna niuucari jetze pu ayén tiu'utaseíjre . A'ɨ́ɨ pu ɨ́ Dios , ajta a'ɨ́jna ɨ́ niuucari , a'ɨ́ɨ mú naíjmi'i tiú'utaahuaca'a tɨ́j pua'amé yen tí'iseijre'e . Ajta , capu ti'itɨ́j ayén ti'iseíire'e á'ame'enche'e tɨ pua'a caí a'ɨ́ɨn niuucari ayén raatétaahuaca'a .
43001004	Tɨ́j na'a 'ajmí'ɨmua tɨ yú e'iré'ene , a'ɨ́j pu jetze airáme'ecan a'ɨ́jna tɨ i'irúuri rusén jɨme'e . Ajta a'ɨ́j pu jɨ́n ayén tiú'uneeri'icɨca'a huá'a tzajta'a ɨ́ teɨte a'ɨ́jna jɨme'e tɨ jɨ́n i'irúuri mej mi miyen tiráamua'aree a'ij tɨ 'een ɨ́ Dios jemi .
43001005	Ajta a'ɨ́jna tej tiyen teajta ratamuá'amua tɨjɨ́n tatzari , a'ɨ́ɨ pu huanéeri'icɨ́ já'araa a'ɨ́mej tzajta'a ɨ́ teɨte ɨ́ mej á'ujujhua'ane'e tɨ́ca'amiste'e . Majta a'ɨ́ɨme ɨ́ mej miyen tɨ́ca'amiste'e á'ujujhua'ane'e , camu raayɨ́'ɨtɨhua'a mej ra'ujé'ica ɨ́ tatzari tɨ huá'a tzajta'a huáneeri'icɨcaa .
43001006	Seɨ́j pu ayén u a'uvé'emej tɨ Dios ayén ya'uta'íteca'a . Ayee pu ántehuaaca'a tɨjɨ́n Juan .
43001007	Ayee pu 'een jɨ́n u a'uvé'emej tɨ ij ayén a'ɨ́jna jɨ́n te'anxájta a'ij tɨ ari tí'ijmua'areereca'a a'ɨ́jna jɨme'e ɨ́ tɨ i'i tatzari , mej mi naími'i miyen té'antzaahuate'en a'ij tɨ a'ɨ́ɨn ayén tihuá'ixaate'e .
43001008	Ajta a'ɨ́jna ɨ́ Juan , capu a'ɨ́ɨn pú'eene'e ɨ́ tatzari sino ayée pu'u 'een jɨ́n a'uvé'emej tɨ ij a'ɨ́jna jɨ́n tihua'utá'ixaate'en a'ɨ́jna jetze me'ecan a'ɨ́jna ɨ́ tatzari .
43001009	Ajta a'ɨ́ɨn tɨ tzáahuati'ira'a jɨ́n tatzari pú'een , tɨ ajta huanéeri'icɨ́ á'aye'i huá'a tzajta'a ɨ́ teɨte , a'achú mej pua'amé yen seijre'e , a'ɨ́ɨ pu mú a'uvé'eme'eca'a íiyen chaanaca japua .
43001010	A'ɨ́ɨ pu ayén huateájturaa íiyen chaanaca japua . Ajta , a'ɨ́ɨ pu nain tiú'utaahuaca'a tɨ́j na'a tɨ yen chaanaca japuan tí'iseijre'e . Mɨ́ majta me'ɨ́n , ɨ́ mej yen huachéejme'ecaa íiyen chaanaca japua , camu raamuá'a .
43001011	A'ɨ́ɨ pu mú a'uvé'eme'eca'a , ajta a'ɨ́ɨme jemi ɨ́ ruteɨ́testemua'a huateájturaa . Majta a'ɨ́ɨme , camu xaa ra'ancuré'evi'itɨ .
43001012	Mɨ́ majta , seica mú xaa ra'ancuré'evi'itɨ a'ɨ́ɨme ɨ́ teɨtestemua'ame'en . Ajta a'ɨ́ɨn , ayej tihua'utá'a a'ɨ́mej ɨ́ mej rá'astijre tɨ 'ij ayén tihuá'ucɨ'ɨti mej mi yaújmua'ame'en pu'éene'e muá'ara'ani ɨ́ Dios , a'achú mej pua'améca .
43001013	Majta a'ɨ́ɨme , camu miyen teteca jetze airáme'ecan me'ɨ́jna jɨme'e tɨ teáata'a ayén tí'ijxe'eve'eca'a . Camu a'atzu xaa ne'u , sino ayée mu'u me'ɨ́jna jetze ajtéme'ecan ɨ́ Dios .
43001014	Ajta a'ɨ́ɨn ɨ́ niuucari a'ɨ́ɨ pu ayén huateújtevistaca'a . A'ɨ́ɨ pu ajta itejmi jemi huateájturaa . Teen tu teajta tiyen raaseíj te'ɨ́jna ɨ́ tɨ jɨ́n rɨ́'ɨ tiraatá'a ɨ́ Dios . Teen tu raaseíj ɨ́ tɨ jɨ́n Dios rɨ́'ɨ tiu'utá'a a'ɨ́jna jɨme'e tɨ a'ɨ́ɨ na'a caj tí'iyaujra'an ɨ́ Dios . A'ɨ́ɨ pu é'eme'ecan ɨ́ ruyá'upua jemi . Nain pu jɨ́n rɨ́'ɨ titájcha'ɨɨca'a ruxɨ́'evi'ira'a jɨme'e . Ajta , nain pu ayén tzáahuati'ira'a jɨ́n tiu'utaxájtaca'a .
43001015	Ajta a'ɨ́ɨn ɨ́ Juan , ayée pu a'ɨ́jna jɨ́n tiu'utaxájtaca'a , ayén ti'ixáata tɨjɨ́n : ― A'ii pu a'ɨ́ɨn pú'een ɨ́ nej jɨ́n neri tejamuá'ixaa yee a'ɨ́jna tɨ ye'evé'eme nee cujta'a , jaítze'e pu ve'ecán jɨ́n ti'itéjvee necaí inee , a'iné a'ɨ́ɨ pu amuacaí seijre'eca'a necaí inee . ― Ayee pu tiu'utaxájtaca'a .
43001016	Naíjmi'i iteen , tu'uri tiyen te'ɨ́jna jɨ́n ra'ancuré'a te'ɨ́jna jɨme'e ɨ́ tɨ nain jɨ́n rɨ́'ɨ naa titatá'aca . Ruxɨ́'evi'ira'a pu jɨ́n rɨ́'ɨ titatá'aca tɨ́j na'a tɨ yú auca'itɨ́ a'ame .
43001017	A'iné ayée pu'u , a'ɨ́jna ɨ́ niuucari ɨ́ mej jɨ́n tí'aijta , Dios pu ayén raateájtuaa ɨ́ Moisés jemi . Dios pu ajta ayén tira'íjca a'ɨ́jna ɨ́ Jesús , tɨ ajta Cɨríistu'u pú'een , tɨ ij a'ɨ́ɨn ruxɨ́'evi'ira'a jɨ́n rɨ́'ɨ titaatá'an , tɨ ij ajta tzáahuati'ira'a jɨ́n titaataseíjrate'en a'ij tɨ tí'ijxe'eve'e ɨ́ Dios .
43001018	Capu ja'atɨ́ ja'anáj raaseíj ɨ́ Dios , sino a'ɨ́ɨ pu'u tɨ a'ɨ́ɨ na'a caj tí'iyaujra'an . Ruxɨ́'evi'ira'a pu jɨ́n rɨ́'ɨ titatá'aca tɨ́j na'a tɨ yú auca'itɨ́ a'ame . Capu ja'atɨ́ ja'anáj raaseíj ɨ́ Dios , sino a'ɨ́ɨ pu'u tɨ seɨ́j na'a yaujra'an pú'een , tɨ ajta Dios jemi seijre'e , a'ɨ́ɨ pu ayén taatamuá'ate a'ij tɨ 'een .
43001019	Majta a'ɨ́ɨme ɨ́ mej Israél jetze ajtéme'ecan , mej majta tejé'aijta me'újna Jerusalén , a'ɨ́ɨ mú huaja'uta'íteca'a ɨ́ Juan jemi seica ɨ́ mej tí'ivaɨre'eca'a u hua'atéyujta'a , majta seica ɨ́ mej me'ɨ́jna jetze airáane a'ɨ́jna ɨ́ Leví teecan mej mi miyen tiraata'íhua'u tɨ jɨ́me'en yee : “ ¿ A'ataani pej pɨ́rɨcɨɨ ? ”
43001020	Ajta a'ɨ́jna ɨ́ Juan , capu hua'utá'ijmɨijri'i mej ráamua'ati sino ruxɨ́'evi'ira'a pu jɨ́n ayén tihua'utá'ixaa mejseíiraca'a naíjmi'i ɨ́ teɨte . Ayen tɨjɨ́n : ― Canu nee ne'ɨ́n pú'een ɨ́ Cɨríistu'u tɨ Dios ra'antíhua'u .
43001021	Matɨ́'ɨj mi miyen tiraata'íhua'uri'i tɨjɨ́n : ― ¿ A'ataani pej pú'een ? ¿ Ni pe'ɨ́n pú'een a'ɨ́jna ɨ́ Elías ? Ajta ayén tihua'utá'ixaa tɨjɨ́n : ― Canu ne'ɨ́n pú'een . Majta miyen tɨjɨ́n : ― ¿ Ni pe'ɨ́n pú'een ɨ́ tej rachú'eve'e , a'ɨ́jna tɨ Dios jetze me'ecan titaatá'ixaate'esin ? Ayee pu tiu'utaniú tɨjɨ́n : ― Canu ne'ɨ́n pú'een .
43001022	Matɨ́'ɨj mi miyen tiraata'ixaa tɨjɨ́n : ― ¿ A'ataani ne'u pej pú'een mú'ee ? Patá'aj taatá'ixaate'en á'a jɨme'e tej ti teajta tiyen tihua'utá'ixaate'en a'ɨ́ɨme ɨ́ mej taja'uta'íteca'a . ¿ A'iné petí'ixa á'a jɨme'e ?
43001023	Aj pu'i ayén Juan tiu'utaniú tɨjɨ́n : ― Nee nu ne'ɨ́n pú'een a'ɨ́jna tɨ ayén jɨ́me'en tiu'utaxájtaca'a a'ɨ́jna ɨ́ Isaías teecan tɨ nu'u ayén ja'atɨ́ pu á e'evé'ejijhua a'ujna já'ahua'a 'ɨtzitá . Ayen tɨjɨ́n : “ Rɨ́'ɨ xu huaújruuren sej si siyen temua'a naa ra'ancuré'evi'itɨn se'ɨ́jna ɨ́ tavástara'a . ”
43001024	Majta seica ɨ́ fariseos , ɨ́ mej tiu'uta'aíjti'ire , ayée mú tiraata'íhua'uri'i tɨjɨ́n : ― Tɨ́ pua'a piyen mú'ee caí a'ɨ́ɨn pú'een a'ɨ́jna ɨ́ Cɨríistu'u , pajta caí mú'ee a'ɨ́ɨn pú'een ɨ́ Elías , pajta caí mú'ee a'ɨ́ɨn pú'een a'ɨ́jna ɨ́ tej rachú'eve'e tɨ Dios jetze me'ecan titaatá'ixaate'esin , ¿ a'iné 'een jɨ́n piyen huá'amuaɨ'ɨhua ɨ́ teɨte ?
43001025	
43001026	Ayee pu tiu'utaniú a'ɨ́jna ɨ́ Juan tɨjɨ́n : ― Nee nu á'amuamuaɨ'ɨhua jaj jɨme'e . Mɨ́ ajta , seɨ́j pu ayén mú'ejmi jemi seijre'e ɨ́ sej caí ramua'ate .
43001027	A'ii pu a'ɨ́ɨn pú'een ɨ́ tɨ auj mé e'evé'eme . A'iné inee cɨliéene'e nu jɨ́n ti'itéjvee ɨ́ jemin , capu ayén tiraavíjte'e nej ra'ajta'ɨ́'ɨpɨ'ɨn ɨ́ ca'acaira'an .
43001028	Ayee pu tiú'uruu a'ujna já'ahua'a tɨ ayén téja'arájtehuaa tɨjɨ́n Betábara , u jetze pújme'en , ɨ́ játe'anara'an jetze ɨ́ Jordán , a'u tɨ a'ɨ́ɨn Juan huajé'emuaɨ'ɨhuaca'a .
43001029	Yee ruijmua'a yee , a'ɨ́ɨ pu raaseíj a'ɨ́jna ɨ́ Jesús tɨ e'evé'eme'ecaa a'ájna jemin . Aj pu i ayén tiu'utaxájtaca'a a'ɨ́jna ɨ́ Juan tɨjɨ́n : ― Casi'i xaaseíj mú'een , mɨ cáne'a Dios tɨ raatámuaɨ'ɨvajta . A'ii pu a'ɨ́ɨn pú'een tɨ ruxɨ́'evi'ira'a jɨ́n ra'uré'uuna nain jɨme'e a'ij mej tite'uteájturaa ɨ́ Dios jemi a'achú mej pua'amé yen seijre'e íiyen chaanaca japua .
43001030	A'ii pu a'ɨ́ɨn pú'een ɨ́ nej jɨ́me'en niyen tiu'utaxájtaca'a netɨ́'ɨj niyen tejámuaatá'ixaa yee : “ Seɨ́j pu yé 'e'evé'eme'e a'ame nehuárita'a mejca'ihuáyee , tɨ ajta jaítze'e ve'ecán jɨ́n ti'itéjvee necaí inee , a'iné a'ɨ́ɨ pu amuacaí huataseíjre necaí inee . ”
43001031	Canu neajta inee neseɨ́j ramua'atejca'a . Aru ayée nu en jɨ́n mú a'uvé'emej nej ni niyen huá'umuaɨ'ɨhua ɨ́ jaj jɨme'e tɨ ij a'ɨ́ɨn ayén huataseíjre'en a'ɨ́mej jemi ɨ́ mej Israél jetze ajtéme'ecan .
43001032	Aj pu'i Juan ayén tihua'utá'ixaa tɨjɨ́n : ― Ayee nu raaseíj ne'ɨ́jna ɨ́ xɨéjniu'ucare'ara'an ɨ́ Dios tɨ júte'e 'e'icáme'ecaa . Yee pu seijre'eca'a tɨ́j cucui'i . Aj pu i án mu'úutze'en a'ujyeíjxɨ .
43001033	Canu a'atzu ramua'atíiche'e tɨ pua'a caí ayén tinaatá'ixaate'enche'e a'ɨ́jna tɨ neja'uta'íteca'a ayén tɨjɨ́n : “ Tɨ́ pua'a hui piyen raaseíj tɨ a'ɨ́ɨn xɨéjniu'ucare'ara'an ɨ́ Dios ayén e'icáanen tɨ ij seɨ́j japuan huateáturan , aj pej ramua'ati tɨ a'ɨ́ɨn pú'een tɨ ayén tiraata'aíjte'esin a'ɨ́jna ɨ́ xɨéjniu'ucare'ara'an ɨ́ Dios tɨ mú'ejmi tzajta'a huateáturan sej si se'ɨ́jna jetze araújca'anen . ”
43001034	’ Nee nu niyen raaseíj . Neajta nu niyen tejámuaatá'ixaate'esin tɨ a'ɨ́ɨn pú'een ɨ́ yaujra'an ɨ́ Dios . ― Ayee pu tihua'utá'ixaa .
43001035	Yee ruijmua'a yee , ajtahua'a pu a'uun a'utéveeca'a a'ɨ́jna ɨ́ Juan . Ajta a'ɨ́ɨme ɨ́ tɨ huá'uvi'itɨjme'e , hua'apua mú jamuan á'ujujhua'ane'e .
43001036	Tɨ́'ɨj raaseíj tɨ a'uun a'atamé'ecaa a'ɨ́jna ɨ́ Jesús , ayée pu tiu'utaxájtaca'a tɨjɨ́n : ― Xaaseíj mú'een , ɨ́ cáne'a Dios tɨ raatámuaɨ'ɨvajta .
43001037	Matɨ́'ɨj miyen tiráanamuajri'i a'ɨ́ɨme ɨ́ mej hua'apua , matɨ́'ɨj mi Jesús huatavén .
43001038	Ajta a'ɨ́ɨn Jesús , tɨ́'ɨj pɨ́ a'uré'eve , aj pu'i hua'useíj mej raavájrajme'e . Aj pu'i ayén tihua'uta'íhua'uri'i tɨjɨ́n : ― ¿ A'iné setí'ijxe'eve'e mú'een ? Aj mú miyen tiu'utaniú tɨjɨ́n : ― Rabí , ¿ a'uné pe'eche mú'ee ? A'íjna i niuucari tɨjɨ́n Rabí , ayée pu huataújmua'a tɨjɨ́n : Tevij tɨ Tihuá'amua'ate .
43001039	Aj pu i Jesús ayén tihua'utá'ixaa tɨjɨ́n : ― Setá'aj yú a'uvé'eju'un setá'aj ya'useíj . Matɨ́'ɨj mi a'ucɨ́j jamuan . Majta u ya'useíj a'utɨ́ é'echejca'a . Majta mú jamuan a'uun a'uteájturaa a'achú pua'an hora tí'ituraaca'a a'ɨ́jna xɨcájra'a jetze . Yee pu teuumé'eca te'ecáará'a tacuarixpua .
43001040	Ajta , seɨ́j tɨ huá'a jetze ajtéme'ecantaca'a ɨ́ mej hua'apua ɨ́ mej Jesús jamuan a'ucɨ́j , ayée pu ántehuaaca'a tɨjɨ́n Andrés . A'ɨ́ɨ pu juutzeájra'an pɨ́rɨcɨ a'ɨ́jna ɨ́ Simón , tɨ ajta i'i Pedro .
43001041	Aj pu'i a'ɨ́ɨn Andrés amuacaí ra'antinájcheca'a a'ɨ́jna ɨ́ ruja'a , ɨ́ Simón . Aj pu'i ayén tiraata'ixaa tɨjɨ́n : ― Tu'uri ráateu te'ɨ́jna ɨ́ Mesías . ( Mesías , ayée pu huataújmua'a a'ɨ́jna ɨ́ niuucari tɨjɨ́n : Cɨríistu'u tɨ Dios Ra'antihuau . )
43001042	Tɨ'ɨj jí ye'eráavi'itɨ a'ɨ́jna ɨ́ Simón ɨ́ Jesús jemi . Ajta a'ɨ́ɨn Jesús , temua'a pu tira'aráaseij . Ayee pu tiraata'ixaa tɨjɨ́n : ― Mú'ee pej a'ɨ́ɨn pú'een ɨ́ yaujra'an ɨ́ Jonás . Ayee pej ántehuaa pua'amé tɨjɨ́n : Cefas . ( Cefas , ayée pu huataújmua'a tɨjɨ́n : Pedro , tɨ ajta tetej pú'een . )
43001043	Yee ruijmua'a yee , Jesús pu a'uun á'uye'imɨjca'a . Ayee pu tiraaxɨ́'epɨ'ɨntare tɨ a'uun á'ume'en a'ujna ájtepua , Galilea já'ahua'a . Tɨ́'ɨj i a'ɨ́ɨn ra'antinájcheca'a a'ɨ́jna ɨ́ Felipe . Ayee pu tiraata'ixaa tɨjɨ́n : ― Patá'aj ne jamuan á'uche'ecane'en .
43001044	A'ɨ́jna ɨ́ Felipe , a'úu pu é'eme'ecantaca'a , a'ujna chajta'a tɨ ayén téja'arájtehuaa tɨjɨ́n Betsaída . A'uu mú majta é'eme'ecan a'ɨ́jna ɨ́ Andrés , ajta a'ɨ́jna ɨ́ Pedro .
43001045	Aj pu'i a'ɨ́ɨn Felipe a'ɨ́ɨn huáteu ɨ́ Natanael . Ayee pu tiraata'ixaa tɨjɨ́n : ― Tu'uri ráateu te'ɨ́jna tɨ jɨ́me'en Moisés teecan ayén tira'uyú'uxaca'a a'ɨ́jna jetze ɨ́ yu'uxari , ɨ́ niuucari ɨ́ mej jɨ́n tí'aijta . A'ii pu hui ajta a'ɨ́ɨn pú'een ɨ́ mej majta jɨ́me'en ra'uyú'uxaca'a a'ɨ́ɨme ɨ́ mej Dios jetze me'ecan tí'ixaxa'ata'a . A'ii pu a'ɨ́ɨn pú'een a'ɨ́jna ɨ́ Jesús , Nazarét tɨ é'eme'ecan . A'ɨ́ɨ pu yaujra'an pú'een ɨ́ José .
43001046	Ajta a'ɨ́jna ɨ́ Natanael , ayée pu tiraata'íhua'uri'i tɨjɨ́n : ― ¿ Ni qui Nazarét é'eme'ecan ? ¿ Ni ayén tí'irɨ'ɨri tɨ a'uun Nazarét ti'itɨ́j airaanen tɨ ti'irɨ́'een ? Aj pu'i ayén tiraata'ixaa a'ɨ́jna ɨ́ Felipe tɨjɨ́n : ― Che'eré , patá'aj ya'useíj .
43001047	Tɨ́'ɨj Jesús raaseíj tɨ e'evé'eme'ecaa a'ɨ́jna ɨ́ Natanael , ayée pu tiu'utaxájtaca'a jɨ́me'en a'ɨ́jna tɨjɨ́n : ― Xaaseíj , pu'uri e'evé'eme seɨ́j tɨ tzɨ́te'e Israél jetze ajtéme'ecan . Capu tí'ihua'itzi a'ɨ́jna jemi . Capu ja'anáj tí'ihua'itaca .
43001048	Aj pu'i a'ɨ́ɨn Natanael ayén tiraata'íhua'uri'i tɨjɨ́n : ― ¿ A'uné peneja'umuá'a ? ¿ A'iné pej pi 'een jɨ́n nemua'ate ? Jesús pu ayén tiu'utaniú tɨjɨ́n : ― Nee nu ne'uun muaja'useíj patɨ́'ɨj pe'uun e'irácatii jeten a'ɨ́jna ɨ́ huaréj , tɨ́'ɨj caí xɨ muaatajéeve a'ɨ́jna ɨ́ Felipe .
43001049	Aj pu'i ayén tiraata'ixaa a'ɨ́jna ɨ́ Natanael tɨjɨ́n : ― Rabí , mú'ee pej pe'ɨ́n pú'een pej i'i yaujra'an ɨ́ Dios . Mú'ee pej a'ɨ́ɨn pú'een ɨ́ pej titaata'aíjte'esin itejmi , i tej Israél jetze ajtéme'ecan .
43001050	Aj pu'i Jesús ayén tiraata'ixaa tɨjɨ́n : ― Mú'ee pej piyen té'atzaahuate'e pe'ɨ́jna jɨme'e nej niyen timuaatá'ixaa yee nej ne'uun muaja'useíj patɨ́'ɨj pe'uun e'irácatii ɨ́ huaréj jete . Ayee nu tí'imua'ixaate'e pej pauj piyen tí'iseijran ti'itɨ́j jɨme'e tɨ jaítze'e ruxe'eve'e caí a'ɨ́jna .
43001051	Ajta ayén tiraata'ixaa tɨjɨ́n : ― Ayee nu tí'imua'ixaate'e tzáahuati'ira'a jɨme'e pej piyen raseijran tɨ ayén antacúuni'ihua a'ame u ta japua . Majta a'ɨ́ɨme ɨ́ mej me'uun tí'ivaɨre'e Dios tɨ é'eseijre'e , a'ɨ́ɨ mú yéve'ecánineíca'a muá'aju'u ineetzi jemi , i nej neajta teáata'a jetze airáane . Majta mú a'uun á'ujnineica'a muá'aju'u me'újna u ta japua .
43002001	Tɨ́'ɨj huaíca xɨca jetze teuumé'eca , seɨ́j pu huaténe'ɨcheca'a a'ájna já'ahua'a Galilea , chajta'a tɨ ayén téja'arájtehuaa tɨjɨ́n Caná . Ajta a'ɨ́ɨn náɨnajra'an ɨ́ Jesús , a'uun a'utéveeca'a .
43002002	Majta a'ɨ́ɨme ɨ́ mej tí'iyeste , a'ɨ́ɨ mú raatá'inee me'ɨ́jna ɨ́ Jesús , majta hua'utá'inee a'ɨ́mej ɨ́ mej jamuan á'ujujhua'ane'e , mej mi huá'a jamuan tiú'uyesten .
43002003	Tɨ́'ɨj huaxɨ́j a'ɨ́jna ɨ́ viinu , aj pu'i a'ɨ́ɨn náɨnajra'an ɨ́ Jesús ayén tiraata'ixaa a'ɨ́jna tɨjɨ́n : ― Capu ché'e urajmuaa ɨ́ viinu .
43002004	Tɨ'ɨj jí Jesús ayén tiu'utaniú tɨjɨ́n : ― Náànaj , ¿ a'iné petí'ijxe'eve'e ineetzi jemi ? Capúu xɨ a'ájna teja'uré'ene ɨ́ nej jetzen a'ɨ́mej jemi huataseíjre'en meneseíiraca a'ɨ́ɨme ɨ́ teɨte .
43002005	Aj pu'i a'ɨ́ɨn náɨnajra'an ayén tihua'utá'ixaa a'ɨ́mej ɨ́ mej tí'ivaɨre'e tɨjɨ́n : ― Setá'aj siyen huárɨni a'ij tɨ a'ɨ́ɨn tejámuaatá'ixaate'esin .
43002006	Ajta a'uun vejli'i teja'uvéejme'ecaa ɨ́ xa'ari . Ayee pu tí'ipua'ameca'a a'achú cumu arájsevi tɨ tetej jɨme'e taavíjhuaca'a . A'ii pu a'ɨ́ɨn pú'een ɨ́ mej me'ɨ́jna jɨ́n tiu'ujá'usi na'ari me'ɨ́jna jetze huaɨ́'ɨhua a'ɨ́ɨme ɨ́ mej Israél jetze ajtéme'ecan mej mi miyen me'ɨ́jna jɨ́n araúrasten ɨ́ ruye'irá . Ayee pu té'uvejrica'a a'achú cumu seité liitro , na'ari seité liitro japuan tamuáamuata'a .
43002007	Aj pu'i Jesús ayén tíhua'uta'aíj a'ɨ́mej ɨ́ mej tí'ivaɨre'e . Ayen tɨjɨ́n : ― Setá'aj ra'avé'ejɨste'axɨ'ɨn ɨ́ jaj ɨ́ xa'ari tzajta'a .
43002008	Aj pu'i ayén tihua'utá'ixaa tɨjɨ́n : ― Setá'aj ru'itajánɨ'ɨn cɨ́j caj ɨ́ jaj tu'urájmuaa mɨ xa'ari tzajta'a . Setá'aj seajta raatá'an se'ɨ́jna tɨ a'ɨ́jna jɨ́n antiújmua'aree mej yé tí'iyeste . Aj mú mi miyen raatá'a .
43002009	Ajta a'ɨ́ɨn tɨ antiújmua'aree , a'ɨ́ɨ pu ra'anti'í a'ɨ́jna ɨ́ jaj tɨ huateújviinutaca'a . A'ɨ́ɨ pu caí ramua'areereca'a a'u tɨ é'eme'ecan a'ɨ́jna ɨ́ viinu . Mɨ́ majta a'ɨ́ɨme ɨ́ mej tí'ivaɨre'e , a'ɨ́ɨ mú xaa ramua'areereca'a . A'ɨ́j pu jɨ́n , a'ɨ́ɨ pu raatajé a'ɨ́jna ɨ́ ja'atɨ tɨ huaténe'ɨcheca'a .
43002010	Ayee pu tiraata'ixaa tɨjɨ́n : ― Ja'atɨ́ tɨ na'a , ayée tu tí'ijrɨ'ɨre . Amuacaí pu hui hua'atá'aca a'ɨ́jna ɨ́ viinu tɨ jaítze'e rɨ́'en . Tɨ́ pua'a meri tá'aruaj , aj pu'i a'ɨ́ɨn hua'utá'asin ɨ́ tɨ caí rɨ́'en . Mɨ́ pajta mú'ee , mé'e pu a'ayeúche ɨ́ tɨ jaítze'e rɨ́'en tɨ́j na'a tej autéjhuii tej tij íjii ra'antiyé'en . ― Ayee pu tiraata'ixaa .
43002011	A'ii pu a'ɨ́ɨn pú'eene'e ɨ́ tɨ amuacaí ayén ti'itɨ́j jɨ́n huarɨ́j a'ɨ́jna ɨ́ Jesús , ɨ́ mej jɨ́n rɨ́'ɨ tira'utaseíj . Ayee pu huarɨ́j a'ujna u Caná , chajta'a tɨ a'uun a'utacá'a u Galilea . Ayee pu huá'a jemi huataseíjre ɨ́ tí'imuarɨ'eri'ire'ara'an ɨ́ tɨ jɨ́n rɨ́'ɨ tihua'utá'a . Majta a'ɨ́ɨme ɨ́ mej jamuan á'ujujhua'ane'e , a'ɨ́ɨ mú jaítze'e rá'antzaahua .
43002012	Tɨ́'ɨjta'i , a'uun a'ucáane a'ujna Capernaúm a'ɨ́mej jamuan ɨ́ náɨnajra'an , ajta ihuáamua'ame'en . A'uu mú é'etee a'achú pua'an xɨcaj .
43002013	Tɨ́'ɨj ari vejli'itaca'a a'ájna mej jetzen miyen ra'utámua'aree a'ájna xɨcájra'an tɨ jetzen Dios tihua'utá'uuni'iri'i a'ɨ́mej ɨ́ mej Israél jetze ajtéme'ecantaca'a , tɨ'ɨquí Jesús án a'ujnéj a'ujna Jerusalén .
43002014	A'uu pu a'uteájrupi ta'anténine'i ɨ́ teyuu tɨ a'utéjvee . Aj pu'i a'uun huá'uteu a'ɨ́mej ɨ́ mej tí'itetu'araca ti'iteén huáacasi nusu cáne'axɨ ca'ɨ́n cucui'ise . Ajta seica pu huáteu ɨ́ mej án e'ijtéjcaa meesa jetze mej mi tumin huapuáta'ata .
43002015	Aj pu'i cuaarta huatétaahuaca'a caujnari jɨme'e . Tɨ'ɨj jí a'ɨ́jna jɨ́n hua'irámuari naíjmi'ica . A'ɨ́mej pu ajta huiiramuári ɨ́ cáne'axɨ , ajta ɨ́ huáacasi . Ajta pu pɨ́ té'ejhua'axɨxɨ ɨ́ tihuá'ameesa a'ɨ́mej ɨ́ mej japuan tumin tí'ipuata'ati'iraca'a . Ajta nainjapua ráahua'astɨ́raa ɨ́ tumin .
43002016	Ayee pu tihua'utá'ixaa a'ɨ́mej ɨ́ mej cucui'ise tu'araca tɨjɨ́n : ― Setá'aj te'irá'an nain ɨ́ tɨ ayun tí'iseijre'e . Caxu ché'e siyen raruure niyá'upua tɨ raatéechi'i . Ché'e caí ayén ti'itéva'ɨrihua'an tɨ́j chi'i ɨ́ mej tzajta'an tumin mua'itɨcɨ . ― Ayee pu tihua'utá'ixaa .
43002017	Majta a'ɨ́ɨme ɨ́ mej jamuan á'ujujhua'ane'e , aj mú mi miyen ra'utámua'areeri'i tɨ ayén té'eyu'usi'i tɨjɨ́n : “ Na'anca'anéecan nu yeehui jɨ́n niyen yé á'aseca a'u pej a'utéechi'i nej ni muaateánajche . ”
43002018	Majta a'ɨ́ɨme ɨ́ mej tihuá'aijte'e ɨ́ mej Israél jetze ajtéme'ecan , ayée mú tirájhuaviiri'i tɨ ij a'ɨ́ɨn ca'anéeri jɨ́n ti'itɨ́j hua'utaseíjrate'en ɨ́ mej jɨ́n rɨ́'ɨ tiraaseíj . Miyen tɨjɨ́n : ― Patá'aj taataseíjrate'en ti'itɨ́j ɨ́ tej jɨ́n a'ij tímua'utaséij tej ti te'ɨ́jna jɨ́n ráamua'aree pej pe'ɨ́jna jɨ́n antí'amua'aree pej piyen rɨcɨ .
43002019	Jesús pu ayén tihua'utá'ixaa tɨjɨ́n : ― Tɨ́ pua'a siyen raaté'uuna se'íjna i teyuu , nee nu huaíca xɨcaj tzajta'a neajtahua'a ra'ajjájsin .
43002020	Ajta a'ɨ́ɨme ɨ́ Israél mej jetze ajtéme'ecan , ayée mú titeetaniú tɨjɨ́n : ― Ayee pu hui á'atee a'achú cumu hua'apuate nine'ira'a japuan arájsevi mej rá'ajtaahuaca'a . ¿ Ni qui mú'ee piyen huaíca xɨcaj tzajta'a pajtáhua'a rá'ajtaahua ? ― Ayee mú tiraata'íhua'uri'i .
43002021	Mɨ́ ajta a'ɨ́ɨn Jesús , a'ɨ́ɨ pu a'ɨ́jna jɨ́n tí'ixajtaca'a ɨ́ teyuu tɨ jetzen seijre'e . A'ii pu a'ɨ́ɨn pú'eene'e ɨ́ tévira'an .
43002022	Tɨ́'ɨj Dios ra'ajjáj ɨ́ Jesús huá'a tzajta'a ɨ́ mej meri huácuii , a'ɨ́ɨme ɨ́ mej jamuan á'ujujhua'ane'e , aj mú mi ra'utámua'areeri'i a'ij tɨ tiu'utaxájtaca'a a'ɨ́jna jɨme'e . Ajta , ayén tihuá'amitɨejte'eca'a tɨ ayén ti'ayájnaca'a a'ij tɨ té'eyu'usi'ihuaca'a ɨ́ huá'ayu'uxa jetze . Majta rá'antzaahua a'ij tɨ Jesús tiu'utaxájtaca'a .
43002023	Tɨ́'ɨj a'uun a'utéveeca'a u Jerusalén a'ájna xɨcájra'an jetze matɨ́'ɨj tí'iyestejca'a a'ɨ́jna jɨme'e tɨ Dios tihua'utá'uuni'iri'i , jeíhua mú teɨte raaseíj a'ij tɨ Jesús rɨjcaa a'ɨ́jna jɨme'e tɨ huápɨ'ɨ naa tihuá'aseijrate'e . A'ɨ́j mú jɨ́n mu'iitɨ́ rá'antzaahua tɨ nu'u a'ɨ́ɨn pú'eene'e ɨ́ mej rachú'eve'eca'a .
43002024	Mɨ́ ajta Jesús , capu huataúra'a tɨ huataújtuiire'en a'ɨ́mej jemi , a'iné a'ɨ́ɨ pu naíjmi'ica mua'atejca'a .
43002025	Capu ayén ruxe'eve'eca'a tɨ ja'atɨ́ ayén raatá'ixaate'en a'ij tɨ 'een ɨ́ teáata'a , a'iné a'ɨ́ɨ pu ruseɨ́j rú'umua'areereca'a a'ij tɨ 'éene'e mua'atzíire'ara'an ɨ́ tzajta'an ɨ́ tevi .
43003001	A'uun pu seɨ́j a'utéveeca'a tɨ a'ɨ́mej jetze ajtéme'ecantaca'a ɨ́ fariseos . Ayee pu ántehuaaca'a tɨjɨ́n Nicodemo . A'ɨ́ɨ pu seɨ́j a'ɨ́ɨn pú'eene'e ɨ́ hua'avaujsi ɨ́ mej Israél jetze ajtéme'ecan .
43003002	A'ɨ́ɨ pu tɨ́ca'ɨmua á e'iré'ene ɨ́ Jesús jemi . Ayee pu tiraata'ixaa tɨjɨ́n : ― Vásta'a , teen tu ramua'aree pej pe'uun a'uvé'emej ɨ́ Dios jemi a'ɨ́jna jɨme'e a'ij pej titaatá'ixaate'en . Ayee tu tí'ijmua'aree tɨ caí a'ij tí'irɨ'ɨri tɨ ja'atɨ́ ayén rɨjca patɨ́j mú'ee , a'ɨ́jna jɨme'e ɨ́ tej jɨ́n a'ij tímua'utaséij tɨ pua'a caí Dios ayén jemin seijre'e .
43003003	Ajta Jesús ayén tiu'utaniú tɨjɨ́n : ― Jee xaa ne'u , ayée nu tí'imua'ixaate'e tzáahuati'ira'a jɨme'e , tɨ pua'a ja'atɨ́ caí ajtahua'a huanú'ihua , capu rɨ'ɨrí tɨ a'ɨ́ɨn a'uun a'uteárute a'ujna Dios tɨ é'eseijre'e .
43003004	Aj pu'i Nicodemo ayén tiraata'íhua'uri'i tɨjɨ́n : ― ¿ A'iné tí'irɨ'ɨri tɨ ja'atɨ́ ayén ajtahua'a huanú'ihua tɨ pua'a a'ɨ́ɨn ari vásta'a pú'eene'en ? Capu xaa ne'u a'ij tí'irɨ'ɨri tɨ ajtahua'a atéhui'ixɨn ɨ́ jucáara'an jetze ɨ́ runáàna tɨ ij ajtahua'a huanú'ihua . ― Ayee pu tiraata'ixaa a'ɨ́jna ɨ́ Nicodemo .
43003005	Tɨ'ɨj jí Jesús ayén tiraata'ixaa tɨjɨ́n : ― Ayee nu tí'imua'ixaate'e tzáahuati'ira'a jɨme'e , tɨ pua'a caí ayén huaujjéjcuare'en a'ɨ́jna jɨme'e tɨ ayén huaújmuaɨ'ɨhua jaj jɨme'e , ajta tɨ pua'a caí ayén ajtahua'a huanú'ihua a'ɨ́jna jɨme'e tɨ a'ɨ́ɨn xɨéjniu'ucare'ara'an ɨ́ Dios ayén huateáturan ɨ́ jemin , capu a'ij tí'irɨ'ɨri tɨ a'ɨ́ɨn ja'atɨ́ a'uun a'uteárute a'ujna Dios tɨ é'eseijre'e .
43003006	Seɨcɨé pu 'een a'ɨ́jna tɨ a'ɨ́jna jetze airáninei tɨ ayén ratéhua'ira'a . Ayee pu che'atá na'a seɨcɨé 'een a'ɨ́jna tɨ a'ɨ́jna jetze airaújneijte ɨ́ xɨéjniu'ucare'ara'an ɨ́ Dios .
43003007	’ Capej a'ij té'amuajca nej niyen tí'imua'ixaate'e yee ruxe'eve'e pej pajtáhua'a huanú'ihua .
43003008	Casi'i , ayée pu rɨcɨ ɨ́ eeca . Nain japua pu huá'eecaj . Pajta ranamua tɨ jújhua'ana . Mɨ́ ajta , capu a'ij timuá'amitɨejte'e a'u tɨ pújme'en a'uvé'eye'i na'ari a'u tɨ pújme'en huarú'ipi . Ayee pu che'atá na'a tihuá'aruure matɨ́j mena'a pua'amé ɨ́ mej miyen airaújneijte me'ɨ́jna jetze ɨ́ xɨéjniu'ucare'ara'an ɨ́ Dios . ― Ayee pu tiraata'ixaa a'ɨ́jna ɨ́ Jesús .
43003009	Ajta a'ɨ́ɨn Nicodemo ayén tiraata'íhua'uri'i tɨjɨ́n : ― ¿ A'iné tí'irɨ'ɨri tɨ ayén teja'uré'enen ?
43003010	Tɨ'ɨj jí Jesús ayén tiraata'ixaa tɨjɨ́n : ― Mɨ́ pej tihuá'amua'ate a'ɨ́mej ɨ́ mej Israél teecan jetze ajtéme'ecan , ¿ ni tzaa ayén ti'ayajna pej caí yaú'itɨe a'ij nej tí'imua'ixaate'e ?
43003011	Ayee nu tí'imua'ixaate'e tzáahuati'ira'a jɨme'e , ayée tu te'ɨ́jna jɨ́n tí'ixaxa'a ɨ́ tej tiyen ramua'aree , teajta te'ɨ́jna jɨ́n tiu'utaxájta ɨ́ tej tajɨ́'ɨ jɨ́n tiu'uséij . ’ Mɨ́ seajta mú'een , caxuu xɨ ra'ancuré'a a'ij tej tejá'amua'ixaate'e .
43003012	Ayee nu ne'ɨ́jna jɨ́n timuaatá'ixaa a'ij tɨ tí'irɨneca íiyen chaanaca japua . Mɨ́ pajta mú'ee , capej jɨ́me'en té'atzaahuate'e . ¿ A'iné tí'irɨ'ɨri pej piyen té'antzaahuate'en tɨ pua'a niyen ne'ɨ́jna jɨ́n timuaatá'ixaate'en a'ij tɨ tí'irɨneca u ta japua Dios tɨ é'eseijre'e ? Capu xaa ne'u a'ij tí'irɨ'ɨri .
43003013	’ Capu ja'atɨ́ ja'anáj u a'ujnéj u ta japua sino a'ɨ́ɨ pu'u ɨ́ tɨ yé ve'ecáane íiyen chaanaca japua . Nee nu ne'ɨ́n pú'een i nej neajta teáata'a jetze airáane .
43003014	Ajta , tɨ́j a'ɨ́ɨn Moisés ajmí'i ra'ajpí a'ɨ́jna ɨ́ cu'ucu'u a'ujna já'ahua'a tɨ caí é'e tí'itɨɨtaca'a , ayée pu che'atá na'a tiú'ujxe'eve'e tɨ Dios ayén na'ajján ineetzi i nej neajta teáata'a jetze airáane , tɨ ij ayén tihuá'acɨ'ɨti a'achú mej pua'amé ná'antzaahuate'esin mej mi miyen ruuri huateáturan tɨ́j na'a rusén jɨme'e .
43003015	
43003016	’ Ayee pu Dios ayén hua'utaxɨ́'eve a'ɨ́mej ɨ́ mej yen huachéjme íiyen chaanaca japua tɨ i ayén neja'uta'íteca'a ineetzi , nej nee nena'a caj tí'iyaujra'an , nej ni niyen huámɨ'ɨni huá'a jetze me'ecan mej mi caí antipuá'are sino tɨ ayén tihuá'acɨ'ɨti mej mi miyen ruuri huateáturan tɨ́j na'a rusén jɨme'e , a'achú mej pua'amé miyen na'ará'astijre'esin ineetzi .
43003017	Ayee pu xaa ne'u ti'ayajna . Capu Dios ayén neja'uta'íteca'a nej yé ve'ecáanen íiyen chaanaca japua nej ni niyen hua'uxɨ́jte'en ne'ɨ́mej ɨ́ mej yen huachéjme ne'ɨ́jna jɨme'e nej ni puaíjtzi hua'utá'an sino ayée pu neja'uta'íteca'a nej ni huá'a japua huániuuni ne'ɨ́jna jɨme'e nej naíjmi'ica tiu'utá'uuni'i .
43003018	’ Ayee pu tí'ijcɨ'ɨti ja'atɨ́ tɨ na'a tɨ ayén ná'astijre'e ineetzi , nej ni caí ra'uxɨ́jte'en , neajta caí puaíjtzi raatá'an . Mɨ́ ajta a'ɨ́ɨn , ja'atɨ́ tɨ na'a tɨ caí ná'astijre'e ineetzi , Dios pu ari ra'uxɨ́jte tɨ ij ayén puaíjtzi raatá'an a'ɨ́jna jɨme'e tɨ a'ɨ́ɨn caí ná'astijre'e ineetzi nej nee nena'a caj tí'iyaujra'an ɨ́ Dios .
43003019	’ Ayee pu ari huá'a jɨ́me'en ra'uxɨ́jte ɨ́ Dios nej neri huá'a jemi huataseíjre a'ɨ́mej jemi ɨ́ mej yen huachéjme chaanaca japua nej ni niyen tíhua'utétatzavi'i . Mɨ́ majta me'ɨ́n ɨ́ teɨte , ayée mú jaítze'e raataxɨ́'eve mej me'uun a'uteáturan a'u tɨ a'utɨ́ca'a mej caí raataxɨ́'eve mej me'uun a'uteáturan a'u tɨ á'uneeri'i . Ayee mú 'een jɨ́n raataxɨ́'eve a'iné a'ij mú pua'a titetiújcha'ɨɨca'a .
43003020	’ Ayej xaa ne'u ti'ayajna , ja'atɨ́ tɨ na'a tɨ ayén a'ij pua'a ti'itiújcha'ɨɨ , capu a'atzu ra'aráanajche tɨ ayén huárɨni tɨ a'ij pua'a 'een jɨme'e a'u tɨ á'uneeri'i . Capu xaa ne'u ayén á'ujca'ane tɨ ayén a'ij pua'a huárɨni a'u tɨ á'uneeri'i a'ɨ́jna jɨme'e tɨ rátziɨɨne'e tɨ ij ayén huatámitɨeere'en a'ij tɨ 'een a'ɨ́jna tɨ jɨ́n ayén rɨcɨ .
43003021	’ Mɨ́ ajta , ja'atɨ́ tɨ na'a tɨ hui tzáahuati'ira'a jɨ́n rɨ́'ɨ ti'itiújcha'ɨɨ , a'ɨ́ɨ pu xaa ayén á'ujca'ane tɨ ayén rɨjca a'u tɨ á'uneeri'i tɨ ij ayén huatámitɨeere'en temua'a naa tɨ ayén rɨcɨ a'ɨ́jna jɨme'e tɨ rá'astijre'e ɨ́ Dios . ― Ayee pu tiu'utaxájtaca'a ɨ́ Jesús .
43003022	Tɨ́'ɨj i Jesús a'uun á'ume a'ájna já'ahua'a , a'uun tɨ a'utacá'a u Judea . Majta mú jamuan a'ucɨ́j a'ɨ́ɨme ɨ́ mej jamuan á'ujujhua'ane'e . A'uu pu huá'a jamuan a'utéveeca'a a'achú pua'an xɨcaj . Ajta huá'umuaɨ'ɨhuaca'a ɨ́ teɨte .
43003023	A'ajná'ɨmua , a'ɨ́ɨ pu Juan ajta huá'amuaɨ'ɨhuaca'a a'ájna já'ahua'a chajta'a tɨ ayén téja'arájtehuaa tɨjɨ́n Enón . A'uu pu vejli'i a'utacá'a u chajta'a tɨ ayén téja'arájtehuaa Salim . Ayej tí'iruurejca'a a'iné jeíhua pu jájmuaaca'a a'ujna . Majta mú jeíhua teɨte e'iré'enineica'a ɨ́ jemin tɨ ij huá'umuaɨ'ɨhua .
43003024	Ayee pu tí'iruurejca'a a'iné camúu xɨ ra'iténajca'a me'ɨ́jna ɨ́ Juan .
43003025	Matɨ́'ɨj mi autéjhuii a'ɨ́ɨme ɨ́ mej Juan jamuan á'ujujhua'ane'e mej tiújtea'axɨ'ɨn a'ɨ́mej jamuan ɨ́ seica ɨ́ mej Israél jetze ajtéme'ecan me'ɨ́jna jɨme'e ɨ́ hua'aye'ira , ɨ́ tɨ nu'u ayén ruxe'eve'e mej nu'u 'é'etiɨ'ɨhuáxɨ'ɨn .
43003026	Matɨ́'ɨj mi e'iré'ene ɨ́ Juan jemi . Aj mú mi miyen tiraata'ixaa tɨjɨ́n : ― Rabí , casi'i a'ij tɨ rɨcɨ a'ɨ́jna tɨ a'uun a'utéveeca'a mú'eetzi jemi patɨ́'ɨj pe'uun u jetze pújme'en u Jordán . A'ii pu hui a'ɨ́ɨn pú'een ɨ́ pej jɨ́me'en tiu'utaxájtaca'a . Ajta íjii , a'ɨ́ɨ pu huá'amuaɨ'ɨhua ɨ́ teɨte . Majta naími'i mú e'iré'eninei ɨ́ jemin .
43003027	Ajta a'ɨ́ɨn Juan , ayée pu tiu'utaniú tɨjɨ́n : ― Tɨ́j na'a tɨ ja'atɨ́ ayén ra'ancuré'asin , ayée pu tí'ijcɨ'ɨti a'ɨ́jna jɨme'e tɨ Dios ayén tiraatá'asin .
43003028	Mú'een xu hui seajta seri náanamuajri'i nej niyen tejámuaatá'ixaa yee nej caí ne'ɨ́n pú'een ɨ́ Cɨríistu'u tɨ Dios ra'antíhua'u , sino Dios pu ayén neja'uta'íteca'a nej ni amuacaí huataseíjre'en mú'ejmi jemi .
43003029	’ Ayee pu tí'irɨneca tɨ́'ɨj ja'atɨ́ huaténe'ɨche . A'ɨ́jna ɨ́ 'ɨ́ita'a , a'ɨ́ɨ pu huateáturaasin a'ɨ́jna jemi tɨ ra'ancuré'evi'itɨ . Ajta a'ɨ́ɨn amiigura'an ɨ́ ja'atɨ , a'ɨ́ɨ pu á vejli'i a'utéveeca tɨ ij ayén rá'anvi'itɨn a'ɨ́jna ɨ́ 'ɨ́ita'a a'ɨ́jna jemi ɨ́ teáata'a . A'ɨ́ɨ pu ajta ayén rutémua'ave'e a'ɨ́jna jɨme'e tɨ ayén ranamua a'ij tɨ a'ɨ́ɨn ja'atɨ́ tiu'utaxájta a'ɨ́jna jɨme'e tɨ ari ra'ancuré'evi'itɨ a'ɨ́jna ɨ́ 'ɨ́ita'a . Ayee nu hui che'atá nena'a netémua'ave'e inee , a'iné pu'uri antipuá'ari ɨ́ nej jɨ́n antínmua'aree .
43003030	’ Ayee pu tiú'ujxe'eve'e tɨ a'ɨ́ɨn jaítze'e ve'ecán jɨ́n te'enteárute . Ajta ineetzi jemi , ayée pu ajta ruxe'eve'e nej jaítze'e cɨliéene'e jɨ́n tiu'utévaɨre'en . ― Ayee pu tiu'utaxájtaca'a a'ɨ́jna ɨ́ Juan .
43003031	’ A'ɨ́jna tɨ hui u e'icaanej u júte'e , a'ɨ́ɨ pu nain jɨ́n antiújmua'aree . Neajta inee , i nej íiyen chaanaca japua me'ecan , íiye nu hui me'ecan , neajta niyen tí'ixaxa'a a'ij tɨ ti'itɨ́j rɨ́ɨj á'aye'i íiyen chaanaca japua . Ajta a'ɨ́ɨn tɨ júte'e e'icaanej , a'ɨ́ɨ pu nain jɨ́n antiújmua'aree .
43003032	A'ɨ́ɨ pu ayén a'ɨ́jna jɨ́n tí'ixaxa'a a'ij tɨ a'ɨ́ɨn tiu'uséij , ajta a'ij tɨ a'ɨ́ɨn tiú'unamuajri'i ɨ́ Dios jemi . Mɨ́ ajta , capu ja'atɨ́ rá'atzaahuate'e a'ij tɨ ti'ixa .
43003033	Ajta a'ɨ́ɨn tɨ ayén rá'antzaahuate , a'ɨ́ɨ pu ayén raatá'itɨira tɨ ayén ti'ayajna tɨ Dios ayén tzáahuati'ira'a jɨ́n tí'ixaxa'a .
43003034	’ A'ɨ́jna tɨ Dios ya'uta'íteca'a , ayée pu hui che'atá na'a a'ɨ́jna jɨ́n ti'ixa a'ij tɨ tiu'utaxájtaca'a ɨ́ Dios . Ayee pu a'ɨ́jna jɨ́n rɨcɨ a'iné Dios pu ayén raatá'a tɨ a'ɨ́ɨn xɨéjniu'ucare'ara'an ɨ́ Dios nain jɨ́n huateáturan ɨ́ jemin .
43003035	Ajta , a'ɨ́ɨn ya'upuáara'an raxɨ́'eve'e ɨ́ ruyauj , ajta ayén raatá'a tɨ a'ɨ́ɨn yaujra'an nain jɨ́n antiújmua'aréere á'ara'ani .
43003036	’ A'ɨ́jna tɨ rá'astijre'e a'ɨ́jna ɨ́ yaujra'an , a'ɨ́ɨ pu ruuri huateáturaasin ɨ́ Dios jemi tɨ́j na'a rusén jɨme'e . Ajta a'ɨ́ɨn tɨ caí ayén tira'ará'astijre'e , capu racɨ'ɨti tɨ ruuri huateáturan ɨ́ Dios jemi sino Dios pu puaíjtzi raatá'asin .
43004001	Majta me'ɨ́n ɨ́ fariseos , ayée mú ráamua'areeri'i tɨjɨ́n jaítze'e pu nu'u huá'amua'itɨjcɨ ɨ́ teɨte a'ɨ́jna ɨ́ Jesús caí a'ɨ́jna ɨ́ Juan . Ajta nu'u huá'amuaɨ'ɨhua .
43004002	Mɨ́ ajta a'ɨ́ɨn Jesús , capu ayén tihuá'amuaɨ'ɨhuaca'a , sino a'ɨ́ɨme mu'u ɨ́ mej jamuan á'ujujhua'ane'e .
43004003	Ajta a'ɨ́ɨn Jesús , tɨ́'ɨj ayén tiú'unamuajri'i mej nu'u miyen tiráamua'areeri'i a'ɨ́ɨme ɨ́ fariseos , aj pu'i a'uun e'erájraa u Judea . Tɨ'ɨj jí ajtahua'a a'uun a'utamé ájtepua u Galilea .
43004004	Ayee pu tiú'ujxe'eve'eca'a tɨ a'uun já'ita'a a'uré'enen u Samaria .
43004005	Tɨ'ɨj jí a'uun a'ará'a chajta'a tɨ ayén téja'arájtehuaa tɨjɨ́n Sicar , tɨ a'uun ajtéme'ecan u Samaria . A'uu pu vejli'i a'utacá'a a'ɨ́jna chuéjra'a tɨ a'ɨ́ɨn nu'u Jacobo teecan raatapuaíjve ɨ́ ruyauj ɨ́ José teecan .
43004006	A'uu pu ye'etéecu a'ɨ́jna ɨ́ Jacobo . Ajta a'ɨ́ɨn Jesús , a'úu pu a'ujyeíjxɨ á vejli'i a'utɨ́ e'etécun a'iné temua'a pu tí'icua'anaca'a a'ɨ́jna jɨme'e tɨ á'atee tɨ huaméj ɨ́ juye jetze . A'atzaj a'ájna pɨ́tí'irɨjcaa á tacuarixpua .
43004007	Tɨ'ɨj jí seɨ́j á e'iré'ene , 'ɨ́ita'a tɨ Samaria é'eme'ecan . Ayee pu a'ɨ́jna jɨ́n e'iré'ene tɨ ij jaj aiitajánɨ'ɨn . Aj pu'i Jesús ayén tiraatajé tɨjɨ́n : ― Cɨ́j caj jaj tinaatá'a .
43004008	Majta a'ɨ́ɨme , ɨ́ mej jamuan á'ujujhua'ane'e , a'úu mú á'uju'un u chajta'a mej mi cua'ira tiú'unanan .
43004009	Ajta a'ɨ́ɨn 'ɨ́ita'a ayén tiraata'ixaa tɨjɨ́n : ― Mú'ee pej hui Israél jetze ajtéme'ecan . Neajta inee , inee i'i 'ɨ́ita'a íiye nej Samaria me'ecan . ¿ A'iné 'een jɨme'e piyen jaj nehuavii nej cɨ́j caj timuaatá'an ? ( Ayee pu tiu'utaxájtaca'a a'ɨ́jna ɨ́ 'ɨ́ita'a a'iné , a'ɨ́ɨme ɨ́ mej Israél jetze ajtéme'ecan , camu a'ij á'ujmua'ara a'ɨ́mej jemi , ɨ́ mej Samaria é'eche . )
43004010	Aj pu'i Jesús ayén tiraata'ixaa tɨjɨ́n : ― Tɨ́ pua'a pej mua'areere ti'itɨ́j tɨ jɨ́n Dios ruxɨ́'evi'ira'a jɨ́n muaatapuaíjve'esin , pajta ramua'areere ja'atɨ́ nej pú'een inee , i nej niyen muahuavii , ayée pej naatahuavíiranche'e . Neajta nu niyen ne'ɨ́jna muaatá'aniche'en ne'ɨ́jna ɨ́ jaj ɨ́ pej jɨ́n rusén jɨ́n ruuri .
43004011	Ajta a'ɨ́ɨn ɨ́ 'ɨ́ita'a , ayée pu tiraata'ixaa tɨjɨ́n : ― Nevástara'a , capej ti'itɨ́j tícha'ɨɨ ɨ́ pej jɨ́n ra'itajánɨ'ɨn ɨ́ jaj , ajta jeíhua pu hui ucátee ɨ́ tɨ atécun . ¿ A'uné jetze péye'ejánɨ'ɨsin pe'ɨ́jna ɨ́ jaj ?
43004012	¿ Ni piyen jaítze'e ti'itɨ́j jɨ́n antí'amua'aree mú'ee caí a'ɨ́jna ɨ́ tayá'upuacɨ'ɨ , a'ɨ́jna ɨ́ Jacobo teecan tɨ ayén taatá'a tej tiyen a'uyé'en iiyecuí ? A'ɨ́ɨ pu ajta ayajna yé'ecare'e , majta a'ɨ́ɨme ɨ́ yaújmua'ame'en , majta ɨ́ tihuá'aye'emuaaca'a .
43004013	Ayee pu tiu'utaniú a'ɨ́jna ɨ́ Jesús tɨjɨ́n : ― Ayee nu tí'imua'ixaate'e tɨ ayén tihuá'aruuren a'achú mej pua'amé miyen raye'e me'ɨ́jna ɨ́ jaj tɨ aiitáninei mɨ ta'atécun jetze . Matɨ́'ɨj huayé'en , majtáhua'a mú huata'í'icu méjca'i huáyee .
43004014	Mɨ́ ajta , ja'atɨ́ tɨ na'a tɨ a'ɨ́jna huayé'en ɨ́ jaj nej hui niyen raatá'asin , capu ché'e ja'anáj huata'í'imɨ . Jee xaa ne'u , ayée pu seíire'e a'ame ɨ́ jemin tɨ a'ɨ́jna ɨ́ jaj nej niyen tiraatá'asin tɨ ayén aiitáninéica'a a'ame tɨ ij a'ɨ́ɨn ja'atɨ́ rusén jɨ́n ruuri á'ara'ani . ― Ayee pu tiu'utaxájtaca'a a'ɨ́jna ɨ́ Jesús .
43004015	Aj pu'i a'ɨ́ɨn 'ɨ́ita'a ayén tiraata'ixaa tɨjɨ́n : ― Nevástara'a , patá'aj piyen cɨ́j caj tinaatá'an pe'ɨ́jna ɨ́ jaj nej ni caí ché'e huata'í'imɨn , tɨ ij ajta caí ché'e ayén tiú'ujxe'eve'e nej niyen yeraajéin neyajna .
43004016	Aj pu'i ɨ́ Jesus ayén tiraata'ixaa tɨjɨ́n : ― Aricu , u a'utájee ɨ́ tɨ muajá'uvi'itɨn . Pajta mú a'uvé'eme'en .
43004017	Aj pu'i a'ɨ́ɨn 'ɨ́ita'a ayén tiraata'ixaa tɨjɨ́n : ― Capu ja'atɨ́ nejá'uvi'itɨn . Aj pu'i ayén tiraata'ixaa a'ɨ́jna ɨ́ Jesús tɨjɨ́n : ― Xɨ́'epɨ'ɨn pej tiu'utaxájtaca'a tɨ nu'u caí ja'atɨ́ muajá'uvi'itɨn .
43004018	Ayee pu ti'ayajna ɨ́ mej meri anxɨ́vi ará'ase muá'araa a'ɨ́ɨme ɨ́ mej muatévi'itɨne'e . Ajta a'ɨ́ɨn ɨ́ pej jamuan á'uca íjii , capu muajá'uvi'itɨn a'ɨ́jna . Ayee pej tzáahuati'ira'a jɨ́n tiu'utaxájtaca'a .
43004019	Aj pu'i ayén tiraata'ixaa a'ɨ́jna ɨ́ 'ɨ́ita'a tɨjɨ́n : ― Nevástara'a , ayée pu hui tiná'amitɨejte'e pej piyen Dios jetze me'ecan tí'ixaxa'a .
43004020	Tavaújsimua'acɨ'ɨ mú raná'amiche'e ɨ́ Dios a'íjna jetze ɨ́ jɨrí . Mɨ́ seajta mú'een , mɨ sej Israél jetze ajtéme'ecan , ayée xu tí'ixaxa'a tɨ ayén ruxe'eve'e tej te'uun yé'ana'amiche'en a'ujna já'ahua'a u Jerusalén . ― Ayee pu tiraata'ixaa .
43004021	Ajta a'ɨ́ɨn Jesús , ayée pu tiu'utaniú tɨjɨ́n : ― 'Ɨ́ita'a , ayée nu tí'imua'ixaate'e tzáahuati'ira'a jɨme'e , pu'uri tɨ́n teja'uré'enejsin a'ájna xɨcájra'an jetze sej caí ché'e raná'amiche'e xá'aju'un ɨ́ tayá'upua íiyen jɨrí japua , camu majta ché'e raná'amiche'e muá'aju'u u Jerusalén .
43004022	’ Mú'een , mɨ sej Samaria é'eme'ecan , ayée xu hui caí ramua'ate se'ɨ́jna ɨ́ sej rana'amiche . Mɨ́ teajta iteen , teen tu ramua'ate te'ɨ́jna ɨ́ tej rana'amiche a'iné a'ɨ́jna tɨ ayén ta japua niuuni , a'ɨ́mej jetze pu huataseíjre'esin ɨ́ mej Israél jetze ajtéme'ecan .
43004023	’ Mɨ́ ajta , pu'uri tɨ́n teja'uré'enejsin a'ájna xɨcájra'an jetze mej miyen me'ɨ́jna jetze araújca'anen ɨ́ xɨéjniu'ucare'ara'an ɨ́ Dios mej mi miyen tzáahuati'ira'a jɨ́n raná'amiche'en ɨ́ tayá'upua . Jee xaa ne'u , pu'uri a'ájna teja'uré'ene mej miyen rɨcɨ a'ɨ́ɨme ɨ́ mej tzáahuati'ira'a jɨ́n rana'amiche a'iné tayá'upua pu ayén huá'ahuauhuau a'ɨ́mej ɨ́ mej miyen rana'amiche .
43004024	’ Dios pu xɨéjniu'ucari pú'een , majta a'ɨ́ɨme ɨ́ mej rana'amiche , ayée pu ruxe'eve'e mej me'ɨ́jna jetze araújca'anen ɨ́ xɨéjniu'ucare'ara'an ɨ́ Dios mej mi tzáahuati'ira'a jɨ́n raná'amiche'en . ― Ayee pu tiu'utaxájtaca'a a'ɨ́jna ɨ́ Jesús .
43004025	Ajta a'ɨ́ɨn 'ɨ́ita'a , ayée pu tiraata'ixaa tɨjɨ́n : ― Nee nu hui ramua'aree tɨ a'ɨ́ɨn téjmi jemi huataseíjre'esin a'ɨ́jna ɨ́ tɨ jee Mesías pú'een , ɨ́ mej miyen ratamuá'amua tɨjɨ́n Cɨríistu'u tɨ Dios ra'antíhua'u . Tɨ́'ɨj a'ɨ́ɨn ayén huataseíjre'en , a'ɨ́ɨ pu nain jɨ́n titaatá'ixaate'esin .
43004026	Aj pu'i Jesús ayén tiraata'ixaa tɨjɨ́n : ― Inee , i nej á jamuan ti'ixa , nee nu ne'ɨ́n pú'een .
43004027	Jɨ́me'en pu'u ayén tiu'utaxájtaca'a , aj mú mi uvé'ene a'ɨ́ɨme ɨ́ mej jamuan á'ujujhua'ane'e . Jé'ecan mú a'ij ra'utaseíj me'ɨ́jna jɨme'e tɨ a'ɨ́ɨn 'ɨ́ita'a jamuan tí'ixajtaca'a . Mɨ́ ajta , capu ja'atɨ́ ayén tiraata'íhua'uri'i tɨjɨ́n : “ ¿ A'iné péjruuren pemɨ́jna mɨ 'ɨ́ita'a ? ” Ni camu miyen yee : “ ¿ A'iné 'een jɨme'e piyen jamuan ti'ixa ? ”
43004028	Ajta a'ɨ́ɨn 'ɨ́ita'a , á pu ya'utára a'ɨ́jna ɨ́ ruxa'ari . Tɨ'ɨj jí u á'ume u chajta'a . Aj pu'i ayén tihua'utá'ixaa ɨ́ teɨte . Ayen tɨjɨ́n : ― Mú se'utáuruyi'i sej si ya'useíj ja'atɨ́ tɨ ayén tinaatá'ixaa nain jɨme'e a'ij nej ti'itíncha'ɨɨ . ¿ Ni qui caí a'ɨ́ɨn pú'een ɨ́ Cɨríistu'u ? ― Ayee pu tihua'utá'ixaa .
43004029	
43004030	Matɨ́'ɨj miyen tiráanamuajri'i , aj mú mi me'ɨ́n ɨ́ teɨte huiráacɨ u chajta'a . Matɨ́'ɨj mi me'uun u á'uju'un ɨ́ Jesús jemi .
43004031	Meenti mauj a'ɨ́ɨme ɨ́ mej jamuan á'ujujhua'ane'e , ayée mú ca'anéjri ratá'acare'e tɨ tiú'ucua'ani . Ayee mú tiraata'ixaa tɨjɨ́n : ― Rabí , patá'aj tiú'ucua'ani .
43004032	Aj pu'i ayén tihua'utá'ixaa tɨjɨ́n : ― Nee nu ne'ɨ́jna jɨ́n huaténvaɨre'esin ne'ɨ́jna jɨme'e ɨ́ cua'ira ɨ́ sej caí ramua'ate .
43004033	Majta me'ɨ́n , ayée mú tiúj'ixaate'eca'a tɨjɨ́n : ― Tij ja'atɨ́ ari tiraavé'etuiiri'i ɨ́ cua'ira .
43004034	Aj pu'i Jesús ayén tihua'utá'ixaa tɨjɨ́n : ― A'ɨ́j nu jɨ́n niyen huaténvaɨre'esin ne'ɨ́jna jɨme'e nej ni niyen ra'ará'asten ɨ́ tɨ jɨ́n Dios ayén neja'uta'íteca'a , neajta nej nain jɨ́n ra'antícɨ'ɨti ne'ɨ́jna ɨ́ tɨ jɨ́n tinaa'íjca .
43004035	’ Caxu siyen tiu'utaxájta yee aúche'e te'á'atura a'achú cumu muáacua máxcɨra'i , sej si tiu'uré'atzaana . Ayee nu tejá'amua'ixaate'e , xaaseíj , seajta nainjapua huanéereajra'ani a'ujna mej a'uté'uu ɨ́ mej tí'ihuaste'e . Jéihua mú huacuaínavi'ijmee . Pu'uri huaxɨ́'epɨ'ɨn sej huá'ajseɨre'en sej si tiu'utátuiire'en ɨ́ Dios jemi .
43004036	Ajta íjii , pu'uri ra'ancuré'asin ja'atɨ́ a'ɨ́jna tɨ racɨ'ɨti , a'ɨ́ɨ pu huá'ajseɨre'esin mej mi miyen ruuri huateáturan tɨ́j na'a rusén jɨme'e mej mi naíjmi'i miyen huataújtemua'ave'en , a'ɨ́jna ɨ́ tɨ tiu'uhuáste a'ij tɨ Dios tiraa'íjca , ajta a'ɨ́jna tɨ ayén tiu'uré'atza a'ij tɨ ajta Dios tiraa'íjca .
43004037	’ A'ɨ́j pu jɨ́n ayén ti'ayajna a'ij tɨ té'eyu'usi'i tɨ ayén tɨjɨ́n : “ A'ɨ́ɨ pu raayɨ́'ɨtɨ tɨ tiu'uhuáste'en . Ajta a'ɨ́ɨn ɨ́ seɨ́j ayée pu raayɨ́'ɨtɨ tɨ tiu'uré'atzaana . ”
43004038	Ayee nu hui ne'ɨ́jna jɨ́n amuaata'íteca'a sej si siyen se'ɨ́jna huaré'atzaana a'u sej caí teja'uhuáste . Seica mú jeíhua huápɨ'ɨ tiu'umuárɨej . Seajta mú'een , a'ɨ́j xu siyen ancuré'a ɨ́ mej raamuá'itɨ me'ɨ́jna jɨme'e ɨ́ mej tiu'umuárɨej . ― Ayee pu tihua'utá'ixaa a'ɨ́jna ɨ́ Jesús .
43004039	Majta a'ɨ́ɨme ɨ́ mej Samaria é'eme'ecan , mu'iitɨ́ mú rá'antzaahua me'ɨ́jna jɨme'e tɨ ayén tihua'utá'ixaa a'ɨ́jna ɨ́ 'ɨ́ita'a tɨ jɨ́n Jesús nain tiraata'ixaa a'ij tɨ ti'itiújcha'ɨɨca'a .
43004040	A'ɨ́j pu jɨ́n , me'ɨ́n u e'iré'ene ɨ́ jemin , matɨ́'ɨj mi jeíhua rájhuaviiri'i tɨ i a'ɨ́ɨn a'uun a'uteáturan huá'a jamuan . A'ɨ́j pu jɨ́n , a'uun ayén é'etee huá'a jamuan a'achú cumu hua'apua xɨcaj .
43004041	Majta jeíhua mú jaítze'e rá'antzaahua ɨ́ Jesús me'ɨ́jna jɨme'e a'ij tɨ tihua'utá'ixaa .
43004042	Ayee mú tiraata'ixaa me'ɨ́jna ɨ́ 'ɨ́ita'a tɨjɨ́n : ― Amuacaí tu hui te'ɨ́jna jɨ́n té'antzaahua te'ɨ́jna jɨme'e a'ij pej pena'a peri titaatá'ixaa . Teajta íjii , catu ché'e tiyen te'ɨ́jna jɨ́n tena'a té'antzaahuate'e sino tu'uri tiyen ráanamuajri'i tajɨ́ɨmua'a . Teajta hui tiyen ramua'aree tzáahuati'ira'a jɨme'e tɨ a'ɨ́ɨn pú'een a'ɨ́jna tɨ ayén téjmi japua niuuni tetɨ́j tena'a pua'amé yen seijre'e chaanaca japua .
43004043	Tɨ́'ɨj teuumé'eca a'achú cumu hua'apua xɨcaj , aj pu'i a'ɨ́ɨn Jesús huirájraa a'ujna . Aj pu'i a'uun á'ume ájtepua u Galilea .
43004044	Jesús pu ayén huataújxajtaca'a ruseɨ́j mej nu'u caí rɨ́'ɨ tirájcha'ɨɨ a'ɨ́ɨme ɨ́ mej a'uun é'eche a'u tɨ ajta é'eche seɨ́j tɨ Dios jetze me'ecan tí'ixaxa'a . A'ɨ́j pu jɨ́n , huirájraa a'ujna u Judea .
43004045	Mɨ́ ajta a'ɨ́ɨme ɨ́ mej Galilea é'eme'ecan , temua'a mú naa tira'ancuré'evi'itɨ tɨ́'ɨj a'ɨ́ɨn huá'a jemi a'ará'a . Ayee mu'u meri nain tiu'uséijraca'a a'ij tɨ huarɨ́j a'ɨ́jna ɨ́ Jesús tɨ́'ɨj a'uun a'utéveeca'a a'ujna Jerusalén matɨ́'ɨj tí'iyestejca'a a'ájna xɨcájra'an tɨ jetzen Dios tihua'utá'uuni'iri'i . Majta a'ɨ́ɨme ɨ́ mej Galilea é'eme'ecan , a'ɨ́ɨ mú majta a'uté'uuca'a me'újna .
43004046	Ajta a'ɨ́ɨn Jesús , a'ɨ́ɨ pu ajtahua'a huá'umuaareca'a a'ɨ́mej jemi ɨ́ mej me'uun e'echéjme'e me'újna Caná , a'u tɨ ɨ́ jaj a'uteújviinutaca'a . A'ɨ́ɨ pu seɨcɨé ayén ráaruu , ne'u . Ajta pu seɨ́j a'uun a'utéveeca'a tɨ ti'itɨ́j jɨ́n ti'itéveeca'a a'ɨ́jna jemi ɨ́ rey . Ajta a'ɨ́ɨn , seɨ́j pu tiyáujca'a tɨ a'uun á'ucatii a'ujna Capernaúm . Tí'icui'ica'a a'ɨ́jna ɨ́ yaujra'an .
43004047	Tɨ́'ɨj a'ɨ́ɨn ja'atɨ́ ayén ráamua'areeri'i tɨ Jesús a'uun a'arájraa a'ujna Judea , ajta nú'u ari a'uun a'ará'a u Galilea , tɨ'ɨquí a'ɨ́jna ɨ́ ja'atɨ u á'ume ɨ́ jemin . Jéihua pu tirájhuaviiri'i tɨ a'ɨ́ɨn Jesús a'uun á'ume'en a'ɨ́jna jemi tɨ tí'icui'i tɨ ij raarújte'en a'iné pu'uri nu'u tɨ́mua'a mɨ'ɨni .
43004048	Ayee pu Jesús tiraata'ixaa , tɨjɨ́n : ― Caxu ja'anáj té'antzaahuate'esin tɨ pua'a necaí niyen ti'itɨ́j tejamuaataseíjrate'en ɨ́ sej jɨ́n rɨ́'ɨ tína'utaseíj na'ari ti'itɨ́j ɨ́ sej jɨ́n ráamua'aree tɨ Dios ayén naatá'a nej niyen huárɨni .
43004049	Ajta a'ɨ́ɨn tɨ ti'itɨ́j jɨ́n ti'itéveeca'a ɨ́ rey jemi , ayée pu tiraata'ixaa tɨjɨ́n : ― Nevástara'a , patá'aj piyen u á'ume'en neetzi jamuan , na'ari caí , a'ɨ́ɨ pu hui mɨ'ɨni ɨ́ niyauj .
43004050	Ajta Jesús ayén tiu'utaniú tɨjɨ́n : ― Aricu a'u pej é'eche . Pu'uri run ɨ́ ayauj . Ajta a'ɨ́ɨn ja'atɨ́ , a'ɨ́ɨ pu rá'antzaahua a'ij tɨ tiraata'ixaa a'ɨ́jna ɨ́ Jesús . Tɨ'ɨj jí á'uraa .
43004051	Tɨ́'ɨj ari á vejli'i aumé'ecaa a'ɨ́jna ɨ́ ja'atɨ , a'ɨ́ɨ mú ra'antinájcheca'a ɨ́ mej ravaɨre'e . Ayee mú tiraata'ixaa tɨ nu'u ari huarúj a'ɨ́jna ɨ́ yaujra'an .
43004052	Aj pu'i ayén tihua'uta'íhua'uri'i a'atzaj tɨ pua'a ayén huatéepua'aj a'ɨ́jna tɨ jɨ́n pɨ́staca'a a'ɨ́jna ɨ́ yaujra'an . Ayee mú tiraata'ixaa tɨjɨ́n : ― A'atzaj pu hui huatéepua'aj ɨ́ tajcaí a'atzaj te'ecáará'a ɨ́ tacuarixpua .
43004053	Jɨ́me'en mu'u miyen tiraata'ixaa , aj pu'i ráamua'areeri'i a'ɨ́jna ɨ́ ya'upuáara'an tɨ ayén pua'a pɨ́tí'irɨjcaa a'atzaj tɨ pua'a Jesús ayén tiraata'ixaa tɨ nu'u a'ɨ́ɨn yaujra'an ari run . A'ɨ́j pu jɨ́n , huataújtuiitze ɨ́ tavástara'a jemi . Majta a'ɨ́ɨme ɨ́ teɨtestemua'ame'en , a'ɨ́ɨ mú majta miyen huarɨ́j .
43004054	A'ii pu a'ɨ́ɨn pú'een ɨ́ tɨ hua'apua tɨ ayén huápɨ'ɨ ruxe'eve'e tɨ ayén tiú'uruu a'ɨ́jna ɨ́ Jesús a'ujna já'ahua'a u Galilea tɨ́'ɨj a'uun huirájraa u Judea .
43005001	Pu'uri a'atzu á'ateevi'ica matɨ́'ɨj tiu'uyé'este a'ɨ́ɨme ɨ́ mej Israél jetze ajtéme'ecan . Ajta a'ɨ́ɨn Jesús , a'uun pu a'ujnéj a'ánna Jerusalén .
43005002	A'uun pu jéjmuaa a'ájna vejli'i ta'áa puéerta a'u mej jetzen a'uteáru'ipi ɨ́ cáne'axɨ . Ayee pu téja'arájtehuaa tɨjɨ́n Betesda . Anxɨ́vi pu á'aportaalijme'ecaa a'u mej e'etiújse'ɨrihua'a jeíhua teɨte ɨ́ mej tí'icucui'ica'a . Seica mú miyen aracúcu'unijme'eca'a , majta seica , a'ij pua'a mú huatzúna'iche'e , majta seica cɨyáaxavi'icaa ɨ́ huá'ɨɨca .
43005003	
43005004	A'ɨ́ɨ mú miyen rachú'eve'eca'a tɨ ij ja'atɨ́ ayén ra'utáruureajxɨ'ɨn ɨ́ jaj , a'iné ja'anáj tɨ na'a , ayée pu rɨjcaa seɨ́j tɨ júte'e tí'ivaɨre'e Dios tɨ é'eseijre'e . A'ɨ́ɨ pu ave'ecánineica'a a'ájna tɨ jéjmuaa , tɨ ij a'ɨ́ɨn ra'utáruureajxɨ'ɨn . Ajta a'ɨ́ɨn ja'atɨ́ tɨ amuacaí ateájra'ani ɨ́ jaj tzajta'a , a'ɨ́ɨ pu ayén run tɨ́j na'a tɨ jɨ́n tí'icui'i .
43005005	Meenti seɨ́j a'uun a'utéveeca'a tɨ ayén ari á'atee a'achú cumu seité japuan tamuáamuata'a japuan aráhuaica nine'ira'a tɨ ayén tí'icui'i .
43005006	Tɨ́'ɨj i Jesús ayén raaseíj tɨ a'uun aúuca'atii , ayée pu ráamua'areeri'i tɨ a'ɨ́ɨn nu'u ja'atɨ́ ari á'atee tɨ ayén 'een . Aj pu'i ayén tiraata'íhua'uri'i tɨjɨ́n : ― ¿ Ni piyen tí'ijxe'eve'e pej huarún ?
43005007	Ajta a'ɨ́ɨn tɨ tí'icui'i , ayée pu tiu'utaniú tɨjɨ́n : ― Nevástara'a , tɨ́'ɨj ayén ra'utáruureajxɨ'ɨn ɨ́ jaj , capu hui mé'e ja'atɨ́ tɨ naatévaɨre'en nej ni ateájra'ani ɨ́ jaj tzajta'a . Ajta , netɨ́'ɨj nauj á á'ume'en , seɨ́j pu hui ca'anacan a'uun ateeme nej caí inee . ― Ayee pu tiraata'ixaa a'ɨ́jna tɨ tí'icui'i .
43005008	Aj pu'i Jesús ayén tiraata'ixaa tɨjɨ́n : ― Ájchesi . Anchuée mɨ á'utaatzi . Pajta hui á'ura'ani .
43005009	Jɨ́me'en pu'u ayén tiu'utaxájtaca'a , aj pu'i a'ɨ́ɨn ja'atɨ́ huarúj . Ajta yá'uchuii ɨ́ rú'utaatzi . Tɨ'ɨj jí á'uraa . Ajta a'ájna pɨ́tí'irɨjcaa a'ájna xɨcájra'a mej jetzen ruse'upi tɨ́'ɨj huarúj .
43005010	Ajta a'ɨ́ɨme ɨ́ mej Israél jetze ajtéme'ecan , ayée mú tiraata'ixaa me'ɨ́jna ɨ́ ja'atɨ tɨ ayén huarúj tɨjɨ́n : ― Pu'uri hui a'ájna pɨ́tí'irɨcɨ ɨ́ xɨcájra'an tej jetzen tase'upi . Ajta ayée pu té'eyu'usi'i a'ɨ́jna jetze ɨ́ yu'uxari tɨ ayén tí'ita'aijte'e tɨ nu'u caí a'ij tí'irɨ'ɨri pej piyen ráachuisime'en mɨ á'utaatzi íjii .
43005011	Ajta a'ɨ́ɨn tɨ cɨyáaxara'aca'a , ayée pu tihua'utá'ixaa tɨjɨ́n : ― Ayee pu tinaatá'ixaa a'ɨ́jna tɨ naarújte tɨjɨ́n yee nej nu'u rá'anchueeni ɨ́ ne'utaatzi , neajta nu'u u á'ura'ani .
43005012	Aj mú mi miyen tiraata'íhua'uri'i tɨjɨ́n : ― ¿ A'ataani pú'een a'ɨ́jna ɨ́ ja'atɨ tɨ ayén timuaatá'ixaa pej nu'u piyen rá'anchueeni , pajta nu'u á'ura'ani ?
43005013	Ajta a'ɨ́ɨn ɨ́ ja'atɨ́ tɨ ayén huarúj , capu a'atzu ramua'atejca'a ja'atɨ́ tɨ pu'eene'e , a'iné a'ɨ́jna ɨ́ Jesús pu'uri á aúuruteca'a huá'a tzajta'a ɨ́ teɨte ɨ́ mej me'uun e'etiújseɨre'eca'a .
43005014	Tɨ'ɨj jí Jesús a'uun yá'uteu a'ujna teyujta'a . Ayee pu tiraata'ixaa tɨjɨ́n : ― Me'ecui xaa , pepu'uri huarúj . Pecáj ché'e ti'itɨ́j jɨ́n a'aturáa ɨ́ Dios jemi . Na'ari caí , ayée pu teja'uré'enejsin tɨ jaítze'e puaíjtzi muáacɨ'ɨti caí ajmí'i .
43005015	Aj pu'i á'uraa a'ɨ́jna ɨ́ ja'atɨ . Ajta ayée pu tihua'utá'ixaa a'ɨ́mej ɨ́ mej Israél jetze ajtéme'ecan tɨ a'ɨ́ɨn Jesús a'ɨ́ɨn pú'eene'e tɨ ayén raarújte .
43005016	Majta a'ɨ́ɨme ɨ́ mej Israél jetze ajtéme'ecan , ayée mú 'een jɨ́n a'ij pua'a raruurejca'a me'ɨ́jna ɨ́ Jesús me'ɨ́jna jɨme'e tɨ a'ɨ́ɨn ayén rɨjcaa a'ájna xɨcájra'a mej jetzen rusé'upihua'a .
43005017	Jesús pu ayén tihua'utá'ixaa tɨjɨ́n : ― Tɨ́j na'a tɨ yú auca'itɨ́ a'ame , a'ɨ́ɨ pu auj tí'imuarɨ'e ɨ́ niyá'upua . Ayee nu che'atá nena'a inee tí'imuarɨ'e . ― Ayee pu tihua'utá'ixaa .
43005018	Ayee mú 'een jɨ́n jaítze'e miyen tí'itese'eca'a mej mi raajé'ica me'ɨ́jna jɨme'e tɨ nu'u ayén Jesús raatéxɨeehuataca'a tɨ ayén huárɨni a'ij mej tí'ijrɨ'ɨre a'ájna xɨcájra'an jetze mej rusé'upihua'a . A'ɨ́ɨ pu ajta nu'u ayén ratamuá'amua'ate'e ɨ́ Dios tɨ nu'u ya'upuáara'an pú'een . A'ɨ́j pu nu'u jɨ́n ayén tiú'ujseijrataca'a tɨ ayén che'atá na'a 'een tɨ́j ɨ́ Dios .
43005019	Ayee pu tiu'utaniú a'ɨ́jna ɨ́ Jesús tɨjɨ́n : ― Ayee nu tejá'amua'ixaate'e tzáahuati'ira'a jɨme'e , capu rɨ'ɨrí nej niyen ti'itɨ́j huáruuren neseɨ́j , i nej neajta teáata'a jetze airáane . Ayee nu che'atá nena'a tí'iruure a'ij nej tí'isise'ij tɨ ayén tí'iruure ɨ́ niyá'upua .
43005020	Ayee pu ɨ́ niyá'upua nexɨ́'eve'e ineetzi i nej yaujra'an pú'een . A'ɨ́ɨ pu ajta tí'ineseijrate'e nain a'ij tɨ a'ɨ́ɨn tí'iruure . ’ Jee xaa ne'u , ayée pu tinaataseíjrate'esin ti'itɨ́j tɨ jaítze'e huápɨ'ɨ ruxe'eve'e caí a'ij nej neri tiú'uruu sej si temua'a naa tira'utaseíj .
43005021	Ayee pu hui niyá'upua hua'ajjájpuaxɨ'ɨsin ɨ́ teɨte huá'a tzajta'a ɨ́ mej meri huácuii . A'ɨ́ɨ pu ajta hua'utá'asin mej mi majtáhua'a ruuri muá'ara'ani . Ayee nu che'atá nena'a hua'utá'asin a'achú pua'amé a'ɨ́ɨme tɨ ayén na'aráanajche nej niyen hua'utá'an mej mi majtáhua'a ruuri muá'ara'ani .
43005022	’ Ajta yeehui a'ɨ́ɨn niyá'upua , capu ja'atɨ́ á'axɨjte'e sino pu'uri ayén nain jɨ́n tinaa'íjca ineetzi , i nej yaujra'an pú'een nej ni naíjmi'ica a'uxɨ́jte'en .
43005023	Ayee pu 'een jɨ́n huarɨ́j ɨ́ niyá'upua mej mi miyen che'atá mena'a rɨ́'ɨ tinaatá'an ineetzi matɨ́j majta rɨ́'ɨ tiratá'aca me'ɨ́jna ɨ́ niyá'upua . Ajta , a'ɨ́ɨn tɨ caí rɨ́'ɨ tinaatá'aca ineetzi , i nej yaujra'an pú'een , a'ɨ́ɨ pu ajta caí rɨ́'ɨ tiraatá'aca ɨ́ niyá'upua tɨ íiyen neja'uta'íteca'a .
43005024	’ Ayee nu tejá'amua'ixaate'e tzáahuati'ira'a jɨme'e , ja'atɨ́ tɨ na'a tɨ ayén ranamua a'ij nej ti'ixa , ajta tɨ ayén ra'ará'astijre'en a'ɨ́jna tɨ yen neja'uta'íteca'a , a'ɨ́jna ɨ́ ja'atɨ , ayée pu ruurican jɨ́n huateáturaasin tɨ́j na'a rusén jɨme'e . Capu ja'anáj puaíjtzi racɨ'ɨti a'iné a'ɨ́ɨ pu ari huirájraa a'u tɨ ayén tiye'ecɨ'ɨtíiche'e tɨ huámɨ'ɨni . A'ɨ́ɨ pu ajta ari a'uun a'uteájrupi a'u tɨ ayén yé'ecɨ'ɨti tɨ ruuri á'ara'ani .
43005025	’ Ayee nu tzáahuati'ira'a jɨ́n tejá'amua'ixaate'e . Ayee pu teja'uré'enejsin , jee xaa ne'u . Ayee pu ari teja'uré'ene a'ájna xɨcájra'an tɨ jetzen ayén tihuá'acɨ'ɨti a'ɨ́mej ɨ́ mej meri huácuii mej mi miyen ráanamua a'ij nej ti'ixa inee , i nej yaujra'an pú'een ɨ́ Dios . Majta a'ɨ́ɨme ɨ́ mej miyen ra'ancuré'asin a'ij mej tí'ijnamuajran , a'ɨ́ɨ mú rusén jɨme'e ruuri muá'aju'u .
43005026	’ A'iné ru jetze pu ayén rusén jɨ́n ruuri ɨ́ Dios , a'ɨ́ɨ pu ayén naatá'a ineetzi i nej yaujra'an pú'een nej ni niyen che'atá nena'a ne jetze rusén jɨ́n ruuri .
43005027	A'ɨ́ɨ pu hui ajta naatá'a nej ni ne'ɨ́jna jɨ́n antínmua'aréere ná'ara'ani nej ni hua'uxɨ́jte'en ɨ́ teɨte a'iné nee nu neajta teáata'a jetze airánneijte .
43005028	’ Caxu se'ɨ́jna jɨ́n rɨ́'ɨ tiyé'useijra , a'iné aj pu teja'uré'enejsin matɨ́j mena'a pua'amé ɨ́ mej meri huácuii , ayée mú ranamuajran netɨ́'ɨj hua'utájeeve .
43005029	A'uu mú e'itajú'un a'u mej e'evé'enámi'ihuajmee . Majta a'ɨ́ɨme , ɨ́ mej rɨ́'ɨ titetiújcha'ɨɨca'a , a'ɨ́ɨ mú e'itajú'un mej mi ruuri muá'ara'ani . Mɨ́ majta a'ɨ́ɨme ɨ́ mej a'ij pua'a titetiújcha'ɨɨca'a , a'ɨ́ɨ mú e'itajú'un nej ni niyen hua'uxɨ́jte'en tɨ ij ayén puaíjtzi tihuá'acɨ'ɨti .
43005030	’ Capu rɨ'ɨrí nej niyen ti'itɨ́j huáruuren neseɨ́j nena'a , sino ayée nu che'atá nena'a huá'axɨjte'e a'ij nej tí'ijnamua ɨ́ niyá'upua jemi . Ajta , ayée pu tiraavíjte'e a'ij nej tihuá'axɨjte'e a'iné canu niyen rahuauca nej niyen rɨcɨ a'ij tɨ tina'aráanajche sino ayée nu rɨcɨ nej ni niyen rɨ́'ɨ tiraatá'an a'ɨ́jna tɨ yen neja'uta'íteca'a .
43005031	’ Tɨ́ pua'a neseɨ́j nena'a niyen tiu'utánxaj , canu niyen tzáahuati'ira'a jɨ́n niyen tiu'utánxajta .
43005032	Mɨ́ ajta , seɨ́j pu ayén tineetéxajta ineetzi , neajta inee , ayée nu ramua'aree tɨ́j na'a a'ij tɨ tí'inexa ineetzi , ayée pu tzáahuati'ira'a jɨ́n tí'inexa a'ɨ́jna .
43005033	’ Mú'een xu seica huata'áiteca'a ɨ́ Juan jemi . A'ɨ́ɨ pu ajta tzáahuati'ira'a jɨ́n tejámuaatá'ixaa ineetzi jɨme'e .
43005034	Capu hui ayén ruxe'eve'e tɨ ja'atɨ́ ayén tí'inexajta ineetzi . ’ Mɨ́ neajta , ayée nu tejá'amua'ixaate'e ne'ɨ́jna jɨme'e ɨ́ Juan tɨ ij Dios ayén tejámuaatá'uuni'i .
43005035	Ayee pu a'atzu tiu'utévaɨ a'ɨ́jna ɨ́ Juan tɨ́j tatzari tɨ á'ataa , tɨ ajta nain japua huatátzave'ejye'i . Seajta mú'een , ayée xu a'atzu huataúra'a sej siyen huataújtemua'ave'en se'ɨ́jna jɨme'e sej ra'ancuré'a a'ij tɨ a'ɨ́ɨn tiu'utaxájtaca'a .
43005036	’ Ti'itɨ́ pu jaítze'e ruxe'eve'e caí a'ij tɨ tiu'utaxájtaca'a a'ɨ́jna ɨ́ Juan . A'ɨ́jna tɨ Dios ayén jɨ́n tinaa'íjca nej ni niyen ne'ɨ́jna jɨ́n te'ará'asten ɨ́ nej neri niyen ne'ɨ́jna jɨ́n rɨcɨ , a'ɨ́ɨ pu ajta tí'ivaɨre'e sej si siyen ráamua'aree tɨ ayén neja'uta'íteca'a a'ɨ́jna ɨ́ niyá'upua .
43005037	Ajta a'ɨ́ɨn ɨ́ niyá'upua tɨ ayén neja'uta'íteca'a , a'ɨ́ɨ pu ajta naatéxajtaca'a ineetzi jɨme'e . Mú'een xu caí ja'anáj ráanamuajri'i tɨ tiu'uxájtaca'a . Caxu seajta ja'anáj rujɨ́'ɨ jɨ́n raaseíj a'ij tɨ 'een .
43005038	Caxu seajta ra'ancuré'asin a'ij tɨ a'ɨ́ɨn tiu'utaxájtaca'a a'iné caxu na'ará'astijre'esin ineetzi , Dios tɨ neja'uta'íteca'a .
43005039	’ Mú'een xu aujca'aneecan jɨ́n tiú'ujmua'ate se'ɨ́jna jetze ɨ́ yu'uxari a'iné ayée pu tejamuá'amitɨejte'e sej se'ɨ́jna jetze yaú'itɨee xá'aju'un a'ij sej ye'í huárɨni sej si rusén jɨ́n ruuri xá'ara'ani . A'ii pu hui a'ɨ́ɨn pú'een ɨ́ yu'uxari tɨ jetzen té'eyu'usi'i a'ij mej tiu'utaxájtaca'a ineetzi jɨme'e .
43005040	’ Mɨ́ seajta mú'een , caxu á'ujca'ane sej siyen na'ará'astijre'en ineetzi nej ni amuaatá'an sej si rusén jɨ́n ruuri xá'ara'ani .
43005041	’ Capu ne jetze ruxe'eve'e tɨ pua'a tevi ayén rɨ́'ɨ tinaatá'an .
43005042	Mɨ́ seajta mú'een seɨcɨé xu tí'imua'atze . Nee nu niyen ramua'aree sej caí hui raxɨ́'eve'e ɨ́ Dios ɨ́ a'amua tzajta'a .
43005043	’ Ayee nu 'een jɨ́n ave'ecáane niyá'upua jetze me'ecan . Mɨ́ seajta mú'een , caxu na'ancuré'evi'itɨ . Aru tɨ pua'a ja'atɨ́ runiúucajtze'en jɨ́n mú a'uvé'eme'en , mú'een xu xaa ra'ancuré'evi'itɨ se'ɨ́jna .
43005044	’ ¿ A'iné tí'irɨ'ɨri sej tzáahuati'ira'a jɨ́n té'antzaahuate'en tɨ́ pua'a siyen rɨ́'ɨ tiu'utaúra'an rujɨ́ɨmua'a sena'a , seajta caí tí'itese'e sej ráahuauni tɨ Dios rɨ́'ɨ tejamuaatá'an ? Capu xaa ne'u a'ij tí'irɨ'ɨri .
43005045	Caxu siyen mú'een tí'imua'atze nej tejá'amuaxajtzi'iran ɨ́ niyá'upua jemi . A'ii pu a'ɨ́ɨn pú'een ɨ́ tɨ tejá'amuaxajtzi'iran a'ɨ́jna ɨ́ Moisés teecan , ɨ́ sej siyen rachú'eve'e tɨ a'ɨ́ɨn a'amua japua niuuni .
43005046	’ Tɨ́ pua'a siyen té'atzaahuate'e se'ɨ́jna jemi ɨ́ Moisés , ayée xu seajta ná'antzaahuate'enche'e ineetzi se'ɨ́jna jɨme'e tɨ a'ɨ́ɨn ayén neetzi jɨme'e ra'utéyu'uxaca'a .
43005047	¿ A'iné sej si caí rá'atzaahuate'e a'ij tɨ a'ɨ́ɨn tira'utéyu'uxaca'a ? ¿ A'iné tí'irɨ'ɨri sej siyen rá'antzaahuate'en a'ij nej inee tejámuaatá'ixaate'esin ? Capu xaa ne'u a'ij tí'irɨ'ɨri . ― Ayee pu tihua'utá'ixaa a'ɨ́jna ɨ́ Jesús .
43006001	A'atzu a'ateevi'i , tɨ'ɨquí Jesús a'uun u jetze pújme'en antáraa ɨ́ jaj japua tɨ ayén téja'arájtehuaa tɨjɨ́n Galilea . Ayee pu ajta téja'arájtehuaa tɨjɨ́n Tiberias .
43006002	Jéihua mú teɨte a'ucɨ́j jamuan a'iné mu'uri raaseíj me'ɨ́jna tɨ huápɨ'ɨ ruxe'eve'e tɨ ayén tihuá'uhuaa a'ɨ́mej ɨ́ mej tí'icucui'ica'a .
43006003	Aj pu'i Jesús a'ánna a'ujnéj jɨrí japua . An pu a'utayéijxɨ , majta a'ɨ́ɨme ɨ́ mej jamuan á'ujujhua'ane'e .
43006004	Pu'uri vejli'itaca'a a'ájna xɨcájra'an mej jetzen tí'iyestehua'a me'ɨ́jna jɨme'e tɨ Dios hua'irájtuaa a'ɨ́mej ɨ́ mej Israél jetze ajtéme'ecantaca'a .
43006005	Tɨ'ɨj jí Jesús ayén huanéereajraa . Tɨ́'ɨj i hua'useíj mej e'evé'eju'uca'a ɨ́ teɨte . Aj pu'i Jesús a'ɨ́ɨn Felipe ayén tiu'uta'íhua'uri'i tɨjɨ́n : ― ¿ A'uné teyé'enanan ɨ́ pan ɨ́ mej racua'ani a'ɨ́ɨme ɨ́ teɨte ?
43006006	Pu'uri ramua'areereca'a ɨ́ Jesús a'ij tɨ rɨni . Mɨ́ ajta , ayée pu 'een jɨ́n raata'íhua'uri'i ɨ́ Felipe tɨ ij ayén raaseíj a'ij tɨ rɨni .
43006007	Felipe pu ayén tiu'utaniú tɨjɨ́n : ― Tɨ́ pua'a tiyen tí'ituaave'e a'achú mej ramuá'itɨjca aráhuaica máxcɨra'i jɨme'e , capu a'ɨ́ɨ na'a cɨ'ɨpe tej ti pan huánanan tej ti naíjmi'ica tiu'umín .
43006008	Aj pu'i seɨ́j tɨ jamuan á'uche'ecane'e , a'ɨ́jna ɨ́ Andrés tɨ juutzeájra'an pú'een ɨ́ Simón , a'ɨ́ɨ pu ayén tiu'utaxájtaca'a tɨjɨ́n : ― Yé pu pa'arɨ'ɨ huatéjvee . Anxɨ́vica pu hui pan tícha'ɨɨ , ajta hua'apuaca ɨ́ hua'ité . Mɨ́ ajta , capu a'atzu cɨ'ɨpe mej mi naími'i tiú'ucua'ani .
43006009	
43006010	Jesús pu ayén tihua'utá'ixaa tɨjɨ́n : ― Setá'aj hua'uta'aíjte'en ɨ́ teɨte mej a'ujrá'asixɨ'ɨn . Ayee pu 'een jɨ́n ayén raataxájtaca'a a'iné jeíhua pu huá'ɨxaata'aca'a a'ujna . Majta a'ɨ́ɨme ɨ́ teteca , a'úu mú a'uráaseajraa . Ayee mú ará'asijme'e a'achú cumu anxɨ́j vi'ira'a méyee majta méyee .
43006011	Aj pu'i Jesús ra'ancuré'e'ɨ'ɨpɨ ɨ́ pan . Ajta rɨ́'ɨ tiraatateújtzi'ire ɨ́ Dios jemi . Ajta hua'uré'e'ɨ'ɨpɨ'ɨ a'ɨ́mej ɨ́ mej a'ucaíjme'ecaa a'achú tɨ seɨ́j raxɨ́'eve'eca'a . Ayee pu che'atá na'a hua'uré'e'ɨ'ɨpɨ'ɨ ɨ́ hua'ité .
43006012	Matɨ́'ɨj ruxɨéehua tiú'ucuaa , ayée pu tihua'utá'ixaa a'ɨ́mej ɨ́ mej jamuan á'ujujhua'ane'e tɨjɨ́n : ― Setá'aj raaré'e'ɨ'ɨpɨ'ɨn ɨ́ tɨ avé'eturaa . Ché'e caí ti'itɨ́j a'uvá'ɨtzɨ'ɨn .
43006013	Matɨ́'ɨj mi raaré'e'ɨ'ɨpɨ'ɨ . Ayee mú te'evé'ejɨste'axɨ ɨ́ sicɨ́ri jetze a'ɨ́jna ɨ́ pan tɨ avé'eturaa mej tiú'ucuaa .
43006014	Majta a'ɨ́ɨme ɨ́ teɨte , matɨ́'ɨj miyen raaseíj me'ɨ́jna ɨ́ Jesús tɨ ayén huarɨ́j , ayée mú tiu'utaxájtaca'a tɨjɨ́n : ― Ayej xaa ne'u ti'ayajna , amɨ́ pu hui a'ɨ́ɨn pú'een a'ɨ́jna tɨ Dios jetze me'ecan tí'ixaxa'a , tɨ ayén yé nu'u uvé'enejsin íiyen chaanaca japua .
43006015	Ajta a'ɨ́ɨn Jesús , ayée pu rú'umua'areereca'a ɨ́ ru tzajta'a mej miyen raaxɨ́'epɨ'ɨntare mej a'ire'enejsin mej mi ca'anéeri jɨ́n tiraa'íjcate'en tɨ a'ɨ́ɨn te'enteárute ɨ́ rey jɨme'e . A'ɨ́j pu jɨ́n , ayén ajtáraa . A'uu pu jɨrí japua a'ujnéj ruseɨ́j .
43006016	Tɨ́'ɨj huaré'ecɨéenajme'eca , a'úu mú a'ucáane a'utɨ́ e'eve'e'ástɨme ɨ́ jaj a'ɨ́ɨme ɨ́ mej Jesús jamuan á'ujujhua'ane'e .
43006017	A'uu mú baarcu jetze atéecɨ . Matɨ́'ɨj mi antacɨ́j u jetze pújme'en u Capernaúm . Pu'uri huaré'etɨca'arijme'e . Ajta a'ɨ́ɨn Jesús , capu mé'e já'ahua'aca'a .
43006018	Ca'anín pu jɨ́n huá'eecaca'a . Ajta pu'uri á'ujruurejca'a ɨ́ jaj .
43006019	Matɨ́'ɨj aujú'ucaa a'achú anxɨ́j , o arájsevi kilómetros , matɨ́'ɨj mi raaseíj tɨ e'evé'eme'ecaa a'ɨ́jna ɨ́ Jesús . Jaj japua pu huamé'ecaa . Jé'ecan mú tiu'utátziɨn .
43006020	Aj pu'i ayén tihua'utá'ixaa tɨjɨ́n : ― Nee nu a'ɨ́ɨn pú'een . Caxu tí'itziɨɨne'e .
43006021	Matɨ́'ɨj mi miyen huateújca'ane mej mi miyen ra'ateájtuaani ɨ́ baarcu jetze . Camu a'achú a'ateevi'i me'uun a'utanéj a'ájna a'u mej a'uju'ucaa .
43006022	Majta a'ɨ́ɨme ɨ́ teɨte ɨ́ mej a'uun u jetze pújme'en e'etiújseɨj ɨ́ Jesús jemi , a'ɨ́ɨ mú a'uun a'uteájturaa . Yee ruijmua'a yee , ayée pu tihuá'amitɨejte'eca'a tɨ seɨ́j na'a e'ecáve'eca'a ɨ́ baarcu , ajta tɨ a'ɨ́ɨn Jesús caí a'ɨ́jna jetze ateájraa huá'a jamuan ɨ́ mej jamuan á'ujujhua'ane'e , sino rujɨ́ɨmua'a mu'u antacɨ́j .
43006023	Matɨ́'ɨj mi seica me'uun újhuiixɨ ɨ́ baarcu a'ájna vejli'i a'u mej tejá'ucuaa ɨ́ teɨte tɨ́'ɨj Jesús rɨ́'ɨ tiraatá'a ɨ́ Dios . A'uu pu é'eme'ecan ɨ́ baarcu , chajta'a tɨ ayén téja'arájtehuaa tɨjɨ́n Tiberias .
43006024	Matɨ́'ɨj mi a'ɨ́ɨme teɨte miyen ráamua'areeri'i tɨ nu'u caí ajta a'uun á'ucatii u Tiberias a'ɨ́jna ɨ́ Jesús , majta a'ɨ́ɨme ɨ́ mej jamuan á'ujujhua'ane'e . Matɨ́'ɨj mi me'ɨ́jna jetze atéecɨjxɨ a'ɨ́jna jetze ɨ́ baarcu tɨ ti'imu'íi . Seica mú atéecɨjxɨ seɨ́j jetze , majtáhua'a ɨ́ seica , seɨ́j jetze mú mijta atéecɨ , mej mi me'uun a'atanén u Capernaúm , mej mi me'uun ráahuauni me'ɨ́jna ɨ́ Jesús .
43006025	Matɨ́'ɨj ráateu me'újna u jetze pújme'en a'alaguun jetze , aj mú mi miyen tiraata'íhua'uri'i tɨjɨ́n : ― Rabí , ¿ a'anajni yé perá'a peyujna ?
43006026	Jesús pu ayén tihua'utá'ixaa tɨjɨ́n : ― Ayee nu tejá'amua'ixaate'e tzáahuati'ira'a jɨme'e . Caxu se'ɨ́jna jɨ́n nehuauhuau se'ɨ́jna jɨ́n sej tiu'uséij a'ij nej huarɨ́j ɨ́ sej jɨ́n a'ij te'utaseíj sino ayée xu 'een jɨ́n nehuauhuau se'ɨ́jna jɨme'e sej ráacua se'ɨ́jna ɨ́ pan , seajta sej temua'a naa titéeju'uxai .
43006027	Caxu siyen sena'a tiu'umuárɨ'en sej si se'ɨ́jna huamuá'itɨn ɨ́ cua'ira tɨ a'uvaɨ́jtzi sino setá'aj siyen tiu'umuárɨ'en sej si se'ɨ́jna huamuá'itɨn ɨ́ sej jɨ́n huateújvaɨre'en tɨ́j na'a rusén jɨme'e . Neajta inee , i nej neajta teáata'a jetze airánneijte , nee nu ne'ɨ́jna amuaatá'asin a'iné a'ɨ́ɨn Dios tɨ niyá'upua pú'een , a'ɨ́ɨ pu a'ɨ́jna jɨ́n tinaa'íjca .
43006028	Matɨ́'ɨj mi miyen tiraata'íhua'uri'i tɨjɨ́n : ― ¿ Ti'itájni hui ruxe'eve'e tej tiyen te'ɨ́jna jɨ́n huárɨni a'ij tɨ tí'ijxe'eve'e ɨ́ Dios ?
43006029	Jesús pu ayén tiu'utaniú tɨjɨ́n : ― Ayee pu tí'ijxe'eve'e ɨ́ Dios sej siyen ná'antzaahuate'en ineetzi tɨ Dios neja'uta'íteca'a .
43006030	Matɨ́'ɨj mi miyen tiraata'íhua'uri'i tɨjɨ́n : ― ¿ Ti'itájni jɨ́n piyen rɨcɨ tɨ huápɨ'ɨ ruxe'eve'e tej ti tiyen raaseíj , tej ti te'ɨ́jna jɨ́n muá'antzaahuate'enɨ ɨA'iné pej pi piyen rɨcɨ ?
43006031	Tavaújsimua'acɨ'ɨ mú miyen ráacua me'ɨ́jna tɨ nu'u maná pú'een me'újna a'u tɨ caí é'eti'itɨjca'a . Ayee pu té'eyu'usi'i tɨjɨ́n : “ A'ɨ́ɨ pu nu'u hua'utá'a mej me'ɨ́jna huácua'ani ɨ́ cua'ira tɨ nu'u júte'e é'eme'ecan . ”
43006032	Jesús pu ayén tihua'utá'ixaa tɨjɨ́n : ― Ayee nu tejá'amua'ixaate'e tzáahuati'ira'a jɨme'e tɨ caí a'ɨ́ɨn pú'een ɨ́ Moisés teecan tɨ ayén hua'utá'a a'ɨ́ɨme á'amuaya'upuacɨ'ɨstemua'a mej ráacua'ani ɨ́ cua'ira tɨ júte'e é'eme'ecan . Capu xaa ne'u , sino niyá'upua pu ayén amuaatá'asin sej si huateújvaɨre'en se'ɨ́jna jɨme'e ɨ́ cua'ira tɨ tzáahuati'ira'a jɨ́n júte'e é'eme'ecan .
43006033	’ A'iné nee nu a'ɨ́ɨn pú'een ɨ́ cua'ira tɨ Dios jemi é'eme'ecan , neetzi pu jemi ajta é'eme'ecan . Nee nu júte'e e'icaanej nej ni hua'utá'an mej ruuri muá'ara'ani tɨ́j na'a rusén jɨme'e matɨ́j mena'a pua'amé yen huachéjme íiyen chaanaca japua .
43006034	Matɨ́'ɨj mi miyen tiraata'ixaa tɨjɨ́n : ― Tavastara'a , patá'aj piyen taatá'an pe'ɨ́jna ɨ́ cua'ira tɨ́j na'a tɨ yú auca'itɨ́ a'ame .
43006035	Aj pu'i Jesús ayén tihua'utá'ixaa tɨjɨ́n : ― Nee nu a'ɨ́ɨn pú'een ɨ́ tɨ jetzen é'eme'ecan ɨ́ cua'ira ɨ́ mej jɨ́n huateújvaɨre'en mej mi ruuri muá'ara'ani tɨ́j na'a rusén jɨme'e . Ja'atɨ́ tɨ na'a tɨ neetzi jemi ve'eré'enen , capu ja'anáj i'icuatá a'ame . Ajta , ja'atɨ́ tɨ na'a tɨ ayén na'ará'astijre'en ineetzi , capu ajta ja'anáj huata'í'imɨ , sino Dios pu rusén jɨ́n raatá'asin .
43006036	’ Neajta inee , ayée nu neri tejámuaatá'ixaa sej seri neseij ineetzi . Mɨ́ seajta mú'een , caxu té'atzaahuate'e .
43006037	Matɨ́j mena'a pua'amé ɨ́ tɨ Dios naatátuiire'esin , a'ɨ́ɨme mú ve'eré'enejsin ineetzi jemi . Ajta tɨ pua'a ja'atɨ́ ayén neetzi jemi ve'eré'enen , canu ja'anáj raaré'iti .
43006038	’ Canu ne'ɨ́jna jɨ́n mú a'uvé'emej nej ni niyen huárɨni a'ij nej neseɨ́j nena'a tí'ijxe'eve'e sino nej ni niyen huárɨni a'ij tɨ tí'ijxe'eve'e a'ɨ́jna tɨ yen neja'uta'íteca'a .
43006039	Ajta , ayée pu tí'ijxe'eve'e a'ɨ́jna tɨ yen neja'uta'íteca'a tɨ caí seɨ́j á'uveti a'ɨ́ɨme ɨ́ mej ve'eré'ene ineetzi jemi sino nej ni naíjmi'ica japua huániuuni a'ájna xɨcájra'an tɨ jetzen nain jɨ́n te'entipuá'ajte .
43006040	’ Jee xaa ne'u , ayée pu tí'ijxe'eve'e ɨ́ niyá'upua tɨ ayén tiráacɨ'ɨti tɨ ruurican jɨ́n huateáturan tɨ́j na'a rusén jɨme'e ja'atɨ́ tɨ na'a tɨ ayén tirá'amitɨejte'e ja'atɨ́ nej pɨ́rɨcɨ , ajta ayén tiná'astijre'e ineetzi . Neajta inee , ayée nu ra'ajjájsin huá'a tzajta'a ɨ́ mej meri huácuii a'ájna xɨcájra'an tɨ jetzen nain jɨ́n te'entipuá'ajte .
43006041	Majta a'ɨ́ɨme ɨ́ mej Israél jetze ajtéme'ecan , matɨ́'ɨj mi autéjhuii mej runiúuste'e rujɨ́ɨmua'a me'ɨ́jna jɨme'e tɨ Jesús ayén tiu'utaxájtaca'a tɨ nu'u a'ɨ́ɨn pú'een ɨ́ cua'ira tɨ júte'e e'icaanej .
43006042	Ayee mú tiu'utaxájtaca'a tɨjɨ́n : ― ¿ Ni caí a'ɨ́ɨn pú'een ɨ́ Jesús tɨ ajta yaujra'an pú'een a'ɨ́jna ɨ́ José ? ¿ Ni qui tecaí huá'amuajte ɨ́ táàtajra'an , ajta ɨ́ náànajra'an ? A'iné tijtá ne'u . A'ɨ́j pu jɨ́n , ¿ a'iné tí'irɨ'ɨri tɨ a'ɨ́ɨn ayén tí'ixajta tɨ nu'u júte'e e'icaanej ?
43006043	Aj pu'i Jesús ayén tiu'utaniú tɨjɨ́n : ― Caxu hui siyen ché'e runiúuste'e .
43006044	Capu rɨ'ɨrí tɨ ja'atɨ́ ayén ve'eré'enen ineetzi jemi tɨ pua'a caí Dios amuacaí ca'aníjra'a raatá'an tɨ ij ayén huárɨni . Neajta nu niyen ra'ajjájsin huá'a tzajta'a ɨ́ mej meri huácuii a'ájna xɨcájra'a tɨ jetzen nain jɨ́n te'entipuá'ajte .
43006045	’ Ayee mú tira'uyú'uxaca'a a'ɨ́ɨme ɨ́ mej tí'ixaxa'ata'a ɨ́ Dios jetze me'ecan tɨjɨ́n : “ Dios pu nu'u ayén tihuá'umua'aten naíjmi'ica . ” Ja'atɨ́ tɨ na'a tɨ ayén ranamua ɨ́ ru tzajta'a a'ij tɨ ti'ixa ɨ́ niyá'upua , ajta tɨ ayén ráaruuren a'ij tɨ a'ɨ́ɨn tí'ijxe'eve'e , a'ɨ́ɨ pu ve'eré'enejsin ineetzi jemi .
43006046	’ Capu ayén huataújmua'a tɨ ja'atɨ́ ari raaseíj a'ɨ́jna ɨ́ niyá'upua sino inee , i nej ne'uun a'uvé'emej a'u tɨ a'ɨ́ɨn é'eseijre'e , nee nu neri raaseíj ɨ́ niyá'upua .
43006047	’ Ayee nu tejá'amua'ixaate'e tzáahuati'ira'a jɨme'e tɨ ja'atɨ́ tɨ na'a tɨ ayén té'antzaahuate'en a'ij nej ti'ixa , a'ɨ́ɨ pu ruurican jɨ́n huateáturaasin tɨ́j na'a rusén jɨme'e .
43006048	Nee nu ne'ɨ́n pú'een ɨ́ cua'ira tɨ jetzen airáninei ɨ́ mej jɨ́n ruuri muá'ara'ani tɨ́j na'a rusén jɨme'e .
43006049	’ A'amuahuáacɨxa'astemua'acɨ'ɨ mú ráacua me'ɨ́jna ɨ́ maná a'ujna já'ahua'a a'u tɨ caí é'eti'itɨjca'a . Majta á'iyen mú huácuii .
43006050	Mɨ́ ajta , yé pu seijre'e a'ɨ́jna ɨ́ cua'ira tɨ júte'e e'icaanej . Tɨ́ pua'a ja'atɨ́ ráacua'ani a'ɨ́jna , capu ja'anáj mɨ'ɨni .
43006051	’ Nee nu ne'ɨ́n pú'een a'ɨ́jna ɨ́ cua'ira tɨ júte'e e'icaanej , tɨ jetzen airáninei ɨ́ mej jɨ́n ruuri muá'ara'ani . Tɨ́ pua'a ja'atɨ́ ayén ráacua'ani a'ɨ́jna ɨ́ cua'ira , a'ɨ́ɨ pu ruurican jɨ́n huateáturaasin tɨ́j na'a rusén jɨme'e . Ajta , a'ɨ́jna ɨ́ cua'ira , a'ii pu a'ɨ́ɨn pú'een ɨ́ nej ratéhua'ira'a , ɨ́ nej neajta ratámuaɨ'ɨvajta huá'a jetze me'ecan matɨ́j mena'a mej yen huachéjme íiyen chaanaca japua mej mi ruuri muá'ara'ani tɨ́j na'a rusén jɨme'e . ― Ayee pu tihua'utá'ixaa a'ɨ́jna ɨ́ Jesús .
43006052	Majta a'ɨ́ɨme ɨ́ mej Israél jetze ajtéme'ecan , ca'anín mú jɨ́n autéjhuii mej ti'ihuaúrixaate'en . Miyen tɨjɨ́n : ― ¿ A'iné tí'irɨ'ɨri tɨ a'ɨ́ɨn ja'atɨ́ ayén nu'u ruhuá'ira'a taamín ?
43006053	Aj pu i Jesús , ayén tihua'utá'ixaa tɨjɨ́n : ― Ayee nu tejámuaatá'ixaate'esin . Tɨ́ pua'a secaí ráacua'ani i nehuá'ira'a , i nej neajta teáata'a jetze airánneijte , ajta tɨ pua'a secaí raayé'en i nexuure'e , caxu rusén jɨ́n ruuri xá'aju'un .
43006054	A'atɨ́ tɨ na'a tɨ ayén ráacua'ani i nehuá'ira'a , ajta ayén raayé'en i nexuure'e , a'ɨ́ɨ pu ayén ruurican jɨ́n huateáturaasin tɨ́j na'a rusén jɨme'e . Neajta nu niyen ra'ajjájsin a'ájna xɨcájra'an tɨ jetzen nain jɨ́n te'entipuá'ajte .
43006055	’ Ayej ti'ayajna xaa ne'u . A'ɨ́ɨ pu nehuá'ira'a , a'ɨ́ɨn pú'een ɨ́ tɨ cua'ira jetzen airáninei ɨ́ mej tzáahuati'ira'a jɨ́n ruuri muá'ara'ani ɨ́ Dios jemi . Ajta a'íjna , a'ii pu xaa ne'u a'ɨ́ɨn pú'een ɨ́ jaj ɨ́ mej tzáahuati'ira'a jɨ́n iraayé'en mej mi caí ché'e ruxɨéemɨste'e ɨ́ Dios jemi .
43006056	A'atɨ́ tɨ na'a tɨ ayén ráacua'ani i nehuá'ira'a , ajta tɨ ayén raayé'en i nexuure'e , a'ɨ́ɨ pu huateáturaasin ineetzi jemi . Neajta nu niyen che'atá nena'a huateáturaasin ɨ́ jemin .
43006057	’ A'ɨ́ɨ pu ayanna neja'uta'íteca'a ɨ́ niyá'upua tɨ i'irúuri . Neajta nu ne'ɨ́jna jetze aránca'ane nej ni ruuri ná'ara'ani ɨ́ niyá'upua jemi . Ajta a'ɨ́ɨn ɨ́ ja'atɨ́ tɨ ayén tí'icua'a ineetzi jemi , a'ɨ́ɨ pu ayén che'atá na'a neetzi jetze araújca'ane tɨ ij a'ɨ́ɨn ruuri á'ara'ani ɨ́ Dios jemi .
43006058	A'ii pu a'ɨ́ɨn pú'een ɨ́ cua'ira tɨ júte'e e'icaanej . Tahuáacɨxa'astemua'acɨ'ɨ mú miyen ráacua me'ɨ́jna ɨ́ maná . Majta huácuii . Mɨ́ ajta , a'ɨ́ɨn tɨ ayén racua'aca a'ɨ́jna ɨ́ cua'ira tɨ neetzi jetze airáninei , a'ɨ́ɨ pu ruurican jɨ́n huateáturaasin tɨ́j na'a rusén jɨme'e .
43006059	Ayee pu tihua'utá'ixaa a'ɨ́jna ɨ́ Jesús tɨ́'ɨj a'uun tihuá'amua'atejca'a a'u mej e'etiújse'ɨrihua'a a'ujna u Capernaúm .
43006060	Matɨ́'ɨj me'ɨ́jna huánamuajri'i , ayée mú mu'iitɨ́ tiu'utaxájtaca'a a'ɨ́ɨme ɨ́ mej jamuan á'ujujhua'ane'e tɨjɨ́n : ― A'ij pu pua'a taatá'a tɨ ayén ti'ixa . Jé'ecan pu hui muárɨ'eri tej tiyen yaú'itɨee tá'ara'ani .
43006061	Ajta a'ɨ́ɨn Jesús , ayée pu rú'umua'areereca'a mej miyen runiúuste'ecaa . Aj pu'i ayén tihua'uta'íhua'uri'i tɨjɨ́n : ― ¿ Ni a'ij pua'a amuaatá'a nej niyen tejámuaatá'ixaa ?
43006062	Ari tɨ pua'a siyen naaseíj ineetzi , i nej teáata'a jetze airánneijte , nej ni a'uun a'ujnén júte'ɨmua a'u nej amuacaí á'ucatii .
43006063	A'ɨ́jna jetze ɨ́ xɨéjniu'ucare'ara'an ɨ́ Dios , a'ɨ́ɨ pu jetzen airáninei ɨ́ sej jɨ́n ruuri xá'ara'ani . Mɨ́ ajta , capu a'ɨ́jna jɨ́n tí'ivaɨre'e a'ɨ́jna tɨ jetzen airáninei ɨ́ sej ratéhua'ira'a . Capu a'atzu xaa ne'u . Mɨ́ ajta , a'ɨ́jna ɨ́ niuucari ɨ́ nej niyen tejá'amua'ixaate'e , a'ɨ́jna ɨ́ xɨéjniu'ucare'ara'an ɨ́ Dios , a'ɨ́ɨ pu ca'aníjra'a naatá'a nej niyen tiu'utaxáj . Ajta , a'ɨ́j pu jetze airáninei ɨ́ sej jɨ́n ruuri xá'ara'ani .
43006064	Mɨ́ seajta mú'een , mu'iitɨ́ xu caí té'atzaahuate'e . Ayee pu tihua'utá'ixaa a'iné tɨ́j na'a 'ajmí'ɨmua tɨ yú e'iré'ene , a'ɨ́ɨ pu rú'umua'areereca'a ja'atɨ́ tɨ pɨ́rɨcɨ tɨ caí rá'atzaahuate'eca'a , ajta ja'atɨ́ tɨ pú'een tɨ Jesús jɨme'e tiu'utátuiire'esin .
43006065	Ajta , ayée pu tihua'utá'ixaa tɨjɨ́n : ― Ayee nu 'een jɨ́n tejámuaatá'ixaa tɨ caí rɨ'ɨrí tɨ ja'atɨ́ ayén huataújtuiire'en ineetzi jemi tɨ pua'a caí Dios amuacaí ca'aníjra'a raatá'an tɨ ayén huárɨni . ― Ayee pu tihua'utá'ixaa .
43006066	A'ajná'ɨmua mu'íi mú miyen titeecáujxɨeehuataca'a mej mi caí ché'e jamuan á'ujujhua'ane'en .
43006067	Aj pu'i Jesús ayén tihua'uta'íhua'uri'i a'ɨ́mej ɨ́ mej tamuáamuata'a japuan hua'apua ará'ase tɨjɨ́n : ― Ari mú'een , ¿ ni seajta seri ajtácɨɨnicu ineetzi jemi ?
43006068	Ajta a'ɨ́ɨn ɨ́ Simón , tɨ ajta i'i Pedro , ayée pu tiraata'ixaa tɨjɨ́n : ― Nevástara'a , ¿ a'atajni máàj jemin té'uju'un ? Mú'eetzi pu'u jemi seijre'e ɨ́ niuucari ɨ́ tej jɨ́n ruuri tá'ara'ani , tɨ́j na'a rusén jɨme'e .
43006069	Ayee tu hui rá'atzaahuate'e , teajta tiyen ramua'aree pej pe'ɨ́n pú'een i pej Dios jemi e'icaanej , tɨ Dios ajta muaja'utétuaasin ɨ́ rurɨ'ɨríinta'a .
43006070	Aj pu'i Jesús ayén tiu'utaniú tɨjɨ́n : ― ¿ Ni qui necaí niyen amua'antíhua'u mú'ejmi mɨ sej tamuáamuata'a japuan hua'apua ará'ase ? A'iné nijta ne'u . Mɨ́ ajta , seɨ́j tɨ mú'ejmi jetze ajtéme'ecan , tiyaaru'u pu jetzen seijre'e . ― Ayee pu tihua'utá'ixaa .
43006071	A'ɨ́jna tɨ nu'u tiyaaru'u jetzen seijre'e , a'ɨ́ɨ pu ayén huatamuá'a ɨ́ Judás . A'ɨ́ɨ pu yaujra'an pú'eene'e a'ɨ́jna ɨ́ Simón tɨ ayén te'entímu'utaca tɨjɨ́n Iscariotes . Ajta a'ɨ́ɨn Judás , huá'a jetze pu ajtéme'ecantaca'a ɨ́ mej tamuáamuata'a japuan hua'apua ará'ase . A'ɨ́ɨ pu a'ɨ́ɨn pú'een tɨ avíitzi jɨ́n tiu'utátuiire'esin a'ɨ́jna jɨme'e ɨ́ Jesús .
43007001	Tɨ́j na'a a'ájná'ɨmua , a'úu pu a'uteájturaa ɨ́ Jesús a'ujna u Galilea . Capu ché'e a'uun á'uche'ecane'e u Judea a'iné a'ɨ́ɨme ɨ́ mej Israél jetze ajtéme'ecantaca'a ɨ́ mej a'uun é'echejca'a , ayée mú raxɨ́'eve'eca'a mej raajé'ica .
43007002	Pu'uri ajta vejli'itaca'a a'ájna matɨ́'ɨj miyen tí'iyestehua'a me'ɨ́jna jɨme'e mej avé'uj'ɨnaamua'asin , ɨ́ mej Israél jetze ajtéme'ecan .
43007003	Matɨ́'ɨj mi miyen tiraata'ixaa ɨ́ ihuáamua'ame'en ɨ́ Jesús tɨjɨ́n : ― Patá'aj hui piyen huiirájra'ani peyujna pej pe'uun á'ura'ani a'ujna u Judea , mej mi a'ɨ́ɨme ɨ́ mej mú'eetzi jamuan á'ujujhua'an miyen raaseíj a'ij pej rɨcɨ pe'ɨ́jna jɨme'e tɨ hui huápɨ'ɨ ruxe'eve'e , ɨ́ mej jɨ́n a'ij te'utaseíj .
43007004	Tɨ́ pua'a hui ja'atɨ́ ayén raxɨ́'eve'e mej mi mé jéjre'e miyen ráamua'ati , capu ayén avíitzi jɨ́n tí'imuarɨ'e . A'iné ayée pej hui rɨcɨ pe'ɨ́jna jɨme'e tɨ huápɨ'ɨ ruxe'eve'e , naa pu xɨ́'epɨ'ɨn pej piyen á jéjre'e huatá'aseijrata huá'a jemi , matɨ́j mena'a pua'amé mej yen huachéjme íiyen chaanaca japua . ― Ayee mú tiraata'ixaa .
43007005	Majta a'ɨ́ɨme ɨ́ mej ihuáamua'ame'en pú'eene'e , camu majta rá'antzaahua me'ɨ́jna ɨ́ Jesús .
43007006	Aj pu'i ayén tihua'utá'ixaa tɨjɨ́n : ― Capúu xɨ a'ájna teja'uré'ene tɨ huaxɨ́'epɨ'ɨn ineetzi jemi nej ni ne'uun a'utanén . Aru mú'ejmi jemi , ja'anáj tɨ na'a pu ayén í'ixɨ'epɨ'ɨn .
43007007	Capu hui a'atzu rɨ'ɨrí mej amuájcha'ɨɨre'e ɨ́ mej yen huachéjme íiyen chaanaca japua . Mɨ́ majta xaa ineetzi menéjcha'ɨɨre'e me'ɨ́jna jɨme'e nej caí niyen a'ij pua'a tihuá'axajta mej miyen a'ij pua'a titetiújcha'ɨɨ .
43007008	Setá'aj se'uun a'ujnén a'ánna a'u mej tejé'eyeste . Caxɨ́ɨ nu a'umé'e na'ame inee nej ni ne'uun íjii teja'uvé'emua'ariive'en a'iné capu xɨ ayén teja'uré'ene tɨ ari huaxɨ́'epɨ'ɨn .
43007009	Tɨ́'ɨj ayén tihua'utá'ixaa , aj pu'i a'uun a'uteájturaa a'ujna u Galilea .
43007010	Mɨ́ ajta a'ɨ́ɨn , ayée pu huarɨ́j . Matɨ́'ɨj a'ucɨ́j ɨ́ ihuáamua'ame'en mej mi me'uun tejá'uyesten , a'ɨ́ɨ pu ajta u á'ume . Capu ruseíirata u á'ume , sino avíitzi pu'u jɨ́n u á'ume .
43007011	Majta me'ɨ́n ɨ́ mej me'uun tejé'eyestehua'a , a'ɨ́ɨ mú rá'ixɨ'eeri'ireca'a me'ɨ́jna ɨ́ ɨ́ Jesus . Miyen ti'ixáata tɨjɨ́n : ― ¿ A'uné a'ij 'een a'ɨ́jna ɨ́ ja'atɨ ?
43007012	Jéihua mú a'ij pua'a tí'ixajtaca'a a'ɨ́jna jɨme'e ɨ́ Jesús huá'a tzajta'a ɨ́ teɨte ɨ́ mej me'uun e'etiújseɨre'eca'a . Seica mú miyen tí'ixajtaca'a tɨjɨ́n : “ Rɨ́'ɨ pu tí'itevij . ” Majta seica miyen tí'ixajtaca'a tɨjɨ́n : “ Capu a'atzu . A'ɨ́ɨ pu hui huá'acuanamua ɨ́ teɨte . ”
43007013	Majta , capu ja'atɨ́ ayén á'ujca'anejca'a tɨ ayén ruseíirata tiu'utaxájta a'ɨ́jna jɨme'e ɨ́ Jesús a'iné mehuá'atziɨɨne'eca'a a'ɨ́mej ɨ́ mej ti'itɨ́j jɨ́n antiújmua'areereca'a a'ɨ́ɨme jemi ɨ́ mej Israél jetze ajtéme'ecan .
43007014	Matɨ́'ɨj meri já'ita'a ujú'uncaa ɨ́ mej tí'iyestehua'a , aj pu'i Jesús a'uun a'uteájrupi teyujta'a . Tɨ'ɨj jí a'utéjche tɨ tihuá'umua'aten ɨ́ teɨte .
43007015	Jé'ecan mú rɨ́'ɨ tira'utaseíj a'ɨ́ɨme ɨ́ mej me'uun tí'aijta teyujta'a . Ayee mú tiúj'ixaate'eca'a tɨjɨ́n : ― ¿ A'iné tí'irɨ'ɨri tɨ a'ɨ́ɨn caí ja'anáj ti'ihuaújmua'ate , a'ɨ́ɨ pu raayɨ́'ɨtɨ tɨ ayén tihuá'umua'aten ?
43007016	Jesús pu ayén tihua'utá'ixaa tɨjɨ́n : ― Canu a'ij tirájteu neseɨ́j a'ij nej tihuá'amua'aten sino a'ɨ́ɨ pu ayén tinaatá'a a'ɨ́jna tɨ yé neja'uta'íteca'a .
43007017	Tɨ́ pua'a hui ja'atɨ́ ayén á'ujca'ane tɨ ayén huárɨni a'ij tɨ tí'ijxe'eve'e ɨ́ Dios , a'ɨ́ɨ pu xaa ayén ramua'aréeren tɨ pua'a Dios ayén naatá'a nej niyen tí'imua'ataca ca'ɨ́n neseɨ́j nena'a a'ij tirájteu .
43007018	A'ɨ́jna tɨ ayén tí'ixaxa'a a'ij tɨ a'ɨ́ɨn na'a tirájteu ruseɨ́j , ayée pu 'een jɨ́n ayén rɨcɨ tɨ ij rɨ́'ɨ tiu'utaúra'an ruseɨ́j . ’ Mɨ́ neajta inee , ayée nu ne'ɨ́jna jɨ́n tí'imuarɨ'e nej ni niyen rɨ́'ɨ tiraatá'an ne'ɨ́jna tɨ yen neja'uta'íteca'a . Tɨ́ pua'a hui ja'atɨ́ ayén á'ujca'ane tɨ ayén huárɨni a'ij tɨ tí'ijxe'eve'e ɨ́ Dios , a'ɨ́ɨ pu xaa ayén ramua'aréeren tɨ pua'a Dios ayén tinaatá'a nej niyen tí'imua'ata ca'ɨ́n neseɨ́j nena'a a'ij tirájteu .
43007019	’ ¿ Ni caí a'ɨ́ɨn Moisés teecan ayén amuaatátui a'ɨ́jna ɨ́ niuucari ɨ́ mej jɨ́n tí'aijta ? Aa ni'ijtá ne'u . Mɨ́ seajta mú'een , capu ja'atɨ́ tɨ mú'ejmi jetze ajtéme'ecan ayén araúrasten a'ij tɨ a'ɨ́ɨn niuucari ti'ixa . ¿ A'iné 'een jɨme'e siyen tí'ijxe'eve'e sej naajé'ica ?
43007020	Majta a'ɨ́ɨme ɨ́ mej me'uun ajteáxɨɨreca'a , ayée mú titeetaniú tɨjɨ́n : ― Tiyaaru'u pu mú'eetzi tzajta'a seijre'e . ¿ A'ataani hui ayén tí'ijxe'eve'e tɨ́'ij muáaje'ica ?
43007021	Aj pu'i Jesús ayén tihua'utá'ixaa tɨjɨ́n : ― Seɨj nu'u jɨ́n niyen huarɨ́j tɨ ayén huápɨ'ɨ ruxe'eve'eca'a . Ajta a'ɨ́ɨn amuaatéjteu naíjmi'ica . Jé'ecan xu avé'ejɨ'ɨstaxɨ .
43007022	Mɨ́ seajta mú'een , ayée xu tí'ijrɨ'ɨre se'ɨ́jna jɨme'e tɨ Moisés teecan ayén amuaata'aíj sej nu'u ra'antisíjchixɨ'ɨn ɨ́ naviira'an . Jee xaa , capu Moisés teecan jetze huanéj , sino Dios pu ayén raateájtuaa a'ɨ́mej jemi ɨ́ á'amuaya'upuacɨ'ɨstemua'a . A'ɨ́j xu jɨ́n siyen ra'antisí'iche ɨ́ naviira'an ɨ́ uneeca'i tɨ teáata'a se'ájna xɨcájra'an sej jetzen ruse'upi .
43007023	Ayee xu 'een jɨ́n tí'ijrɨ'ɨre sej si caí auté'ɨtzen se'ɨ́jna jemi ɨ́ niuucari tɨ Moisés teecan raateájtuaa . Tɨ́ pua'a ayén 'een , ¿ a'iné 'een jɨ́n si níniu'ucacu ineetzi jemi se'ɨ́jna jɨme'e nej niyen nain jɨ́n raarújte seɨ́j ɨ́ ja'atɨ ne'ájna xɨcájra'a sej jetzen ruse'upiɨ ?
43007024	’ Xaatapuá'ajta sej siyen tihuá'axɨjte'e a'ij tɨ tejamuá'amitɨejte'e . Mɨ́ seajta mú'een , ayée xu huárɨni sej si siyen tihua'uxɨ́jte'en a'ij tɨ tiraavíjte'e tzáahuati'ira'a jɨme'e .
43007025	Jɨ́me'en pu'u ayén tiraataxájtaca'a , aj mú mi seica miyen autéjhuii mej ti'ihuaúrihua'u . Miyen tɨjɨ́n : ― ¿ Ni caí a'ɨ́ɨn pú'een ɨ́ mej miyen jɨ́me'en tí'itese'e mej raajé'ica ?
43007026	Yee pu hui jéjre'e huatéjvee tihuá'ixaate'e . Mɨ́ majta , camu a'ij tí'ijee . ¿ Ni qui meri miyen raamuá'a tɨjɨ́n : “ A'ii pu a'ɨ́ɨn pú'een ɨ́ Cɨríistu'u ” ?
43007027	Mɨ́ teajta iteen , teen tu hui ramua'aree a'u tɨ é'eme'ecan te'ɨ́jna ɨ́ ja'atɨ . Mɨ́ ajta a'ɨ́ɨn ɨ́ Cɨríistu'u , tɨ́'ɨj a'ɨ́ɨn yé uvé'enen , capu ja'atɨ́ ramua'aréeren a'u tɨ é'eme'ecan a'ɨ́jna . ― Ayee mú tí'ixajtaca'a .
43007028	Ajta a'ɨ́ɨn Jesús , aúche'e pu tihuá'amua'atejca'a u teyujta'a . Aj pu'i ayén ca'anín jɨ́n tiu'utaxájtaca'a tɨjɨ́n : ― Jee xaa ne'u , ayée pu hui ti'ayajna sej nemua'ate , seajta siyen ramua'aree a'u nej é'eme'ecan . Canu neseɨ́j nena'a yé ve'ecáane sino tɨ yé neja'uta'íteca'a , a'ɨ́ɨ pu nain jɨ́n ayén tí'ijrɨ'ɨre . Capu tí'ihua'itzi ɨ́ jemin . Mɨ́ seajta mú'een , caxu ramua'ate a'iné caxu rá'astijre'e .
43007029	Mɨ́ neajta inee , nee nu xaa ramua'ate a'iné a'úu nu é'eme'ecan ɨ́ jemin . A'ɨ́ɨ pu hui ajta yen neja'uta'íteca'a .
43007030	Jɨ́me'en pu'u ayén tiu'utaxájtaca'a , aj mú mi miyen tiu'utatése mej raatéevi'i . Mɨ́ ajta , capu ja'atɨ́ ayén raatéevi'i a'iné capúu xɨ a'ájna teja'uré'ene , a'ájna tɨ jetzen huaxɨ́'epɨ'ɨntari'ihuaca'a tɨ ayén huámɨ'ɨni .
43007031	Majta a'ɨ́ɨme ɨ́ mej jemin e'etiújseɨj , mu'iitɨ́ mú miyen rá'antzaahua . Ayee mú tiu'utaxájtaca'a tɨjɨ́n : ― Tɨ́'ɨj yé uvé'enen a'ɨ́jna ɨ́ Cɨríistu'u Dios tɨ ra'antíhua'u , ¿ ni qui jaítze'e ayén a'ɨ́jna jɨ́n rɨni tɨ huápɨ'ɨ ruxe'eve'e caí amɨ́jna mɨ ja'atɨ́ ?
43007032	Majta a'ɨ́ɨme ɨ́ fariseos , ayée mú tiú'unamuajri'i a'ɨ́mej ɨ́ teɨte mej miyen xahuaani'i mú jɨ́n tiúj'ixaate'e . Matɨ́'ɨj mi a'ɨ́ɨme ɨ́ mej tí'aijta u teyujta'a , majta a'ɨ́ɨme ɨ́ fariseos , a'ɨ́ɨ mú seica huata'áiteca'a a'ɨ́mej ɨ́ mej me'uun tí'icha'ɨɨ mej mi raatéevi'i .
43007033	Aj pu'i Jesús ayén tihua'utá'ixaa tɨjɨ́n : ― Canu ché'e á'ateeri mú'ejmi jemi a'iné pu'uri vejli'i nej ni ne'uun a'ujnén ne'ɨ́jna jemi tɨ yen neja'uta'íteca'a .
43007034	Mú'een xu nehuauni , aru caxu mé'e nejé'eteuni . Ajta , capu rɨ'ɨríista a'ame sej se'uun a'ujnén a'u nej a'ij éene'e na'ame .
43007035	Majta a'ɨ́ɨme ɨ́ mej me'uun tí'aijta teyujta'a , ayée mú tiúj'ihua'uraca'a tɨjɨ́n : ― ¿ A'uquí hui a'umé a'u tɨ caí rɨ'ɨrí tej tiyen yé'uteuni ? ¿ Ni qui a'uun seɨ́j chuéjra'a japua a'umé huá'a jemi ɨ́ teɨte ɨ́ mej a'ucɨ́jxɨ huá'a tzajta'a a'ɨ́ɨme ɨ́ mej Grecia é'eme'ecan ? ¿ Ni qui hui ajta ayén tihuá'amua'aten a'ɨ́mej ɨ́ mej Grecia é'eme'ecan ?
43007036	¿ A'iquí huataújmua'a a'ɨ́jna ɨ́ niuucari tɨ jɨ́n tej nu'u rahuauni , teajta nu'u caí rateuni , tɨ ajta nu'u caí rɨ'ɨrí tej a'uun á'uju'un a'u tɨ a'ij éene'e a'ame ? ― Ayee mú tiújihua'uraca'a .
43007037	Tɨ́'ɨj ari te'entipuá'arijme'eca ɨ́ mej tí'iyeste , a'ájna xɨcájra'an tɨ jaítze'e ruxe'eve'eca'a ɨ́ mej me'ɨ́jna jetze tí'iyestehua'a , aj pu'i Jesús ayén huatéechaxɨ huá'a tzajta'a . Aj pu'i ayén ca'anín jɨ́n tiu'utaxájtaca'a tɨjɨ́n : ― Tɨ́ pua'a hui ja'atɨ́ ayén ruxɨéemɨste'e a'ɨ́jna jɨme'e tɨ caí urarɨ́'ene'e jɨ́n huateájturaa ɨ́ Dios jemi , ché'e a'ɨ́ɨn ayén ve'eré'enen ineetzi jemi nej ni niyen ca'aníjra'a tiraatá'an .
43007038	Ayee pu che'atá na'a raruuren a'ɨ́jna ɨ́ ja'atɨ tɨ ayén na'ará'astijre'esin ineetzi a'ij tɨ té'eyu'usi'i ɨ́ yu'uxari jetze tɨjɨ́n : “ A'ɨ́j pu jetzen airáninei ɨ́ tzajta'an temua'a naa a'ɨ́jna ɨ́ jaj tɨ jetzen araújca'anen a'ɨ́jna ɨ́ tɨ jɨ́n ruuri a'ame . Ayej seíire'e a'ame tɨ́j jetzen airáamɨ'ɨye ɨ́ jaj . ” ― Ayee pu tihua'utá'ixaa .
43007039	A'ɨ́jna ɨ́ niuucari tɨjɨ́n “ jaj ” , ayée pu huataújmua'a tɨjɨ́n : ɨ́ xɨéjniu'ucare'ara'an ɨ́ Dios , ɨ́ tɨ Dios raateájtuaaniiche'e huá'a tzajta'a a'ɨ́mej ɨ́ mej rá'antzaahua . Ayee pu a'ɨ́jna jɨ́n tiu'utaxájtaca'a a'ɨ́jna ɨ́ Jesús a'iné capu xɨ é'e já'ahua'aca'a a'ɨ́jna ɨ́ xɨéjniu'ucare'ara'an ɨ́ Dios , a'ɨ́jna jɨme'e tɨ a'ɨ́ɨn Jesús caí xɨ a'ujnéj u júte'e tɨ ij Dios ayén án ye'ecájrati ɨ́ ɨpuari japua .
43007040	Jɨ́me'en mu'u miyen ráanamuajri'i tɨ ayén tiu'utaxájtaca'a , aj mú mi miyen tiu'utaxájtaca'a seica ɨ́ teɨte tɨjɨ́n : ― Ayej hui xaa ne'u ti'ayajna tɨ a'ɨ́ɨn pú'een tɨ ayén tí'ixaxa'a ɨ́ Dios jetze me'ecan , ɨ́ tej tiyen rachú'eve'e .
43007041	Majta seica mú miyen tiu'utaxájtaca'a tɨjɨ́n : ― A'ii pu hui a'íin i'i pɨ́rɨcɨ tɨ i'i Cɨríistu'u . Majta seica miyen tiúj'ihua'uraca'a tɨjɨ́n : ― ¿ A'iné hui tí'irɨ'ɨri tɨ a'ɨ́ɨn Cɨríistu'u ayén a'uun é'eme'ecanta u Galilea ?
43007042	¿ Ni caí ayén té'eyu'usi'i ɨ́ yu'uxari jetze tɨ nu'u a'ɨ́ɨn Cɨríistu'u ayén airaújneijte'esin a'ɨ́jna jetze ɨ́ teɨtestemua'ame'en ɨ́ David teecan ? Ajta nu'u tɨ a'uun é'eme'ecanta a'ame a'ujna u Belén , a'u tɨ a'ɨ́ɨn David teecan e'echéjme'e . ― Ayee mú tiu'utaxájtaca'a .
43007043	A'ɨ́j mú jɨ́n já'ita'a a'utacɨ́j ɨ́ teɨte me'ɨ́jna jɨme'e ɨ́ Jesús . Seica mú seɨcɨé tí'ixajtaca'a . Majta seica seɨcɨé .
43007044	Seica mú miyen raxɨ́'eve'eca'a mej miyen raatéevi'i . Mɨ́ ajta , capu ja'atɨ́ ahuaújca'ane tɨ rajví'i .
43007045	Matɨ́'ɨj mi a'ɨ́ɨme ɨ́ mej tí'icha'ɨɨ u teyujta'a , a'úu mú a'uré'ene huá'a jemi ɨ́ mej me'uun tí'aijta u teyujta'a , majta ɨ́ fariseos jemi . Matɨ́'ɨj miyen tihua'uta'íhua'uri'i tɨjɨ́n : ― ¿ A'iné 'een jɨ́n secaí ye'eráavi'itɨ ?
43007046	Majta a'ɨ́ɨme ɨ́ mej tí'icha'ɨɨve , ayée mú tihua'utá'ixaa tɨjɨ́n : ― Capu hui ja'atɨ́ ayén tí'ixaxa'a tɨ́j amɨ́n tí'ixaxa'a .
43007047	Ayee mú tiu'utaniú a'ɨ́ɨme ɨ́ fariseos tɨjɨ́n : ― ¿ Ni ajta ari ayén amuáacuanamua mú'ejmi ?
43007048	¿ Ni caí seɨ́j tɨ tí'ita'aijte'e ari rá'antzaahua a'ɨ́jna , na'ari seɨ́j tɨ téjmi jetze ajtéme'ecan i tej fariseos pú'een ?
43007049	Majta ɨ́ teɨte ɨ́ mej me'uun e'etiújseɨre'eca'a , camu a'atzu yaú'itɨe a'ij tɨ té'eyu'usi'i a'ɨ́jna jetze ɨ́ niuucari Moisés teecan tɨ raateájtuaa . Dios pu ari hua'uxɨ́jte amɨ́ɨme . ― Ayee mú tiu'utaxájtaca'a a'ɨ́ɨme ɨ́ fariseos .
43007050	Ajta a'ɨ́ɨn Nicodemo , a'ɨ́jna tɨ ari ɨ́ Jesús jemi a'atánejca'a , tɨ́j ajta seɨ́j pú'eene'e tɨ huá'a jetze ajtéme'ecan , ayée pu tihua'utá'ixaa tɨjɨ́n :
43007051	― Capu ayén tiraavíjte'e tej tiyen ra'uxɨ́jte'en tɨ́'ij puaíjtzi ráacɨ'ɨti . Ayee pu té'axa ɨ́ yu'uxari jetze ɨ́ tej jɨ́n tí'aijta tɨ ayén nu'u ruxe'eve'e tej nu'u tiraa'íhua'u amuacaícan jɨ́n te'ɨ́jna ɨ́ ja'atɨ tej ti ráamua'aree a'ij tɨ ti'itɨ́j jɨ́n rɨcɨ . ¿ Ni caí ayén ti'ayajna ?
43007052	Matɨ́'ɨj mi miyen tiraata'ixaa tɨjɨ́n : ― ¿ Ni hui mú'ee pe pajta pe'uun é'eme'ecan u Galilea ? Aúuhuauchi ɨ́ yu'uxari jetze pej pi piyen ráamua'aree tɨ caí ja'atɨ́ a'uun é'eme'ecan u Galilea tɨ Dios jetze me'ecan tí'ixaxa'a .
43007053	Ayee mú tiu'utaxájtaca'a . Matɨ́'ɨj mi a'ucɨ́jxɨ a'u tɨ seɨ́j é'eche .
43008001	Ajta Jesús pu a'uun á'ume jɨrí tɨ a'utacá'a tɨ ayén téja'arájtehuaa tɨjɨ́n Aceituunajemi .
43008002	Tapuá'arijme'eca pu a'uun a'ujnéj teyujta'a . Majta mú jeíhua teɨte ajteáxɨɨreca'a ɨ́ jemin . Aj pu'i a'ujyeíjxɨ tɨ i tihuá'umua'aten .
43008003	Majta a'ɨ́ɨme ɨ́ mej jetzen tiú'ujmua'ate ɨ́ niuucari ɨ́ mej jɨ́n tí'aijta , majta a'ɨ́ɨme ɨ́ fariseos , a'ɨ́ɨ mú seɨ́j e'eráavi'itɨ ɨ́ 'ɨ́ita'a . Ayee mú tiraatéevi'i tɨ́'ɨj auj ayén rɨjcaa ɨ́ 'ɨ́ita'a tɨ ruxána'acɨra'ate'eca'a . Matɨ́'ɨj mi raata'aíj tɨ a'uun já'ita'a a'utéchaxɨn mej mi raaseíj ɨ́ teɨte .
43008004	Matɨ́'ɨj mi miyen tiraata'ixaa me'ɨ́jna ɨ́ Jesús tɨjɨ́n : ― Maeestru , ayée mú yeehui tiraatéevi'i amɨ́jna mɨ 'ɨ́ita'a tɨ́'ɨj auj xana'acɨra'ate'eca'a .
43008005	Ajta a'ɨ́ɨn Moisés , ayée pu yeehui titaata'aíj a'ɨ́jna jetze ɨ́ niuucari tɨ raateájtuaa tɨ ayén ruxe'eve'e tej nu'u tetej jɨ́n raajé'ica . Ari mú'ee , ¿ a'iné yeehui pajta ti'ixa ?
43008006	Ayee mú me'ɨ́jna jɨ́n tiraata'íhua'uri'i mej mi me'ɨ́jna jɨ́n ra'antimuá'itɨn a'ij tɨ a'ɨ́ɨn ti'itɨ́j jɨ́n tihua'utá'ixaate'esin . Ayee mú rahuauca'a me'ɨ́jna ɨ́ mej jɨ́n tiraaxájtzi'i . Ajta a'ɨ́ɨn Jesús , a'ɨ́ɨ pu aicaújtutzi . Aj pu'i a'utéjche tɨ ruxɨté jɨ́n ra'uyú'uxa á chuaata'a .
43008007	Maúche'e mú tí'ira'ihua'uraca'a . Aj pu'i Jesús ayén huatéechaxɨ . Ayee pu tihua'utá'ixaa tɨjɨ́n : ― Tɨ́ pua'a hui seɨ́j mú'een ja'anáj caí a'ɨ́jna jɨ́n ayén auté'ɨtze ɨ́ á'amuamua'atziira'a jɨme'e , ché'e a'ɨ́ɨn ja'atɨ́ amuacaí raatatú'a ɨ́ tetej jɨme'e . ― Ayee pu tihua'utá'ixaa .
43008008	Ajtahua'a pu aicaújtutzi . Ajta ra'uyú'uxaca'a á chuaata'a .
43008009	Majta a'ɨ́ɨme , jɨ́me'en mu'u miyen ráanamuajri'i a'ij tɨ tiu'utaxájtaca'a a'ɨ́jna ɨ́ Jesús , matɨ́'ɨj mi me'uun tíhuii , seɨj majta seɨj , amuacaícan a'ɨ́jna tɨ jaítze'e vásta'a . Tɨ'ɨj jí a'ɨ́ɨ na'a ɨ́ Jesús a'uun a'uteájturaa jamuan a'ɨ́jna ɨ́ 'ɨ́ita'a tɨ a'uun já'ita'a a'utéveeca'a .
43008010	Aj pu'i Jesús huatéechaxɨ . Aj pu'i ayén tiraata'íhua'uri'i tɨjɨ́n : ― 'Ɨ́ita'a , ¿ a'uné hui a'ij mé'een a'ɨ́ɨme ? ¿ Ni caí mé'e ja'atɨ́ tɨ ayén ti'itɨ́j jɨ́n mú'eetzi jetze tí'ijpua'ajte'e ?
43008011	Aj pu'i ayén tiraata'ixaa tɨjɨ́n : ― Nevástara'a , capu yeehui ja'atɨ́ ayén neetzi jetze ti'itɨ́j jɨ́n tí'ijpua'ajte'e . Jesús pu ayén tiraata'ixaa tɨjɨ́n : ― Canu neajta inee ti'itɨ́j jɨ́n mú'eetzi jetze te'ujpuá'ajte'esin . Patá'aj á'ura'ani . Capej hui ché'e piyen pe'ɨ́jna jɨ́n te'uté'ɨtzeaara'an . ― Ayee pu tiraata'ixaa .
43008012	Tɨ́'ɨj ajtahua'a ayén tihua'utá'ixaa ɨ́ teɨte ɨ́ Jesús , ayej tiu'utaxájtaca'a tɨjɨ́n : ― Nee nu yeehui ne'ɨ́n pú'een ɨ́ tatzari tɨ jɨ́n huáneeri'i huá'a japua naíjmi'ica ɨ́ mej yen huachéjme íiyen chaanaca japua . A'atɨ́ tɨ na'a hui tɨ nee jamuan á'uche'ecane'en , capu ja'anáj ayén tɨ́ca'amiste'e á'uche'ecane'e a'ame , sino ayée nu yeehui raateájtuaani ɨ́ jemin ne'ɨ́jna ɨ́ tatzari ɨ́ tɨ jɨ́n ruuri á'ara'ani .
43008013	Matɨ́'ɨj mi a'ɨ́ɨme fariseos miyen tiraata'ixaa tɨjɨ́n : ― Mú'ee pej piyen aseɨ́j tité'axajta . A'ɨ́j pu yeehui jɨ́n caí ti'itɨ́j vaɨre'e a'ij pej tité'axajta aseɨ́j .
43008014	Aj pu'i ayén tihua'utá'ixaa a'ɨ́jna ɨ́ Jesús tɨjɨ́n : ― Tɨ́ pua'a niyen neseɨ́j tí'inxajta , aúche'e pu yeehui tí'ivaɨre'e nej niyen tí'inxajta neseɨ́j a'ɨ́jna jɨme'e nej niyen ramua'aree a'u nej a'arájraa , neajta niyen che'atá nena'a ramua'aree a'uj nej a'umé . Mɨ́ seajta mú'een , capu yeehui a'ij tejamuá'amitɨejte'e , a'u nej a'arájraa , na'ari a'u nej a'umé .
43008015	Ayee xu siyen sena'a huá'axɨjte'e a'ij sej rujɨ́ɨmua'a tirájteuve . Mɨ́ neajta inee , canu ja'atɨ́ íjii á'axɨjte'en .
43008016	Aru , tɨ pua'a hui niyen ja'atɨ́ á'axɨjte'e , aúche'e pu ayén tiraavíjte'e nej niyen rɨcɨ a'iné canu neseɨ́j niyen a'ij tirájteu , sino a'ɨ́ɨ pu ayén naatá'a a'ɨ́jna tɨ yen neja'uta'íteca'a .
43008017	’ Ayee pu yeehui té'eyu'usi'i a'ɨ́jna jetze ɨ́ niuucari ɨ́ sej jɨ́n tí'aijta tɨ ayén nu'u tí'ivaɨre'e tɨ pua'a mehuá'apua miyen ti'itɨ́j jɨ́n ti'iteújxajtajme'en .
43008018	Nee nu yeehui ne'ɨ́n pú'een seɨ́j ɨ́ nej niyen tí'inxajta neseɨ́j . Ajta yeehui ɨ́ seɨ́j tɨ ayén tineteáxajta , a'ɨ́ɨ pu a'ɨ́ɨn pú'een ɨ́ niyá'upua tɨ íiyen neja'uta'íteca'a .
43008019	Matɨ́'ɨj mi miyen tiraata'íhua'uri'i tɨjɨ́n : ― ¿ A'uné yeehui a'ij 'een tɨ ayá'upua pú'een ? Jesús pu ayén tiu'utaniú tɨjɨ́n : ― Caxu yeehui nemua'ate ja'atɨ́ nej pú'een . Caxu seajta ramua'ate ɨ́ niyá'upua . Tɨ́ pua'a siyen nemua'ajcaa , ayée xu yeehui seajta tí'ijmua'ate ɨ́ niyá'upua .
43008020	Ayee pu tiu'utaxájtaca'a a'ɨ́jna ɨ́ Jesús tɨ́'ɨj auj tihuá'amua'atejca'a a'ujna teyujta'a , a'ájna vejli'i a'u mej yé'ese'ɨri ɨ́ tumin . Mɨ́ majta ɨ́ teɨte , capu ja'atɨ́ ayén tiraatéevi'i a'iné capúu xɨ a'ájna teja'uré'ene a'ɨ́jna xɨcájra'a jetze tɨ jetzen Jesús huámɨ'ɨni .
43008021	Ajtahua'a pu Jesús ayén tihua'utá'ixaa tɨjɨ́n : ― Nee nu yeehui ne'uun a'ujnéjsin , seajta mú'een xu nehuauni ineetzi . Ajta , caí Dios tejámuaatá'uuni'ira . Mú'een xu cui'ini se'ɨ́jna jɨme'e sej auteájturaa ɨ́ Dios jemi . Capu rɨ'ɨrí sej se'uun a'ujnén a'u nej a'ujnéjsin inee .
43008022	Matɨ́'ɨj mi miyen ti'itiúrihua'uri'i a'ɨ́ɨme ɨ́ mej me'uun tí'aijta teyujta'a tɨjɨ́n : ― ¿ A'iné yeehui huataújmua'a a'ɨ́jna ɨ́ niuucari tɨ nu'u caí rɨ'ɨrí tej te'uun a'ujnén a'u tɨ nu'u a'ujnéjsin ? ¿ Ni qui ayén huataújmua'a tɨ a'ɨ́ɨn huaújje'ica ?
43008023	Aúche'e pu ayén tihuá'a'ixaate'eca'a tɨjɨ́n : ― Mú'een xu hui yúucɨ pújme'en é'eme'ecan . Neajta inee , júte'e nu é'eme'ecan . Mú'een xu yeehui huá'a jetze ajtéme'ecan a'ɨ́mej ɨ́ mej yen seijre'e íiyen chaanaca japua . Neajta inee , canu niyen huá'a jetze ajtéme'ecan .
43008024	Ayee nu hui niyen amuaatá'ixaa tɨ pua'a caí ayén Dios tejámuaatá'uuni'ira , mú'een xu cui'ini se'ɨ́jna jɨme'e sej auteájturaa ɨ́ Dios jemi . Tɨ́ pua'a yeehui secaí siyen té'antzaahuate'en nej ne'ɨ́n pɨ́rɨcɨ a'ij nej ti'ixa , mú'een xu xaa cui'ini se'ɨ́jna jɨme'e sej auteájturaa ɨ́ Dios jemi .
43008025	Matɨ́'ɨj mi miyen tiraata'íhua'uri'i tɨjɨ́n : ― ¿ A'ataani yeehui pej pú'een ? Ajta Jesús pu ayén tihua'utá'ixaa tɨjɨ́n : ― Nee nu ne'ɨ́n pú'een ɨ́ nej niyen jɨ́me'en tejá'amua'ixaate'ecaa tɨ́j na'a jéjcua ɨmuá tɨ yú e'iré'ene .
43008026	Jéihua nu neri tí'ixajtamɨ'ɨ mú'ejmi jɨme'e , neajta niyen ne'ɨ́jna jɨ́n amua'uxɨ́jte'en . Mɨ́ ajta a'ɨ́ɨn tɨ yen neja'uta'íteca'a , a'ɨ́ɨ pu tzáahuati'ira'a jɨ́n tí'ixaxa'a . Neajta nu hui niyen tihuá'ixaate'e a'ɨ́mej ɨ́ mej yen japuan seijre'e íiyen ɨ́ chaanaca japua a'ij nej niyen tiráanamuajri'i ne'ɨ́jna jemi tɨ yen neja'uta'íteca'a . ― Ayee pu tihua'utá'ixaa .
43008027	Majta a'ɨ́ɨme , camu yaú'itɨee muá'araa a'ij tɨ tihuá'a'ixaate'eca'a , tɨ ayén jɨ́me'en raxa tɨ ya'upuáara'an pú'een .
43008028	A'ɨ́j pu jɨ́n , Jesús ayén tihua'utá'ixaa tɨjɨ́n : ― Setɨ́'ɨj yeehui aj neja'utavén ineetzi i nej teáata'a jetze airáme'ecan , aj xu si ramua'aréeren ja'atɨ́ nej pú'een , seajta xu ramua'aréeren nej caí neseɨ́j nena'a a'ij tirájteu a'ij nej tejámuaatá'ixaa sino ayée nu che'atá nena'a tí'ixaxa'a a'ij tɨ niyá'upua ayén tinaamuá'ate .
43008029	A'ɨ́jna tɨ hui yen neja'uta'íteca'a , a'ɨ́ɨ pu neetzi jemi seijre'e . Capu ayén ruséntacan naatéjtuaa a'iné ayée nu yeehui tɨ́'ɨj pɨ́na'a niyen tí'ijrɨ'ɨre a'ij tɨ tira'aráanajche .
43008030	Majta a'ɨ́ɨme ɨ́ teɨte , tɨ́'ɨj Jesús auj ayén tihuá'a'ixaate'eca'a , mu'iitɨ́ mú miyen rá'antzaahua .
43008031	Aj pu'i Jesús ayén tihua'utá'ixaa a'ɨ́mej ɨ́ mej Israél jetze ajtéme'ecan ɨ́ mej majta rá'antzaahua tɨjɨ́n : ― Tɨ́ pua'a hui siyen te'utáviicua'i sej si siyen tira'ará'astijre'en a'ij nej tejá'amua'ixaate'e , aj xu xaa siyen tité'ujujhua'ane'e xá'aju'un ineetzi jamuan .
43008032	Mú'een xu seajta yeehui ramua'aréeren se'ɨ́jna tɨ nain jɨ́n ayén ti'ayajna . A'ɨ́j xu jɨ́n ruxɨéehua á'ujujhua'ane'en xá'aju'un .
43008033	Matɨ́'ɨj mi miyen tiraata'ixaa tɨjɨ́n : ― Teen tu yeehui Abraham teecan jetze airáane . Catu yeehui ja'anáj seica jemi ca'anéeri jɨ́n tiu'utévaɨ . A'ɨ́j pu yeehui jɨ́n , ¿ a'iné auj tí'irɨ'ɨri pej piyen tí'ita'ixaate'e tej nu'u taxɨéehua á'ujujhua'ane'e tá'ara'ani ?
43008034	Jesús pu ayén tihua'utá'ixaa tɨjɨ́n : ― Ayee nu yeehui tejá'amua'ixaate'e tzáahuati'ira'a jɨme'e tɨ ja'atɨ́ tɨ na'a tɨ ayén te'uteáturaave'en ɨ́ Dios jemi , a'ɨ́ɨ pu ca'anéeri jɨ́n tí'imuarɨ'e a'ɨ́jna jemi tɨ a'ij pua'a 'een .
43008035	Ajta a'ɨ́ɨn tɨ ca'anéeri jɨ́n tejé'emuarɨ'e a'u mej é'eche ɨ́ teɨtestemua'ame'en a'ɨ́jna tɨ tí'ira'aijte'e , a'ɨ́ɨ pu caí a'uun rusén jɨ́n huateáturaasin a'ujna . Majta a'ɨ́ɨn tɨ yaujra'an pú'een , a'úu pu yeehui huateáturaasin tɨ́j na'a rusén jɨme'e .
43008036	’ A'ɨ́j pu jɨ́n , tɨ pua'a niyen huárɨni inee , i nej neajta yaujra'an pú'een , nej ni amua'irájtuaani sej si ruxɨéehua á'ujujhua'ane'en , ayée xu xaa ne'u ruxɨéehua á'ujujhua'ane'e xá'aju'un , tzɨ́te'e .
43008037	Nee nu hui niyen ramua'aree sej se'ɨ́jna jetze airáane se'ɨ́jna ɨ́ Abraham teecan . Mɨ́ seajta mú'een , xu'uri siyen á'ujca'ane sej siyen naajé'ica se'ɨ́jna jɨme'e sej caí ché'e ranamuajracu a'ij nej tejá'amua'ixaate'e .
43008038	Ayee nu ne'ɨ́jna jɨ́n tejá'amua'ixaate'e a'ij nej yeehui neri ne'uun tejá'useij ɨ́ niyá'upua jemi . Seajta mú'een , ayée xu che'atá sena'a tí'ijrɨ'ɨre a'ij sej seajta tiráanamuajri'i ɨ́ ruyá'upua .
43008039	Matɨ́'ɨj mi miyen tiu'utaniú tɨjɨ́n : ― Teen tu yeehui rájya'upuaca'a te'ɨ́jna ɨ́ Abraham teecan . Aj pu'i Jesús ayén tihua'utá'ixaa tɨjɨ́n : ― Tɨ́ pua'a yeehui siyen yaújmua'ame'en pú'eene'en a'ɨ́jna ɨ́ Abraham teecan , ayée xu che'atá sena'a rɨ́'ɨ titetiújcha'ɨɨ a'ij tɨ a'ɨ́ɨn ajta rɨ́'ɨ ti'itiújcha'ɨɨca'a .
43008040	Ayee pu i éene'e , xu'uri siyen tiraaxɨ́'epɨ'ɨntare sej naajé'ica . Neajta inee , nee nu ne'ɨ́n pú'een seɨ́j tɨ ayén tejámuaatá'ixaa a'ɨ́jna tɨ ayén ti'ayajna , ɨ́ nej neajta niyen ráanamuajri'i ne'ɨ́jna jemi ɨ́ Dios . Capu yeehui ayén tí'ijrɨ'ɨrejca'a a'ɨ́jna ɨ́ Abraham teecan .
43008041	Ayee xu siyen a'ij pua'a titetiújcha'ɨɨ a'ij tɨ ajta rɨcɨ ɨ́ á'amuaya'upua . Matɨ́'ɨj mi miyen tiu'utaniú tɨjɨ́n : ― Catu yeehui huanú'ihuaca'a huá'a jetze ɨ́ mej ruseɨ́jtajmee patɨ́j mú'ee . Seɨ́j pu'u yeehui a'ɨ́ɨn pú'een ɨ́ tej rájya'upua . A'ɨ́ɨ pu yeehui a'ɨ́ɨn pú'een ɨ́ Dios .
43008042	Aj pu'i Jesús ayén tihua'utá'ixaa tɨjɨ́n : ― Tɨ́ pua'a yeehui a'ɨ́ɨn Dios á'amuaya'upua pú'eene'en , mú'een xu nexɨ́'eve'e xá'aju'un a'iné a'úu nu a'uvé'emej ɨ́ jemin . Canu yeehui neseɨ́j nena'a niyen a'uvé'emej sino a'ɨ́ɨ pu yen neja'uta'íteca'a .
43008043	’ ¿ A'iné 'een jɨ́n secaí nejaú'itɨe a'ij nej tejá'amua'ixaate'e ? Caxu xaa ne'u yaú'itɨe a'iné secaí ahuaújca'ane sej ra'ancuré'an a'ij nej ti'ixa .
43008044	Mú'een xu yeehui se'ɨ́jna jetze ajtéme'ecan ɨ́ tiyaaru'u . A'ii pu a'ɨ́ɨn pú'een ɨ́ á'amuaya'upua . Seajta mú'een , ayée xu'u sena'a se'ɨ́jna jɨ́n siyen rá'astijre'e a'ij tɨ tí'ijxe'eve'e ɨ́ á'amuaya'upua . Tɨ́j na'a tɨ huataseíjre ɨ́ teáata'a tɨ yú e'iré'ene , a'ɨ́ɨ pu yeehui tí'itecui'ica . Capu ja'anáj tzáahuati'ira'a jɨ́n tiu'utaxájtaca'a . A'ɨ́ɨ pu yeehui nain jɨ́n tí'ihua'itaca . Tɨ́j na'a tɨ ayén tí'ihua'i , a'ɨ́ɨ pu jetzen airáninei ɨ́ tzajta'an a'ɨ́jna tɨ hua'itzi pú'een . Ayej xaa ne'u , a'ii pu a'ɨ́ɨn pú'een tɨ tí'ihua'itaca . Ajta tɨ́j na'a tɨ hua'itzi pú'een , a'ɨ́j pu jetzen airáninei .
43008045	’ Mɨ́ neajta inee , ayée nu tzáahuati'ira'a jɨ́n tí'ixaxa'a . A'ɨ́j xu jɨ́n , caxu yeehui ná'atzaahuate'e .
43008046	¿ Ni seɨ́j mú'ejmi jetze tɨ ajtéme'ecan ayén ti'itɨ́j jɨ́n ná'axɨjte'e a'ɨ́jna jɨme'e nej ti'itɨ́j jɨ́n auteájturaa ɨ́ Dios jemi ? A'iné capu rɨ'ɨrí sej siyen huárɨni , ayée pu huataújmua'a nej niyen tzáahuati'ira'a jɨ́n tejá'amua'ixaate'e . Tɨ́ pua'a ayén , ¿ a'iné yeehui 'een jɨme'e secaí ná'atzaahuate'e ?
43008047	Ayee nu tejá'amua'ixaate'e . A'ɨ́jna tɨ Dios jetze ajtéme'ecan ayén rá'astijre'e a'ij tɨ ti'ixa ɨ́ Dios . Seajta mú'een , ayée xu 'een jɨ́n caí siyen rá'astijre'e se'ɨ́jna jɨme'e sej caí Dios jetze ajtéme'ecan .
43008048	Majta a'ɨ́ɨme ɨ́ mej tí'aijta teyujta'a , ayée mú tiraata'ixaa tɨjɨ́n : ― ¿ Ni yeehui caí ayén ti'ayajna a'ij tej ti'ixa pej piyen Samaria é'eme'ecan , ajta tiyaaru'u pu mú'eetzi tzajta'a seijre'e ?
43008049	Jesús pu ayén tihua'utá'ixaa tɨjɨ́n : ― Capu tiyaaru'u neetzi tzajta'a seijre'e sino nee nu rɨ́'ɨ tiratá'aca ɨ́ niyá'upua . Seajta mú'een , ayée xu méjca'i tinúutache ineetzi .
43008050	Mɨ́ neajta inee , canu yeehui neseɨ́j nena'a niyen rahuauhuau tɨ ja'atɨ́ rɨ́'ɨ tinaatá'an , sino seɨ́j pu'u xaa ayén rahuauhuau . A'ii pu yeehui a'ɨ́ɨn pú'een tɨ tzáahuati'ira'a jɨ́n ayén tiraaxɨ́'epɨ'ɨntare'en .
43008051	Ayee nu tejá'amua'ixaate'e tzáahuati'ira'a jɨme'e . Tɨ́ pua'a ja'atɨ́ ayén tirá'astijre'e a'ij nej tí'ixaxa'a , capu yeehui ja'anáj racɨ'ɨti tɨ huámɨ'ɨni .
43008052	Jɨ́me'en mu'u miyen ráanamuajri'i , aj mú mi miyen tiu'utaxájtaca'a tɨjɨ́n : ― Tu'uri yeehui ramua'aree tɨ ayén ti'ayajna tɨ tiyaaru'u pu mú'eetzi tzajta'a seijre'e . A'ɨ́ɨ pu yeehui Abraham huamɨ́'ɨ , majta a'ɨ́ɨme ɨ́ mej Dios jetze me'ecan tí'ixaxa'ata'a . Mɨ́ pajta mú'ee , ayée pepu'u yeehui ti'ixa tɨ ayén nu'u , tɨ pua'a ja'atɨ́ ayén tirá'astijre'e a'ij pej ti'ixa , tɨ nu'u caí ja'anáj mɨ'ɨni .
43008053	’ ¿ Ni tzaa yeehui piyen jaítze'e ve'ecán jɨ́n ti'itéjvee caí ɨ́ ti'itɨ́j tɨ jɨ́n ti'itéveeca'a ɨ́ tayá'upua ɨ́ Abraham ? A'ɨ́ɨ pu yeehui xaa huamɨ́'ɨ . Majta a'ɨ́ɨme ɨ́ mej Dios jetze me'ecan tí'ixaxa'ata'a , a'ɨ́ɨ mú majta huácuii . Ari mú'ee , ¿ a'iné petí'ixa a'atani pej pɨ́rɨcɨ ?
43008054	Ajta a'ɨ́ɨn Jesús , ayée pu tihua'utá'ixaa tɨjɨ́n : ― Capu yeehui ti'itɨ́j vaɨre'e tɨ pua'a niyen neseɨ́j té'antzaahuate'e . A'ii pu a'ɨ́ɨn pú'een tɨ ayén rɨ́'ɨ tinaatá'aca ɨ́ niyá'upua , a'ɨ́jna ɨ́ sej jɨ́me'en siyen ti'ixa yee a'ɨ́ɨ pu a'amua Dios pú'een .
43008055	Seajta mú'een , caxu yeehui ramua'ate . Mɨ́ neajta inee , nee nu xaa ramua'ate . Tɨ́ pua'a niyen tejá'amua'ixaate'e yee canu ramua'ate , ayée nu tí'ihua'itaca setɨ́j mú'een . Mɨ́ neajta inee , nee nu xaa ramua'ate , neajta niyen rá'astijre'e a'ij tɨ tí'ixaxa'a .
43008056	Ajta yeehui a'ɨ́jna ɨ́ Abraham tɨ á'amuaya'upua pú'een , a'ɨ́ɨ pu huataújtemua'ave a'ɨ́jna jɨme'e tɨ ayén tirá'amitɨejte'eca'a tɨ ayén raaseíj ja'anáj xɨcájra'an nej jetzen nain jɨ́n antínmua'areere . A'ɨ́ɨ pu xaa raaseíj , ajta a'ɨ́jna jɨ́n huataújtemua'ave .
43008057	Majta a'ɨ́ɨme ɨ́ mej Israél jetze ajtéme'ecan , ayée mú tiraata'ixaa tɨjɨ́n : ― ¿ Ni tzaa yeehui piyen raaseíj pe'ɨ́jna ɨ́ Abraham teecan ? Capu a'ij tí'irɨ'ɨri , a'iné capej xɨ piyen hua'apuate japuan tamuáamuata'a nine'ira'a rájcha'ɨɨ .
43008058	Ajta ayén tihua'utá'ixaa a'ɨ́jna ɨ́ Jesús tɨjɨ́n : ― Ayee nu tzáahuati'ira'a jɨ́n tejá'amua'ixaate'e . Tɨ́'ɨj caí xɨ Abraham huaseíjre , nee nu neri seijre'eca'a .
43008059	Jɨ́me'en mu'u miyen tiráanamuajri'i , aj mú mi tetej titú'utu ɨ́ mej jɨ́n raateátu'asixɨ'ɨn . Ajta a'ɨ́ɨn Jesús huateú'avaataca'a . Aj pu'i a'uun huirájraa a'ujna teyujta'a .
43009001	Tɨ́'ɨj a'uun a'atamé'ecaa , Jesús pu ja'atɨ́ huaseíj tɨ aracúuni'i pu huanú'ihuaca'a .
43009002	Majta a'ɨ́ɨme ɨ́ mej Jesús jamuan á'ujujhua'ane'e , ayée mú tiraata'íhua'uri'i tɨjɨ́n : ― Maeestru , ¿ a'atani yeehui ayén auteájturaa ɨ́ Dios jemi tɨ ij a'ɨ́ɨn ayén te'aracúuni'i huanú'ihua ? ¿ Ni qui a'ɨ́ɨn auteájturaa ca'ɨ́n ɨ́ vaújsimua'ame'en ?
43009003	Aj pu'i Jesús ayén tihua'utá'ixaa tɨjɨ́n : ― Capu yeehui ja'atɨ́ auteájturaa ɨ́ Dios jemi . Capu amɨ́jna ja'atɨ́ ayén auteájturaa , camu majta ɨ́ vaújsimua'ame'en . Ayee pu yeehui tiráaruu tɨ ij ayén huataseíjre'en ɨ́ jemin a'ij tɨ Dios tiraayɨ́'ɨtɨ a'ɨ́jna jɨme'e ɨ́ rumuárɨ'eri'ire'ara'an .
43009004	Ayee pu ruxe'eve'e tɨ́'ɨj auj tújca'ari tzajta'a pɨ́tí'irɨcɨ tej tiyen te'ɨ́jna jetze tiu'umuárɨ'en Dios tɨ jɨ́n ayén yen neja'uta'íteca'a . Pu'uri yeehui a'ájna teja'uré'enejsin tɨ huatétɨca'ari . Capu ché'e rɨ'ɨríista a'ame a'ájna tɨ ja'atɨ́ ayén tiu'umuárɨ'en .
43009005	Ijii , netɨ́'ɨj nauj niyen huaca íiyen chaanaca japua , ayée nu tí'ivaɨre'e huá'a tzajta'a ɨ́ teɨte tɨ́j tatzari tɨ jɨ́n huá'a japua huáneeri'i mej mi miyen ti'itɨ́j huaseíj matɨ́j mena'a pua'amé ɨ́ mej yen japuan huachéjme ɨ́ chaanaca japua . ― Ayee pu tihua'utá'ixaa .
43009006	Tɨ́'ɨj ayén tiu'utaxájtaca'a , aj pu'i , a'ɨ́ɨn á chuaata'a e'erájtzitzee . Ajta , ru'íjcɨ'e jɨ́n rajrú'une ɨ́ xarij . Aj pu i ra'arápɨtijri'i á jɨ'ɨseáara'an jetze a'ɨ́jna tɨ arácun .
43009007	Ajta ayén tiraata'ixaa tɨjɨ́n : ― Aricu yeehui , u pá'ume'en pe'újna a'u tɨ jé'ejmuaa tɨ ayén téja'arájtehuaa tɨjɨ́n Siloé . ( Ayee pu huataújmua'a a'ɨ́jna ɨ́ niuucari tɨjɨ́n : tɨ huata'íti'ihuaca'a . ) Aj pu'i u á'ume a'ɨ́jna ɨ́ ja'atɨ , ajta acáujɨsta'ante . Tɨ'ɨj jí mú a'uvé'emej . Pu'uri ayén atáneerica'a .
43009008	Majta a'ɨ́ɨme ɨ́ mej á vejli'i a'uchéejme'ecaa a'u tɨ é'echejca'a a'ɨ́jna ɨ́ ja'atɨ , majta a'ɨ́ɨme , ɨ́ mej mejmí'i miyen raseíjraca'a tɨ́'ɨj a'ɨ́ɨn auj limojna huauca'a , ayée mú tiu'utaxájtaca'a tɨjɨ́n : ― ¿ Ni caí yeehui a'ɨ́ɨn pú'een tɨ ayén a'uun a'utacái á'aye'i tɨ ij limojna hua'utáhuavii ɨ́ teɨte ?
43009009	Seica mú miyen tiu'utaxájtaca'a tɨ nu'u a'ɨ́ɨn pú'een . Majta seica miyen tɨjɨ́n : ― Capu yee a'ɨ́ɨn pú'een , sino ayée pu'u na'a seijre'e tɨ́j a'ɨ́jna . Ajta a'ɨ́ɨn , ayée pu tiu'utaxájtaca'a tɨjɨ́n : ― Nee nu yeehui ne'ɨ́n pú'een .
43009010	Matɨ́'ɨj mi miyen tiraata'íhua'uri'i tɨjɨ́n : ― ¿ A'iné ye'í pete'atáneereca'a ?
43009011	Aj pu'i ayén tihua'utá'ixaa tɨjɨ́n : ― A'ɨ́jna yeehui ɨ́ mej miyen ratamuá'amua tɨjɨ́n : Jesús , a'ɨ́ɨ pu xarij huateáru'une , tɨ'ɨquí yeehui na'arápɨtijri'i yé nejɨ́'ɨ jetze . Aj pu'i ayén tinaata'aíj nej nu'u ne'uun u á'ume'en ne'újna Siloé , a'u tɨ jé'ejmuaa nej nu'u ni aránja'usixɨ'ɨn . Netɨ́'ɨj yeehui ni u á'ume , neajta aránja'usixɨ . Aj nu ni niyen mé úuneereca'a . ― Ayee pu tihua'utá'ixaa .
43009012	Matɨ́'ɨj mi miyen tiraata'íhua'uri'i tɨjɨ́n : ― ¿ A'uné a'ij 'é'en a'ɨ́jna ɨ́ ja'atɨ ? Ayee pu tihua'utá'ixaa tɨjɨ́n : ― Canu yeehui mé'e yé'emua'aree .
43009013	Matɨ́'ɨj mi ya'uví'itɨ́ me'ɨ́jna tɨ aracúuni'i a'ɨ́mej jemi ɨ́ fariseos .
43009014	Ajta , ayée pu a'ájna pɨ́tí'irɨjcaa a'ájna xɨcájra'an jetze mej jetzen ruse'upi tɨ́'ɨj Jesús ayén raateáru'une ɨ́ xarij , ajta tiráahuaa .
43009015	A'ɨ́j mú jɨ́n , a'ɨ́ɨme ɨ́ fariseos majta miyen tiraata'íhua'uri'i a'ij tɨ a'ɨ́ɨn te'atáneereca'a . Ajta a'ɨ́ɨn ja'atɨ́ ayén tihua'utá'ixaa tɨjɨ́n : ― A'ɨ́ɨ pu yeehui na'arápɨtijri'i yé nejɨ́'ɨ jetze . Neajta niyen aránja'usixɨ . Ajta íjii , nee nu yeehui neri mé úunee .
43009016	Majta ɨ́ mej huá'a jetze ajtéme'ecan ɨ́ fariseos , ayée mú tiu'utaxájtaca'a tɨjɨ́n : ― Capu yeehui a'uun é'eme'ecan ɨ́ Dios jemi a'ɨ́jna a'iné capu ayén rá'astijre'e a'ɨ́jna jɨme'e ɨ́ xɨcaj tej jetzen tase'upi . Majta seica miyen tɨjɨ́n : ― ¿ A'iné yeehui tí'irɨ'ɨri tɨ ja'atɨ́ ayén huárɨni tɨ huápɨ'ɨ ruxe'eve'e tɨ pua'a ayén nu'u te'uteáturaavecare'en ɨ́ Dios jemi ? A'ɨ́j pu jɨ́n , seica mú seɨcɨé tí'ixajtaca'a . Majta ɨ́ seica , seɨcɨé mú majta tí'ixajtaca'a . Camu naími'i ruxɨ́'ej mena'a miyen tí'ixajtaca'a .
43009017	Matɨ́'ɨj miyen majtáhua'a tiraata'íhua'uri'i tɨjɨ́n : ― Pajta mú'ee , ¿ a'iné yeehui petí'imua'atze ja'atɨ́ tɨ pɨ́rɨcɨ ? , a'iné a'ɨ́ɨ pu timuáahuaa pej pi atáneereca'a . Ajta a'ɨ́ɨn ja'atɨ́ ayén tihua'utá'ixaa tɨjɨ́n : ― A'ɨ́ɨ pu yeehui Dios jetze me'ecan tí'ixaxa'a .
43009018	Majta a'ɨ́ɨme ɨ́ mej a'uun tí'aijta teyujta'a , camu rá'antzaahua tɨ ayén aracúuni'i huanú'ihuaca'a , tɨ ari huarúj tɨ i ari atanee íjii , icu . Matɨ́'ɨj mi miyen hua'uta'aíjtaca'a mej mi u a'uvé'eju'un ɨ́ vaújsimua'ame'en .
43009019	Ayee mú tihua'uta'íhua'uri'i tɨjɨ́n : ― ¿ Ni tzaa yeehui a'ɨ́ɨn pú'een á'amuayauj ? ¿ Ni a'ɨ́ɨn pú'een sej siyen ti'ixa yee aracúuni'i pu huanú'ihuaca'a ? ¿ A'iné yeehui auj tí'irɨ'ɨri tɨ ari mé úunee ?
43009020	Majta a'ɨ́ɨme ɨ́ vaújsimua'ame'en , ayée mú tiu'utaniú tɨjɨ́n : ― Ayee tu xaa ramua'aree tɨ a'ɨ́ɨn tayauj pɨ́rɨcɨ , teajta yeehui ramua'aree tɨ aracúuni'i huanú'ihuaca'a .
43009021	Mɨ́ teajta iteen , catu xaa ne'u ramua'aree a'ij tɨ 'een jɨme'e tɨ ayén ari mé úunee nusu ja'atɨ́ tɨ ayén raarújte . Setá'aj yeehui siyen tiraata'íhua'u a'iné , pu'uri vásta'a . A'ɨ́ɨ pu ajta ruseɨ́j tiu'utaxájta .
43009022	Ayee mú 'een jɨ́n tiu'utaxájtaca'a ɨ́ vaújsimua'ame'en a'iné mehuá'atziɨɨne'eca'a a'ɨ́mej ɨ́ mej a'uun teyujta'a tí'aijta , ɨ́ mej majta meri miyen tiraaxɨ́'epɨ'ɨntare mej mi ru'irá'ite me'újna teyujta'a ja'atɨ́ tɨ na'a tɨ ayén tiu'utaxáj yee Jesús pu nu'u a'ɨ́ɨn pú'een ɨ́ Cɨríistu'u tɨ Dios ra'antíhua'u .
43009023	A'ɨ́j mú jɨ́n miyen tiu'utaxájtaca'a ɨ́ vaújsimua'ame'en yee matá'aj raata'íhua'u me'ɨ́jna a'iné a'ɨ́jna ɨ́ hua'ayauj pu'uri vástaca'a .
43009024	Majtahua'a mú miyen raatajé me'ɨ́jna tɨ aracúuni'i huanú'ihuaca'a . Ayee mú tiraata'ixaa tɨjɨ́n : ― Patá'aj piyen pena'a rɨ́'ɨ tiraatá'an ɨ́ Dios . Pajta caí yeehui piyen rɨ́'ɨ tiraatá'acare'en pe'ɨ́jna ɨ́ ja'atɨ a'iné a'ɨ́ɨ pu ateáturaave ɨ́ Dios jemi .
43009025	Ajta a'ɨ́ɨn , ayée pu tihua'utá'ixaa tɨjɨ́n : ― Tɨ́ pua'a yeehui ayén ateáturaave ɨ́ Dios jemi nusu caí , canu xáahuí a'atzu ramua'aree , sino ayée nu xaa ramua'aree nej amuacaí aracúuni'i . Mɨ́ neajta íjii , nee nu hui mé úunee .
43009026	Matɨ́'ɨj mi miyen tiraata'íhua'uri'i tɨjɨ́n : ― ¿ A'iné ye'í muáaruu ? ¿ A'iné ye'í timuáahuaa pej pi yeehui atáneere ?
43009027	Aj pu'i ayén tihua'utá'ixaa tɨjɨ́n : ― Nu'uri amuaatá'ixaa . Seajta mú'een , caxu náanamuajri'i . ¿ A'iné 'een jɨme'e siyen raxɨ́'eve'e nej neajtahua'a amuaatá'ixaate'en ? Tij seajta mú'een siyen raxɨ́'eve'e sej seajta jamuan á'ujujhua'ane'en .
43009028	Majta miyen jeíhua mú a'ij pua'a tiraata'ixaa tɨjɨ́n : ― Aa neti'ijtá ne'u . Mú'ee pej yeehui pe'ɨ́jna jamuan á'uche'ecan , tzɨ́te'e . Teajta iteen , teen tu tiyen rá'astijre'e te'ɨ́jna ɨ́ Moisés teecan .
43009029	Teen tu yeehui tiyen ramua'aree tɨ Dios ayén jamuan tiu'uxájtaca'a ɨ́ Moisés . Ajta , jɨ́me'en a'ɨ́jna ɨ́ ja'atɨ , catu yeehui a'atzu ramua'aree a'u tɨ é'eme'ecan .
43009030	Aj pu'i ayén tiu'utaniú a'ɨ́jna ɨ́ ja'atɨ tɨjɨ́n : ― ¿ Ni caí ne'u icu ? Mú'een xu caí ramua'aree a'u tɨ é'eme'ecan . Mɨ́ ajta , a'ɨ́ɨn ayén naarújte nej ni niyen atáneere .
43009031	Ayee tu yeehui ramua'aree tɨ Dios caí ayén ranamua ja'atɨ́ tɨ ayén ateáturaave ɨ́ jemin . Dios pu xaa ayén ranamua a'ɨ́jna ɨ́ ja'atɨ tɨ ayén rana'amiche , ajta tɨ ayén rá'astijre'e a'ij tɨ Dios tí'ijxe'eve'e .
43009032	Capu yeehui ja'anáj ja'atɨ́ ayén tiráanamuajri'i tɨ seɨ́j ayén raarújte a'ɨ́jna tɨ aracúuni'i huanú'ihuaca'a tɨ ij ayén atáneerica'a á'ara'ani .
43009033	Tɨ́ pua'a hui caí Dios jemi é'eme'ecantacache'e , capu a'ij rɨníiche'en tɨ naarújte'enche'e ineetzi . ― Ayee pu tihua'utá'ixaa .
43009034	Majta a'ɨ́ɨme miyen tiraata'ixaa tɨjɨ́n : ― Nain pej jɨ́n auteájturaa ɨ́ Dios jemi mú'ee , tɨ́j na'a pej yeehui piyen huanú'ihuaca'a tɨ yú e'iré'ene . ¿ Ni tzaa mú'ee piyen auté'aca'ane pej piyen titáamua'aten ? ― Ayee mú tiraata'ixaa . Majta ru'irá'iteca'a .
43009035	Ajta a'ɨ́ɨn Jesús , ayej ráamua'areeri'i mej miyen ru'irá'iteca'a . Tɨ́'ɨj ayén yá'uteu a'ɨ́jna ɨ́ ja'atɨ , ayée pu tiraata'ixaa tɨjɨ́n : ― ¿ Ni piyen rá'atzaahuate'e pe'ɨ́jna tɨ teáata'a jetze airaújneijte ?
43009036	Aj pu'i a'ɨ́ɨn ja'atɨ́ ayén tiraata'íhua'uri'i tɨjɨ́n : ― Nevástara'a yeehui , ¿ a'atani a'ɨ́ɨn pɨ́rɨcɨ nej ni niyen rá'antzaahuate'en ?
43009037	Jesús pu ayén tiraata'ixaa tɨjɨ́n : ― Pepu'uri yeehui raaseíj . Jee xaa ne'u ayén ti'ayajna , a'ɨ́ɨ pu á jamuan ayén ti'ixa .
43009038	Ajta a'ɨ́ɨn tevi ayej tiraata'ixaa tɨjɨ́n : ― Nevástara'a , nee nu yeehui muá'atzaahuate'e . Aj pu'i raateánajcheca'a .
43009039	Ajta a'ɨ́ɨn Jesús ayén tiu'utaxájtaca'a tɨjɨ́n : ― Ayee nu yeehui ne'ɨ́jna jɨ́n a'uvé'emej íiyen chaanaca japua nej ni hua'uxɨ́jte'en naíjmi'ica ɨ́ mej yen huachéjme íiyen chaanaca japua , mej mi miyen atanéjne'ere a'ɨ́ɨme ɨ́ mej aracúcu'unijmee , mej mi majta yeehui miyen aracúcu'unijmé'e muá'ara'ani a'ɨ́ɨme ɨ́ mej nu'u miyen atanéjne'e .
43009040	Majta seica ɨ́ fariseos , a'úu mú vejli'i a'uté'uuca'a . Matɨ́'ɨj miyen ráanamuajri'i a'ij tɨ tiu'utaxájtaca'a , matɨ́'ɨj mi miyen tiraata'íhua'uri'i tɨjɨ́n : ― ¿ A'ii nu'u ye'í ? ¿ Ni tzaa yeehui teajta iteen aracúcu'unijmee ?
43009041	Ayee pu tihua'utá'ixaa tɨjɨ́n : ― Tɨ́ pua'a yeehui siyen aracúcu'unijme'eni tɨ ij caí ti'itɨ́j a'ij tejamuá'amitɨejte'e , capu rɨ'ɨríista á'ame'enche'e tɨ ja'atɨ́ ti'itɨ́j jɨ́n mú'ejmi jetze te'ujpuá'ajte'en . Mɨ́ seajta mú'een , ayée xu yeehui ti'ixa sej nu'u siyen atanéjne'e tɨ ij nain jɨ́n tejamuá'amitɨejte'e . A'ɨ́j xu jɨ́n , seúche'e xu á'aturaave ɨ́ Dios jemi .
43010001	’ Ayee nu yeehui tejá'amua'ixaate'e tzáahuati'ira'a jɨme'e . Tɨ́ pua'a ja'atɨ́ a'uun a'uteárute cáne'axɨ tihua'acúraa , tɨ pua'a caí a'uun a'uteárute a'utɨ́ e'iténine'i sino tɨ pua'a ancuré'ara'ani ɨ́ tejcuá jetze , a'ɨ́ɨ pu nahua'ari pú'een , ajta tɨ tí'itecui'ica .
43010002	’ Mɨ́ ajta , a'ɨ́ɨn tɨ yeehui a'uun a'uteárute a'u tɨ é'epueerta , a'ii pu a'ɨ́ɨn pú'een tɨ huá'ajye'emua ɨ́ cáne'axɨ .
43010003	Ajta a'ɨ́ɨn tɨ tí'icha'ɨɨ a'u tɨ é'epueerta , a'ɨ́ɨ pu tira'antácuune'esin tɨ́'ij a'uun a'uteárute a'ɨ́jna tɨ huá'ajye'emua . Majta a'ɨ́ɨme ɨ́ cáne'axɨ , a'ɨ́ɨ mú yeehui ranamua i niúucare'ara'an . Ajta a'ɨ́ɨn ja'atɨ́ ayén huá'ajee a'ij mej ántea'arua seɨj ajta seɨj . A'ɨ́ɨ pu ajta hua'irájajpua .
43010004	’ Tɨ́'ɨj ari naíjmi'ica huirajáapuan ɨ́ ruye'emua , a'ɨ́ɨ pu huá'a cujta'a auumé'e a'ame . Majta a'ɨ́ɨme amuacaí mú huajú'un muá'aju'un ɨ́ jemin a'iné a'ɨ́ɨ mú rá'aste a'ij tɨ a'ɨ́ɨn tihuá'ixaate'e .
43010005	Camu ja'anáj miyen huajú'u muá'aju'u jemin seɨ́j ɨ́ mej caí ramua'ate . Camu xaa ne'u , sino muataúuruuna ɨ́ jemin a'iné camu yeehui ramua'ate ɨ́ niúucare'ara'an a'ɨ́jna ɨ́ ja'atɨ ɨ́ mej caí ramua'ate .
43010006	Ayee pu tihua'utá'ixaa ɨ́ Jesús a'ɨ́jna jɨme'e ɨ́ niuucari . Majta a'ɨ́ɨme , camu yaú'itɨee muá'araa a'ij tɨ a'ɨ́ɨn tihua'utá'ixaa .
43010007	A'ɨ́j pu jɨ́n , Jesús ayén tihua'utá'ixaa tɨjɨ́n : ― Ayee nu tejá'amua'ixaate'e tzáahuati'ira'a jɨme'e . Nee nu yeehui ne'ɨ́n pú'een ɨ́ ta'anténine'i ɨ́ mej jetzen uteárute ɨ́ cáne'axɨ u cúrajta'a .
43010008	Matɨ́j mena'a mej miyen amuacaí huataseíjre necaí inee , a'ɨ́ɨ mú nahua'ari pú'eene'e , majta mej tí'itecui'ica . Mɨ́ ajta , a'ɨ́ɨme ɨ́ cáne'axɨ , camu yeehui huá'unamuajri'i a'ij mej tiu'utaxájtaca'a .
43010009	’ Nee nu yeehui ne'ɨ́n pú'een ɨ́ ta'anténine'i . A'atɨ́ tɨ na'a tɨ ayén a'uun a'uteárute a'ɨ́jna jɨme'e tɨ ná'antzaahuate'en ineetzi , a'ɨ́ɨ pu ruuri huateáturaasin tɨ́j na'a rusén jɨme'e . A'ɨ́ɨ pu yeehui ruxɨéehua huiráaye'icaa a'ame , ajta uteáru'ipiche'e a'ame . Ruxɨéehua pu rateuni ɨ́ tɨ jɨ́n huateújvaɨre'en .
43010010	’ Ajta a'ɨ́ɨn nahua'ari , ayée pu'u yeehui 'een jɨ́n u a'uvé'emej tɨ ij tiu'unáhua'an , tɨ ij ajta titéecui'ini , tɨ ij ajta naíjmi'ica antipuá'ajte'en . Mɨ́ neajta inee , ayée nu yeehui 'een jɨ́n mú a'uvé'emej mej mi ruuri muá'ara'ani , tɨ ij ayén tihuá'acɨ'ɨti nain a'ij tɨ tí'iseijre'e ɨ́ mej jɨ́n huataújtemua'ave tɨ́j na'a rusén jɨme'e .
43010011	’ Nee nu yeehui ne'ɨ́n pú'een i nej xɨ́'epɨ'ɨn jɨ́n seijre'e , i nej neajta niyen huá'ajye'emua ɨ́ cáne'axɨ . Neajta nu niyen huámɨ'ɨni huá'a jetze me'ecan .
43010012	Ajta a'ɨ́ɨn ɨ́ mej raatá'a tɨ tiu'umuárɨ'en , capu yeehui a'ɨ́ɨn pú'een ɨ́ tɨ huá'ajye'emua ɨ́ cáne'axɨ . A'ɨ́j pu jɨ́n , tɨ pua'a raaseíj tɨ 'ɨ́ɨra'ave e'evé'eme , a'ɨ́ɨ pu án huajaúuhua'axɨjsin , ajta huataúruuna . Aj pu'i , a'ɨ́ɨn 'ɨ́ɨra'ave huá'a tzajta'a a'uun a'uteáruti , ajta huaja'ucuíjxɨ'ɨsin ɨ́ cáne'axɨ .
43010013	Ajta a'ɨ́ɨn ɨ́ ja'atɨ́ ayén huataúruuna a'iné ayée mu'u raatá'a tɨ tiu'umuárɨ'en na'a , ajta capu yeehui a'atzu jetzen ruxe'eve'e a'ij tɨ tihuá'aruuren ɨ́ cáne'axɨ , icu .
43010014	’ Mɨ́ neajta inee , nee nu yeehui ne'ɨ́n pú'een i nej rɨ́'ɨ tí'itevij , i nej neajta huá'ajye'emua ɨ́ cáne'axɨ . Nee nu huá'amuajte ne'ɨ́mej ɨ́ cáne'axɨ . Majta a'ɨ́ɨme ɨ́ cáne'axɨ , a'ɨ́ɨ mú yeehui nemua'ate ineetzi .
43010015	Ayee pu che'atá na'a nemua'ate ɨ́ niyá'upua . Neajta inee , ayée nu che'atá nena'a ramua'ate ɨ́ niyá'upua . Neajta nu huámɨ'ɨni huá'a jetze me'ecan ɨ́ cáne'axɨ .
43010016	’ Nee nu yeehui neajta huá'a cujta'a huaméj seica ɨ́ cáne'axɨ ɨ́ mej caí huá'a jetze ajtéme'ecan a'ɨ́mej ɨ́ mej íiyu seijre'e cúrajta'a . Ayee pu yeehui ruxe'eve'e nej ni niyen huaja'uvé'ejajpuan . A'ɨ́ɨ mú majta ra'ancuré'asin ɨ́ neniuuca . Naíjmi'i mú ɨ́ cáne'axɨ , matɨ́j mena'a pua'amé , a'úu mú seíire'e muá'aju'u seɨ́j tzajta'a ɨ́ cúraa . Ajta , seɨ́j pu'u yeehui huá'a cujta'a a'umé'e a'ame .
43010017	’ Ayee pu yeehui 'een jɨ́n niyá'upua neetzi xe'eve'e a'iné nee nu huámɨ'ɨni nej ni neajtahua'a huatarún .
43010018	Capu ja'atɨ́ ná'ari'iraj ineetzi sino nexɨ́'evi'ira'a nu jɨ́n mɨ'ɨni . Nee nu yeehui ne'ɨ́jna jɨ́n antínmua'aree nej ni niyen ahuánca'ane nej huámɨ'ɨni . Neajta ne'ɨ́jna jɨ́n antínmua'aree nej ni neajtahua'a huatarún . Ayee pu a'ɨ́jna jɨ́n tinaa'íjca ɨ́ niyá'upua . ― Ayee pu tihua'utá'ixaa .
43010019	Jɨ́me'en pu'u ayén tiu'utaxájtaca'a ɨ́ Jesús , aj mú mi já'ita'a a'utacɨ́j a'ɨ́ɨme ɨ́ mej a'uun tí'aijta huá'a teyujta'a ɨ́ mej Israél jetze ajtéme'ecan .
43010020	Mu'iitɨ́ mú miyen tiu'utaxájtaca'a tɨjɨ́n : ― Tiyaaru'u pu yeehui tzajta'an seijre'e , ajta rutɨ́mua'i . Caxu siyen rá'atzaahuate'e .
43010021	Majta seica miyen tiu'utaxájtaca'a tɨjɨ́n : ― Capu yeehui rɨ'ɨrí tɨ ja'atɨ́ ayén tí'ixajta tɨ pua'a ayén tiyaaru'u tzajta'an seijre'e . ¿ Ni tzaa tiyaaru'u ayén raayɨ́'ɨtɨ tɨ ayén yeehui raarújte'en ja'atɨ́ tɨ ayén arácun ? Capu xaa ne'u . ― Ayee mú tiu'utaxájtaca'a .
43010022	Pu'uri a'atzu á'ateevi'ica tɨ́'ɨj ari vejli'i pɨ́tí'irɨjcaa matɨ́'ɨj miyen me'ɨ́jna jɨ́n tí'iyeste ja'anáj mej miyen tiu'utátui ɨ́ teyuu . Pu'uri ajta a'ájna pɨ́tí'irɨjcaa tɨ huáseevi'i á'aye'i .
43010023	Ajta a'ɨ́ɨn Jesús , a'úu pu á'uche'ecane'e a'ujna teyujta'a , a'u tɨ te'ejtétaavij tɨ Salomón rá'ajtaahuaca'a .
43010024	Majta miyen ajteáxɨɨreca'a ɨ́ jemin a'ɨ́ɨme ɨ́ mej me'uun tí'aijta teyujta'a . Matɨ́'ɨj mi miyen tiraata'ixaa tɨjɨ́n : ― Capej yeehui piyen tá'aviitze'e . Patá'aj piyen tzáahuati'ira'a jɨ́n taatá'ixaate'en tɨ pua'a pe'ɨ́n pú'een ɨ́ Cɨríistu'u nusu pecaí .
43010025	Jesús pu ayén tihua'utá'ixaa tɨjɨ́n : ― Nee nu hui xaa neri amuaatá'ixaa . Seajta mú'een , caxu ná'antzaahua . A'ɨ́jna ɨ́ nej jɨ́n niyen rɨcɨ tɨ huápɨ'ɨ ruxe'eve'e , ayée nu yeehui ne'ɨ́jna jɨ́n niyen rɨcɨ niuucajtze'en ɨ́ niyá'upua . Ajta , a'ɨ́ɨ pu a'ɨ́jna jɨ́n ayén tí'inexa .
43010026	Mɨ́ seajta mú'een , caxu yeehui ná'atzaahuate'e a'iné caxu huá'a jetze ajtéme'ecan ɨ́ cáne'axɨ ɨ́ nej huá'ajye'emua .
43010027	’ Ajta a'ɨ́ɨme ɨ́ cáne'axɨ , ayée mú nenamua a'ij nej tihuá'ixaate'e . Nee nu yeehui huá'amuajte , majta miyen ná'astijre'e ineetzi .
43010028	Ayee nu yeehui hua'atá'aca mej miyen ruurican huateáturan tɨ́j na'a rusén jɨme'e . Camu ja'anáj antipuá'ari ; capu yeehui rɨ'ɨrí tɨ ja'atɨ́ ayén ná'ajajpuani'i .
43010029	Ajta niyá'upua , ɨ́ tɨ ayén naatátui a'ɨ́mej ɨ́ cáne'axɨ , a'ɨ́ɨ pu nain jɨ́n antiújmua'aree . Capu yeehui ajta rɨ'ɨrí tɨ ja'atɨ́ ayén rá'ajajpuani'i .
43010030	’ Teen tu naíjmi'i , seɨ́j tu tena'a pɨ́rɨcɨ ɨ́ niyá'upua , neajta inee . ― Ayee pu tiu'utaxájtaca'a a'ɨ́jna ɨ́ Jesús .
43010031	Majta a'ɨ́ɨme ɨ́ mej me'uun tí'aijta teyujta'a , majtáhua'a mú tetej titú'utu mej mi me'ɨ́jna jɨ́n raateátu'asixɨ'ɨn .
43010032	Aj pu'i Jesús ayén tihua'utá'ixaa tɨjɨ́n : ― Nee nu neri jeíhua tejamuaataseíjrate a'ij nej rɨcɨ tɨ i'i xɨ́'epɨ'ɨn . ¿ Ti'itájni si jɨ́n pɨ́ tínaateátu'asixɨ'ɨsin ? ¿ Ni qui a'ɨ́jna jɨme'e nej raarújte , na'ari ti'itɨ́j jɨ́n , ne'u ?
43010033	Matɨ́'ɨj mi miyen tiraata'ixaa tɨjɨ́n : ― Catu yeehui te'ɨ́jna jɨ́n muaateátu'asixɨ'ɨsin pej piyen ti'itɨ́j jɨ́n rɨcɨ tɨ i'i xɨ́'epɨ'ɨn , sino ayée tu 'een jɨ́n muaateátu'asixɨ'ɨsin pej piyen a'ij pua'a ti'ixa ɨ́ Dios jemi , a'iné mú'ee pepu'u , tevi pena'a pɨ́rɨcɨ . Pajta piyen tí'aseijrata pej nu'u Dios pú'een . ― Ayee mú tiraata'ixaa .
43010034	Jesús pu ayén tihua'utá'ixaa tɨjɨ́n : ― ¿ Ni caí ayén té'eyu'usi'i ɨ́ yu'uxari jetze tɨ nu'u Dios ayén tihua'utá'ixaa a'ɨ́mej ɨ́ mej a'ɨ́mej jemi raateájtuaa ɨ́ runiuuca ? Ayen tɨjɨ́n : “ Ayee pu nu'u yeehui ayén tihua'utá'ixaa tɨ nu'u ayén hua'utamuá'a tɨjɨ́n : Diosi mej nu'u pú'een . ”
43010035	Dios pu ayén hua'utamuá'a a'ɨ́jna jɨme'e mej nu'u dioosi pú'een . Ajta capu yeehui rɨ'ɨrí tej tiyen ra'uré'uuna te'ɨ́jna tɨ ari té'eyu'usi'i ɨ́ yu'uxari jetze .
43010036	’ Tɨ́ pua'a Dios ayén hua'utamuá'a , ¿ a'iné tej tiyen raatámua'ati te'ɨ́jna tɨ niyá'upua huateúra'ate , ajta yen ya'uta'íteca'a íiyen chaanaca japua ? ¿ Ni qui tiyen che'atá tena'a raatámua'ati a'ij tɨ Dios ari hua'utamuá'a ɨ́ seica ? A ni'ijtá ne'u . A'ɨ́j pu yeehui jɨ́n , ¿ a'iné siyen se'ɨ́jna jɨ́n tí'inexajtzi'i se'ɨ́jna jɨme'e nej niyen tejámuaatá'ixaa yee nee nu ne'ɨ́n pú'een ɨ́ yaujra'an ɨ́ Dios ?
43010037	’ Setá'aj ná'atzaahuate'e tɨ pua'a yeehui niyen che'atá nena'a rɨjca a'ij tɨ ajta rɨcɨ ɨ́ niyá'upua , na'ari tɨ pua'a necaí nena'a , setá'aj caí ná'atzaahuate'e .
43010038	Jee xaa , tɨ pua'a niyen nena'a rɨjca a'ij tɨ ajta a'ɨ́ɨn rɨcɨ , seajta secaí siyen ahuaújca'anen sej yeehui ná'antzaahuate'en , ayée nu tejámuaatá'ixaate'en setá'aj siyen sena'a té'atzaahuate'e se'ɨ́jna jɨme'e a'ij nej rɨcɨ sej si siyen yeehui ráamua'aree , seajta yaú'itɨee xá'ara'ani tej tiyen naími'i seɨ́j tena'a pɨ́rɨcɨ , ɨ́ niyá'upua , neajta inee . ― Ayee pu tihua'utá'ixaa .
43010039	Majtahua'a mú miyen tí'itese'eca'a mej mi raatéevi'i . Mɨ́ ajta a'ɨ́ɨn , huá'a jetze ajtáraa .
43010040	Aj pu'i a'uun antáraa ɨ́ Jesús u jetze pújme'en ɨ́ játe'anara'an jetze a'ujna u Jordán . A'uu pu a'ará'a a'utɨ́ amuacaí a'ɨ́ɨn huámuaɨ'ɨvijhuaca'a a'ɨ́jna ɨ́ Juan . A'uu pu a'uteájturaa .
43010041	Majta mu'iitɨ́ mú u e'iré'ene ɨ́ jemin . Ayee mú tiu'utaxájtaca'a tɨjɨ́n : ― Capu yeehui ja'anáj ayén huarɨ́j a'ɨ́jna ɨ́ Juan ti'itɨ́j mej jɨ́n a'ij tira'utaseíj a'ɨ́jna jɨme'e mej rɨ́'ɨ tiraateájtuaani ɨ́ Dios . Mɨ́ ajta , tɨ́j na'a mej miyen tiu'utaxájtaca'a me'ɨ́jna jɨme'e ɨ́ Jesús , ayée pu yeehui ayén ti'ayajna . ― Ayee mú tiu'utaxájtaca'a .
43010042	Majta mu'iitɨ́ mú me'uun huataújtuaa ɨ́ Jesús jemi .
43011001	Ajta seɨ́j pu tí'icui'ica'a tɨ ayén ántehuaaca'a tɨjɨ́n Lázaro . A'uu pu e'echéjme'e chajta'a tɨ ayén téja'arájtehuaa tɨjɨ́n Betania . A'uu mú majta e'echéjme'e ɨ́ juutzeájra'an , a'ɨ́jna ɨ́ María , ajta ɨ́ Marta ɨ́ tɨ i'i cu'utzeáara'an .
43011002	Ajta a'ɨ́jna ɨ́ María , a'ii pu a'ɨ́ɨn pú'een tɨ ra'avé'exɨri'iri'i ɨ́ tavástara'a a'ɨ́jna jɨme'e tɨ naa teáarɨ́'e . A'ɨ́ɨ pu ajta ra'anáhuatzi'iri'i ɨ́ rucɨpuá jɨme'e ɨ́ ɨɨcájra'an jetze . Ajta a'ɨ́ɨn ihuáare'ara'an tí'icui'icaa , a'ɨ́jna ɨ́ Lázaro .
43011003	Matɨ́'ɨj mi me'ɨ́n júutzimua'ame'en miyen tiraatániuucajte ɨ́ Jesús tɨjɨ́n : ― Tavastara'a , a'ɨ́ɨ pu yeehui tí'icui'i a'ɨ́jna ɨ́ pej raxɨ́'eve'e .
43011004	Ajta a'ɨ́ɨn Jesús , tɨ́'ɨj ayén ráamua'areeri'i , ayée pu tiu'utaxájtaca'a tɨjɨ́n : ― Capu yeehui a'ɨ́jna jɨ́n tijcuí'ineca'a tɨ i huámɨ'ɨni sino mej mi rɨ́'ɨ tiraatá'an ɨ́ Dios . Ayee pu ajta a'ɨ́jna jɨ́n Dios ayén rɨ́'ɨ tinaatá'asin ineetzi , i nej yaujra'an pú'een .
43011005	Jesús pu huá'axe'eve'eca'a a'ɨ́jna ɨ́ Marta , ajta ɨ́ juutzeájra'an , ajta a'ɨ́jna ɨ́ Lázaro .
43011006	Mɨ́ ajta a'ɨ́ɨn , tɨ́'ɨj ayén ráamua'areeri'i tɨ nu'u tí'icui'i a'ɨ́jna ɨ́ Lázaro , aúche'e pu a'uun a'uteájturaa hua'apua xɨcaj a'u tɨ a'ij éene'e á'aye'i .
43011007	Aj pu'i ayén tihua'utá'ixaa a'ɨ́mej ɨ́ mej jamuan á'ujujhua'ane'e ayén tɨjɨ́n : ― Tiché'e yeehui teajtáhua'a te'uun a'atanén u Judea .
43011008	Matɨ́'ɨj mi miyen tiraata'ixaa tɨjɨ́n : ― Maeestru , capu xɨ yeehui a'achú á'atee mej miyen tiu'utése mej muaateátu'asixɨ'ɨn tetej jɨme'e . ¿ Ni tzaa pajtáhua'a pe'uun a'atanéjsin ?
43011009	Ayee pu tiu'utaniú a'ɨ́jna ɨ́ Jesús tɨjɨ́n : ― ¿ Ni yeehui caí ayén á'atɨjtɨ'ɨ tɨ ayén huáneeri'i ɨ́ xɨcaj jɨme'e a'achú cumu tamuáamuata'a hora japuan hua'apua ? Capu ja'atɨ́ ayén te'ijcá'acatá a'ame tɨ pua'a auj néeriste'e á'uche'ecane'en a'iné a'ɨ́ɨ pu jɨ́n mé úunee a'ɨ́jna jɨme'e tɨ huáneeri'i íiyen chaanaca japua .
43011010	Tɨ́ pua'a yeehui a'ɨ́ɨn ja'atɨ́ ayén tɨ́ca'ari tzajta'a á'uche'ecane'en , a'ɨ́ɨ pu xaa a'ijcá'acatá a'ame a'iné capu huáneeri'i . A'ɨ́j pu jɨ́n huatácɨ'ɨpe tej te'uun a'atanén .
43011011	Aj pu'i ayén tihua'utá'ixaa tɨjɨ́n : ― A'ɨ́ɨ pu yeehui huatácu ɨ́ ta'amiigu a'ɨ́jna ɨ́ Lázaro . A'uu nu a'atanéjsin nej ni ráajɨsten .
43011012	Matɨ́'ɨj mi miyen tiraata'ixaa a'ɨ́ɨme ɨ́ mej jamuan á'ujujhua'ane'e tɨjɨ́n : ― Tavastara'a , tɨ pua'a yeehui ayén cutzú , a'ɨ́ɨ pu rɨ́'ɨ rujni .
43011013	Ayee pu tihuá'amitɨejte'eca'a a'ɨ́mej tɨ Jesús a'ɨ́jna jɨ́n ayén tí'ixajtaca'a tɨ ayén Lázaro cujcaa tɨ ij huaújse'upe'en na'a . Mɨ́ ajta , a'ɨ́jna ɨ́ tɨ Jesús ayén tí'ixajtaca'a , ayée pu huataújmua'a tɨ ayén huamɨ́'ɨ .
43011014	Aj pu'i ayén e'ehuauritɨéecan jɨ́n tihua'utá'ixaa tɨjɨ́n : ― Pu'uri yeehui huamɨ́'ɨ a'ɨ́jna ɨ́ Lázaro .
43011015	Neajta nu niyen huatántemua'ave nej caí ne'uun a'utéveeca'a a'iné a'ɨ́ɨ pu tejámuaatéva'ɨri sej si siyen rá'antzaahuate'en setɨ́'ɨj raaseiiran a'ij nej huárɨni . Tiché'e yeehui te'uun á'uju'un a'u tɨ a'ij 'é'en . ― Ayee pu tihua'utá'ixaa .
43011016	Ajta a'ɨ́ɨn Tomás ɨ́ mej majta miyen ratamuá'amua tɨjɨ́n ɨ́ mej hua'apua pú'een , a'ɨ́ɨ pu ayén tihua'utá'ixaa a'ɨ́mej ɨ́ seica tɨjɨ́n : ― Tiché'e yeehui teajta te'uun á'uju'un tej ti tiyen jamuan huácui'ini .
43011017	Tɨ́'ɨj Jesús a'uun a'ará'a u Betania , ayée pu ráamua'areeri'i tɨjɨ́n pu'uri ayén á'atee a'achú cumu muáacua xɨcaj mej ra'avá'ana a'ɨ́jna ɨ́ Lázaro .
43011018	A'uu pu vejli'i pɨ́já'arɨcɨ a'ujna u Jerusalén a'achú cumu huaíca kilómetros .
43011019	Mu'iitɨ́ mú a'uun e'iré'ene a'ɨ́ɨme ɨ́ mej Israél jetze ajtéme'ecan a'u mej é'eche a'ɨ́jna ɨ́ Marta , ajta a'ɨ́jna ɨ́ María mej mi miyen hua'utéjpua'ajte'en ɨ́ mej jɨ́n ruxɨeemɨ́jte'e tɨ a'ɨ́ɨn huá'ihuaara'a huamɨ́'ɨ .
43011020	Tɨ́'ɨj a'ɨ́ɨn Marta ayén ráamua'areeri'i tɨ nu'u Jesús e'evé'eme'ecaa , aj pu'i u á'ume tɨ ij ra'antinájche . Ajta a'ɨ́ɨn María , a'úu pu a'uteájturaa u chi'ita .
43011021	Aj pu'i Marta ayén tiraata'ixaa tɨjɨ́n : ― Nevástara'a , tɨ pua'a yeehui piyen yé huácatijche'e , capu mɨ'ɨníiche'e ɨ́ nejá'a .
43011022	Mɨ́ neajta inee , ayée nu yeehui ramua'aree tɨ Dios aúche'e ayén muaatá'asin tɨ́j na'a a'ij pej tiraatáhuaviira .
43011023	Jesús pu ayén tiraata'ixaa tɨjɨ́n : ― A'ɨ́ɨ pu yeehui ajtahua'a huatarújsin a'ɨ́jna ɨ́ a'ihuáara'a .
43011024	Aj pu'i ayén tiraata'ixaa a'ɨ́jna ɨ́ Marta tɨjɨ́n : ― Nee nu yeehui niyen ramua'aree tɨ ajtahua'a huatarújsin a'ájna xɨcájra'an tɨ jetzen nain te'entipuá'ajte , tɨ ajta Dios jetzen hua'ajjájpua naíjmi'ica ɨ́ mej meri huácuii .
43011025	Ajta a'ɨ́ɨn Jesús ayén tiraata'ixaa tɨjɨ́n : ― Nee nu yeehui ne'ɨ́n pɨ́rɨcɨ i nej hua'ajjá'apuana ná'aye'i ɨ́ mej meri huácuii , neajta nu niyen hua'atá'aca mej mi ruuri muá'ara'ani . A'atɨ́ tɨ na'a tɨ ayén ná'atzaahuate'e ineetzi , tɨ pua'a a'ɨ́ɨn ayén huámɨ'ɨni , aúche'e pu ayén ruuri a'ame .
43011026	Ajta ja'atɨ́ tɨ na'a tɨ ayén rɨ́'ɨ ti'itiújcha'ɨɨ , tɨ ajta ná'atzaahuate'e ineetzi , a'ɨ́ɨ pu caí ja'anáj mɨ'ɨni . ¿ Ni qui piyen té'atzaahuate'e pe'ɨ́jna jɨme'e ?
43011027	Ayee pu tiraata'ixaa a'ɨ́jna ɨ́ Marta tɨjɨ́n : ― Jee xaa ne'u , nevástara'a . Ayee nu yeehui té'atzaahuate'e pej pe'ɨ́n pú'een ɨ́ Cɨríistu'u , pajta pej yaujra'an pú'een ɨ́ Dios , pej yen chaanaca japua e'icánejsin .
43011028	Jɨ́me'en pu'u ayén tiu'utaxájtaca'a , aj pu'i u á'ume u chi'ita . Tɨ́'ɨj i avíitzi jɨ́n ya'utajé ɨ́ rujuu . Ayee pu tiraata'ixaa tɨjɨ́n : ― Pu'uri mé e'evé'eme ɨ́ maestro . A'ɨ́ɨ pu yeehui muajé'echu'eve'e a'ujna .
43011029	Jɨ́me'en pu'u ayén tiú'unamuajri'i a'ɨ́jna ɨ́ María , aj pu'i ca'anacan ájchee , ajta u á'ume ɨ́ jemin .
43011030	Ajta a'ɨ́ɨn Jesús , capúu xɨ a'uun a'uteáruteca'a u chajta'a sino a'úu pu'u aúche'e a'utéveeca'a a'utɨ́ Marta ye'entinájcheca'a .
43011031	Majta ɨ́ mej Israél jetze ajtéme'ecantaca'a , a'úu mú e'eré'ete'ecaa u chi'ita jamuan ɨ́ María mej mi miyen ra'anpuá'ajte'en ɨ́ mej jɨ́n ruxɨeemɨjte'eca'a . Matɨ́'ɨj miyen raaseíj tɨ a'ɨ́ɨn María ca'anacan ájchee , tɨ'ɨquí huirájraa u chi'ita , matɨ́'ɨj mi me'ɨ́n raatavén . Ayee mú tiu'umuá'aj tɨ nu'u a'uun á'ume a'u mej ye'avá'ana ɨ́ ihuáare'ara'an tɨ ij a'uun e'ehuaújyeinixɨ'ɨn .
43011032	Tɨ́'ɨj María a'uun a'ará'a a'utɨ́ a'utéveeca'a a'ɨ́jna ɨ́ Jesús , aj pu'i raaseíj , ajta aitáve a'u tɨ e'era'ɨ́ɨcajme . Aj pu'i ayén tiraata'ixaa tɨjɨ́n : ― Nevástara'a , tɨ pua'a yeehui piyen yé huatéveecache'en , capu ayén mɨ'ɨníiche'e ɨ́ nejá'a .
43011033	Tɨ́'ɨj i Jesús ayén raaseíj tɨ ruyeineca'a . A'ɨ́ɨ mú majta ruyeineca'a a'ɨ́ɨme ɨ́ mej Israél jetze ajtéme'ecantaca'a , ɨ́ mej majta jamuan huajú'ucaa . A'ɨ́j pu jɨ́n jeíhua pu utéene ɨ́ tzajta'an . Ajta jeíhua pu a'ij pua'a raatá'a .
43011034	Aj pu'i ayén tihua'uta'íhua'uri'i tɨjɨ́n : ― ¿ A'uné jetze seye'avá'ana ? Matɨ́'ɨj mi miyen tiraata'ixaa tɨjɨ́n : ― Mú a'utá'iyi'i , tavástara'a ; patá'aj yeehui ya'utéeseij .
43011035	Aj pu'i huaújyeineca'a ɨ́ Jesús .
43011036	Matɨ́'ɨj mi miyen tiu'utaxájtaca'a a'ɨ́ɨme ɨ́ mej Israél jetze ajtéme'ecantaca'a tɨjɨ́n : ― Casi'i yeehui , jeíhua pu raxɨ́'eve'eca'a .
43011037	Majta seica miyen tiu'utaxájtaca'a tɨjɨ́n : ― A'ɨ́ɨ pu yeehui seɨ́j huarújte tɨ aracúuni'i . ¿ Ni caí ayén tiraayɨ́'ɨtɨhua'a tɨ ij ayén raatá'an a'ɨ́jna ɨ́ Lázaro tɨ caí huámɨ'ɨni ?
43011038	Ajtahua'a pu utéene ɨ́ tzajta'an ɨ́ Jesús . Aj pu'i a'uun a'ará'a a'u mej ye'avá'ana , a'u tɨ é'eteasta'a . Tetej pu a'itémuaaca'a a'ujna a'u tɨ a'utécun .
43011039	Aj pu'i ayén tihua'utá'ixaa tɨjɨ́n : ― Setá'aj yeehui ra'antá'ɨn mɨ tetej . Aj pu'i ayén tiraata'ixaa a'ɨ́jna ɨ́ Marta , tɨ juutzeájra'an pú'een a'ɨ́jna tɨ huamɨ́'ɨ , tɨjɨ́n : ― Aru tavástara'a , a'ij pu pua'a yeehui teáarɨ́'e , a'iné pu'uri ayén á'atee muáacua xɨcaj tɨ a'uun avé'enami'ihuaca'a .
43011040	Aj pu'i Jesús ayén tiraata'ixaa tɨjɨ́n : ― ¿ Ni caí yeehui niyen timuaatá'ixaa pej piyen raseijran ɨ́ pej jɨ́n rɨ́'ɨ tiraatá'an ɨ́ Dios tɨ pua'a piyen ná'antzaahuate'en ? A'iné ni'ijtá ne'u .
43011041	Matɨ́'ɨj mi miyen ra'antá'ɨ́j ɨ́ tetej . Aj pu'i Jesús júte'e á'ujneereca'a , ajta ayén tiu'utaxájtaca'a tɨjɨ́n : ― Dios pej neya'upua . Ayee nu yeehui ne'ɨ́jna jɨ́n rɨ́'ɨ timuaatá'asin ne'ɨ́jna jɨme'e pej peri náanamuajri'i .
43011042	Nee nu yeehui ramua'aree pej piyen ja'anáj tɨ na'a nenamua . Mɨ́ neajta niyen tiu'utaxájtaca'a ne'ɨ́jna jɨme'e mej jeíhua yeré'evee ɨ́ teɨte mej mi miyen rá'antzaahuate'en pej yeehui yen neja'uta'íteca'a .
43011043	Tɨ́'ɨj ayén tiu'utaxájtaca'a a'ɨ́jna ɨ́ Jesús , aj pu'i ca'anín jɨ́n raatajé . Ayen tɨjɨ́n : ― Lázaro yeehui , patá'aj huiirájra'ani íiye pua'acɨé .
43011044	Aj pu'i huirájraa a'ɨ́jna ɨ́ tɨ huamɨ́'ɨcaa . Aúche'e pu cá'ijcatzi'ihuaca'a ɨ́ ɨɨcájra'an jetze , ajta ɨ́ muájca'are'ara'an jetze , a'ɨ́jna jɨme'e ɨ́ cɨ́ɨxuri ɨ́ mej jɨ́n hua'acaícata muá'aye'i ɨ́ mɨ'ɨchite . Ajta paaɨu jɨ́n aránami'ihuaca'a ɨ́ néerime'ara'an . Aj pu'i Jesús ayén tihua'utá'ixaa tɨjɨ́n : ― Setá'aj yeehui tiracá'ari'i , seajta ra'utáxɨjta .
43011045	Matɨ́'ɨj miyen raaseíj a'ij tɨ huarɨ́j ɨ́ Jesús , mu'iitɨ́ mú miyen huataújtuaa ɨ́ jemin a'ɨ́ɨme ɨ́ mej Israél jetze ajtéme'ecantaca'a , a'ɨ́ɨme ɨ́ mej majta e'iré'ene mej ramuaare me'ɨ́jna ɨ́ María .
43011046	Mɨ́ majta seica , a'ɨ́mej jemi mú á'uju'un ɨ́ fariseos . Majta mú hua'utá'ixa a'ij tɨ huarɨ́j a'ɨ́jna ɨ́ Jesús .
43011047	Matɨ́'ɨj mi a'ɨ́ɨme ɨ́ mej me'uun tí'aijta teyujta'a , majta a'ɨ́ɨme ɨ́ fariseos , ayée mú hua'utajé ɨ́ jueesi mej mi naími'i tiújseɨre'en . Ayee mú tiújihua'u tɨjɨ́n : ― ¿ A'iné yeehui terɨni ? A'iné a'ɨ́ɨ pu tɨ́'ɨj pɨ́ na'a ayén ti'itɨ́j jɨ́n rɨcɨ tɨ ayén huápɨ'ɨ ruxe'eve'e , ɨ́ mej jɨ́n a'ij teja'useíira'a muá'ara'ani ɨ́ teɨte .
43011048	Tɨ́ pua'a yeehui tiyen raatá'acare'en tɨ ayén rɨjca , naími'i mú miyen huataújtuaasin ɨ́ jemin . Majta a'ɨ́ɨme ɨ́ mej Roma ajtéme'ecan , matɨ́'ɨj miyen ráamua'aree , aj mú mi yeehui yé uvé'enejsin , mej mi titá'ari'i nain ɨ́ tej jɨ́n títetateí , íiyu teyujta'a , ajta íiyen chuéjra'a japua , íiye Israél .
43011049	Aj pu'i seɨ́j ayén tiu'utaxájtaca'a , tɨ a'ájná'ɨmua a'ɨ́jna jɨ́n ti'itéveeca'a ti'itɨ́j jɨme'e tɨ jaítze'e ve'ée ɨ́ mej jɨ́n tí'ivaɨre'e u teyujta'a . Ayee pu ántehuaaca'a tɨjɨ́n Caifás . Ayee pu tihua'utá'ixaa tɨjɨ́n : ― Mú'een xu yeehui caí ti'itɨ́j mua'aree .
43011050	Capu yeehui ayén tejamuá'amitɨejte'e tɨ ayén jaítze'e titaatéva'ɨri tɨ seɨ́j na'a ayén huámɨ'ɨni huá'a jetze me'ecan ɨ́ teɨte caí tej naími'i antipuá'are . ― Ayee pu tihua'utá'ixaa .
43011051	Capu ruseɨ́j na'a a'ij tirájteu a'ij tɨ tiu'utaxájtaca'a sino a'ɨ́ɨ pu Dios jetze me'ecan raataxájtaca'a tɨ Jesús ayén nu'u huá'a jetze me'ecan mɨ'ɨni matɨ́j mena'a Israél jetze mej ajtéme'ecan .
43011052	Ajta nu'u , capu a'ɨ́ɨme na'a sino a'ɨ́ɨ pu nu'u ajta huá'a jetze me'ecan huámɨ'ɨni ɨ́ yaújmua'ame'en ɨ́ Dios ɨ́ mej nu'u a'ɨmuá a'ucaíjmee , tɨ ij a'ɨ́ɨn nu'u ajta hua'uré'eseɨre'en mej mi seɨ́j mena'a teɨtejra'a pu'éene'e muá'ara'ani .
43011053	Tɨ́j na'a a'ájná'ɨmua tɨ ayén tiu'utaxájtaca'a , a'ɨ́ɨ mú miyen tiraaxɨ́'epɨ'ɨntare a'ij mej ye'í huárɨni mej mi raajé'ica .
43011054	A'ɨ́j pu jɨ́n , Jesús caí ché'e ruseijrata á'uche'ecane'e huá'a tzajta'a a'ɨ́mej ɨ́ mej Israél jetze ajtéme'ecantaca'a . Tɨ'ɨj jí huirájraa a'ujna Judea . Aj pu'i a'uun a'ará'a a'ájna já'ahua'a tɨ á vejli'i a'utacá'a a'u tɨ caí é'e ti'itɨjca'a . Aj pu'i chajta'a a'uteájrupi tɨ ayén téja'arájtehuaa tɨjɨ́n Efraín . A'uu pu a'uteájturaa , majta a'ɨ́ɨme ɨ́ mej jamuan á'ujujhua'ane'e .
43011055	Tɨ́'ɨjta ari vejli'i pɨ́tí'irɨjcaa matɨ́'ɨj a'ɨ́ɨme ɨ́ mej Israél jetze ajtéme'ecantaca'a miyen me'ɨ́jna jɨ́n tí'iyestehua'a ɨ́ xɨcájra'an tɨ Dios jetzen tihua'utá'uuni'iri'i , mu'iitɨ́ mú me'uun curé'ecɨjxɨ mej mi me'uun a'ujnén ánti Jerusalén mej mi amuacaí atiɨ́'ɨhuaxɨ'ɨn a'ij tɨ ayén tiú'ujxe'eve'e mej mi miyen tiú'uyesten .
43011056	A'ɨ́ɨ mú maúche'e rahuauca'a . Matɨ́'ɨj me'uun a'uté'uuca'a me'újna teyujta'a , ayée mú tiúj'ihua'uraca'a tɨjɨ́n : ― ¿ A'iné yeehui timuá'amitɨejte'e mú'eetzi ? ¿ Ni caí yé uvé'enejsin tɨ yé tí'irámua'ariive'esin ɨ́ mej tí'iyesten ?
43011057	Majta a'ɨ́ɨme ɨ́ mej me'uun tí'aijta teyujta'a , majta ɨ́ fariseos , ayée mú tiu'uta'aíjtaca'a tɨ nu'u ayén huárɨni tɨ pua'a ja'atɨ́ mé'e yé'emua'areere a'úu tɨ a'ij 'é'en ɨ́ Jesús , tɨ a'ɨ́ɨn nu'u ayén tihua'utá'ixaate'en mej nu'u mi raatéevi'i .
43012001	Tɨ́'ɨj auj te'á'aturaaca a'achú cumu arájsevi xɨcaj mej mi miyen me'ɨ́jna jɨ́n tiú'uyesten ɨ́ xɨcájra'an tɨ Dios tihua'utá'uuni'iri'i , a'úu pu á'ume u Betania a'ɨ́jna ɨ́ Jesús . A'uu pu e'echéjme'e a'ɨ́jna ɨ́ Lázaro tɨ Jesús ra'ajjáj huá'a tzajta'a ɨ́ mej meri huácuii .
43012002	Matɨ́'ɨj mi té'ucua'iraataca'a me'ɨ́jna jɨme'e a'ij tɨ Jesús huarɨ́j . Matɨ́'ɨj mi tiraamí . Ajta a'ɨ́ɨn Marta , ayée pu tí'ivaɨre'eca'a tɨ tihua'ateá'axɨ'ɨn . Ajta a'ɨ́ɨn Lázaro , a'ɨ́ɨ pu huatécatii ɨ́ meesa jetze jamuan a'ɨ́jna ɨ́ Jesús .
43012003	Aj pu'i María ayén á yejjáj a'achú cumu já'ita'a liitro a'ɨ́jna ɨ́ a'aseiite tɨ naa teáarɨ́'e , tɨ ajta huápɨ'ɨ jeíhua tí'ijnajche . Naardu pu raja'ara'a tɨ rumua'atɨ́ . María pu ra'anáxɨri'iri'i ɨ́ ɨɨcájra'an jetze ɨ́ Jesús . Aj pu'i rucɨpuá jɨ́n ra'anáhuatzi'iri'i . Ajta temua'a pu naa te'uteáarɨeca'a nainjapua u chi'ita a'ɨ́jna jɨme'e ɨ́ a'aseiite tɨ naa teáarɨ́'e .
43012004	Mɨ́ ajta seɨ́j tɨ jamuan á'uche'ecane'e , ayée pu ti'ihuaújniuuste tɨ́'ɨj raaseíj . A'ii pu a'ɨ́ɨn pú'een a'ɨ́jna ɨ́ Judás , tɨ ayén te'entímu'utaca tɨjɨ́n Iscariotes . A'ɨ́ɨ pu ajta á'iyen avíitzi jɨ́n tiu'utátuiire'esin ɨ́ Jesús .
43012005	Ayee pu tiu'utaxájtaca'a tɨjɨ́n : ― ¿ A'iné yeehui 'een jɨ́n mecaí ráatuaa me'ɨ́jna ɨ́ aceite a'iné ayée pu tí'ijnajche a'achú cumu huaíca ciento ɨ́ tumin ? Aj pu'i yeehui rɨ'ɨríista á'ame'enche'e mej miyen hua'utá'an ɨ́ tumin a'ɨ́mej ɨ́ mej caí a'ij tí'ijviicua'i . ― Ayee pu tiu'utaxájtaca'a a'ɨ́jna ɨ́ Judás .
43012006	Capu ayén raataxájtaca'a a'ɨ́jna jɨme'e tɨ jetzen ruxe'eve'eca'a a'ij tɨ tihuá'aruure a'ɨ́mej ɨ́ mej caí a'ij tí'ijviicua'i , sino ayée pu a'ɨ́jna jɨ́n ayén tiu'utaxájtaca'a a'iné a'ɨ́ɨ pu nahua'ari pú'eene'e . A'iné a'ɨ́ɨ pu racha'ɨɨca'a ɨ́ mej tzajta'an ru'ucá'ave ɨ́ tumin , a'ɨ́ɨ pu ajta ruvaɨre'eca'a a'ɨ́jna jɨme'e ɨ́ tumin .
43012007	Aj pu'i Jesús ayén tiraata'ixaa tɨjɨ́n : ― Capej yeehui rá'ɨtziite'e . Ché'e ayén huárɨni , a'iné a'ɨ́ɨ pu ayén raateájtuaa a'ɨ́jna ɨ́ aceite tɨ ij ayén ra'utámua'aree ɨ́ xɨcájra'an jetze mej jetzen na'avá'anajsin .
43012008	A'ɨ́ɨ mú yeehui mú'ejmi jemi seíire'e muá'aju'u tɨ́j na'a rusén jɨme'e a'ɨ́ɨme ɨ́ mej caí a'ij tí'ijviicua'i . Mɨ́ neajta inee , canu niyen rusén jɨ́n mú'ejmi jemi seíire'e na'ame . A'ɨ́j pu jɨ́n , xɨ́'epɨ'ɨn huarɨ́j amɨ́jna mɨ 'ɨ́ita'a . ― Ayee pu tiu'utaxájtaca'a a'ɨ́jna ɨ́ Jesús .
43012009	Majta a'ɨ́ɨme ɨ́ mej Israél jetze ajtéme'ecantaca'a , mu'iitɨ́ mú miyen ráamua'areeri'i tɨ Jesús a'uun a'utéveeca'a . Matɨ́'ɨj mi me'uun e'iré'ene mej mi raaseíj , majta mej raaseíj me'ɨ́jna ɨ́ Lázaro tɨ Jesús ayén ra'ajjáj huá'a tzajta'a ɨ́ mej meri huácuii .
43012010	A'ɨ́j mú jɨ́n miyen tiraaxɨ́'epɨ'ɨntare a'ɨ́ɨme ɨ́ mej me'uun tí'aijta teyujta'a mej mi majta raajé'ica me'ɨ́jna ɨ́ Lázaro , a'iné mu'íi mú miyen rá'ajaahuate'eca'a ɨ́ Jesús me'ɨ́jna jɨme'e tɨ ayén Lázaro huarújte . Majta a'ɨ́ɨme ɨ́ mej Israél jetze ajtéme'ecantaca'a , a'ɨ́ɨ mú miyen huataújtuaaca'a ɨ́ Jesús jemi .
43012011	
43012012	Yee ruijmua'a yee , a'ɨ́ɨme ɨ́ mej me'ɨ́jna jɨ́n ajteáxɨɨreca'a mej mi me'uun tiú'uyesten , ayée mú ráamua'areeri'i tɨ nu'u a'ɨ́ɨn Jesús e'evé'eme'ecaa a'ujna Jerusalén .
43012013	Matɨ́'ɨj mi tacɨ́j xámua'ij antíveichixɨ , majta ya'upí . Matɨ́'ɨj mi á'uju'un mej mi ye'entinájche . Ayee mú tí'ijijhuaca'a tɨjɨ́n : ― Temua'a pu tí'ixɨ'epɨ'ɨn . Tiché'e yeehui rɨ́'ɨ tiraatá'an te'ɨ́jna tɨ ye'evé'eme niuucajtze'en ɨ́ tavástara'a . Tiché'e yeehui rɨ́'ɨ tiraatá'an te'ɨ́jna ɨ́ Rey tɨ titaata'aíjte'esin itejmi tej Israél jetze ajtéme'ecan . ― Ayee mú e'eve'ejíjhuajme'e .
43012014	Aj pu'i Jesús puuru'u huáteu tɨ caí xɨ ja'atɨ́ japuan avé'eyeijxɨ . Aj pu'i japuan avé'eyeijxɨ tɨ ij ayén huárɨni a'ij tɨ té'eyu'usi'i ɨ́ yu'uxari jetze tɨjɨ́n :
43012015	Caxu yeehui tí'itziɨɨne'e mɨ sej se'uun huachéjme u Sión . Casi'i yeehui mú'een , a'ɨ́ɨ pu mé'e ve'emej ɨ́ tɨ tejámuaata'aíjte'esin . A'ɨ́ɨ pu ajta yeehui avé'eca japuan ɨ́ puuru'u tɨ rayauj .
43012016	Majta a'ɨ́ɨme ɨ́ mej Jesús jamuan á'ujujhua'ane'e , amuacaícan , camu yaú'itɨee muá'araa a'ij tɨ huataújmua'a tɨ́j na'a tɨ ayén té'eyu'usi'ihuaca'a . Mɨ́ ajta , tɨ́'ɨj ari Dios ayén ra'ajjáj ɨ́ Jesús , ajta ayén nain jɨ́n tira'íjca , aj mú mi xaa ra'utámua'areeri'i tɨ ayén jɨ́me'en té'eyu'usi'ihuaca'a a'ɨ́jna jɨme'e ɨ́ Jesús . Majta miyen ra'utámua'areeri'i mej miyen ráaruu .
43012017	Majta a'ɨ́ɨme ɨ́ mej mu'íi ɨ́ mej jamuan á'ujujhua'ane'e , a'ɨ́ɨ mú majta Jesús jamuan seijre'eca'a tɨ́'ɨj Jesús ayén tiraatajé a'ɨ́jna ɨ́ Lázaro tɨ nu'u ayén huiirájra'ani a'utɨ́ e'evé'enami'ihuaca'a . Tɨ́'ɨj Jesús ayén ra'ajjáj huá'a tzajta'a ɨ́ mej meri huácuii , a'ɨ́ɨ mú á'iyen miyen tiu'utaxájtaca'a a'ij tɨ huarɨ́j .
43012018	Majta a'ɨ́ɨme ɨ́ seica ɨ́ teɨte , matɨ́'ɨj ráamua'areeri'i tɨ Jesús ayén ti'itɨ́j jɨ́n huarɨ́j tɨ huápɨ'ɨ ruxe'eve'e , matɨ́'ɨj mi miyen u á'uju'un mej mi ye'entinájche .
43012019	Majta a'ɨ́ɨme ɨ́ fariseos , ayée mú tiúj'ixaate'eca'a tɨjɨ́n : ― Ayej xaa ne'u té'eme ; capu ti'itɨ́j a'ij tejamuatévaɨre'esin sej siyen raatá'ijmɨi . Casi'i , matɨ́j mena'a yeehui pua'amé mej yen huachéjme íiyen chaanaca japua , naími'i mú rá'ajaahuate'e .
43012020	Majta seica me'uun a'uté'uuca'a huá'a tzajta'a a'ɨ́mej ɨ́ mej a'uun a'ujnéj mej mi raateánajche ɨ́ Dios a'ájna matɨ́'ɨj tí'iyeste . A'uu mú é'eme'ecan a'ɨ́ɨme u Grecia .
43012021	A'ɨ́ɨ mú e'iré'ene ɨ́ Felipe jemi , a'ɨ́jna tɨ a'uun é'eme'ecan u Betania , chajta'a tɨ a'uun a'utacá'a u Galilea . Ayee mú tirájhuaviiri'i tɨjɨ́n : ― Mú'ee vásta'a , ayée tu yeehui tí'ijxe'eve'e tej tiu'uxáj jamuan ɨ́ Jesús .
43012022	Ajta a'ɨ́ɨn Felipe , á pu a'uré'ene tɨ ij ayén tiraata'ixaate'en a'ɨ́jna ɨ́ Andrés . Matɨ́'ɨj mi miyen tiraata'ixaa me'ɨ́jna ɨ́ Jesús .
43012023	Jesús pu ayén tiu'utaniú tɨjɨ́n : ― Pu'uri yeehui a'ájna teja'uré'ene tɨ Dios ayén rɨ́'ɨ tinaatá'an ineetzi , i nej neajta teáata'a jetze airánneijte .
43012024	Ayee nu yeehui tejá'amua'ixaate'e tzáahuati'ira'a jɨme'e tɨ pua'a caí é'ejveti á chuaata'a tɨ ij a'uun huámɨ'ɨni a'ɨ́jna ɨ́ játze'ara'an ɨ́ triigu , ayée pu ruseɨ́j na'a huateáturaasin a'ɨ́jna ɨ́ játze'ara'an . Na'ari tɨ pua'a ayén huámɨ'ɨni , jeíhua pu yeehui jetzen a'iránejsin seica ɨ́ jatzi .
43012025	’ Ayej che'atá na'a 'een huá'a jɨme'e ɨ́ teɨte . Tɨ́ pua'a ayén jaítze'e jetzen ruxe'eve'e ja'atɨ́ tɨ na'a a'ɨ́jna tɨ íiyen tí'iseijre'e íiyen chaanaca japua caí ayén jetzen ruxe'eve'e tɨ ra'ará'astijre'en ɨ́ Dios , a'ɨ́ɨ pu yeehui yá'ujɨsin ɨ́ ruxɨ́ejniu'uca tɨ auj ruurica'a . Na'ari caí , tɨ pua'a caí ayén a'atzu jetzen tiú'ujxe'eve'e tɨ́j na'a tɨ íiyen tí'iseijre'e íiyen chaanaca japua sino ayée pu huataúra'an tɨ nain á'urɨeni tɨ íiyen rájcha'ɨɨ , tɨ ij ayén ra'ará'astijre'en ɨ́ Dios , ayée pu yeehui ruurican jɨ́n huataúra'asin tɨ́j na'a rusén jɨme'e .
43012026	’ Tɨ́ pua'a ja'atɨ́ ayén nevaɨre'e pu a'ame ineetzi , ayée pu ruxe'eve'e tɨ a'ɨ́ɨn ayén che'atá na'a rɨjca a'ij nej rɨcɨ inee . Ajta , a'u tɨ na'a nej niyen a'utevée na'ame , a'ɨ́ɨ pu ajta ineetzi jamuan a'utevée a'ame a'ɨ́jna tɨ nevaɨre'e . Tɨ́ pua'a yeehui ja'atɨ́ ayén nevaɨre'e , a'ɨ́ɨ pu ɨ́ niyá'upua ayén rɨ́'ɨ tiraatá'asin .
43012027	’ Pu'uri a'ij pua'a ne'ase yú ne tzajta'a . ¿ A'iné nena'a nij niyen tiu'utaxájta ? ¿ Ni qui niyen tiu'utaxájta ne'ɨ́jna tɨ jɨ́me'en yee : “ Niyá'upua , patá'aj yeehui piyen nu'irájtuaani tɨ ij caí ayén tináacɨ'ɨti a'ij tɨ ari teja'uré'enejsin ” ? Mɨ́ neajta caí , canu . Canu niyen tiu'utaxájta a'iné ayée nu yeehui 'een jɨ́n yú a'uvé'emej nej niyen yé huácatii íjii .
43012028	’ Mɨ́ pej ní'iya'upua , patá'aj tihua'utaseíjrate'en ɨ́ nej jɨ́n rɨ́'ɨ timuaatá'asin . ― Ayee pu tiu'utaxájtaca'a a'ɨ́jna ɨ́ Jesús . Aj pu'i júte'e e'icánamuajre tɨ ja'atɨ́ ayén tiu'utaxájtaca'a tɨjɨ́n : ― Nu'uri yeehui niyen tíhua'utaseíjrate . Neajtahua'a nu niyen tíhua'utaseíjrate'esin .
43012029	Majta a'ɨ́ɨme ɨ́ teɨte ɨ́ mej a'uun ajteáxɨɨreca'a , a'ɨ́ɨ mú majta ráanamuajri'i . Seica mú miyen raataxájtaca'a mej nu'u huatéeniu . Majta seica miyen tiu'utaxájtaca'a tɨ seɨ́j nu'u ayén jamuan tiu'utaxájtaca'a tɨ júte'e tí'ivaɨre'e ɨ́ Dios tɨ é'eseijre'e .
43012030	Jesús pu ayén tihua'utá'ixaa tɨjɨ́n : ― Capu ayén yeehui tiu'utaxájtaca'a a'ɨ́jna jɨme'e tɨ ca'aníjra'a naatá'an ineetzi sino tɨ ayén ca'aníjra'a amuaatá'an mú'ejmi .
43012031	’ Pu'uri yeehui ayén teja'uré'ene a'ájna xɨcájra'an jetze tɨ Dios jetzen hua'uxɨ́jte'en matɨ́j mena'a pua'amé yen huachéjme . Pu'uri ajta a'ájna teja'uré'ene ɨ́ xɨcájra'an jetze ɨ́ nej jetzen raatamuárite'esin ne'ɨ́jna tɨ yen tí'aijta íiyen chaanaca japua .
43012032	Neajta inee , matɨ́'ɨj meri aj neja'utavén , aj nu ni niyen naíjmi'ica huatájeevi ɨ́ teɨte mej mi curé'ecɨjxɨ'ɨn ineetzi jemi . ― Ayee pu tihua'utá'ixaa .
43012033	Ayee pu 'een jɨ́n ayén tiu'utaxájtaca'a mej mi miyen ráamua'aree a'ij tɨ ye'í tí'imɨ'ɨni .
43012034	Matɨ́'ɨj miyen tiraata'ixaa a'ɨ́ɨme ɨ́ mej me'uun ajteáxɨɨreca'a tɨjɨ́n : ― Ayee tu yeehui tiyen ráanamuajri'i te'ɨ́jna jetze ɨ́ niuucari ɨ́ mej jɨ́n tí'aijta tɨ a'ɨ́ɨn Cɨríistu'u nu'u ayén rusén jɨ́n ruuri huateáturaasin . A'ɨ́j pu yeehui jɨ́n , ¿ a'iné tí'irɨ'ɨri pej piyen ti'ixa yee tɨ nu'u ayén ruxe'eve'e mej nu'u á ya'utavén me'ɨ́jna tɨ teáata'a jetze airaújneijte ? ¿ A'ataani yeehui pɨ́rɨcɨ a'ɨ́jna tɨ nu'u teáata'a jetze airaújneijte ?
43012035	Aj pu'i Jesús ayén tihua'utá'ixaa tɨjɨ́n : ― Aúche'e pu a'atzu á'ateere mú'ejmi jemi ɨ́ tatzari tɨ jɨ́n huanéeri'icɨ́ a'ame . Setá'aj yeehui siyen á'ujujhua'ane'en a'ij tɨ tiraavíjte'e ajta auj mú'ejmi tzajta'a ayén seijre'e ɨ́ tatzari tɨ jɨ́n huáneeri'i , tɨ ij yeehui caí a'amua japua rájveti ɨ́ tɨ huatɨ́ca'a . A'ɨ́jna tɨ yeehui ayén tɨ́ca'amiste'e á'uche'ecan , capu ramua'aree a'u tɨ á'ume .
43012036	Setá'aj siyen huataújtuaani a'ɨ́jna jemi tɨ jetzen airáninei ɨ́ tatzari tɨ jɨ́n huáneeri'i sej si siyen se'ɨ́jna jetze ajtéme'ecanta a'ɨ́jna tɨ huáneeri'i . Tɨ́'ɨj raatapuá'ajtaca'a tɨ ayén tihua'utá'ixaa , aj pu'i á'uraa a'ɨ́jna ɨ́ Jesús , ajta huateúravaataca'a huá'a jemi .
43012037	A'ɨ́ɨ pu ari jeíhua tiu'umuárɨej huá'a jemi ti'itɨ́j tɨ ayén huápɨ'ɨ ruxe'eve'e . Mɨ́ majta a'ɨ́ɨme , camúu xɨ jirá'ujca'anejca'a mej miyen huataújtuaani ɨ́ jemin .
43012038	Ayej tiu'urɨ́j tɨ́'ij ayén araúrasten a'ij tɨ tiraataxájtaca'a a'ɨ́jna ɨ́ Isaías teecan tɨ ajmí'i tí'ixaxa'ata'a ɨ́ Dios jetze me'ecan , tɨ ayén tɨjɨ́n : Nevástara'a , capu ja'atɨ́ yeehui ayén rá'antzaahua a'ij tej tihua'utá'ixaa . Capu yeehui ja'atɨ́ ayén yaú'itɨée já'araa a'ij tɨ huataújmua'a a'ɨ́jna tɨ Dios rumuárɨ'eri'ire'ara'an jɨ́n ayén huarɨ́j .
43012039	A'ɨ́j mú jɨ́n caí rá'antzaahua a'ɨ́jna jɨme'e , a'ij tɨ pua'amecɨé ayén raataxájtaca'a a'ɨ́jna ɨ́ Isaías teecan tɨjɨ́n : A'ɨ́ɨ pu nu'u yeehui ayén huá'uruu mej miyen aracúcu'unijme'eni mej mi caí atanéjne'ere . A'ɨ́ɨ pu yeehui ayén huá'uruu mej mi antaújnaamuan ɨ́ ru tzajta'a mej mi caí yaú'itɨée muá'ara'ani . Na'ari tɨ pua'a pɨ́ mena'a , a'ɨ́ɨ mú seɨcɨé tiú'umua'atíjche'en , nej nu'u niyen hua'urújte'enche'e .
43012040	
43012041	Ayee pu tiu'utaxájtaca'a a'ɨ́jna ɨ́ Isaías teecan a'ɨ́jna tɨ ayén raaseíj ɨ́ tɨ Dios jɨ́n rɨ́'ɨ tiraatá'aniche'en . A'ɨ́ɨ pu ajta ayén tiraataxájtaca'a a'ɨ́jna jɨme'e ɨ́ Jesús .
43012042	Jee xaa ne'u , mu'iitɨ́ ɨ́ mej me'uun tí'aijta teyujta'a , a'ɨ́ɨme mú miyen rá'antzaahua . Mɨ́ majta a'ɨ́ɨme , camu raxájtacuca'a huá'a tzajta'a ɨ́ teɨte me'ɨ́jna jɨme'e mej huá'atziɨɨne'eca'a ɨ́ fariseos , majta mej mi caí seica miyen huiirá'ite me'újna u teyujta'a .
43012043	Jaítze'e pu hua'aránajcheca'a mej mi teɨte miyen rɨ́'ɨ tihua'utá'an caí ɨ́ Dios .
43012044	Aj pu'i Jesús ayén ruseíirata tiu'utaxájtaca'a tɨjɨ́n : ― Tɨ́ pua'a yeehui ja'atɨ́ ayén ná'antzaahuate'en ineetzi , capu neetzi na'a á'atzaahuate'e sino ajta pu rá'atzaahuate'e a'ɨ́jna tɨ yen neja'uta'íteca'a .
43012045	Tɨ́'ɨj a'ɨ́ɨn ayén neseij ineetzi , a'ɨ́ɨ pu ajta raseíj a'ɨ́jna tɨ yen neja'uta'íteca'a .
43012046	’ Ayee nu yeehui 'een jɨ́n mú a'uvé'emej íiyen chaanaca japua nej ni niyen huá'uruuren ɨ́ teɨte tɨ́j tatzari ɨ́ tɨ jɨ́n huá'a tzajta'a huáneeri'i mej mi caí ché'e miyen tɨ́ca'amiste'en á'ujujhua'ane'en a'ɨ́ɨme ɨ́ mej miyen ná'astijre'e ineetzi .
43012047	Tɨ́ pua'a ja'atɨ́ nenamua a'ij nej ti'ixa , ajta caí ná'astijre'e , canu yeehui rá'axɨjte'en inee , a'iné canu ne'ɨ́jna jɨ́n mú a'uvé'emej nej ni niyen hua'uxɨ́jte'en a'ɨ́mej ɨ́ mej yen huachéjme íiyen chaanaca japua sino nej ni hua'irájtuaani .
43012048	’ Jee xaa ne'u , ti'itɨ́j pu yeehui pú'een tɨ ayén rá'axɨjte'en a'ɨ́jna ɨ́ ja'atɨ tɨ ayén naaré'iti , tɨ ajta caí rá'astijre'e a'ij nej ti'ixa . A'ɨ́jna ne'u yeehui , ɨ́ nej jɨ́n tiu'utaxájtaca'a , ayée pu rá'axɨjte'en a'ájna xɨcájra'an jetze tɨ jetzen nain te'entipuá'ajte .
43012049	’ Ayee pu'u na'a , a'iné canu yeehui neseɨ́j a'ij tirájteu a'ij nej tiu'uxájtaca'a sino a'ɨ́ɨn tɨ niyá'upua pú'een , a'ɨ́ɨ pu ayén tinaata'aíj a'ij nej ye'í tiu'utaxáj , ajta ɨ́ nej jɨ́me'en niyen tiu'utaxájta .
43012050	Nee nu yeehui niyen ramua'aree tɨ ayén tinaata'aíj tɨ ij ayén tejá'amuacɨ'ɨti sej siyen ruurican huateáturan tɨ́j na'a rusén jɨme'e . A'ɨ́j nu jɨ́n ayée nu che'atá nena'a ti'ixa a'ij tɨ a'ɨ́ɨn niyá'upua ayén a'ɨ́jna jɨ́n tinaa'íjca nej ni tiu'utaxáj .
43013001	Pu'uri tɨ́mua'a a'ájna teja'uré'enejsime'e ɨ́ mej jɨ́n ra'utámua'aree ja'anáj tɨ Dios ayén tihua'utá'uuni'iri'i . Pu'uri ramua'areereca'a ɨ́ Jesús tɨ ari a'ájna teja'uré'ene ɨ́ xɨcájra'an jetze tɨ jetzen á'ura'ani íiyen chaanaca japua tɨ ij a'uun a'ujnén u júte'e , ya'upuáara'an tɨ é'eseijre'e . Tɨ́j na'a tɨ yen huataseíjre íiyen chaanaca japua , a'ɨ́ɨ pu ayén huá'axe'eve'eca'a a'ɨ́mej ɨ́ mej jamuan á'ujujhua'ane'e . Ajta íjii , pu'uri ayén hua'utaseíjrataca'a tɨ nain jɨ́n huá'axe'eve'eca'a .
43013002	Matɨ́'ɨj tí'icua'acaa ɨ́ chumua'an , a'ɨ́ɨ pu ajta a'uun a'utéveeca'a a'ɨ́jna ɨ́ Judás , tɨ yaujra'an pú'een ɨ́ Simón , tɨ ajta ayén te'entímu'utaca tɨjɨ́n Iscariotes . Pu'uri a'ɨ́ɨn Satanás ca'aníjra'a raatá'aca tɨ tiu'utátuiire'en ɨ́ Jesús .
43013003	Jesús pu ajta ramua'areereca'a tɨ a'ɨ́ɨn ya'upuáara'an ayén nain jɨ́n tira'íjca , tɨ ajta ruyá'upua jemi a'uvé'emej , ajta a'úu pu ajta a'ujnéjsin ɨ́ jemin .
43013004	Aj pu'i ájchee a'u mej tejé'ecua'aca , ajta huiiré'uchuiiri'i ɨ́ rutasi tɨ ru'iré'eviɨjca'a . Aj pu'i avá'ujjɨ'ɨcɨe cɨ́ɨxuri jɨme'e ɨ́ mej jɨ́n huá'acá'iimua .
43013005	Tɨ'ɨj jí a'uun atéejei ɨ́ caasu jetze . Aj pu'i a'utéjche tɨ hua'anája'usixɨ'ɨn ɨ́ huá'achepuaatze'en seɨj ajta seɨj ɨ́ mej jamuan á'ujujhua'ane'e . Ajta hua'anáhuatzi'iraxɨ a'ɨ́jna jɨme'e ɨ́ cɨ́ɨxuri tɨ jɨ́n avá'ujjɨ'ɨcɨ'eca'a .
43013006	Aj pu'i a'uun e'iré'ene a'ɨ́jna jemi ɨ́ Simón tɨ ajta i'i Pedro . Aj pu i a'ɨ́ɨn Pedro ayén tiraata'ixaa tɨjɨ́n : ― Nevástara'a , ¿ ni yeehui pajta piyen na'anája'usixɨ'ɨsin nechepuá jetze ?
43013007	Aj pu'i ayén tiraata'ixaa ɨ́ Jesús tɨjɨ́n : ― Capúu xɨ a'ij timuá'amitɨejte'e a'ij nej 'éen jɨ́n niyen rɨcɨ , sino mejca'ihuáyee pej xaa yeehui yaú'itɨée pua'amé .
43013008	Aj pu'i Pedro ayén tiraata'ixaa tɨjɨ́n : ― Capej xaa ne'u , ja'anáj piyen na'anája'usixɨ'ɨsin ɨ́ nechepuaatze'e . Ajta a'ɨ́ɨn Jesús , ayée pu tiraata'ixaa tɨjɨ́n : ― Tɨ́ pua'a yeehui necaí niyen mua'anája'usixɨ'ɨn á'achepuaatze'e , capej ché'e huá'a jetze ajtéme'ecanta pua'amé ɨ́ mej neetzi jemi seíire'e muá'aju'u .
43013009	Aj pu'i ayén tiu'utaxájtaca'a a'ɨ́jna ɨ́ Pedro tɨjɨ́n : ― Nevástara'a , tɨ pua'a yeehui ayén ruxe'eve'e , capej ayée pena'a na'anája'usixɨ'ɨn ɨ́ nechepuaatze'e , sino pajta pej piyen na'anája'usixɨ'ɨn ɨ́ nemuajca'a jetze , pajta na'avé'eja'usixɨ'ɨn ɨ́ nemu'uutze'e .
43013010	Aj pu'i Jesús ayén tiu'utaniú tɨjɨ́n : ― Tɨ́ pua'a yeehui ja'atɨ́ ari ayén huaɨ́'ɨhuaca'a , ayée pu'u ruxe'eve'e tɨ ayée na'a ra'anája'usixɨ'ɨn ɨ́ chepuaatze'en , a'iné capu ché'e chueemuara'a nain japua tɨ ratéhua'ira'a . Seajta mú'een , caxu ché'e chueemua , sino seɨ́j pu yeehui xaa ayén chueemuara'a .
43013011	Ayee pu 'een jɨ́n ayén tiu'utaxájtaca'a tɨ nu'u seɨ́j na'a chueemuara'a , a'iné a'ɨ́ɨ pu ari ramua'areereca'a ja'atɨ́ tɨ a'ɨ́ɨn pú'eene'e tɨ ayén tiu'utátuiire'esin ɨ́ jɨ́me'en ɨ́ Jesús .
43013012	Tɨ́'ɨj raatapuá'ajtaca'a tɨ ayén hua'anája'usixɨ , ajta pu huiré'ujviɨjri'i ɨ́ rutasi . Aj pu'i a'ujyeíjxɨ á vejli'i a'utɨ́ ɨ́ meesa a'utéjvee . Ayee pu tihua'uta'íhua'uri'i tɨjɨ́n : ― ¿ Ni yeehui séjmua'aree a'ij nej 'een jɨ́n niyen amuáaruu ? Nee nu tejámuaatá'ixaate'esin .
43013013	Ayee xu yeehui mú'een neetamuá'amua yee Maeestru , seajta siyen tɨjɨ́n Tavástara'a . Ayee pu yeehui tiraavíjte'e a'iné nee nu ne'ɨ́n pú'een .
43013014	’ Ajta íjii , nej á'amuavastara'a pú'een , neajta a'amua maestro , ayée nu amua'anája'usixɨ ɨ́ á'amuachepuaatze'e . Setá'aj yeehui siyen che'atá sena'a anaúja'usixɨ'ɨn ruchepuáatze'e rujɨ́ɨmua'a .
43013015	Ayee nu ámuaatá'itɨiiri'i sej si siyen huárɨni a'ij nej neri amuáaruu mú'ejmi .
43013016	’ Ayee nu yeehui tejá'amua'ixaate'e tzáahuati'ira'a jɨme'e tɨ jaítze'e ruxe'eve'e a'ɨ́jna tɨ tí'aijta caí a'ɨ́jna tɨ ravaɨre'e . Ajta yeehui , jaítze'e pu ruxe'eve'e a'ɨ́jna tɨ yen neja'uta'íteca'a caí i nej a'uta'íti'ihuaca'a .
43013017	Ajta íjii , setɨ́j seri tí'ijmua'aree se'ɨ́jna , Dios pu yeehui rɨ́'ɨ tejámuaatá'asin tɨ pua'a siyen che'atá sena'a huárɨni .
43013018	’ Canu naíjmi'ica mú'ejmi jɨme'e niyen ti'ixa . Nee nu ramua'aree a'ij mej e'en ɨ́ nej hua'avé'ehuau . Neajta nu niyen ra'avé'ehuau tɨ ij araúrasten a'ij tɨ té'eyu'usi'i ɨ́ yu'uxari jetze tɨ ayén tɨjɨ́n : “ A'ɨ́ɨ pu nu'u yeehui ɨ́ nej raatá'inee tɨ tiú'ucua'ani ineetzi jamuan , a'ɨ́ɨ pu nu'u yeehui a'utéjche tɨ nájcha'ɨ́ɨre'e á'ara'ani . ”
43013019	’ Ayee nu amuacaí niyen tejá'amua'ixaate'e íjii tɨ́'ɨj caí xɨ ayén tiú'urɨni sej si siyen té'antzaahuate'en nej ne'ɨ́n pú'een a'ij nej neri tejámuaatá'ixaa , sej si seuj té'atzaahuate'e a'ájna tɨ ayén tí'ineruuren .
43013020	’ Ayee nu tejá'amua'ixaate'e tzáahuati'ira'a jɨme'e , tɨ pua'a yeehui ja'atɨ́ ayén ra'ancuré'evi'itɨn a'ɨ́jna nej raata'íteca'a , a'ɨ́ɨ pu ajta na'ancuré'evi'itɨ ineetzi . Ajta ja'atɨ́ tɨ na'a tɨ ayén na'ancuré'evi'itɨ ineetzi , ayée pu che'atá na'a ra'ancuré'evi'itɨ a'ɨ́jna tɨ yen neja'uta'íteca'a . ― Ayee pu tihua'utá'ixaa .
43013021	Tɨ́'ɨj ayén tihua'utá'ixaa , jeíhua pu a'ij pua'a raatá'a ɨ́ tzajta'an ɨ́ Jesús . Aj pu'i ayén e'ehuauritɨéecan jɨ́n tiu'utaxájtaca'a tɨjɨ́n : ― Ayee nu yeehui tzáahuati'ira'a jɨ́n niyen tejá'amua'ixaate'e , seɨ́j tɨ mú'ejmi jetze ajtéme'ecan ayén tiu'utátuiire'esin ineetzi .
43013022	Majta a'ɨ́ɨme ɨ́ mej jamuan á'ujujhua'ane'e , mua'araújseijraxɨ seɨj ajta seɨj . Camu a'ij tirájteuve'e a'ij tɨ huataújmua'a a'ɨ́jna tɨ Jesús ayén tiraataxájtaca'a .
43013023	Ajta seɨ́j tɨ a'ɨ́mej jetze ajtéme'ecan , a'ɨ́ɨ pu aicaújtutzi ɨ́ Jesús jemi . A'ii pu a'ɨ́ɨn pú'een Jesús tɨ raxɨ́'eve'eca'a .
43013024	Ajta a'ɨ́ɨn Simón , tɨ ajta i'i Pedro , a'ɨ́ɨ pu rumuájca'a jɨ́n raatajé a'ɨ́jna tɨ Jesús raxɨ́'eve'eca'a . Aj pu'i ayén tiraata'ixaa tɨjɨ́n : ― Patá'aj yeehui raata'íhua'u ja'atɨ́ tɨ pú'een tɨ jɨ́me'en raataxájtaca'a .
43013025	Ajtahua'a pu ayén aicaújtutzi ɨ́ Jesús jemi . Aj pu'i ayén tiraata'íhua'uri'i tɨjɨ́n : ― Nevástara'a , ¿ a'atani a'ɨ́ɨn pú'een ?
43013026	Aj pu'i ayén tiraata'ixaa ɨ́ Jesús tɨjɨ́n : ― Tɨ́ pua'a yeehui neri ra'ateáaru'unen i tuxa'a jetze ɨ́ pan , aj nu ni raata'ɨ́'ɨte'esin ne'ɨ́jna ɨ́ ja'atɨ tɨ a'ɨ́ɨn pú'een . Aj pu'i Jesús ayén ra'atéaaru'unej ɨ́ pan ɨ́ tuxa'a jetze . Aj pu'i a'ɨ́jna huata'ɨ́'ɨte ɨ́ Judás , tɨ yaujra'an pú'een ɨ́ Simón , tɨ ayén te'entímu'utaca tɨjɨ́n Iscariotes .
43013027	Jɨ́me'en pu'u ayén ra'ancuré'ɨ ɨ́ pan a'ɨ́jna ɨ́ Judás , aj pu'i Satanás ayén huataseíjre ɨ́ tzajta'an . Ajta a'ɨ́ɨn Jesús , ayée pu tiraata'ixaa tɨjɨ́n : ― Patá'aj yeehui ca'anacan piyen huárɨni a'ij pej peri tiu'umuá'aj .
43013028	Majta ɨ́ seica , camu a'atzu yaú'itɨée muá'araa a'ij tɨ 'een jɨ́n ayén tiraata'ixaa .
43013029	Seica mú miyen tiraamuá'a tɨ Jesús ayén tiraata'ixaa tɨ ti'itɨ́j huánanan ɨ́ mej jɨ́n tiú'uyesten na'ari ti'itɨ́j tɨ hua'utapuaíjve'en ɨ́ mej caí a'ij tí'ijviicua'i .
43013030	Jɨ́me'en pu'u ayén ra'ancuré'ɨ ɨ́ pan , aj pu'i huirájraa a'ɨ́jna ɨ́ Judás . Ajta pu'uri huatɨ́ca'acaa .
43013031	Tɨ́'ɨj huirájraa a'ɨ́jna ɨ́ Judás , aj pu'i Jesús ayén tihua'utá'ixaa tɨjɨ́n : ― Pu'uri yeehui Dios ayén rɨ́'ɨ tinaatá'a i nej neajta teáata'a jetze airánneijte . Neajta inee , ayée nu neri ne'ɨ́jna jɨ́n rɨ́'ɨ tiraatá'a ɨ́ Dios ne'ɨ́jna jɨme'e a'ij nej huarɨ́j .
43013032	Tɨ́ pua'a yeehui niyen rɨ́'ɨ tiraatá'an ɨ́ Dios ne'ɨ́jna jɨme'e nej niyen huámɨ'ɨni , Dios pu ajta , ruseɨ́j ayén rɨ́'ɨ tinaatá'asin a'ɨ́jna jɨme'e tɨ ayén na'ajjájsin . Ajta a'ɨ́ɨ pu ca'anacan rɨ́'ɨ tinaatá'asin .
43013033	’ Niyaujmua'a , a'atzu nu'u niyen yé á'ateeri mú'ejmi jemi . Mú'een xu nehuauni . Mɨ́ neajta inee , ayée nu che'atá nena'a tejá'amua'ixaate'e a'ij nej neri tihua'utá'ixaa a'ɨ́mej ɨ́ mej Israél jetze ajtéme'ecan . Capu xaa ne'u rɨ'ɨrí sej yeehui a'uun a'ujnén a'u nej a'ujnéjsin .
43013034	’ Neajta nu niyen jéjcuacan jɨ́n tejá'amua'íjcate'en sej siyen huaújxe'eve'en . Ayee pu ruxe'eve'e sej siyen che'atá sena'a huaújxe'eve'en a'ij nej neri tejámuaaxɨ́'eve mú'ejmi .
43013035	Tɨ́ pua'a yeehui siyen huaújxe'eve'en , aj mú mi naími'i miyen ramua'aréeren sej siyen ná'astijre'e .
43013036	Aj pu'i ayén tiraata'íhua'uri'i a'ɨ́jna ɨ́ Simón tɨ ajta i'i Pedro tɨjɨ́n : ― Tavastara'a , ¿ a'uné yeehui pá'ume'e pua'amé ? Ajta Jesús ayén tiraata'ixaa tɨjɨ́n : ― Capúu xɨ yeehui rɨ'ɨrí pej pe'uun á'ume'en neetzi cujta'a a'u nej á'ume sino méjca'i huáyee xaa pej piyen pe'uun nej cujta'a pá'ume'e pua'amé .
43013037	Aj pu'i Pedro ayén tiraata'ixaa tɨjɨ́n : ― ¿ A'iné 'een jɨ́n caí rɨ'ɨrí íjii nej yeehui ne'uun á'ume'en á'a cujta'a mú'eetzi ? Nee nu yeehui á'anca'ane nej huámɨ'ɨni á jetze me'ecan .
43013038	Aj pu'i Jesús ayén tiu'utaniú tɨjɨ́n : ― ¿ Ni tzaa yeehui piyen ahuá'aca'ane pej nu'u piyen huámɨ'ɨni neetzi jetze me'ecan ? Ayee nu yeehui tzáahuati'ira'a jɨ́n tí'imua'ixaate'e a'ij pej pi rɨni . Tɨ́'ɨj caí xɨ huajíjhuan ɨ́ gallo , huaíca pej piyen tína'avé'avaata pej nu'u caí nemua'ate .
43014001	’ Caxu a'ij tité'ujmuajca . Seuche'e xu yeehui rá'atzaahuate'e ɨ́ Dios , seúche'e xu seajta ná'atzaahuate'e ineetzi .
43014002	Jéihua pu chi'i a'uun tejé'eseijre'e a'u tɨ niyá'upua huatéechi'i ɨ́ júte'e . Tɨ́ pua'a caí ayén ti'ayájnache'e , nee nu yeehui seɨcɨé tejámuaata'ixáate'enche'e . A'uu nu a'umé'e na'ame nej ni ne'uun rɨ́'ɨ tejá'uruuren a'u sej se'uun a'uté'e xá'aju'un .
43014003	Ajta , tɨ pua'a niyen ne'uun á'ura'ani nej ni niyen rɨ́'ɨ tejá'uruuren a'u sej a'uté'e xá'aju'un , aj nu ni yen ve'ecánejsin neajtahua'a nej ni niyen amuá'anvi'itɨn sej si seajta se'uun a'uté'e xá'ara'ani a'u nej neajta a'ucaí na'ame .
43014004	Seajta mú'een , xu'uri yeehui huamuájte ɨ́ juye jetze tɨ a'uun a'uré'enine'i a'u nej a'umé'e na'ame . ― Ayee pu tiu'utaxájtaca'a a'ɨ́jna ɨ́ Jesús .
43014005	Aj pu'i Tomás ayén tiraata'ixaa tɨjɨ́n : ― Tavastara'a , catu yeehui ramua'aree a'u pej a'umé'e pua'amé . A'ɨ́j tu jɨ́n catu a'atzu huamuájte ɨ́ juye jetze tɨ a'uun a'uré'enine'i .
43014006	Tɨ'ɨj jí Jesús ayén tiraata'ixaa tɨjɨ́n : ― Nee nu ne'ɨ́n pú'een ɨ́ tɨ amuá'avi'itɨn a'ɨ́jna jetze ɨ́ juye , nee nu neajta ne'ɨ́n pú'een ɨ́ tɨ tzáahuati'ira'a jɨ́n tí'ixaxa'a , neajta nu yeehui ne'ɨ́n pú'een ɨ́ tɨ jetzen airáninei ɨ́ sej jɨ́n ruuri xá'ara'ani . A'atɨ́ tɨ na'a tɨ ayén huataújtuaani ɨ́ Dios jemi , ayée pu tiú'ujxe'eve'e tɨ a'ɨ́ɨn amuacaícan huataújtuaani ineetzi jemi .
43014007	Tɨ́ pua'a rɨ́'ɨ setináamua'ati , ayée xu seajta tí'iramua'ati se'ɨ́jna ɨ́ niyá'upua . Tɨ́j na'a tɨ yú auca'itɨ́ a'ame , mú'een xu xaa ramua'ate , seajta seri raaseíj .
43014008	Aj pu'i a'ɨ́ɨn Felipe ayén tiraata'ixaa tɨjɨ́n : ― Tavastara'a , patá'aj yeehui taataseíjrate'en pe'ɨ́jna ɨ́ ayá'upua . A'ɨ́j tu'u xe'eve'e iteen .
43014009	Aj pu'i Jesús ayén tiraata'ixaa tɨjɨ́n : ― Nu'uri xaa yeehui á'atee nej mú'ejmi jemi huaca . ¿ Ni tzaa pecaí xɨ nemua'ate , mú'ee Felipe ? Ayee nu tí'imua'ixaate'e . Ja'atɨ́ tɨ na'a tɨ ayén naaseíj ineetzi , a'ɨ́ɨ pu ajta ari raaseíj ɨ́ niyá'upua . ¿ A'iné 'een jɨ́n piyen tinaatá'ixaa yee nej nu'u amuaataséijrate'en ɨ́ niyá'upua ?
43014010	’ ¿ Ni tzaa pecaí piyen té'atzaahuate'e tɨ a'ɨ́ɨn niyá'upua ne jemi seijre'e , neajta nu yeehui che'atá nena'a niyá'upua jemi seijre'e ? Canu neseɨ́j a'ij tirájteu a'ij nej tí'imua'ixaate'e , sino a'ɨ́ɨn niyá'upua tɨ ayén nej jemi seijre'e , a'ɨ́ɨ pu rumuárɨ'eri'ire'ara'an jɨ́n ayén rɨcɨ .
43014011	Patá'aj piyen ná'antzaahuate'en tɨ pua'a yeehui niyen timuaatá'ixaate'en yee niyá'upua pu nu'u ne jemi seijre'e , neajta nu jemin seijre'e ɨ́ niyá'upua jemi . Na'ari caí , patá'aj pe'ɨ́jna jɨ́n pena'a té'antzaahuate'en a'ij nej yeehui huarɨ́j tɨ huápɨ'ɨ ruxe'eve'e .
43014012	’ Ayee nu tejá'amua'ixaate'e tzáahuati'ira'a jɨme'e . A'atɨ́ tɨ na'a tɨ ayén ná'astijre'e ineetzi , ayée pu che'atá na'a huárɨni a'ij nej rɨjcaa inee . Jee xaa ne'u , a'ɨ́ɨ pu yeehui ayén huárɨni tɨ jaítze'e ruxe'eve'e caí ɨ́ nej jɨ́n niyen rɨjcaa . Ayee pu 'een jɨ́n rɨni a'ɨ́jna jɨme'e nej ne'uun a'umé'e na'ame ɨ́ niyá'upua jemi .
43014013	Neajta niyen huárɨni a'ij sej siyen tiraatáhuaviira neetzi jetze me'ecan , nej ni rɨ́'ɨ tiraatá'an ɨ́ niyá'upua .
43014014	’ Ti'itɨ́j tɨ na'a sej yeehui siyen tiraatáhuaviira neetzi jetze me'ecan , ayée nu xaa rɨni .
43014015	’ Tɨ́ pua'a yeehui siyen nexɨ́'eve'e ineetzi , ayée xu se'ɨ́jna ará'astijre'en ɨ́ nej jɨ́n tejámuaata'aíjte'esin .
43014016	Neajta nu niyen tiraatáhuaviira ɨ́ niyá'upua jemi tɨ i a'ɨ́ɨn yen amuaja'uta'íti'i seɨ́j tɨ a'amua japua huániuuni , tɨ i a'ɨ́ɨn mú'ejmi jemi huateáturan tɨ́j na'a rusén jɨme'e .
43014017	’ A'ii pu a'ɨ́ɨn pú'een ɨ́ xɨéjniu'ucari tɨ jetzen airáninei tɨ́j na'a tɨ ayén ti'ayajna . Capu rɨ'ɨrí mej miyen ra'ancuré'an a'ɨ́ɨme ɨ́ mej yen japuan huachéjme ɨ́ chaanaca japua , a'iné capu a'ij huá'amitɨejte'e a'ij tɨ rɨcɨ a'ɨ́jna ɨ́ xɨéjniu'ucari . Camu yeehui majta ramua'ate . Mɨ́ seajta mú'een , ayée xu 'een jɨ́n ramua'ate a'iné a'ɨ́ɨ pu a'amua jemi seijre'e , ajta pu mú'ejmi jemi huateáturaasin .
43014018	’ Canu yeehui ruséntacan amuaateátuaasin , tɨ caí ja'atɨ́ ayén á'amuavaɨre'e sino nee nu neajtahua'a mú'ejmi jemi uvé'enejsin .
43014019	Capu ché'e á'ateere mej yeehui caí ché'e yé neseijran a'ɨ́ɨme ɨ́ mej yen japuan huachéjme ɨ́ chaanaca japua . Mɨ́ seajta mú'een , mú'een xu xaa neseijran . Nee nu huatarújsin nej ni neajtahua'a ruuri ná'ara'ani , a'ɨ́j xu jɨ́n seajtáhua'a ruuri xá'aju'un .
43014020	A'ájna xɨcájra'an jetze nej jetzen huatarújsin , aj xu si siyen ramua'aréeren nej niyen jemin seijre'e ɨ́ niyá'upua jemi , ajta yeehui a'ɨ́ɨn , a'ɨ́ɨ pu ajta neetzi jemi seijre'e .
43014021	’ Ja'atɨ́ tɨ na'a tɨ ayén ra'ancuré'a a'ij nej tiu'uta'aíjtaca'a , tɨ ajta ayén nain ra'ará'astijre'en , a'ɨ́ɨ pu a'ɨ́ɨn pú'een tɨ xaa nexɨ́'eve'e . Niyá'upua pu yeehui ajta raxɨ́'eve'e a'ame a'ɨ́jna tɨ ayén nexɨ́'eve'e . Neajta inee , nee nu raxɨ́'eve'e na'ame , neajta jemin huataseíjre'esin . ― Ayee pu tiu'utaxájtaca'a a'ɨ́jna ɨ́ Jesús .
43014022	Aj pu'i seɨ́j tiu'utaxájtaca'a tɨ ayén ántehuaaca'a tɨjɨ́n Judás . Capu a'ɨ́jna ɨ́ Judás tɨ ayén te'entímu'utaca tɨjɨ́n Iscariotes , sino seɨ́j . Ayee pu tiraata'ixaa tɨjɨ́n : ― Tavastara'a , ¿ a'iné auj tí'irɨ'ɨri pej pi piyen pena'a téjmi jemi huataseíjre'esin , pajta caí a'ɨ́mej jemi ɨ́ mej yen huachéjme ɨ́ chaanaca japua ?
43014023	Aj pu'i Jesús ayén tiraata'ixaa tɨjɨ́n : ― Tɨ́ pua'a ja'atɨ́ ayén tí'inexe'eve'e , a'ɨ́ɨ pu ayén ra'ará'astejsin a'ij nej tí'imua'ata . Niyá'upua pu ajta raxɨ́'eve'e a'ame . Teen tu hui teajta huataseíjre'esin ɨ́ jemin . Teajta tiyen huateáturaasin ɨ́ jemin .
43014024	Ajta a'ɨ́ɨn tɨ caí ayén tí'inexe'eve'e , a'ɨ́ɨ pu ajta caí ra'ará'astejsin a'ij nej tí'imua'ata . Canu hui neseɨ́j a'ij tirájteu a'ij nej tejá'amua'ixaate'e sino a'ɨ́jna ɨ́ niuucari , a'ɨ́j pu jetze airáninei a'ɨ́jna ɨ́ niyá'upua tɨ yen neja'uta'íteca'a .
43014025	’ Ayee nu tejámuaatá'ixaa íjii nej nauj a'amua jemi yen huaca .
43014026	Ajta a'ɨ́ɨn tɨ yeehui a'amua japua huániuuni , a'ɨ́jna ɨ́ xɨéjniu'ucare'ara'an ɨ́ Dios , ɨ́ tɨ ayén tiraavíjte'e sej si raná'amiche'en , a'ɨ́ɨ pu ɨ́ niyá'upua ayén ya'uta'íti neetzi jetze me'ecan , tɨ i a'ɨ́ɨn nain jɨ́n tejamuáamua'aten . A'ɨ́ɨ pu yeehui ajta ayén amuaatá'asin sej si siyen ra'utámua'aree nain jɨ́n a'ij nej tejámuaatá'ixaa .
43014027	’ Ayee nu niyen amuaatá'asin tɨ ij nain jɨ́n amua'anpuá'ajte'en . A'ɨ́jna ɨ́ nej jɨ́n amua'anpuá'ajte'esin , neetzi pu jetze airáninei . Capu yeehui ayén 'een a'ij tɨ a'ɨ́ɨn 'een ɨ́ tɨ huá'a jetze na'a airáninei a'ɨ́mej ɨ́ mej yen japuan huachéjme íiyen chaanaca japua ɨ́ mej me'ɨ́jna jɨ́n hua'anpuá'ajte'en ɨ́ ruxɨ́'ej teɨte . Caxu a'ij pua'a tité'ujmuajca . Caxu seajta tí'itziɨɨne'e .
43014028	’ Xu'uri yee siyen ráanamuajri'i nej niyen tejámuaatá'ixaa nej nu'u a'umé'e na'ame , neajta nu'u mú'ejmi jemi uvé'enejsin . Tɨ́ pua'a yeehui siyen tí'inexe'eve'ecache'e , ayée xu 'een jɨ́n rutémua'ave'ecache'e se'ɨ́jna jɨme'e nej ne'uun a'umé ɨ́ niyá'upua jemi a'iné niyá'upua pu jaítze'e ruxe'eve'e necaí inee .
43014029	Ayee nu amuacaí tejá'amua'ixaate'e tɨ caí xɨ ti'itɨ́j a'ij huarɨ́j sej si siyen té'antzaahuate'en nej ne'ɨ́n pú'een a'ájna xɨcájra'an jetze tɨ jetzen ayén teja'uré'enejsin nej ne'uun a'umé .
43014030	’ Canu yeehui ché'e jeíhua tejámuaatá'ixaate'esin a'iné pu'uri tɨ́n yé uvé'enejsin a'ɨ́jna tɨ a'ij pua'a 'een , tɨ ajta yen japuan tí'aijta ɨ́ chaanaca . Mɨ́ ajta a'ɨ́ɨn , capu a'atzu rɨ'ɨrí tɨ ayén ti'itɨ́j jɨ́n na'antimuá'itɨn .
43014031	Che'eré yeehui , tiché'e huirácɨɨne teyujna mej mi me'ɨ́n ɨ́ mej yen chaanaca japua huachéjme , miyen ráamua'aree nej niyen raxɨ́'eve'e ɨ́ niyá'upua , neajta niyen che'atá nena'a rɨcɨ a'ij tɨ a'ɨ́ɨn ayén tinaata'aíj .
43015001	’ Nee nu ne'ɨ́n pú'een ɨ́ cɨyej tɨ xaa rɨ́'en . Ajta niyá'upua pu a'ɨ́ɨn pú'een ɨ́ tɨ rɨ́'ɨ raruure ɨ́ pi'ista .
43015002	A'ɨ́ɨ pu ra'antivé'iche tɨ́j na'a ɨ́ pi'ista tɨ neetzi jetze airáninei tɨ ajta caí taaca . Ajta tɨ́j na'a ɨ́ pi'ista tɨ xaa taaca , a'ɨ́ɨ pu cɨ́j caj tira'antivé'iche tɨ ij jaítze'e huatáca'an .
43015003	Xu'uri yeehui urarɨ́'en mú'een , a'ɨ́jna jɨme'e ɨ́ niuucari ɨ́ nej jɨ́n neri tejámuaatá'ixaa .
43015004	Setá'aj seuj siyen neetzi jemi seijre'e . Aj nu ni niyen che'atá nena'a mú'ejmi jemi seíire'e na'ame . ’ Capu a'atzu a'ij tí'irɨ'ɨri tɨ seɨ́j pi'ista ayén ruseɨ́j huatáca'an sino ayée pu tiú'ujxe'eve'e tɨ auj ajtáveeca ɨ́ cɨyej jetze . Ayee pu che'atá na'a 'een mú'ejmi jemi . Capu yeehui a'atzu a'ij tí'irɨ'ɨri sej ti'itɨ́j huamuá'itɨn ɨ́ sej jɨ́n tiu'utátuiire'en ɨ́ Dios jemi tɨ pua'a secaí neetzi jemi seijre'e .
43015005	’ Nee nu ne'ɨ́n pú'een ɨ́ cɨyej . Mɨ́ seajta mú'een , mú'een xu pi'ista pú'een tɨ neetzi jetze ajta'ú'upu'u . Tɨ́ pua'a ja'atɨ́ ayén neetzi jemi seijre'e , tɨ pua'a neajta inee jemin seijre'e , a'ɨ́ɨ pu yeehui ayén jeíhua tí'imua'itɨn ɨ́ tɨ jɨ́n tiu'utátuiire'esin ɨ́ Dios jemi . ’ Seajta mú'een , tɨ pua'a secaí neetzi jemi seijre'e , caxu ti'itɨ́j a'ij ruuren .
43015006	Ayee pu 'een tɨ́j na'a tɨ caí ché'e ayén neetzi jemi seijre'e . Ayee pu 'een tɨ́j a'ɨ́jna ɨ́ pi'ista , ɨ́ tɨ antíveichi'ihuaca'a , tɨ ajta ja'atɨ́ á ya'uhuá'axɨ tɨ ij huatéehuan . Ayee mú raruuren naíjmi'ica ɨ́ pi'ista mej miyen raaré'eseɨre'en , majta án yá'uhua'axɨn ɨ́ taij japua tɨ ij huateájtaani .
43015007	’ Tɨ́ pua'a siyen neetzi jemi seijre'e , tɨ pua'a seajta siyen ra'ará'asten ɨ́ niuucari ɨ́ nej ámuaamuá'ate , ayée pu yeehui Dios ayén amuaatá'asin ti'itɨ́j sej a'ij tiraatáhuaviira .
43015008	Tɨ́ pua'a siyen jeíhua raamuá'itɨn ɨ́ sej jɨ́n tiu'utátuiire'en ɨ́ Dios jemi , a'ɨ́j pu a'ɨ́jna jɨ́n ámitɨeere'e a'ame sej siyen tína'ará'astijre'e ineetzi . Ayee xu se'ɨ́jna jɨ́n rɨ́'ɨ tiraatá'asin ɨ́ niyá'upua .
43015009	Ayee nu che'atá nena'a neri tejamuaataxɨ́'eve a'ij tɨ ajta ari tinaataxɨ́'eve ɨ́ niyá'upua . Setá'aj seuj neetzi jemi seijre'e nej ni amuaaxɨ́'eve'en .
43015010	’ Tɨ́ pua'a yeehui siyen ra'ará'asten a'ij nej neri tejamuaata'aíj , aj xu si siyen neetzi jemi seíire'e xá'aju'un nej ni amuaaxɨ́'eve'en . Neajta inee , ayée nu che'atá nena'a tirá'aste a'ij tɨ tinaata'aíj ɨ́ niyá'upua . A'ɨ́j nu yeehui jɨ́n niyen jemin seíire'e na'ame tɨ ij ajta niyá'upua ayén naataxɨ́'eve'en .
43015011	Ayee nu 'een jɨ́n tejá'amua'ixaate'e tɨ ij mú'ejmi jemi seíire'e á'ara'ani ɨ́ nej jɨ́n netémua'ave'e , sej si seajta nain jɨ́n huataújtemua'ave'en .
43015012	’ Ayee nu yeehui ne'ɨ́jna jɨ́n tejá'amua'íjcate'e sej si siyen che'atá sena'a huaújxe'eve'en a'ij nej neri tejamuaataxɨ́'eve mú'ejmi .
43015013	A'ii pu a'ɨ́ɨn pú'een ɨ́ tɨ jaítze'e muárɨ'eri ɨ́ tɨ jɨ́n ja'atɨ́ ayén raataxɨ́'eve'en ɨ́ ruxɨ́'ej tevi tɨ i ayén jetzen me'ecan huámɨ'ɨni .
43015014	’ Mú'een xu yeehui se'ɨ́ɨn pú'een ɨ́ neteɨ́testemua'a tɨ pua'a siyen huárɨni a'ij nej tejá'amua'aijte'e .
43015015	Canu ché'e niyen amuaatámua'atzi yee mɨ sej yeehui tí'ivaɨre'e ineetzi jemi , a'iné seɨ́j tɨ ayén tí'ivaɨre'e , capu ramua'aree a'ij tɨ rɨcɨ a'ɨ́jna tɨ tí'ira'aijte'e . Mɨ́ neajta inee , ayée nu amuaatámua'atzi yee mɨ sej neteɨ́testemua'a , a'iné nu'uri niyen tejámuaatá'ixaa nain a'achú nej nena'a niyen ráanamuajri'i ɨ́ niyá'upua jemi .
43015016	’ Caxu mú'een siyen na'avé'ehuau ineetzi , sino nee nu yeehui niyen amua'antíhua'u , neajta nu niyen ne'ɨ́jna jɨ́n tejámua'íjca sej si u á'uju'un sej si siyen ti'itɨ́j huamuá'itɨn ɨ́ sej tiu'utátuiire'en ɨ́ Dios jemi . Neajta niyen raxɨ́'eve'e tɨ i ayén rusén jɨ́n huateáturan ɨ́ sej raamuá'itɨ . Aj pu xaa , a'ɨ́ɨn niyá'upua ayén amuaatá'asin ti'itɨ́j sej raatáhuaviira ineetzi jetze me'ecan .
43015017	Ayee nu tejá'amua'aijte'e , sej hui huaújxe'eve'en seɨj seajta seɨj .
43015018	’ Caxu se'ɨ́jna á'uhua'anan . Tɨ́ pua'a yeehui me'ɨ́n amuájcha'ɨɨre'e ɨ́ mej yen japuan huachéjme ɨ́ chaanaca , a'ɨ́ɨ mú amuacaí neetzi tícha'ɨɨre'eca'a .
43015019	A'ɨ́ɨme ɨ́ mej yen japuan huachéjme ɨ́ chaanaca a'ɨ́ɨme mú miyen che'atá mena'a te'á'amuaxe'eve'ecache'e tɨ́j ɨ́ ruteɨ́testemua'a tɨ pua'a siyen huá'a jetze ajtéme'ecantache'e . Mɨ́ seajta mú'een , caxu huá'a jetze ajtéme'ecan , sino nee nu yeehui amua'antíhua'u a'ɨ́mej tzajta'a . A'ɨ́j mú jɨ́n miyen amuájcha'ɨɨre'e a'ɨ́ɨme ɨ́ mej yen huachéjme ɨ́ chaanaca japua .
43015020	’ Caxu yá'uhua'anan a'ij nej tejámuaatá'ixaa yee jaítze'e pu ruxe'eve'e a'ɨ́jna tɨ tí'aijta caí a'ɨ́jna tɨ ravaɨre'e . Tɨ́ pua'a a'ij pua'a mena'a náaruu ineetzi , a'ɨ́ɨ mú che'atá mena'a a'ij pua'a á'amuaruuren mú'ejmi . Na'ari tɨ pua'a miyen ra'ará'asten a'ij nej tihua'umuá'ate , a'ɨ́ɨ mú majta ra'ará'astijre'esin a'ij sej tihuá'amua'aten .
43015021	Ayee mú yeehui á'amuaruuren me'ɨ́jna jɨme'e sej siyen naará'aste ineetzi , a'iné camu ramua'ate a'ɨ́jna tɨ yen neja'uta'íteca'a .
43015022	’ Tɨ́ pua'a necaí yéve'ecánejniche'e , neajta caí a'ij tíhua'uta'ixáate'enche'e , capu huá'acɨ'ɨtíiche'e tɨ Dios puaíjtzi hua'utá'an a'ɨ́jna jɨme'e mej natéxɨeehuaa . Ajta , íjii , capu yeehui ché'e mé'e ti'itɨ́j ɨ́ mej jɨ́n jetzen tí'ijpua'ajte'e me'ɨ́jna jɨme'e ɨ́ mej jɨ́n auteájturaa ɨ́ Dios jemi .
43015023	Ja'atɨ́ tɨ néjcha'ɨɨre'e ineetzi , a'ɨ́ɨ pu ajta tícha'ɨɨre'e ɨ́ niyá'upua .
43015024	’ Tɨ́ pua'a necaí niyen huárɨniiche'e ti'itɨ́j tɨ caí máàj ja'atɨ́ ayén raayɨ́'ɨtɨhua'a , capu ayén tiraavíjte'ecache'en tɨ Dios ayén puaíjtzi hua'utá'an a'ɨ́jna jɨme'e ɨ́ mej jɨ́n auteájturaa ɨ́ jemin . Mɨ́ majta a'ɨ́ɨme , mu'uri naaseíj , majta néjcha'ɨɨre'eca'a ineetzi , majta miyen che'atá mena'a ráaruu ɨ́ niyá'upua .
43015025	Ayee mú yeehui miyen huarɨ́j tɨ ij araúrasten a'ij tɨ té'eyu'usi'i a'ɨ́jna jetze ɨ́ niuucari ɨ́ mej jɨ́n tí'aijta tɨjɨ́n : “ A'ɨ́ɨ pu caí raavíite'e já'araa mej mena'a miyen tinéjcha'ɨ́ɨre'e muá'araa . ”
43015026	’ Tɨ́'ɨj a'ɨ́ɨn yeehui yen uvé'enen a'ɨ́jna tɨ a'amua japua huániuuni , ɨ́ nej yen ya'uta'íti mú'ejmi jemi , tɨ ajta Dios jemi é'eme'ecan , a'ɨ́ɨ pu ayén tineteaxáatajme'e a'ame ineetzi . A'ɨ́ɨ pu a'ɨ́ɨn pú'een ɨ́ xɨéjniu'ucari tɨ tzáahuati'ira'a jɨ́n tí'imua'ata , tɨ ajta a'uun a'uvé'emej ɨ́ Dios jemi .
43015027	Seajta mú'een , ayée pu ajta ruxe'eve'e sej siyen tinaatéaxajta ineetzi a'iné netɨ́j nena'a yen huataseíjre tɨ yú e'iré'ene , mú'een xu á'ujujhua'ane'e ineetzi jamuan .
43016001	’ Ayee nu ne'ɨ́jna jɨ́n tejá'amua'ixaate'e sej si caí ti'itɨ́j jɨ́n huamuá'itɨchen .
43016002	A'ɨ́ɨme mú amu'irá'iti ɨ́ teyujta'a . Jee xaa ne'u , ayée pu a'ájna teja'uré'enejsin ɨ́ xɨcájra'an jetze tɨ jetzen ayén té'eme . Ayee pu tiraatámitɨejte'esin ɨ́ ja'atɨ tɨ ayén tiu'utévaɨ ɨ́ Dios jemi a'ɨ́jna jɨme'e tɨ amuáacuii mú'ejmi .
43016003	Ayee mú me'ɨ́jna jɨ́n tí'iruuren a'iné camu nemua'ate ineetzi , camu majta ramua'ate ɨ́ niyá'upua .
43016004	’ Ayee nu yeehui tejá'amua'ixaate'e sej si siyen ra'utámua'aree nej niyen tejámuaatá'ixaa tɨ pua'a ari ayén teja'uré'enen . Canu niyen tejámuaatá'ixaa 'ajmí'ɨmua a'iné naúche'e nu yeehui seijre'eca'a mú'ejmi jemi .
43016005	Neajta inee , íjii nu ne'uun á'ume'e na'ame ne'ɨ́jna jemi tɨ yen neja'uta'íteca'a . Mɨ́ seajta mú'een , caxu a'atzu ne'íhua'u a'u nej a'umé .
43016006	’ Jé'ecan xu huataújxɨeemɨste se'ɨ́jna jɨme'e nej niyen neri tejámuaatá'ixaa .
43016007	Mɨ́ neajta inee , ayée nu tejá'amua'ixaate'e tzáahuati'ira'a jɨme'e tɨ ayén tejámuaatéva'ɨri nej niyen á'ura'ani . A'iné tɨ pua'a necaí á'ura'ani , capu yé ve'ecánejsin , mú'ejmi jemi a'ɨ́jna tɨ yeehui a'amua japua huániuuni . ’ Mɨ́ neajta inee , tɨ pua'a niyen á'ura'ani , aj nu ya'uta'íti ne'ɨ́jna tɨ a'ɨ́ɨn yé ve'ecáanen íiyen mú'ejmi jemi .
43016008	Tɨ́'ɨj a'ɨ́ɨn yé ve'ecáanen , aj pu'i ayén a'ɨ́jna jɨ́n huá'axɨjte'en a'ɨ́mej ɨ́ mej yen japua huachéjme ɨ́ chaanaca japua , a'ɨ́jna jɨme'e ɨ́ mej jɨ́n auteájturaa ɨ́ Dios jemi , ajta a'ɨ́jna jɨme'e nej niyen rɨ'éene'ecán jɨ́n seijre'e . A'ɨ́ɨ pu ajta a'ɨ́jna jɨ́n huá'axɨjte'en a'ɨ́jna jɨme'e tɨ Dios puaíjtzi hua'utá'asin .
43016009	’ Ayee pu 'een jɨ́n a'ɨ́jna jɨ́n huá'axɨjte'en a'ɨ́jna jɨme'e ɨ́ mej jɨ́n auteájturaa ɨ́ Dios jemi a'iné camu ná'atzaahuate'e ineetzi .
43016010	Ayee pu ajta 'een jɨ́n huá'axɨjte'en a'ɨ́jna jɨme'e nej niyen urarɨ́'ene'acan jɨ́n seijre'e a'iné a'úu nu á'ume'e na'ame a'u tɨ é'eseijre'e ɨ́ niyá'upua , a'u tɨ yeehui caí ché'e é'erɨ'ɨri sej naaseíj .
43016011	Jɨ́me'en pu'u a'ɨ́jna ɨ́ niuucari tɨ Dios puaíjtzi ayén tiu'utá'asin , ayée pu huá'axɨjte'en a'iné pu'uri raaxɨ́'epɨ'ɨntare ɨ́ Dios tɨ ayén puaíjtzi raatá'asin a'ɨ́jna tɨ tí'aijta íiyen chaanaca japua .
43016012	’ Ayee pu na'aráanajche nej jeíhua huápɨ'ɨ niyen tejámuaatá'ixaate'en . Mɨ́ seajta mú'een , caxuu xɨ nain au'itɨée xá'aju'un íjii .
43016013	Mɨ́ ajta a'ɨ́ɨn yeehui ɨ́ xɨéjniu'ucare'ara'an ɨ́ Dios tɨ tzáahuati'ira'a jɨ́n tí'ixaxa'a , tɨ́'ɨj uvé'enen , a'ɨ́ɨ pu nain jɨ́n tejá'amuamua'aten tɨ ayén ti'ayajna . Capu ayén a'ɨ́jna jɨ́n tejámuaatá'ixaate'esin a'ij tɨ ruseɨ́j na'a a'ij tirájteu sino ayée pu'u na'a ayén tejámuaatá'ixaate'esin a'ij tɨ na'a tí'inamua . A'ɨ́ɨ pu ajta tejámuaatá'ixaate'esin a'ij tɨ auj teja'uré'enejsin .
43016014	’ A'ɨ́ɨ pu yeehui ayén ra'ancuré'asin neetzi tɨ ne'á'a , ajta ayée pu che'atá na'a e'ehuauritɨéecan jɨ́n tejámuaatá'ixaate'esin . Ayee pu a'ɨ́jna jɨ́n huarɨ́n , a'ɨ́ɨ pu ayén rɨ́'ɨ tinaateátuaasin .
43016015	Tɨ́j na'a tɨ ayén niyá'upua jemi tí'iseijre'e , a'ɨ́ɨ pu ajta neetzi tí'ine'a'a . A'ɨ́j nu jɨ́n niyen raataxájtaca'a yee a'ɨ́ɨn xɨéjniu'ucari pu nu'u ayén ra'ancuré'an neetzi tɨ ne'á'a tɨ ij ajta nu'u tejámuaatá'ixaate'en e'ehuauritɨéecan jɨme'e mú'ejmi jemi .
43016016	’ Capu a'achú á'ateeri sej caí ché'e siyen mé'e nejé'eseijran . Tɨ́'ɨj ajta capu ajta ché'e á'ateeri , sej rujéjcuatze'en seajtáhua'a neseijran . ― Ayee pu tihua'utá'ixaa .
43016017	Majta seica ɨ́ mej jamuan á'ujujhua'ane'e , ayée mú tí'iru'ihua'uraca'a tɨjɨ́n : ― ¿ A'iné yeehui huataújmua'a a'ɨ́jna ɨ́ niuucari tɨ nu'u caí a'achú á'ateeri tej caí ché'e mé'e yé'eseijran , ajta nu'u caí ché'e á'ateeri tej teajtáhua'a tajéjcuatze'en raseijran ? ¿ A'iné yeehui ajta huataújmua'a ɨ́ seɨ́j tɨ ayén nu'u a'ɨ́ɨ pu ajta a'umé'e a'ame ɨ́ ruyá'upua jemi ?
43016018	Maúche'e mu'u miyen tí'iru'ihua'uraca'a tɨjɨ́n : ― ¿ A'iné yeehui huataújmua'a a'ɨ́jna ɨ́ niuucari tɨ jɨ́me'en yee tɨ nu'u caí a'achú á'ateeri ? Catu a'atzu yaú'itɨe a'ij tɨ 'een jɨ́n ayén tiu'utaxájtaca'a .
43016019	Tɨ'ɨj jí Jesús ayén ráamua'areeri'i mej miyen raxɨ́'eve'eca'a mej me'ɨ́jna jɨ́n miyen tiraata'íhua'u . Aj pu'i ayén tihua'utá'ixaa tɨjɨ́n : ― ¿ Ni siyen se'ɨ́jna jɨ́n tí'iru'ihua'u a'ij tɨ huataújmua'a a'ɨ́jna ɨ́ nej niyen tiu'utaxájtaca'a yee tɨ nu'u caí a'achú á'ateeri sej caí ché'e mé'e nejé'eseijran , ajta tɨ caí nu'u ajta a'achú á'ateeri sej rujéjcuatze'en seajtáhua'a neseijran ?
43016020	’ Ayee nu yeehui tejá'amua'ixaate'e tzáahuati'ira'a jɨme'e . Mú'een xu ruyeinixɨ'ɨn , seajta huataújxɨeemɨste'esin , majta a'ɨ́ɨme miyen huataújtemua'ave'esin a'ɨ́ɨme ɨ́ mej yen chaanaca japua huachéjme . Mú'een xu xaa huataújxɨeemɨste'esin . Mɨ́ ajta , a'ɨ́ɨn ɨ́ sej jɨ́n huataújxɨeemɨste'esin , a'ɨ́j pu ajta jetzen ayén a'iránejsin ɨ́ sej seajta jɨ́n huataújtemua'ave'esin .
43016021	’ Ayee pu tejá'amuaruuren tɨ́j ajta tí'ijruuren ɨ́ 'ɨ́ita'a tɨ ayén ti'ijcuí'ine tɨ tiyaúj a'ame . Tɨ́'ɨj a'ájna teja'uré'enen tɨ jetzen tiyaúj á'ara'ani , ayée pu jeíhua tirajpuaíitzi a'ame . Mɨ́ ajta a'ɨ́ɨn , tɨ pua'a ari huanú'ihua ɨ́ pa'arɨ'ɨ , aj pu'i yá'uhua'axɨjsin ɨ́ tɨ jɨ́n rajpuaíjtzica'a a'ɨ́jna jɨme'e tɨ jeíhua huápɨ'ɨ rutémua'ave'e a'iné ɨ́ pa'arɨ'ɨ pu'uri huanú'ihuaca'a íiyen chaanaca japua .
43016022	’ Ayee pu che'atá na'a tejá'amuaruuren mú'ejmi . Pu'uri ayén a'ájna teja'uré'ene ɨ́ xɨcájra'an jetze sej jetzen huataújxɨeemɨste'esin . Mɨ́ neajta inee , neajtahua'a nu á'amuaseijran . Seajta mú'een , a'ájna xu huataújtemua'ave'esin . Ajta capu ché'e rɨ'ɨríista a'ame tɨ ja'atɨ́ amuá'a'ari ɨ́ sej jɨ́n rutémua'ave'e .
43016023	’ Ayee pu yeehui té'eme a'ájna xɨcájra'an jetze , sej caí ché'e ti'itɨ́j néhuaviira ineetzi . Ayee nu tejá'amua'ixaate'e tzáahuati'ira'a jɨme'e , a'ájna xɨcájra'an jetze tɨ a'ɨ́ɨn niyá'upua ayén amuaatá'asin tɨ́j na'a ɨ́ sej tiraatáhuaviira ineetzi jetze me'ecan .
43016024	Tɨ́j na'a 'ajmí'ɨmua tɨ yú e'iré'ene , caxu yeehui xɨ ti'itɨ́j raatáhuaviiri'i ineetzi jetze me'ecan . Setá'aj siyen raatáhuavii a'iné ayée xu se'ɨ́jna jɨ́n huarɨ́n , aj xu si siyen ra'ancuré'asin , aj xu si seajta siyen nain jɨ́n huataújtemua'ave'esin .
43016025	’ Tɨ́j na'a 'ajmí'ɨmua tɨ yú e'iré'ene , ayée nu ne'ɨ́jna jɨ́n tejámuaatá'ixaa niuucari jɨme'e tɨ seɨcɨé namuajre'e . Mɨ́ ajta , a'ájna teja'uré'enejsin ɨ́ xɨcájra'an jetze nej caí ché'e niyen seɨcɨé tejá'amua'ixaate'e na'ame , sino nee nu amitɨéere'ecan jɨ́n tejámuaatá'ixaate'esin ne'ɨ́jna jɨme'e a'ij tɨ 'een niyá'upua tɨ é'eseijre'e .
43016026	’ Ayee xu yeehui huárɨni se'ájna xɨcájra'an jetze sej siyen tiraatáhuavii ineetzi jetze me'ecan . Canu niyen tejá'amua'ixaate'e tɨ ayén ruxe'eve'e a'ame nej niyen raatáhuavii ɨ́ niyá'upua nej ni mú'ejmi jetze me'ecan huatáaniuni .
43016027	Capu xaa ne'u . Niyá'upua pu ruseɨ́j já'amuaxe'eve'e a'ɨ́jna jɨme'e sej yeehui naataxɨ́'eve ineetzi , seajta siyen rá'antzaahua nej ne'uun u airáane ɨ́ niyá'upua jemi .
43016028	’ A'uu nu airáane ɨ́ niyá'upua jemi , neajta nu niyen mú a'uvé'emej íiyen chaanaca japua . Neajta íjii , ayée nu yeehui tíchesin íiyen chaanaca japua nej ni ne'uun a'ujnén ɨ́ niyá'upua jemi . ― Ayee pu tihua'utá'ixaa a'ɨ́jna ɨ́ Jesús .
43016029	Majta a'ɨ́ɨme , ɨ́ mej jamuan á'ujujhua'ane'e , ayée mú tiraata'ixaa tɨjɨ́n : ― Pepu'uri íjii xaa ne'u piyen e'ehuauritɨéecan jɨ́n ti'ixa . Capej ché'e seɨcɨé ti'ixa , pe'ɨ́jna jɨme'e tɨ caí é'ehuáuritɨe .
43016030	Tu'uri xaa tiyen ramua'aree pej nain té'umua'aree , ajta yeehui tɨ caí ayén ruxe'eve'e tɨ ja'atɨ́ ayén ti'itɨ́j jɨ́n tí'imua'ihua'ura . A'ɨ́j tu jɨ́n tiyen rá'atzaahuate'e pej pe'uun airáane ɨ́ Dios jemi .
43016031	Aj pu'i Jesús ayén tihua'utá'ixaa tɨjɨ́n : ― ¿ Ni tzaa siyen seri sicu tiná'atzaahuate'e ?
43016032	Mɨ́ neajta inee , ayée nu tejá'amua'ixaate'e tɨ a'ájna teja'uré'enejsin ɨ́ xɨcájra'an jetze mej jetzen amuaatamuárite'esin . A'uu xu a'ucɨ́jxɨ'ɨsin a'u tɨ seɨ́j é'eche , seɨj seajta seɨj . Mú'een xu yeehui mé núujɨsin nej ni neseɨ́j nena'a huateáturan . Mɨ́ neajta , canu neseɨ́j yú huateáturaasin a'iné niyá'upua pu neetzi jemi seijre'e .
43016033	Ayee nu yeehui 'een jɨ́n tejá'amua'ixaate'e sej si siyen rɨ́'ɨ tí'iteseijre'e ɨ́ ru tzajta'a se'ɨ́jna jɨme'e sej neetzi jetze ajtéme'ecan . Jéihua mú puaíjtzi amuaatá'asin a'ɨ́ɨme ɨ́ mej yen huachéjme íiyen chaanaca japua . Capu amɨ́n a'ij . Setá'aj siyen huataújtemua'ave'en se'ɨ́jna jɨme'e nej neri hua'antimuá'itɨ .
43017001	Tɨ́'ɨj Jesús ayén tiu'utaxájtaca'a , aj pu'i júte'e á'ujneereca'a ayén ti'ixáata , tɨjɨ́n : ― Mɨ́ pej ní'iya'upua , pu'uri hui a'ájna teja'uré'ene pej peri raaxɨ́'epɨ'ɨntare . Patá'aj tihua'utaseíjrate'en ɨ́ teɨte pej peri rɨ́'ɨ tinaatá'a i nej ayauj pú'een , nej ni neajta rɨ́'ɨ timuaatá'an mú'eetzi , a'iné mú'ee pej pe'ɨ́jna jɨ́n piyen tinaa'íjca nej ni nain jɨ́n antínmua'areere huá'a jemi ɨ́ teɨte , nej ni niyen hua'utá'an mej ruuri muá'ara'ani tɨ́j na'a rusén jɨme'e , matɨ́j mena'a pua'amé ɨ́ pej naatátui ineetzi .
43017002	
43017003	’ Ayee mú 'een jɨ́n ruuri muá'ara'ani tɨ́j na'a rusén jɨme'e me'ɨ́jna jɨme'e mej miyen muáamua'ati mɨ pej mú'ee pena'a aseɨ́j pe'ɨ́n pú'een tzáahuati'ira'a jɨme'e ɨ́ Dios , majta me'ɨ́jna jɨme'e mej miyen náamua'ati , nej Jesús pú'een , i nej neajta a'ɨ́ɨn pú'een ɨ́ Cɨríistu'u ɨ́ pej neja'uta'íteca'a .
43017004	’ Ayee nu 'een jɨ́n rɨ́'ɨ timuaatá'a huá'a jemi ɨ́ mej yen huachéjme íiyen chaanaca japua , a'iné nu'uri ra'antipuá'ajte ɨ́ pej jɨ́n piyen tinaa'íjca .
43017005	’ Ari íjii , mɨ pej ní'iya'upua , patá'aj hui piyen che'atá pena'a rɨ́'ɨ tinaateájtuaani mú'eetzi jemi a'ij pej rɨ́'ɨ tineetá'acare'e netɨ́'ɨj ne'uun á'ucatii mú'eetzi jemi tɨ́'ɨj caí xɨ seijre'eca'a ɨ́ chaanaca .
43017006	’ Nu'uri niyen hua'utaseíjrate a'ij pej 'een ne'ɨ́ɨme jemi ɨ́ pej piyen naatátuiiri'i a'ɨ́mej ɨ́ mej huá'a jetze ajtéme'ecantaca'a ɨ́ mej yen huachéjme íiyen chaanaca japua . A'ɨ́ɨ mú ateɨ́testemua'a mú pú'eene'e . Pajta mú'ee , mú'ee pej naatátuiiri'i . Majta a'ɨ́ɨme , a'ɨ́ɨ mú miyen ra'ará'astijre a'ij pej tiu'uta'aíjtaca'a .
43017007	’ Mu'uri ramua'aree tɨ mú'eetzi jetze te'iráane nain patɨ́j pena'a pe'ɨ́jna jɨ́n tinaa'íjca , a'iné ayée nu che'atá nena'a tihua'utá'ixaa a'ij pej peri tinaatá'ixaa ineetzi . Majta a'ɨ́ɨme , ayée mú ra'ancuré'a ɨ́ nej hua'utá'ixa . Ayee mú tzáahuati'ira'a jɨ́n ramua'areereca'a nej mú'eetzi jemi a'uvé'emej , majta miyen rá'antzaahua pej piyen yen neja'uta'íteca'a .
43017008	
43017009	’ Ayee nu huá'a jɨ́me'en muahuavii . Canu niyen muahuavii huá'a jɨ́me'en matɨ́j mena'a pua'amé miyen yen seijre'e ɨ́ chaanaca japua , sino huá'a jɨ́me'en ɨ́ pej pena'a peri naatávi'itɨste , a'iné ateɨ́testemua'a mú pú'een .
43017010	Matɨ́j mena'a pua'amé ɨ́ mej neteɨ́testemua'a pú'een , a'ɨ́ɨ mú majta ateɨ́testemua'a pú'een mú'eetzi . Majta a'ɨ́ɨme ɨ́ mej ateɨ́testemua'a pú'een mú'eetzi , ayée mú che'atá mena'a neteɨ́testemua'a pú'een ineetzi . Ayee mú rɨ́'ɨ tinaatá'aca ineetzi me'ɨ́jna jɨme'e mej miyen rɨ́'ɨ ti'itiújcha'ɨɨ netɨ́j inee .
43017011	’ Canu hui ché'e yen huateáturaasin íiyen chaanaca japua . Mɨ́ majta a'ɨ́ɨme , a'ɨ́ɨ mú xaa miyen huateáturaasin . Neajta inee , mú'eetzi jemi nu a'umé'e na'ame . Ayee nu tí'imuahuavii patá'aj rɨ́'ɨ tihuá'ucha'ɨn amuárɨ'eri'ira'a jɨme'e , a'ɨ́mej ɨ́ pej naatávi'itɨste mej mi miyen che'atá mena'a naíjmi'i seíire'e mej seɨ́j mena'a pú'eene'en tetɨ́j iteen .
43017012	Netɨ́'ɨj huá'a jemi huácatii , nee nu rɨ́'ɨ tihuá'acha'ɨɨca'a mú'eetzi jetze me'ecan . Capu ja'atɨ́ á'uvej tɨ huá'a jetze ajtéme'ecan sino a'ɨ́jna tɨ ayén tiraavíjte'e tɨ ayén puaíjtzi ráacɨ'ɨti . Ayee pu 'een jɨ́n huarɨ́j tɨ ij ayén araúrasten a'ij tɨ té'eyu'usi'i ɨ́ yu'uxari jetze .
43017013	’ Neajta íjii nu a'umé'e na'ame mú'eetzi jemi . Mɨ́ neajta inee , ayée nu niyen ti'ixa netɨ́'ɨj nauj huá'a jemi yé huaca mej mi nain jɨ́n miyen che'atá mena'a huataújtemua'ave'en netɨ́j inee tí'inetemua'ave'e .
43017014	Nee nu tihua'utá'ixaa ɨ́ niuucari ɨ́ pej jɨ́n piyen tinaa'íjca . Majta a'ɨ́ɨme ɨ́ mej yen huachéjme íiyen chaanaca japua , a'ɨ́ɨ mú huá'ajcha'ɨre'e ɨ́ neteɨ́testemua'a a'iné camu huá'a jetze ajtéme'ecan ɨ́ mej íiyen seijre'e . Neajta inee , canu neajta huá'a jetze ajtéme'ecan .
43017015	’ Canu ne'ɨ́jna jɨ́n niyen muahuavii pej pi hua'irájtuaani íiyen chaanaca japua sino patá'aj rɨ́'ɨ tihuá'ucha'ɨn tɨ ij caí a'ɨ́ɨn tɨ a'ij pua'a tí'itevij hua'antimuá'itɨn ɨ́ neteɨ́testemua'a .
43017016	Camu huá'a jetze ajtéme'ecan ɨ́ mej yen huachéjme íiyen chaanaca japua . Neajta inee , ayée nu che'atá nena'a caí huá'a jetze ajtéme'ecan .
43017017	Patá'aj rɨ́'ɨ tihua'uteájtuaani mú'eetzi jemi pe'ɨ́jna jɨme'e ɨ́ niuucari tɨ ayén ti'ayajna . Tɨ́j na'a pej piyen tiu'utaxájtaca'a , a'ɨ́ɨ pu ayén ti'ayajna .
43017018	’ Ayee nu che'atá nena'a tíhua'uta'aíteca'a mej a'ucɨ́jxɨ'ɨn nainjapua ɨ́ chaanaca patɨ́j mú'ee yen tineja'uta'íteca'a .
43017019	Neajta inee , ayée nu huatánne'a mú'eetzi jemi huá'a jetze me'ecan mej mi majta tzáahuati'ira'a jɨ́n huataúra'an majta mú'eetzi jemi .
43017020	’ Canu ne'ɨ́mej nena'a jɨ́me'en muahuavii , sino neajta niyen tí'imuahuavii ne'ɨ́ɨme jɨme'e ɨ́ mej miyen té'antzaahuate'esin me'ɨ́jna jɨme'e a'ij mej tihua'utá'ixaate'esin , mej mi naími'i miyen seɨ́j mena'a pu'éene'e muá'ara'ani , patɨ́j piyen neetzi jemi seijre'e , mɨ pej ní'iya'upua , netɨ́j neajta inee mú'eetzi jemi seijre'e . Miché'e hui majta miyen téjmi jemi seíire'e muá'ara'ani mej mi a'ɨ́ɨme ɨ́ mej yen huachéjme íiyen chaanaca japua , miyen té'antzaahuate'en pej yen neja'uta'íteca'a .
43017021	
43017022	’ A'ɨ́jna tɨ huápɨ'ɨ naa seijre'e ɨ́ pej jɨ́n rɨ́'ɨ tinaatá'a , ayée nu che'atá nena'a ne'ɨ́jna jɨ́n rɨ́'ɨ tihua'utá'a mej mi miyen seɨ́j mena'a pu'éene'e muá'ara'ani tetɨ́j iteen , netɨ́j neajta huá'a jemi seijre'e , patɨ́j pajta mú'ee neetzi jemi seijre'e . Neajta nu ne'ɨ́jna jɨ́n rɨ́'ɨ tihua'utá'a mej mi nain jɨ́n seɨ́j mena'a pu'éene'e muá'ara'ani , mej mi a'ɨ́ɨme ɨ́ mej yen huachéjme íiyen chaanaca japua , miyen ráamua'aree pej piyen yen neja'uta'íteca'a , pajta piyen che'atá pena'a hua'utaxɨ́'eve patɨ́j pajta tinaataxɨ́'eve ineetzi .
43017023	
43017024	’ Ayee nu tí'ijxe'eve'e , mɨ pej ní'iya'upua a'ɨ́mej jɨme'e ɨ́ pej piyen naatávi'itɨ́ste , mej mi me'uun a'uteáturan a'u nej a'utevée na'ame , mej mi majta miyen raaseíj me'ɨ́jna tɨ huápɨ'ɨ naa seijre'e ɨ́ pej jɨ́n rɨ́'ɨ tinaatá'a , a'ɨ́jna ɨ́ pej jɨ́n rɨ́'ɨ tinaatá'a pe'ɨ́jna jɨme'e pej piyen nexɨ́'eve'eca'a 'ajmí'ɨmua tɨ́'ɨj caí xɨ seijre'eca'a ɨ́ chaanaca .
43017025	’ Niya'upua , mɨ pej nain jɨ́n urarɨ́'en , camu hui miyen muamua'ate a'ɨ́ɨme ɨ́ mej yen huachéjme íiyen chaanaca japua . Mɨ́ neajta inee , nee nu xaa muamua'ate . Majta ɨ́ neteɨ́testemua'a , a'ɨ́ɨ mú miyen ramua'aree pej piyen yen neja'uta'íteca'a .
43017026	Nu'uri niyen hua'utaseíjrate a'ij pej 'een . Neajta nu hui nauj niyen hua'utaseíjrate'esin mej mi miyen che'atá mena'a huaújxe'eve'en seɨj majta seɨj patɨ́j mú'ee tí'inexe'eve'e , nej ni neajta huá'a jemi seíire'e ná'ara'ani . ― Ayee pu tiu'utaxájtaca'a a'ɨ́jna ɨ́ Jesús .
43018001	Tɨ́'ɨj Jesús ayén raatapuá'ajtaca'a tɨ tiu'uxájtaca'a , aj pu'i á'uraa , majta a'ɨ́ɨme ɨ́ mej jamuan á'ujujhua'ane'e . Matɨ́'ɨj mi antacɨ́j jachi japua tɨ ayén téja'arájtehuaa tɨjɨ́n Cedrón . A'uu pu u jetze pújme'en jeíhua tiu'uvéejme'ecaa ɨ́ cɨyej , aseituuna cɨyej .
43018002	Ajta a'ɨ́ɨn ɨ́ Judás tɨ ayén tiu'utátuiire'esin ɨ́ Jesús jɨme'e , a'ɨ́ɨ pu é'emua'atejca'a a'ujna a'iné mu'íi mú me'uun e'etiújseɨj , a'ɨ́jna ɨ́ Jesús , majta ɨ́ mej jamuan á'ujujhua'ane'e .
43018003	Majta a'ɨ́ɨme ɨ́ mej me'uun tí'aijta teyujta'a , majta a'ɨ́ɨme ɨ́ fariseos , ayée mú hua'avé'ehuau a'ɨ́ɨme ɨ́ xantaaru'u ɨ́ mej me'uun tí'icha'ɨɨ u teyujta'a . Ayee mú ará'aseca'a a'achú cumu huaícate . Naími'i mú tatzari tiú'ɨsime'e , majta ti'itɨ́j lámpara , majta ɨ́ mej jɨ́n huaténe'use'en . Ajta a'ɨ́ɨn ɨ́ Judás , a'ɨ́ɨ pu huá'uvi'itɨjme'e . Matɨ́'ɨj mi me'uun a'ará'a a'utɨ́ Jesús a'utéveeca'a .
43018004	Ajta a'ɨ́ɨn Jesús , a'ɨ́ɨ pu ari ramua'areereca'a a'ij tɨ ti'itɨ́j raruuren . Aj pu'i hua'antinájcheca'a . Ayee pu tihua'uta'íhua'uri'i tɨjɨ́n : ― ¿ A'ataani seúuhuaunen ?
43018005	Ayee mú tiraata'ixaa tɨjɨ́n : ― Jesús , tɨ Nazarét é'eme'ecan . Aj pu'i Jesús ayén tihua'utá'ixaa tɨjɨ́n : ― Nee nu ne'ɨ́n pú'een . Ajta a'ɨ́ɨn Judás , tɨ ayén tiu'utátuiire'esin , a'úu pu huá'a jamuan a'utéveeca'a ɨ́ xantaaru'u .
43018006	Tɨ́'ɨj Jesús ayén tihua'utá'ixaa yee tɨ nu'u a'ɨ́ɨn pú'een , a'ɨ́ɨ mú ruhuárita'a cáacɨj . Majta e'eráavatzɨ á chuaata'a .
43018007	Ajtahua'a pu ayén tihua'uta'íhua'uri'i tɨjɨ́n : ― ¿ A'ataani seúuhuaunen ? Majta miyen tiraata'ixaa tɨjɨ́n : ― Jesús tɨ Nazarét é'eme'ecan .
43018008	Aj pu'i ayén tihua'utá'ixaa tɨjɨ́n : ― Nu'uri hui niyen tejámuaatá'ixaa yee nej ne'ɨ́n pú'een . Tɨ́ pua'a siyen neetzi huauca , setá'aj siyen hua'utá'an mej á'ucɨɨne amɨ́ɨme ɨ́ mej nee jamuan á'ujujhua'an . ― Ayee pu tihua'utá'ixaa a'ɨ́jna ɨ́ Jesús .
43018009	Ayee pu tiuju'urɨ́j tɨ ij ayén araúrasten a'ij tɨ a'ɨ́ɨn ari tiu'utaxájtaca'a tɨjɨ́n : “ Capu nu'u ja'atɨ́ á'uvej tɨ huá'a jetze ajtéme'ecan a'ɨ́mej pej nu'u naatátuiiri'i . ”
43018010	Ajta a'ɨ́ɨn Simón , tɨ ajta i'i Pedro , a'ɨ́ɨ pu chun huitéchueeca'a . A'ɨ́ɨ pu rú'ijcupi . Aj pu'i a'ɨ́jna jɨ́n tiraapuaíj tɨ ravaɨre'eca'a a'ɨ́jna ɨ́ tɨ nain jɨ́n antiújmua'areereca'a u teyujta'a . Pedro pu ayén ra'ajtaveíjcheca'a ɨ́ naxaira'an ɨ́ ja'atɨ . Ayee pu ántehuaaca'a a'ɨ́jna tɨ tí'ivaɨre'e tɨjɨ́n Malco .
43018011	Aj pu'i Jesús ayén tiraata'ixaa a'ɨ́jna ɨ́ Pedro tɨjɨ́n : ― Ucárujte'e mɨ a'achun . ¿ Ni caí ayén ruxe'eve'e nej ne'ɨ́jna jɨ́n ra'ará'astijre'en ɨ́ tɨ niyá'upua ayén jɨ́n tinaa'íjca ?
43018012	Matɨ́'ɨj mi a'ɨ́ɨme ɨ́ xantaaru'u , ajta a'ɨ́ɨn ɨ́ tɨ huá'a capitán pú'een , majta a'ɨ́ɨme ɨ́ mej me'uun tí'icha'ɨɨ u teyujta'a , a'ɨ́ɨ mú raatéevi'i me'ɨ́jna ɨ́ Jesús . Matɨ́'ɨj mi ra'amuáajɨ'ɨcɨe .
43018013	Amuacaí mú me'uun ya'uví'itɨ me'ɨ́jna jemi ɨ́ Anás , a'iné a'ɨ́ɨ pu a'ɨ́ɨn pú'eene'e ɨ́ mu'uneára'an a'ɨ́jna ɨ́ Caifás tɨ a'ájná'ɨmua nain jɨ́n antiújmua'areereca'a u teyujta'a .
43018014	Ajta a'ɨ́ɨn Caifás , a'ɨ́ɨ pu a'ɨ́ɨn pú'eene'e tɨ ayén tihua'utá'ixaa ɨ́ mej Israél jetze ajtéme'ecan tɨ ayén nu'u tíhua'atéva'ɨrihua'an tɨ seɨ́j na'a ɨ́ tevi ayén huámɨ'ɨni huá'a jetze me'ecan ɨ́ teɨte .
43018015	Ajta a'ɨ́ɨn Pedro , a'ɨ́ɨ pu ɨmuá huamé'ecaa cujta'an ɨ́ Jesús . Ajta jamuan huamé'ecaa seɨ́j tɨ ajta Jesús jamuan á'uche'ecane'e . Ajta a'ɨ́ɨn ɨ́ seɨ́j tɨ Jesús jamuan á'uche'ecane'e , a'ɨ́ɨ pu ramua'atejca'a a'ɨ́jna tɨ nain jɨ́n antiújmua'areereca'a u teyujta'a . A'ɨ́j pu jɨ́n , jamuan ɨ́ Jesús a'uun a'uteájrupi a'u tɨ e'eráyaujta'a a'ájna tɨ é'eche a'ɨ́jna ɨ́ tɨ tí'aijta .
43018016	Ajta a'ɨ́ɨn Pedro , pua'acɨé pu a'uteájturaa tá'apueerta . Aj pu'i ɨ́ seɨj tɨ Jesús jamuan á'uche'ecane'e , a'ɨ́ɨ pu a'uré'ene tá'apueerta . Aj pu'i ayén tiraata'ixaa a'ɨ́jna ɨ́ 'ɨ́ita'a tɨ a'uun tí'icha'ɨɨ tá'apueerta . Aj pu'i a'uun ya'uví'itɨ a'ɨ́jna ɨ́ Pedro .
43018017	Aj pu'i a'ɨ́ɨn 'ɨ́ita'a tɨ a'uun tí'icha'ɨɨ tá'apueerta , ayée pu a'ɨ́ɨn ɨ́ Pedro tiu'utá'ixaa tɨjɨ́n : ― ¿ Ni hui pecaí pajta mú'ee huá'a jetze ajtéme'ecan a'ɨ́ɨme ɨ́ mej me'ɨ́jna jamuan á'ujujhua'ane'e ? Aj pu'i ayén tiraata'ixaa tɨjɨ́n : ― Canu hui a'atzu .
43018018	Jé'ecan pu huáseevi'i a'ájná'ɨmua . Majta a'ɨ́ɨme ɨ́ mej tí'ivaɨre'e u teyujta'a , majta a'ɨ́ɨme ɨ́ mej me'uun tí'icha'ɨɨ , a'ɨ́ɨ mú aúunai . Majta a'úu mú atavéejme'ecaa a'u tɨ á'ataa mej mi ahuáujpɨste'en . Ajta a'ɨ́ɨn Pedro , a'ɨ́ɨ pu huá'a jamuan a'utéveeca'a , ajta pu a'ɨ́ɨn á'ujpɨste'eca'a .
43018019	Ajta a'ɨ́ɨn tɨ nain jɨ́n antiújmua'areereca'a , a'ɨ́ɨ pu ayén tiraata'íhua'uri'i a'ɨ́jna ɨ́ Jesús a'ɨ́jna jɨme'e ɨ́ mej jamuan á'ujujhua'ane'e , ajta a'ɨ́jna jɨme'e a'ij tɨ a'ɨ́ɨn tí'imua'ataca'a .
43018020	Jesús pu ayén tiraata'ixaa tɨjɨ́n : ― Nee nu hui jéjre'e tihua'utá'ixaa ɨ́ teɨte ɨ́ mej yen seijre'e íiyen chaanaca japua . Tɨ́'ɨj pɨ́ na'a nu tihuá'amua'atejca'a huá'a teyujta'a , neajta ne'újna teyujta'a a'u mej e'etiújse'ɨri a'ɨ́ɨme ɨ́ mej Israél jetze ajtéme'ecan . Canu hui ti'itɨ́j avíitzi jɨ́n tiu'utaxájtaca'a .
43018021	¿ A'iné 'een jɨ́n piyen tí'ine'ihua'u ? Patá'aj piyen tihua'uta'íhua'u pe'ɨ́mej ɨ́ mej náanamuajri'i . Casi'i , a'ɨ́ɨ mú xaa ne'u miyen ramua'aree a'ij nej tiu'utaxájtaca'a . ― Ayee pu Jesús tiraata'ixaa .
43018022	Ajta seɨ́j tɨ huá'a jetze ajtéme'ecan ɨ́ mej me'uun tí'icha'ɨɨ teyujta'a , áa pu vejli'i a'utéveeca'a . Jɨ́me'en pu'u ayén ráanamuajri'i a'ij tɨ Jesús tiu'utaxájtaca'a , aj pu'i ra'arájvee . Ajta ayén tira'ajteá'ajxɨ tɨjɨ́n : ― ¿ Ni tzaa ayén tiraavíjte'e pej piyen tí'ira'ixaate'e pe'ɨ́jna tɨ nain jɨ́n antiújmua'aree u teyujta'a ?
43018023	Aj pu'i Jesús ayén tiraata'ixaa tɨjɨ́n : ― Tɨ́ pua'a necaí ti'itɨ́j jɨ́n xɨ́'epɨ'ɨn huarɨ́j netɨ́'ɨj niyen tiraata'ixaa , patá'aj hui piyen a'ij tiu'utaxáj . Na'ari caí , tɨ pua'a niyen xɨ́'epɨ'ɨn tiu'utaxájtaca'a , ¿ a'iné 'een jɨ́n piyen na'arájvee ?
43018024	Aj pu'i a'ɨ́ɨn Anás ayén tíhua'uta'aíj mej rá'anvi'itɨn me'ɨ́jna jemi ɨ́ Caifás . Ajta , a'ɨ́ɨn Jesús , a'ɨ́ɨ pu auj anájɨ'ɨcɨ'ihuaca'a .
43018025	Aúche'e pu a'uun rupɨ́ste'eca'a a'ɨ́jna ɨ́ Simón tɨ ajta i'i Pedro . Aj pu'i ja'atɨ́ ayén tiraata'íhua'uri'i tɨjɨ́n : ― ¿ Ni tzaa ayén ti'ayajna pej huá'a jetze ajtéme'ecan ɨ́ mej Jesús jamuan á'ujujhua'ane'e ? Aj pu'i Pedro ayén tiu'utaxájtaca'a tɨjɨ́n : ― Canu .
43018026	Ajta seɨ́j tɨ ayén ravaɨre'eca'a ɨ́ tɨ nain jɨ́n antiújmua'areereca'a , a'uun pu a'utéveeca'a . A'ɨ́ɨ pu ajta ihuáare'ara'an pú'eene'e a'ɨ́jna ɨ́ ja'atɨ tɨ Pedro ayén ra'ajtaveíjcheca'a ɨ́ naxaira'an . Aj pu'i ayén a'ɨ́ɨn ɨ́ Pedro tiu'utá'ixaa tɨjɨ́n : ― Ayej ne'ase nee nu ne'uun muajé'eseij amɨ́jna jamuan a'u tɨ a'uvéjme ɨ́ aceituuna cɨye'e .
43018027	Ajtahua'a pu seɨcɨé tiu'utaxájtaca'a a'ɨ́jna ɨ́ Pedro tɨ nu'u caí ramua'ate a'ɨ́jna ɨ́ Jesús . Jɨ́me'en pu'u ayén tiu'utaxájtaca'a , aj pu'i ayén huajíjhuaca'a ɨ́ gallo .
43018028	Matɨ́'ɨj mi a'ɨ́ɨme ɨ́ mej tí'aijta u teyujta'a , a'úu mú ru'iráavi'itɨ me'újna a'u tɨ Caifás huiracaí á'aye'i . Matɨ́'ɨj mi me'uun ya'uví'itɨ u chi'ita a'u tɨ á'ucatii ɨ́ tajtuhuan tɨ tí'ivaɨre'e huá'a jetze me'ecan ɨ́ Roma mej é'eche . Pu'uri tɨ́n tapuá'arijme'eca , ajta mu'uri tɨ́n autéhuijsime'e mej tiú'uyesten . A'ɨ́j mú jɨ́n caí a'uun a'uteájrupi a'u tɨ a'ɨ́ɨn tajtuhuan á'ucatii mej mi caí ti'itɨ́j jɨ́n auteáturan ɨ́ ruye'irá jɨme'e a'iné capu huá'a jetze ajtéme'ecantaca'a a'ɨ́jna ɨ́ tajtuhuan . Ayee mú raxɨ́'eve'eca'a mej miyen ráacua'ani ɨ́ cua'ira ɨ́ mej jɨ́n ra'utámua'aree me'ájna xɨcájra'an tɨ jetzen Dios tihua'utá'uuni'iri'i .
43018029	A'ɨ́j pu jɨ́n a'ɨ́ɨn Pilato ayén huirájraa á pua'acɨé huá'a jemi . Aj pu'i ayén tihua'uta'íhua'uri'i tɨjɨ́n : ― ¿ Ti'itájni yeehui jɨ́n siyen tí'ijxajtzi'i semɨ́jna mɨ ja'atɨ́ ?
43018030	Matɨ́'ɨj mi miyen tiraata'ixaa tɨjɨ́n : ― Tɨ́ pua'a yeehui caí ayén ti'itɨ́j jɨ́n auteáturanche'e tɨ a'ij pua'a 'een , catu tiyen muaatátuiire'enche'e .
43018031	Aj pu'i Pilato ayén tihua'utá'ixaa tɨjɨ́n : ― Setá'aj siyen rá'anvi'itɨn setá'aj rujɨ́ɨmua'a siyen ra'uxɨ́jte'en se'ɨ́jna jɨme'e a'ij tɨ tejamuaatá'aca ɨ́ a'amua ye'irá . Matɨ́'ɨj mi miyen tiu'utaniú a'ɨ́ɨme ɨ́ mej tí'aijta u teyujta'a tɨjɨ́n : ― Capu hui ayén titatá'aca tej ti tiyen ja'atɨ́ huajé'ica .
43018032	Ayee pu tiu'urɨ́j tɨ ij ayén araúrasten a'ɨ́jna ɨ́ niuucari ɨ́ tɨ jɨ́n Jesús ayén tiu'utaxájtaca'a a'ij tɨ nu'u ayén tí'imɨ'ɨni .
43018033	Aj pu'i Pilato ajtahua'a a'uun a'uteájrupi u chi'ita . Tɨ'ɨj jí u ya'utajé ɨ́ Jesús . Ayee pu tiraata'íhua'uri'i tɨjɨ́n : ― ¿ Ni hui pe'ɨ́n pú'een ɨ́ tɨ tihuá'aijte'e a'ɨ́mej ɨ́ mej Israél jetze ajtéme'ecan ?
43018034	Jesús pu ayén tiraata'íhua'uri'i tɨjɨ́n : ― ¿ Ni yeehui aseɨ́j pena'a piyen a'ij tirájteu nusu seɨ́j ayén tinaatéxajtaca'a mú'eetzi jemi ?
43018035	Aj pu'i ayén tiraata'ixaa a'ɨ́jna ɨ́ Pilato tɨjɨ́n : ― ¿ Ni tzaa niyen Israél jetze ajtéme'ecan ? Canu xaa ne'u yeehui . A'ɨ́ɨme ɨ́ mej ateɨ́testemua'a pú'een , majta a'ɨ́ɨme ɨ́ mej me'uun tí'aijta u teyujta'a , a'ɨ́ɨ mú a'ɨ́ɨn pú'een ɨ́ mej mú'eetzi yé vé'etua ineetzi jemi . ¿ Ti'itájni hui a'ij puáaruu ?
43018036	Ajta a'ɨ́ɨn Jesús ayén tiraata'ixaa tɨjɨ́n : ― A'ɨ́jna ɨ́ nej jɨ́n tí'aijta , capu hui yen me'ecan ɨ́ chaanaca japua . Tɨ́ pua'a ayén éene'en á'ame'enche'e , ayée mú me'ɨ́jna jɨ́n tiu'utatése'enche'e ɨ́ mej nevaɨre'e mej mi caí miyen ná'ateevi'in a'ɨ́ɨme ɨ́ mej me'uun tí'aijta u teyujta'a . Mɨ́ ajta , seɨcɨé pu éene'e seijre'e ɨ́ nej jɨ́n tí'aijta .
43018037	Aj pu'i Pilato ayén tiraata'ixaa tɨjɨ́n : ― Aa ni'ijtá ne'u , mú'ee pej xaa hui ti'itɨ́j jɨ́n tihuá'aijte'e a'ɨ́mej ɨ́ teɨte . Ajta a'ɨ́ɨn Jesús ayén tiraata'ixaa tɨjɨ́n : ― Xɨ́'epɨ'ɨn pej piyen tiu'utaxájtaca'a nej nu'u ti'itɨ́j jɨ́n tihuá'aijte'e . Jee xaa ne'u ayén ti'ayajna nej ne'ɨ́jna jɨ́n huanú'ihuaca'a . Ayee nu 'een jɨ́n yen huataseíjre íiyen chaanaca japua nej ni niyen ne'ɨ́jna jɨ́n tiu'utaxá ne'ɨ́jna jɨme'e tɨ ayén ti'ayajna . Matɨ́j mena'a pua'amé ɨ́ mej miyen ra'ancuré'a me'ɨ́jna tɨ ayén ti'ayajna , naími'i mú hui nenamua .
43018038	Aj pu'i Pilato ayén tiraata'íhua'uri'i tɨjɨ́n : ― ¿ Ti'itájni a'ɨ́ɨn yeehui pú'een a'ɨ́jna tɨ ayén ti'ayajna ?
43018039	Mɨ́ seajta mú'een , ayée xu tí'ijrɨ'ɨre nej niyen amua'irátuiitze'en seɨ́j tɨ aiteánami'i setɨ́'ɨj seri siyen ra'utámua'areeri'i ɨ́ xɨcájra'an jetze tɨ Dios jetzen tihua'utá'uuni'iri'i ɨ́ á'amuavaujsimua'acɨ'ɨ . ¿ Ni siyen hui raxɨ́'eve'e nej niyen amua'irátuiitze'en nemɨ́jna tɨ ayén nu'u tejá'amua'aijte'e mɨ sej Israél jetze ajtéme'ecan ? ― Ayee pu tihua'uta'íhua'uri'i .
43018040	Matɨ́'ɨj mi miyen ca'anín jɨ́n titeejíjhuaca'a tɨjɨ́n : ― Catu . Catu raxɨ́'eve'e temɨ́jna . Patá'aj yeehui tu'irátuiitze'en pe'ɨ́jna ɨ́ Barrabás . Ajta a'ɨ́ɨn Barrabás , a'ɨ́ɨ pu huá'a jetze ajtéme'ecantaca'a a'ɨ́mej ɨ́ mej hua'uténe'usi'i mej mi huá'ari'i ɨ́ mej jɨ́n tí'aijta a'ɨ́ɨme ɨ́ mej Roma é'eme'ecan .
43019001	Aj pu'i Pilato ya'uví'itɨ a'ɨ́jna ɨ́ Jesús mej mi ra'itévajxɨ'ɨn me'ɨ́jna jɨme'e ɨ́ cuaarta .
43019002	Matɨ́'ɨj mi a'ɨ́ɨme ɨ́ xantaaru'u , tzicare'e mú huatécɨstaca'a mej mi curuun huatétaahua . Matɨ́'ɨj mi ra'avé'emuaniiri'i . Matɨ́'ɨj mi cɨ́ɨxuri ru'ucáviɨjri'i tɨ jáamua'ara tɨ neána .
43019003	Mu'iitɨ́ mú ajteáxɨɨreca'a vejli'i ɨ́ jemin . Ayee mú tí'ira'ixaate'eca'a tɨjɨ́n : ― Aja'ɨ́ , mɨ pej nu'u yeehui tihuá'aijte'e ɨ́ mej Israél jetze ajtéme'ecan . Matɨ́'ɨj mi ra'aráavajxɨ .
43019004	Aj pu'i ajtahua'a huirájraa a'ɨ́jna ɨ́ Pilato . Ayee pu tihua'utá'ixaa tɨjɨ́n : ― Casi'i mú'een , nu'uri hui niyen amuaatatuiire'esin sej si siyen ráamua'aree tɨ caí ti'itɨ́j a'ij tiná'amitɨejte'e ɨ́ nej jɨ́n ti'itɨ́j jɨ́n jetze te'ujpuá'ajte'en .
43019005	Aj pu'i Jesús ajta huirájraa . Aúche'e pu ayén tíra'avé'emuájcaa a'ɨ́jna ɨ́ curuun tɨ tzicare'e jɨ́n cɨstíjhuaca'a , ajta ru'ucaviɨ́ɨ a'ɨ́jna ɨ́ cɨ́ɨxuri tɨ jáamua'ara tɨ neána . Tɨ́'ɨj Jesús huirájraa , aj pu'i Pilato ayén tihua'utá'ixaa tɨjɨ́n : ― Ye'ecui , pu'uri yé huatéjvee i teáata'a .
43019006	Majta a'ɨ́ɨme ɨ́ mej miyen tí'aijta u teyujta'a , majta a'ɨ́ɨme ɨ́ mej me'uun tí'icha'ɨɨ , jɨ́me'en mu'u miyen raaseíj , aj mú mi ca'anín jɨ́n huatejíihuajraa tɨjɨ́n : ― Aúutatai ɨ́ cúruu jetze . Aúutatai pepu'u . Aj pu'i Pilato ayén tiu'utaniú tɨjɨ́n : ― Mú'een xu hui rá'anvi'itɨn sej si rujɨ́ɨmua'a sena'a rá'utatan . Mɨ́ neajta nee , capu hui a'ij ayén tiná'amitɨejte'e ɨ́ nej jɨ́n ti'itɨ́j jɨ́n jetzen te'ujpuá'ajte'en .
43019007	Majta a'ɨ́ɨme ɨ́ mej me'uun tí'aijta u teyujta'a , jeíhua mú miyen tí'ira'ixaate'eca'a tɨjɨ́n : ― Ayee tu yeehui tirájye'ira tɨ jɨ́me'en ayén tiraavíjte'e tɨ a'ɨ́ɨn a'ɨ́jna jɨ́n huámɨ'ɨni a'ɨ́jna jɨme'e tɨ ayén huataújseijrataca'a tɨ a'ɨ́ɨ pu nu'u a'ɨ́ɨn pú'een ɨ́ yaujra'an ɨ́ Dios .
43019008	Tɨ́'ɨj ayén ráanamuajri'i a'ɨ́jna ɨ́ Pilato , jaítze'e pu tiu'utátziɨn .
43019009	Ajtahua'a a'uun uteájrupi u chi'ita . Ajta ya'uví'itɨ ɨ́ Jesús . Aj pu'i ayén tiraata'íhua'uri'i tɨjɨ́n : ― ¿ A'uné yeehui ɨmuá pé'eme'ecan mú'ee ? Ajta a'ɨ́ɨn Jesús , capu a'atzu huataniú .
43019010	Aj pu'i Pilato ayén tiraata'ixaa tɨjɨ́n : ― ¿ Ni tzaa pecaí piyen ahuá'aca'ane pej yeehui tinaatá'ixaate'en ? ¿ Ni caí ayén timuá'amitɨejte'e nej ne'ɨ́jna jɨ́n antínmua'aree nej ni mu'iirájtuaani , nusu nej ni neajta muá'utatan ɨ́ cúruu jetze ?
43019011	Ajta Jesús ayén tiraata'ixaa tɨjɨ́n : ― Tɨ́ pua'a caí amuacaí Dios ayén tímuaatá'acare'enche'e pej piyen te'entí'amua'areere , capej ti'itɨ́j jɨ́n antí'amua'areereche'e ineetzi jemi . A'ɨ́j pu jɨ́n , a'ɨ́ɨme ɨ́ mej neetzi jɨme'e tiu'utátui mú'eetzi jemi , jaítze'e mú ti'itɨ́j jɨ́n auteájturaa ɨ́ Dios jemi .
43019012	Tɨ́j na'a tɨ Jesús ayén tiu'utaxájtaca'a , a'ɨ́jna ɨ́ Pilato a'ɨ́ɨ pu a'ij tí'ijhuauca'a a'ij tɨ huárɨni tɨ ij ru'irájtuaani a'ɨ́jna ɨ́ Jesús . Mɨ́ majta a'ɨ́ɨme , ɨ́ mej me'uun tí'aijta teyujta'a , majtáhua'a mú miyen titeetejíihuajraa tɨjɨ́n : ― Tɨ́ pua'a hui piyen ru'irájtuaani pemɨ́jna mɨ teáata'a , capej ché'e ti'itɨ́j jɨ́n ti'itevée pua'amé pe'ɨ́jna jemi ɨ́ César tɨ tí'ita'aijte'e a'iné ja'atɨ́ tɨ na'a tɨ ayén huataújseijrata tɨ a'ɨ́ɨn pú'een tɨ tí'ita'aijte'e , a'ɨ́ɨ pu hui ayén rájcha'ɨɨre'e a'ɨ́jna ɨ́ César . ― Ayee mú tiu'utaxájtaca'a .
43019013	Tɨ́'ɨj Pilato ayén tíhuá'unamuajri'i , aj pu'i ru'iráavi'itɨ a'ɨ́jna ɨ́ Jesús . Aj pu'i Pilato án a'ujyeíjxɨ japuan ɨ́ ɨpuari a'u mej tejé'exɨ'epɨ'ɨntare'e . Ayee pu téja'arájtehuaa a'ujna tɨjɨ́n : A'uu tɨ tetej a'umuáanijmee tɨ pa'atza . Ajta , ayée pu téja'arájtehuaa hua'aniuuca jɨme'e ɨ́ hebreo tɨjɨ́n Gabata .
43019014	Pu'uri a'ájna pɨ́tí'irɨjcaa ɨ́ xɨcájra'an mej jetzen rɨ́'ɨ huaújruuren mej mi miyen me'ɨ́jna jɨ́n ra'utámua'aree a'ájna xɨcájra'an jetze tɨ Dios jetzen tihua'utá'uuni'iri'i . Pu'uri ayén pɨ́tí'irɨjcaa a'atzaj cumu tacuarixpua . Aj pu'i Pilato ayén tihua'utá'ixaa tɨjɨ́n : ― Ye'ecui ari'icu , mɨ tɨ hui tejá'amua'aijte'e .
43019015	Majta me'ɨ́n , ayée mú titeetejíihuajraa tɨjɨ́n : ― Huirávi'itɨchi . Majta miyen tɨjɨ́n : ― Huirávi'itɨchi , patá'aj rá'utatan ɨ́ cúruu jetze . Aj pu'i Pilato tihua'uta'íhua'uri'i tɨjɨ́n : ― ¿ Ni tzaa siyen tí'ijxe'eve'e nej ni hui niyen rá'utatan nemɨ́jna tɨ tejá'amua'aijte'e ? Majta a'ɨ́ɨme ɨ́ mej me'uun tí'aijta teyujta'a , ayée mú tiraata'ixaa tɨjɨ́n : ― Capu hui ja'atɨ́ tí'ita'aijte'e sino a'ɨ́ɨ pu'u tɨ César jɨ́n ti'itéjvee .
43019016	Tɨ́'ɨjta'i Pilato ayén hua'utátuii a'ɨ́jna ɨ́ Jesús mej mi miyen rá'utatan ɨ́ cúruu jetze .
43019017	Matɨ́'ɨj mi a'ɨ́ɨme ɨ́ xantaaru'u miyen ya'uví'itɨ . Ajta a'ɨ́ɨn Jesús , a'ɨ́ɨ pu yá'uchuii ɨ́ rucúruu . Matɨ́'ɨj mi me'újna a'ará'a a'u tɨ ayén téja'arájtehuaa tɨjɨ́n Mɨ'ɨchímu'uta . Ayee pu téja'arájtehuaa hua'aniuuca jɨme'e ɨ́ Hebreo tɨjɨ́n Gólgota .
43019018	A'uu mú rá'utatai jamuan hua'apuaca , seɨ́jta'a mú rá'utatai ɨ́ seɨ́j , majta seɨ́jta'a ɨ́ seɨ́j . Ajta a'ɨ́ɨn Jesús , a'úu pu já'ita'a á'utataihuaca'a .
43019019	Pilato pu ayén tíraata'aíjtaca'a mej miyen tira'uyú'uxa jetzen ɨ́ taabla tɨ ayén té'axajtaca'a tɨjɨ́n : “ Jesús Nazarét tɨ nu'u é'eme'ecan , tɨ ajta nu'u tihuá'aijte'e a'ɨ́mej ɨ́ mej Israél jetze ajtéme'ecan . ” Matɨ́'ɨj mi rá'utatai ɨ́ cúruu jetze a'u tɨ á'ujmu'u ɨ́ Jesús .
43019020	Majta a'ɨ́ɨme ɨ́ mej Israél jetze ajtéme'ecan , mu'iitɨ́ mú miyen ra'ujíjve a'iné a'úu pu vejli'i pɨ́jé'erɨjcaa u chajta'a jetze a'u mej yá'utatai . Ajta a'ɨ́ɨn tɨ á'asiɨɨmua'ihuaca'a , huaíca niuucari pu jɨ́n é'eyu'usi'ihuaca'a , ɨ́ huá'a niuuca ɨ́ Hebreo , ajta hua'aniuuca ɨ́ mej Roma é'eme'ecan , ajta hua'aniuuca ɨ́ Griego .
43019021	Majta a'ɨ́ɨme ɨ́ mej me'uun tí'aijtaca'a u teyujta'a , ayée mú huaújniuuste me'ɨ́jna jemi ɨ́ Pilato . Ayee mú tiraata'ixaa tɨjɨ́n : ― Capej piyen hui tirá'ayu'uxa yee a'ɨ́ɨ pu nu'u tí'ita'aijte'e itejmi i tej Israél jetze ajtéme'ecan sino ayée pepu'u yee a'ɨ́ɨ pu ayén ruseijrata tɨ a'ɨ́ɨn pú'een ɨ́ tɨ tí'ita'aijte'e .
43019022	Aj pu'i Pilato ayén tihua'utá'ixaa tɨjɨ́n : ― Ché'e yeehui ayén éene'en a'iné nu'uri niyen tira'utéyu'uxaca'a a'ij nej tiraaxɨ́'epɨ'ɨntare .
43019023	Majta a'ɨ́ɨme ɨ́ xantaaru'u , matɨ́'ɨj meri rá'utatai ɨ́ Jesús , matɨ́'ɨj mi ti'ijpí ɨ́ tí'icɨɨxure'ara'an . Matɨ́'ɨj mi muáacuacɨ'e tí'ijseɨre'axɨ me'ɨ́jna ɨ́ tí'icɨɨxure'ara'an . Tɨ́j na'a tɨ seɨcɨé tí'ijcatii , seɨ́j pu raacɨ́'ɨ ɨ́ xantaaru'u . Ajta a'ɨ́ɨ pu avé'eturaa ɨ́ síicu'ure'ara'an tɨ ru'ucaviɨ́ɨ á'aye'i . Seɨ́j pu jɨ́n 'itzijhuaca'a nainjapua .
43019024	A'ɨ́j mú jɨ́n miyen tiu'utaú'ixaa tɨjɨ́n : ― Tiché'e caí yeehui rasiújtza'ana sino tiché'e tiyen ti'ihuátamua'itɨn tetej jɨme'e tej ti tiyen ráamua'aree ja'atɨ́ tɨ ayén racɨ'ɨti . Ayee pu ayén tiu'urɨ́j tɨ ij ayén araúrasten a'ij tɨ té'eyu'usi'i ɨ́ yu'uxari jetze tɨ ayén tɨjɨ́n : “ A'ɨ́ɨ mú yeehui seexu'ijmé'en huaré'upijte ɨ́ tí'inecɨɨxu . Majta mú me'ɨ́n ti'ihuaújmua'itɨ́ tetej jɨme'e mej mi yeehui ráamua'aree ja'atɨ́ tɨ racɨ'ɨti ɨ́ nesiicu'u . ” Ayee mú xaa ne'u huarɨ́j a'ɨ́ɨme ɨ́ xantaaru'u .
43019025	Majta seica , á mú vejli'i a'uté'uuca'a a'u tɨ a'uvéjme'ecaa ɨ́ cúruu . A'ii mú a'ɨ́ɨn pú'eene'e ɨ́ náànajra'an ɨ́ Jesús , ajta ɨ́ juutzeájra'an ɨ́ náɨnajra'an , ajta a'ɨ́jna ɨ́ María tɨ ɨ́ra'ara'an pú'eene'e a'ɨ́jna ɨ́ Cleofas , ajtahua'a seɨ́j , a'ɨ́jna ɨ́ María , Magdala tɨ é'eme'ecan .
43019026	Aj pu'i Jesús raaseíj ɨ́ runáàna tɨ a'uun a'utéveeca'a . Ajta pu a'uun vejli'i a'utéveeca'a a'ɨ́jna Jesús tɨ raxɨ́'eve'eca'a , tɨ ajta jamuan á'uche'ecane'e . Aj pu'i ayén tiraata'ixaa ɨ́ runáɨna tɨjɨ́n : ― Casi'i , mú'ee 'ɨ́ita'a , mé pu huatéjvee amɨ́jna tɨ ayauj pú'een .
43019027	Ajta ayén tiraata'ixaa a'ɨ́jna tɨ jamuan á'uche'ecane'e tɨjɨ́n : ― Ye'ecui yeehui , ari huatéjvee a'ɨ́jna tɨ anáànaj pú'een . Tɨ́j na'a tɨ ayén tiu'utaxájtaca'a , tɨ yú e'iré'ene , a'ɨ́ɨn tɨ jamuan á'uche'ecane'e ayén ya'uví'itɨ ɨ́ náànajra'an ɨ́ Jesús tɨ ij a'uun huateáturan u ruche .
43019028	Tɨ'ɨj jí ayén huarɨ́j a'ɨ́jna ɨ́ Jesús . Pu'uri ramua'areereca'a tɨ ari nain te'entipuá'ajte . Tɨ́'ij ayén araúrastejsin a'ij tɨ té'eyu'usi'ihuaca'a ɨ́ yu'uxari jetze , ayée pu i tiu'utaxájtaca'a tɨjɨ́n : ― Ne'í'imɨ'ɨ .
43019029	Aa pu vejli'i xa'ari a'utácatii tɨ avé'ejɨstica'a a'ɨ́jna ɨ́ viinu tɨ antzináj . Matɨ́'ɨj mi ti'itɨ́j huateáru'une tɨ ta'achira'a ɨ́ viinu jɨme'e . Matɨ́'ɨj mi jisopo cɨ́ye'ara'an jetze ru'ucáaxu'i , aj mú mi ra'ajteáxɨɨreca'a vejli'i ɨ́ téne'ara'an jetze .
43019030	Tɨ́'ɨj a'ɨ́ɨn ra'anti'í , aj pu'i ayén tiu'utaxájtaca'a tɨjɨ́n : ― Pu'uri icu . Nu'uri ra'antipuá'ajte . Jɨ́me'en pu'u ayén tiu'utaxájtaca'a , aj pu'i a'icámu'uvajxɨ . Aj pu'i huamɨ́'ɨ a'ɨ́jna ɨ́ Jesús , icu .
43019031	Pu'uri a'ájna pɨ́tí'irɨjcaa ɨ́ xɨcájra'an jetze , ɨ́ mej jetzen rɨ́'ɨ huaújruuren . Ajta a'ɨ́ɨn xɨcájra'an jetze tɨ ra'ité'ase , a'ájna pɨ́tí'irɨjcaa matɨ́'ɨj ra'utéhuijsin mej miyen tiú'uyesten me'ɨ́jna jɨme'e ɨ́ xɨcájra'an jetze tɨ jetzen Dios tihua'utá'uuni'iri'i . A'ɨ́j mú jɨ́n , camu raxɨ́'eve'eca'a a'ɨ́ɨme ɨ́ mej me'uun tí'aijtaca'a u teyujta'a mej mi a'ɨ́ɨme mɨ'ɨchite miyen huateáturan me'ájna cúruu jetze tɨ́'ɨj ari teja'uré'enen a'ájna saabado jetze . A'ɨ́j mú jɨ́n rájhuaviiri'i me'ɨ́jna ɨ́ Pilato tɨ a'ɨ́ɨn ayén tiu'uta'aíjta mej mi a'ɨ́ɨme xantaaru'u miyen hua'antína'axɨn ɨ́ huá'ɨɨca jetze a'ɨ́mej ɨ́ mej huá'utatai , mej mi ca'anacan huácui'ini . Tɨ́ pua'a miyen huárɨni , aj pu'i rɨ'ɨríista a'ame mej hua'acájtuaani ɨ́ mɨ'ɨchite .
43019032	A'ɨ́j mú jɨ́n u a'uvé'eju'un a'ɨ́ɨme ɨ́ xantaaru'u . Matɨ́'ɨj mi ra'antiná'axɨ ɨ́ ru'ɨcán jetze ɨ́ seɨj ɨ́ mej rá'utatai ɨ́ Jesús jamuan . Majta miyen che'atá mena'a huarɨ́j ɨ́ seɨ́j jemi .
43019033	Mɨ́ ajta , matɨ́'ɨj Jesús jemi á e'iré'ene , matɨ́'ɨj mi raaseíj tɨ a'ɨ́ɨn ari mɨ́'ɨchica'a . A'ɨ́j mú jɨ́n caí ra'antiná'axɨ ɨ́ ru'ɨcán .
43019034	Mɨ́ ajta seɨ́j ɨ́ xantaaru'u , a'ɨ́ɨ pu ra'ajtéjtze ɨ́ ítza'apuare'ara'an jetze cɨyej jɨme'e tɨ antípiti . Aj pu'i airáaxɨre jeíhua ɨ́ jaj , ajta ɨ́ xúure'e .
43019035	Neajta inee , i nej niyen raaseíj , nee nu niyen ti'itéxajta . Ajta ayée pu ayén ti'ayajna a'ij nej ti'itéxajta . Nee nu ramua'aree nej niyen tzáahuati'ira'a jɨ́n ti'ixa . Neajta niyen ne'ɨ́jna jɨ́n ti'itéxajta sej si seajta rá'antzaahuate'en .
43019036	Ayee pu 'een jɨ́n tiu'urɨ́j tɨ ij ayén araúrasten a'ij tɨ té'eyu'usi'i ɨ́ yu'uxari jetze tɨ ayén té'axa tɨjɨ́n : “ Camu nu'u seɨ́j antína'aca ɨ́ cariira'an . ”
43019037	Ajta seica jetze tɨ ayén té'axa tɨjɨ́n : “ A'ɨ́ɨ mú nu'u raseijran me'ɨ́jna ɨ́ mej ra'ajtéjtze . ”
43019038	Tɨ'ɨj jí a'ɨ́ɨn José , tɨ Arimatea é'eme'ecan , a'ɨ́ɨ pu tirájhuaviiri'i a'ɨ́jna ɨ́ Pilato tɨ a'ɨ́ɨn raatátuiire'en ɨ́ tévira'an ɨ́ Jesús . Ajta a'ɨ́ɨn José , a'ɨ́ɨ pu ajta rá'astijre'eca'a a'ɨ́jna ɨ́ Jesús . Mɨ́ ajta , a'ɨ́ɨn ayén avíitzi jɨ́n huarɨ́j a'iné a'ɨ́ɨ pu huá'atziɨɨne'eca'a ɨ́ mej me'uun tí'aijtaca'a u teyujta'a . Aj pu'i Pilato ayén raatá'a . A'ɨ́j pu jɨ́n , u a'uvé'emej . Aj pu'i ra'acájtuaa ɨ́ tévira'an ɨ́ Jesús . Tɨ'ɨj jí yá'uchuii .
43019039	Nicodemo pu ajta jamuan u a'uvé'emej . A'ii pu a'ɨ́ɨn pú'eene'e tɨ tɨ́ca'amiste'e ráamuaareca'a ɨ́ Jesús . Ti'itɨ́ pu a'arájtɨ , a'ɨ́jna ɨ́ mirra tɨ muátɨ'ɨsi ranaxca tɨ áloes me'ecan , ti'itɨ́j tu'upi . Ayee pu tíjetejca'a a'achú cumu seité kiilu japuan tamuáamuata'a .
43019040	Matɨ́'ɨj mi yá'uchuii ɨ́ tévira'an ɨ́ Jesús . Matɨ́'ɨj mi racáhuaa me'ɨ́jna jɨme'e tɨ naa teáarɨ́'e . Majta racá'ijcataca'a cɨ́ɨxuri jɨme'e tɨ me'esti . Ayee mú me'ɨ́jna jɨ́n huarɨ́j a'ij mej tirájye'irajca'a mej hua'avé'enan ɨ́ mɨ'ɨchite a'ɨ́ɨme ɨ́ mej Israél jetze ajtéme'ecan .
43019041	Huastari pu teje'eré'evee a'ájna vejli'i a'u mej rá'utatai me'ɨ́jna ɨ́ Jesús . Ajta a'ujna , a'úu pu teásta'a seijre'eca'a tɨ ja'atɨ́ a'uun ya'ujcú tɨ ij a'uun ja'atɨ́ avá'anan . Ajta , capu xɨ ja'atɨ́ a'uun avá'anami'ihuaca'a .
43019042	A'uu mú ye'etéete me'ɨ́jna ɨ́ Jesús a'iné a'úu pu vejli'i a'utacá'a , ajta pu'uri a'ájna pɨ́tí'irɨjcaa ɨ́ xɨcájra'an jetze mej jetzen rɨ́'ɨ huaújruuren a'ɨ́ɨme ɨ́ mej Israél jetze ajtéme'ecan .
43020001	Tɨ́'ɨj ari pɨ́tí'irɨjcaa ɨ́ tɨ jɨ́n te'uté'itɨeesin i itɨeeri , íiya'ata pu'u a'uun pu á'ume a'ɨ́jna ɨ́ María , Magdala tɨ é'eme'ecan a'ujna a'u mej ye'avá'ana . Aúche'e pu huachuíjxavi'icaa . Tɨ́'ɨj a'uun a'ará'a , aj pu'i raaseíj tɨ ja'atɨ́ ra'antá'ɨ́j ɨ́ tetej tɨ a'itémuaaca'a a'u tɨ a'utécun .
43020002	Aj pu'i a'uun huaré'araa . Tɨ́'ɨj i a'utɨéechejraa a'u mej a'uté'uuca'a a'ɨ́jna ɨ́ Simón tɨ ajta i'i Pedro , ajta ɨ́ seɨ́j tɨ Jesús jamuan á'uche'ecane'e . A'ii pu a'ɨ́ɨn pú'een ɨ́ tɨ Jesús raxɨ́'eve'eca'a . Ayee pu tihua'utá'ixaa tɨjɨ́n : ― Mu'uri hui yá'uchuii ɨ́ tavástara'a , me'újna a'u mej yauutéj . Teajta iteen , catu ramua'aree a'u mej yaúutuaa .
43020003	Ajta a'ɨ́ɨn ɨ́ Pedro , ajta ɨ́ seɨj tɨ Jesús jamuan á'uche'ecane'e , a'úu mú á'uju'un a'u mej ye'avá'ana me'ɨ́jna ɨ́ Jesús .
43020004	Naími'i mú me'uun a'uruáachejraa . Ajta ɨ́ seɨj , a'ɨ́ɨ pu jaítze'e ca'anín a'utɨéechejraa . A'ɨ́j pu jɨ́n ayén ra'umuá'itɨ a'ɨ́jna ɨ́ Pedro . A'ɨ́j pu jɨ́n , amuacaí pu a'uun a'ará'a .
43020005	Tɨ́'ɨj a'uun a'ará'a , aj pu'i aicaújtutzi . Ajta a'uun uténeereca'a . Tɨ́'ɨj i raaseíj tɨ án á'ujpiica'a a'ɨ́jna ɨ́ cɨ́ɨxuri tɨ me'esti ɨ́ mej jɨ́n racá'ijcataca'a . Ajta a'ɨ́ɨn , capu a'uun uteájrupi .
43020006	Ajta a'ɨ́ɨn Pedro , tɨ cujta'an huatɨéejme'e , ajta pu a'uun a'ará'a . A'uu pu uteájrupi . Aj pu'i raaseíj ɨ́ cɨ́ɨxuri tɨ me'esti tɨ a'uun á'ujpiica'a .
43020007	A'ɨ́ɨ pu ajta raaseíj ɨ́ cɨ́ɨxuri ɨ́ mej jɨ́n ra'avá'ana ɨ́ mu'úutze'en . Naa pu tí'ijiri'ihuaca'a . Ajta rujɨ́ɨmua'a pu án á'ujpiica'a .
43020008	Tɨ'ɨj jí ɨ́ seɨj tɨ Jesús jamuan á'uche'ecane'e , tɨ amuacaí a'uun a'ará'a , a'ɨ́ɨ pu ajta a'uun a'uteájrupi . Jɨ́me'en pu'u raaseíj , aj pu'i té'antzaahua .
43020009	Majta a'ɨ́ɨme , camúu xɨ yaú'itɨée muá'araa a'ij tɨ huataujmuajcaa me'ɨ́jna tɨ ayén té'eyu'usi'i ɨ́ yu'uxari jetze tɨ nu'u ayén ruxe'eve'eca'a tɨ a'ɨ́ɨn Jesús ayén a'itára'ani huá'a tzajta'a ɨ́ mej meri huácuii tɨ ij ajtahua'a huatarún .
43020010	Majta a'ɨ́ɨme ɨ́ mej Jesús jamuan á'ujujhua'ane'e , matɨ́'ɨj mi me'uun a'ucɨ́jxɨ u ruche .
43020011	Ajta a'ɨ́ɨn María , a'uun pu a'uteájturaa á pua'acɨé , a'ájna vejli'i a'u mej ye'avá'ana . A'ɨ́ɨ pu ruyeineca'a . Tɨ́'ɨj auj ruyeineca'a , a'ɨ́ɨ pu aicaújtutzi , a'uun pu a'uténeereca'a .
43020012	Aj pu'i hua'apuaca huaseíj ɨ́ mej júte'e tí'ivaɨre'e . Cuaiínavi'in mú ti'itéchejca'a . An mú e'ejté'eca'a a'u mej ya'ujté . Seɨ́j pu án á'ujcatii a'u tɨ á'ujmu'ucaa . Ajta ɨ́ seɨ́j , a'u tɨ a'ucá'ɨ́ɨcajme'ecaa .
43020013	Matɨ́'ɨj mi miyen tiraata'íhua'uri'i tɨjɨ́n : ― Mú'ee , 'ɨ́ita'a , ¿ a'iné yeehui 'een jɨ́n piyen ayein ? Aj pu'i ayén tihua'utá'ixaa tɨjɨ́n : ― A'ɨ́ɨ mú yeehui yá'uchuii ɨ́ nevástara'a . Neajta inee , canu ramua'aree a'u mej yaúutuaa .
43020014	Jɨ́me'en pu'u ayén tiu'utaxájtaca'a , aj pu'i pɨ́ a'uré'eve . Tɨ́'ɨj i raaseíj tɨ a'ɨ́ɨn Jesús a'uun a'utéveeca'a . Mɨ́ ajta a'ɨ́ɨn María , capu raamuá'a tɨ a'ɨ́ɨn pú'eene'e ɨ́ Jesús .
43020015	Aj pu'i ayén tiraata'ixaa tɨjɨ́n : ― Mú'ee 'ɨ́ita'a , ¿ a'iné 'een jɨ́n piyen ayein ? ¿ A'atajni pehuauhuau ? A'ɨ́ɨ pu ayén tí'imua'atzejca'a tɨ a'ɨ́ɨn pú'eene'e tɨ rɨ́'ɨ a'uun te'uruurée á'aye'i a'ujna ɨ́ huastari . A'ɨ́j pu jɨ́n ayén tiraata'ixaa tɨjɨ́n : ― Nevástara'a , tɨ pua'a mú'ee piyen yá'uchuii , patá'aj piyen yeehui tinaatá'ixaate'en a'u pej yá'uruu nej ni ne'uun u á'ume'en nej ni rá'anchueeni .
43020016	Aj pu'i Jesús ayén tiraata'ixaa tɨjɨ́n : ― Mú'ee , María . Aj pu'i pɨ́ a'uré'eve ɨ́ jemin . Ajta ayén tiraata'ixaa a'ɨ́jna jɨme'e ɨ́ huá'a niuuca a'ɨ́ɨme ɨ́ Hebreo tɨjɨ́n : ― Raboni . ( Raboni , ayée pu huataújmua'a a'ɨ́jna ɨ́ niuucari tɨjɨ́n Mɨ́ Pej Tí'imua'ata . )
43020017	Aj pu'i Jesús ayén tiraata'ixaa tɨjɨ́n : ― Capej xɨ́ɨ nemuarɨ'e a'iné naúche'e a'atzu a'amua jamuan seíire'e na'ame . Aj nu ni hui ne'uun a'ujnéjsin ɨ́ niyá'upua jemi . Patá'aj pe'uun á'ura'ani huá'a jemi ɨ́ ne'ihuaamua'a . Patá'aj piyen tihua'utá'ixaate'en yee nej nu'u neajtahua'a ne'uun a'ujnéjsin jemin a'ɨ́jna tɨ niyá'upua pú'een , tɨ ajta á'amuaya'upua pú'een , jemin ɨ́ tɨ ni'iDioj , tɨ ajta a'amua Dios pú'een . ― Ayee pu tiraata'ixaa .
43020018	Ajta a'ɨ́ɨn María tɨ Magdala é'eme'ecan , a'úu pu á'ume huá'a jemi ɨ́ mej Jesús jamuan á'ujujhua'ane'e . Aj pu'i ayén tihua'utá'ixaa tɨjɨ́n : ― Nee nu hui neri raaseíj ɨ́ tavástara'a . Tɨ'ɨj jí ayén tihua'utá'ixaa a'ij tɨ a'ɨ́ɨn Jesús ayén tiraata'ixaa .
43020019	A'ajná'ɨmua , tɨ́'ɨj ari a'ájna pɨ́tí'irɨjcaa ɨ́ seɨ́j jetze i itɨeeri , tɨ́'ɨj ari huachúmua'ancaa , a'úu mú e'eré'ete'ecaa a'ɨ́ɨme ɨ́ mej Jesús jamuan á'ujujhua'ane'e . Majta miyen aiteújna u chi'ita a'u mej anú'ujte'eca'a me'ɨ́jna jɨme'e mej huá'atziɨɨne'eca'a a'ɨ́mej ɨ́ mej me'uun tí'aijtaca'a u teyujta'a . Aj pu'i Jesús ayén e'iré'ene huá'a jemi . A'uu pu huá'a tzajta'a a'utéechaxɨ . Aj pu'i ayén tihua'utá'ixaa tɨjɨ́n : ― Ché'e hui amua'anpuá'ajte'en ɨ́ a'amua tzajta'a .
43020020	Tɨ́'ɨj ayén tihua'utá'ixaa , aj pu'i ayén hua'utaseíjrate ɨ́ rumuájca'a , ajta ɨ́ ru'ítza'apua a'u mej tíya'upuaíj a'ɨ́ɨme ɨ́ mej rá'utatai ɨ́ cúruu jetze . Majta me'ɨ́n ɨ́ mej jamuan á'ujujhua'ane'e , huápɨ'ɨ mú huataújtemua'ave matɨ́'ɨj raaseíj ɨ́ tavástara'a .
43020021	Aj pu'i ayén tihua'utá'ixaa tɨjɨ́n : ― Ché'e hui amua'anpuá'ajte'en ɨ́ a'amua tzajta'a . A'iné niyá'upua pu yen neja'uta'íteca'a ineetzi , ayée nu che'atá nena'a tejámuaata'ítii inee .
43020022	Jɨ́me'en pu'u ayén tiu'utaxájtaca'a , aj pu'i ayén hua'utajɨ́'ɨtze . Ayee pu tihua'utá'ixaa tɨjɨ́n : ― Setá'aj hui ra'ancuré'an se'ɨ́jna ɨ́ xɨéjniu'ucare'ara'an ɨ́ Dios .
43020023	Tɨ́ pua'a hui a'ɨ́ɨn xɨéjniu'ucare'ara'an ayén ca'aníjra'a amuaatá'an sej si siyen tiraatá'uuni'i ja'atɨ́ tɨ na'a ɨ́ tɨ jɨ́n auteájturaa ɨ́ Dios jemi , Dios pu xaa ayén tiraatá'uuni'ira , na'ari caí , tɨ pua'a a'ɨ́ɨn xɨéjniu'ucare'ara'an caí ca'aníjra'a amuaatá'an sej si caí siyen tiraatá'uuni'i , capu xaa Dios ayén tiraatá'uuni'ira . ― Ayee pu Jesús tihua'utá'ixaa .
43020024	Ajta a'ɨ́ɨn Tomás ɨ́ mej miyen ratamuá'amua tɨjɨ́n ɨ́ mej hua'apua , a'ɨ́ɨ pu huá'a jetze ajtéme'ecantaca'a ɨ́ mej tamuáamuata'a japuan hua'apua ará'aseca'a . A'ɨ́ɨ pu ajta caí a'uun huá'a jemi a'utéveeca'a tɨ́'ɨj Jesús ayén huá'a jemi huataseíjre .
43020025	Matɨ́'ɨj miyen tiraata'ixaa me'ɨ́jna ɨ́ Tomás mej nu'u miyen raaseíj ɨ́ tavástara'a , aj pu'i ayén tiu'utaniú tɨjɨ́n : ― Canu yeehui ja'anáj té'antzaahuate'esin tɨ pua'a necaí raaseíj ɨ́ muájca'are'ara'an jetze a'u mej yé'enajtze , tɨ pua'a neajta caí anáxɨteta a'u tɨ claavu a'aná'upu'ujme'ecaa , tɨ pua'a neajta caí ajtéjmeini ɨ́ ítza'apuare'ara'an jetze .
43020026	Tɨ́'ɨj ari teuumé'eca a'achú cumu sei itɨeeri , majtáhua'a mú me'uun e'eré'ete'ecaa u chi'ita . Ajta a'ɨ́ɨn Tomás , a'úu pu huá'a jamuan a'utéveeca'a . Ajta te'iteánami'ihuaca'a ɨ́ puéerta jetze . Aj pu'i Jesús a'uun e'iré'ene . Ajta a'utéechaxɨ huá'a tzajta'a . Ayee pu tihua'utá'ixaa tɨjɨ́n : ― Ché'e yeehui amua'anpuá'ajte'en ɨ́ a'amua tzajta'a .
43020027	Aj pu'i ayén tiraata'ixaa a'ɨ́jna ɨ́ Tomás tɨjɨ́n : ― Casi'i , huaseíj i nemuajca'a . Patá'aj piyen anáxɨteta . Patá'aj pajta mé vé'emeiini muá'amuajca'a jɨme'e pej pi ajtéjmeini íiyej ne'ítza'apua jetze . Pecáj ché'e piyen seɨcɨé tí'imuajca sino patá'aj té'atzaahuate'e .
43020028	Aj pu'i Tomás ayén tiu'utaniú tɨjɨ́n : ― Mú'ee pej pe'ɨ́n pú'een ɨ́ nevástara'a , pajta ɨ́ neDioj .
43020029	Aj pu'i Jesús ayén tiraata'ixaa tɨjɨ́n : ― Mú'ee pepu'u piyen té'atzaahuate'e pe'ɨ́jna jɨme'e pej yeehui piyen neseij . Miché'e huaújtemua'ave'en ɨ́ mej caí naaseíj , ɨ́ mej majta maúche'e miyen té'atzaahuate'e . ― Ayee pu tiraata'ixaa .
43020030	Jéihua pu máàj ayén huarɨ́j ɨ́ Jesús tɨ ayén huápɨ'ɨ ruxe'eve'e , mejseíiraca'a a'ɨ́ɨme ɨ́ mej jamuan á'ujujhua'ane'e , ɨ́ tɨ caí á'ayu'usi'i a'íjna jetze i yu'uxari .
43020031	Mɨ́ ajta a'íjna jetze i yu'uxari , ayée pu 'een jɨ́n té'eyu'usi'i sej si siyen rá'antzaahuate'en tɨ Jesús a'ɨ́ɨn pú'een ɨ́ Cɨríistu'u tɨ Dios ra'antíhua'u , tɨ ajta a'ɨ́ɨn pú'een ɨ́ yaujra'an ɨ́ Dios . Ayee pu ajta 'een jɨ́n pɨ́ té'eyu'usi'i sej si siyen ruurican jɨ́n huateáturan tɨ́j na'a rusén jɨme'e se'ɨ́jna jɨme'e sej siyen rá'astijre'e .
43021001	Tɨ́'ɨjta'i , Jesús ajtahua'a huataseíjre a'ɨ́mej jemi ɨ́ mej jamuan á'ujujhua'ane'e . Ayee pu tiu'urɨ́j .
43021002	A'uu mú a'uté'uuca'a a'ɨ́jna ɨ́ Simón tɨ ajta i'i Pedro , ajta a'ɨ́jna ɨ́ Tomás ɨ́ mej miyen ratamuá'amua tɨjɨ́n ɨ́ mej hua'apua . A'uu mú majta a'uté'uuca'a a'ɨ́jna ɨ́ Natanael tɨ a'uun é'eme'ecan u Caná , chajta'a tɨ a'uun huatacá'a u Galilea , majta a'ɨ́ɨme ɨ́ yaújmua'ame'en pú'eene'en ɨ́ Zebedeo , majta seica ɨ́ mej hua'apua ɨ́ mej majta jamuan á'ujujhua'ane'e .
43021003	Ajta a'ɨ́ɨn Simón tɨ ajta i'i Pedro , ayée pu tihua'utá'ixaa tɨjɨ́n : ― Naúche'e nu hui u nehua'itépe'en . Matɨ́'ɨj mi miyen tiraata'ixaa tɨjɨ́n : ― Teen tu yeehui teajta á'uju'un tá'aju'un . Matɨ́'ɨj mi u á'uju'un . Majta me'uun atéecɨ ɨ́ baarcu jetze . Muaatáxa'ai mej rúuhua'itepe'e . Majta , camu ti'itɨ́j huatéevi'i .
43021004	Iíya'ata pu'u , tɨ́'ɨj ari tapuá'arijme'eca , Jesús pu a'uun a'utéveeca'a á saata'aj . Majta a'ɨ́ɨme ɨ́ mej jamuan á'ujujhua'ane'e , camu raamuá'a tɨ a'ɨ́ɨn pú'eene'e .
43021005	Aj pu'i Jesús ayén tihua'uta'íhua'uri'i tɨjɨ́n : ― Mɨ́ sej ne'ihuaamua'a , ¿ ni seri hui hua'uvívi'i ɨ́ hua'ité ? Matɨ́'ɨj mi miyen tiu'utaniú tɨjɨ́n : ― Catu . Catu yeehui a'atzu .
43021006	Aj pu'i ayén tihua'utá'ixaa tɨjɨ́n : ― Setá'aj hui ra'atéhua'axɨn ɨ́ ruxɨejmua'a rurɨ'ɨríinta'an pújme'en ɨ́ baarcu jetze . Amée xu yee seica teuni . Matɨ́'ɨj mi miyen huarɨ́j . Jɨ́me'en mu'u miyen huarɨ́j , aj mú mi avé'ejɨsteca'a ɨ́ hua'ité ɨ́ xɨéjmua'ari tzajta'a . Ajta , capu huatárɨ'ɨristareca'a mej ra'itapín a'ɨ́jna jɨme'e ɨ́ mej mu'iicáa ɨ́ hua'ité .
43021007	Ajta a'ɨ́ɨn ɨ́ tɨ Jesús raxɨ́'eve'eca'a , ayée pu tiraata'ixaa ɨ́ Pedro tɨjɨ́n : ― Tavastara'a pu pú'een amɨ́jna . Ajta a'ɨ́ɨn Pedro , a'ɨ́ɨ pu te'ijvihuáani a'utéveeca'a tɨ ij ruxɨéehua tiu'umuárɨ'en . Jɨ́me'en pu'u ayén ráanamuajri'i tɨ amiigura'an ayén tiu'utaxájtaca'a yee a'ɨ́ɨn ja'atɨ́ pu tavástara'a pú'een , aj pu'i ucaújchejte ɨ́ rusiicu'u . Aj pu'i atéjve á jaata'a .
43021008	Majta a'ɨ́ɨme ɨ́ seica , cujta'an mú huajú'ucaa . Méraajájpuajmé'e ɨ́ xɨéjmua'ari , mua'avé'ejɨstican ɨ́ hua'ité . Capu a'achú áuteevi'i a'utɨ́ e'eve'e'ástɨme ɨ́ jaj , a'achú cumu anxɨ́te meetro .
43021009	Matɨ́'ɨj meri me'uun a'ará'a a'u tɨ a'uhuáchi , aj mú mi miyen tiraaseíj tɨ a'uun á'ataaca'a , ajta ari á'atɨ'ɨxcuare'eca'a . Hua'ité mú án á'uje'etii ɨ́ tɨ'ɨxcuá japua . Ajta pan pu án á'umuaanica'a .
43021010	Jesús pu ayén tihua'utá'ixaa tɨjɨ́n : ― Setá'aj hui mé huaje'evé'ɨ'ɨn seica ɨ́ hua'ité ɨ́ sej seuchén hua'uvívi'i .
43021011	Aj pu'i Simón tɨ ajta i'i Pedro , a'úu pu ateájraa ɨ́ baarcu jetze . Ajta ra'itajájpuaca'a ɨ́ xɨéjmua'ari a'u tɨ a'uhuáchi . Temua'a mú tite'evé'ejɨstica'a ɨ́ hua'ité mej vivéjme . Ayee mú ará'aseca'a a'achú cumu anxɨ́te japuan hua'apuate japuan tamuáamuata'a japuan huaíca . Ajta a'ɨ́ɨn xɨéjmua'ari , capu huasiújtza'an , capu amɨ́n a'ij mej miyen avé'ejɨstica'a .
43021012	Aj pu'i Jesús ayén tihua'utá'ixaa tɨjɨ́n : ― Iye'ej sétiú'ucuá'a . Capu ja'atɨ́ ahuaújca'ane tɨ ayén raata'íhua'u yee ja'atɨ́ tɨ pɨ́rɨcɨ a'iné mu'uri ramua'areereca'a tɨ a'ɨ́ɨn pú'eene'e ɨ́ tavástara'a .
43021013	Aj pu'i Jesús a'uun e'iré'ene ɨ́ huá'a jemi , ajta ra'anti'ɨ́'ɨpɨ'ɨ ɨ́ pan . Aj pu'i hua'uré'e'ɨ'ɨpɨ'ite . Ayee pu che'atá na'a huarɨ́j a'ɨ́jna jɨme'e ɨ́ hua'ité .
43021014	Pu'uri i'i huaíca tɨ Jesús ayén huataseíjre a'ɨ́mej jemi ɨ́ mej jamuan á'ujujhua'ane'e tɨ́'ɨj ari a'itáraa huá'a tzajta'a ɨ́ mej meri huácuii .
43021015	Matɨ́'ɨj meri tiú'ucuaa , Jesús pu ayén tiraata'ixaa ɨ́ Simón tɨ ajta i'i Pedro tɨjɨ́n : ― Simón , mɨ pej yaujra'an pú'een ɨ́ Juan , ¿ ni tzaa piyen jaítze'e nexɨ́'eve'e mej nu'u caí amɨ́ɨme ? Ajta a'ɨ́ɨn Pedro , ayée pu tiraata'ixaa tɨjɨ́n : ― Jee xaa ne'u , nevástara'a . Mú'ee pe yeehui ramua'aree nej muaxe'eve'e . Jesús pu ayén tiraata'ixaa tɨjɨ́n : ― Patá'aj yeehui rɨ́'ɨ tihuá'ucha'ɨn ɨ́ netɨ'ɨríjmua'a .
43021016	Ajtahua'a pu Jesús ayén tiraata'ixaa tɨjɨ́n : ― Simón , mɨ pej yaujra'an pú'een ɨ́ Juan , ¿ ni qui pénexe'eve'e ? Ayee pu tiu'utaniú tɨjɨ́n : ― Jee xaa ne'u , nevástara'a . Mú'ee pej ramua'aree nej muaxe'eve'e . Jesús pu ayén tiraata'ixaa tɨjɨ́n : ― Patá'aj rɨ́'ɨ huá'uruuren pe'ɨ́ɨme ɨ́ mej neetzi jemi tiújse'ɨrihua'a muá'aye'i .
43021017	Ajtahua'a pu ayén che'atá na'a tiraata'íhua'uri'i tɨjɨ́n : ― Simón , mɨ pej yaujra'an pú'een ɨ́ Juan , ¿ ni qui piyen tzáahuati'ira'a jɨ́n nexɨ́'eve'e ? Ajta a'ɨ́ɨn Pedro , a'ij pu pua'a raatá'a tɨ Jesús ayén che'atá na'a huaíca tiraata'íhua'uri'i tɨ pua'a nu'u ayén raxɨ́'eve'eca'a . Aj pu'i ayén tiraata'ixaa tɨjɨ́n : ― Nevástara'a , mú'ee pej yeehui nain jɨ́n tirú'umua'aree . Mú'ee pej piyen ramua'aree nej xaa muaxe'eve'e . Jesús pu ayén tiraata'ixaa tɨjɨ́n : ― Patá'aj rɨ́'ɨ tihuá'ucha'ɨn ɨ́ mej neetzi jemi tiújse'ɨrihua'a muá'aye'i .
43021018	’ Ayee nu hui tí'imua'ixaate'e tzáahuati'ira'a jɨme'e . Patɨ́'ɨj pauj pá'arɨ'ɨstaca'a , ayée pepu'u ti'ité'ache'etehua'a pej pi axɨéehua á'uche'ecane'en a'ij tɨ timua'aránajcheca'a . ’ Mɨ́ ajta , méjca'i huáyee , patɨ́'ɨj peri vástacɨra'itan , ayée pepu'u hui ajméijca'ataxɨ'ɨsin tɨ ij ja'atɨ́ ayén mu'ucáchejte'en . A'ɨ́ɨ pu muá'avi'itɨn a'u pej caí á'uye'imɨ'ɨ . ― Ayee pu tiraata'ixaa a'ɨ́jna ɨ́ Jesús .
43021019	Ayee pu 'een jɨ́n tiu'utaxájtaca'a ɨ́ Jesús mej mi miyen ráamua'aree a'ij tɨ ye'í tí'imɨ'ɨni a'ɨ́jna ɨ́ Pedro , tɨ ajta jɨ́n rɨ́'ɨ tiraatá'asin ɨ́ Dios . Aj pu'i Jesús ayén tiraata'ixaa a'ɨ́jna ɨ́ Pedro tɨjɨ́n : ― Paúche'e ná'astijre'e ajta pena'a caí huámɨ'ɨni .
43021020	Aj pu'i Pedro pɨ́ a'uré'eve tɨ́'ɨj raaseíj tɨ cujta'an huamé'ecaa a'ɨ́jna tɨ Jesús raxɨ́'eve'eca'a . A'ɨ́ɨ pu a'ɨ́ɨn pú'eene'e tɨ aicaújtutzi án taviitze'en ɨ́ Jesús matɨ́'ɨj tí'icua'acaa , tɨ ajta tiraata'íhua'uri'i a'ɨ́jna ɨ́ Jesús tɨjɨ́n : “ Tavastara'a , ¿ a'atani hui muaatátuiire'esin a'ɨ́ɨme jemi ? ”
43021021	Tɨ́'ɨj Pedro ayén raaseíj , ayée pu tiraata'íhua'uri'i tɨjɨ́n : ― Ari amɨ́jna , nevástara'a , ¿ a'iquí ti'itɨ́j raruuren ?
43021022	Aj pu'i Jesús ayén tiraata'ixaa tɨjɨ́n : ― Capu hui mú'eetzi jetze ruxe'eve'e tɨ pua'a ayén na'aráanajche tɨ a'ɨ́ɨn ayén ruuri huateáturan ajta nena'a caí yen uvé'enen . Patá'aj piyen ná'astijre'e ineetzi . ― Ayee pu tiraata'ixaa .
43021023	A'ɨ́j mú jɨ́n miyen te'utánamuajri'i yee tɨ nu'u caí ja'anáj mɨ'ɨni a'ɨ́jna ɨ́ ja'atɨ tɨ Jesús jamuan á'uche'ecane'e . Mɨ́ ajta , capu ayén tiu'utaxájtaca'a a'ɨ́jna ɨ́ Jesús tɨ nu'u caí mɨ'ɨni sino capu jetzen ruxe'eve'eca'a tɨ pua'a a'ɨ́ɨn ja'atɨ́ ayén ruuri huateáturan ajta na'a caí uvé'enen ɨ́ Jesús .
43021024	Nee nu ne'ɨ́n pú'een ɨ́ nej Jesús jamuan á'uche'ecane'e . Neajta nu niyen ne'ɨ́jna jɨ́n ti'itéxajta . Neajta niyen tira'utéyu'uxaca'a . Teajta iteen , ayée tu ramua'aree tɨ ayén ti'ayajna a'ij nej ti'itéxajta .
43021025	Capu tí'iseicaj na'a ɨ́ seica tɨ Jesús ayén tiú'uruu . Tɨ́ pua'a miyen nain a'uyú'uxanche'e , ayée pu tiná'amitɨejte'e tɨ caí yen japuan á'avejri ɨ́ chaanaca japua nain ɨ́ yu'uxari tɨ ayén tiú'ujxe'eve'eca'a mej te'uyú'uxanche'e .
44001001	Nineuusi Teófilo , seɨj jetze ɨ́ yu'uxari ɨ́ tɨ amuájca , a'ɨ́j nu jetze neri ra'uyú'uxaca'a nain a'ij tɨ huarɨ́j a'ɨ́jna ɨ́ Jesús , neajta nain jɨme'e a'ij tɨ tihua'utá'ixaa ɨ́ teɨte .
44001002	Ajta , a'ɨ́ɨn ɨ́ Jesús , hua'ajtávi'itɨ a'ɨ́mej ɨ́ mej tamuáamuata'a japuan seɨj mej ará'ase . Tɨ́'ɨj tihua'uta'aíjte'esime'e nain jɨme'e , a'ɨ́jna ɨ́ xɨéjniu'ucare'ara'an ɨ́ Dios , a'ɨ́ɨ pu raatá'a tɨ Jesús tíhua'uta'aíjte'en a'ij mej ti'itɨ huáruuren tɨ́j na'a tɨ yú auca'itɨ́ a'ame . Tɨ'ɨquí xaa á'uvi'itɨchi'ihuaca'a a'ɨ́jna ɨ́ Jesús u ta japua .
44001003	Amuacaícan , tɨ́'ɨj huamɨ́'ɨ ɨ́ Jesús ajta á'iyen huatarúj huá'a tzajta'a ɨ́ mɨ'ɨchite , tɨ'ɨqui a'ɨ́mej jemi huataseíjre ɨ́ mej jamuan á'ujujhua'ane'e . Hua'apuate xɨcaj pu á'atee tɨ ayén ti'itásiseirihua'a a'ɨ́mej jemi . Jéihua pu tíhua'utaseíjrate ti'itɨ jɨme'e ɨ́ mej jɨ́n ráamua'aree tɨjɨ́n ayén ti'ayajna tɨ ari ajtahua'a huatarúj huá'a tzajta'a ɨ́ mɨ'ɨchite . Ajta ayén tihua'utá'ixaate'eca'a a'ɨ́jna jɨme'e ɨ́ Dios tɨ nainjapua tí'aijta .
44001004	A'ɨ́jna tɨ a'uun a'utéveeca'a huá'a jamuan , ajta auj tí'icua'acare'e huá'a jamuan . Ayee pu tihua'utá'ijmɨijri'i mej nu'u caí huirácɨ'ɨca'an me'újna u Jerusalén . Ayee pu tihua'utá'ixaa mej raachú'eve'en tɨ mi'i araúrasten ɨ́ tɨ jɨ́n ari amuacaícan te'ataújratziiri'i ɨ́ huá'aya'upua ɨ́ tɨ ta japua é'eseijre'e . Ayen tɨjɨ́n : ― A'ii pu a'ɨ́ɨn pú'een ɨ́ nej neri amuá'ixaa .
44001005	A'ɨjna ɨ́ Juan , a'ɨ́ɨ pu hui huá'amuaɨ'ɨhuacare'e jaj jɨme'e . Mɨ ajtá'i ruijmua'a , aaruijmua'a , a'ɨ́ɨ pu yé ve'ecánejsin ɨ́ xɨéjniu'ucare'ara'an ɨ́ Dios . A'ɨ́ɨ pu hui huateáturaasin mú'eetzi jemi . ― Ayee pu tihua'utá'ixaa a'ɨ́jna ɨ́ Jesús .
44001006	Matɨ́'ɨj mi tiújseɨj . Matɨ́'ɨj mi miyen tiraata'íhua'uri'i tɨjɨ́n : ― Tavastara'a , ¿ ni qui ari teja'uré'ene a'ɨ́jna xɨcájra'a jetze pej taatá'asin tej títetaté'en íiyen Israél ? A'ɨ́ɨ pu a'ɨ́ɨn pú'een ɨ́ tɨ amuacaícan jɨ́n ari te'ataújratziiri'i ɨ́ tej rájya'upua tɨ ta japua é'eseijre'e .
44001007	Aj pu i ayén tihua'utá'ixaa tɨjɨ́n : ― Capu a'amua jetze ruxe'eve'e sej ráamua'aree ja'anáj tɨ ayén tiraaxɨ́'epɨ'ɨntare ɨ́ tej rájya'upua . Capu ajta a'amua jetze ruxe'eve'e ja'anáj tɨ teja'uré'enejsin .
44001008	Mɨ seajta mú'een , tɨ́'ɨj yé ve'ecáanen a'ɨ́jna ɨ́ xɨéjniu'ucare'ara'an ɨ́ Dios , a'ɨ́ɨ pu hui amuaatá'asin ɨ́ tɨ jɨ́n amú'uca'anisti'iraj a'ame . Aj xu si ne jetze me'ecan tihua'utá'ixaate'esin a'ɨ́mej ɨ́ mej yen a'uchéjme íiyen Jerusalén , seajta a'ɨ́mej ɨ́ mej me'uun a'uchéjme u Samaaria . Aj xu sijta a'ɨ́mej ɨ́ mej a'ɨmuá antachéejmee seɨ́j chuéjra'a japua , tɨ́j na'a ve'etɨ́ yen seijre'e íiyen ɨ́ chaanaca .
44001009	Jɨ́me'en pu'u ayén tihua'utá'ixaa , aj pu'i á'uvi'itɨchi'ihuaca'a u ta japua , mej seíiraca'a ɨ́ teɨte . Aj pu i jaitɨri raaté'avaata .
44001010	Maúche'e mú júte'e a'unéjne'erica'a matɨ́'ɨj mi jíye'itzi jɨ́n hua'apua huataseíjre ɨ́ teteca a'ɨ́mej jemi . Naa mú cuaiínavi'in te'ucaviɨ́tɨmé'ecaa .
44001011	Ayee mú tihua'utá'ixaa tɨjɨ́n : ― Mɨ sej Galilea é'eche , ¿ a'iné 'een jɨ́n júte'e sé'ujnejne'e ? A'ɨjna ɨ́ Jesús , ɨ́ tɨ á'uvi'itɨchi'ihuaca'a u ta japua , a'ɨ́ɨ pu hui che'atá na'a ayén yé ve'ecánejsin ayajna setɨ́'ɨj seri tiraaseíj a'ij tɨ ye'í tejá'uvi'itɨchi'ihuaca'a . ― Ayee mú tihua'utá'ixaa .
44001012	A'uu mú a'uté'uuca'a a'ujna Aceituunajemi , jɨrí jete tɨ á vejli'i a'utacá'a u Jerusalén . Ayee pu huatátee a'achú mej caj tihua'atá'acare'e tɨ ja'atɨ mé tanén a'ájna xɨcájra'a mej jetzen ruse'upi . Aj mú mi u e'eráacɨ me'újna Aceituunajemi .
44001013	Aj mú mi me'ánna a'ujnéj u Jerusalén . Matɨ́'ɨj mi a'uteájrupi u chi'ita tɨ rujapua tivéeme . An mú anticɨ́j ta'antiteájtɨ japua ɨ́ chi'ij . A'uun mú a'uteájrupi cuaartu tzajta'a , a'u mej e'iráaté'e muá'aye'i . A'ɨ́ɨ mú me'uun e'iráte'eca'a a'ɨ́jna ɨ́ Pedro , ajta ɨ́ Juan , ajta a'ɨ́jna ɨ́ Santiago , ajta a'ɨ́jna ɨ́ Andrés . A'ɨ́ɨ pu ajta a'ɨ́ɨn a'utéveeca'a a'ɨ́jna ɨ́ Felipe , ajta ɨ́ Tomás , ajtahua'a a'ɨ́jna ɨ́ Bartolomé , ajta ɨ́ Mateo , ajta seɨj tɨ ayén ántehuaa tɨjɨ́n Santiago , yaujra'an a'ɨ́jna ɨ́ Alfeo . A'ɨ́ɨ pu ajta a'uun a'utéveeca'a a'ɨ́jna ɨ́ Simón mej miyen ratamuá'amua tɨjɨ́n tɨ a'ujca'anéecan jɨ́n ayén rɨni . Ajta a'ɨ́jna ɨ́ Judás tɨ yaujra'an pú'een a'ɨ́jna ɨ́ Santiago .
44001014	Seica mú majta me'uun a'uté'uuca'a ɨ́ ihuáamua'ame'en ɨ́ Jesús . Majta seica mej 'uuca pú'een . Ajta a'ɨ́jna ɨ́ María , náànajra'an a'ɨ́jna ɨ́ Jesús . Naíjmi'i mú tiújseɨj mej mi raatéjhuauni ɨ́ Dios jemi . Naíjmi'i mú ramua'areereca'a mej rá'uviicua'i me'ɨ́jna jɨme'e mej ra'ará'astijre'en ɨ́ tavástara'a .
44001015	Yee pu ja'anáj tiuju'urɨ́j matɨ́'ɨj naíjmi'i tiújseɨre'eca'a a'achú cumu anxɨ́te japuan seité ɨ́ mej ru'ihuaamua'a mej huaújmuajteca'a me'ájna . Aj pu i a'ɨ́ɨn Pedro , á a'utéechaxɨ tɨ i tihua'utá'ixaate'en . Ayen tɨjɨ́n :
44001016	― Ne'ihuaamua'a , ruxe'eve'eca'a tɨ a'ɨ́ɨn araúrasten a'ij tɨ ye'í té'eyu'usi'i ɨ́ yu'uxari jetze a'ɨ́jna jɨme'e ɨ́ Judás . A'ɨ́ɨ pu ayén tiu'utaúra'a tɨ hua'utátuiire'en avíitzi'i jɨme'e a'ɨ́mej ɨ́ teɨte ɨ́ Jesús mej mi raatéevi'i . A'ɨjna jetze ɨ́ yu'uxari , ajta a'ɨ́ɨn xɨéjniu'ucare'ara'an ɨ́ Dios , a'ɨ́ɨ pu raatévaɨ a'ɨ́jna ɨ́ David teecan tɨ́'ij a'ɨ́ɨn amuacaícan raataxáj a'ij tɨ ye'í ti'itɨ́j raruuren a'ɨ́jna ɨ́ Judás .
44001017	’ Judás pu hui ajta ta jetze ajtéme'ecan . Ayee pu che'atá na'a ti'itɨj jɨ́n ti'itéveeca'a tetɨ́j iteen .
44001018	Ayee pu xaa ne'u tiráaruu . A'ɨjna ɨ́ Judás , a'ɨ́ɨ pu hui chuej huánanai a'ɨ́jna jɨme'e ɨ́ tumin mej raatá'a me'ɨ́jna jɨme'e tɨ hua'utátuii a'ɨ́jna ɨ́ Jesús . Ajta á'iyen caújcua'imi'in . Tɨ'ɨquí nu'u acáatza ɨ́ caujnari . Aj pu i á chuaata'a á é'ejve . Temua'a pu'i te'utasiújtza'an , ayée pu éene'eca'a te'iráacua ɨ́ tí'ixayaara'an .
44001019	Majta me'ɨ́n ɨ́ mej me'uun huachéjme a'ánna u Jerusalén , naíjmi'i mú tiú'unamuajri'i a'ij tɨ ti'itɨ́j ráaruu a'ɨ́jna ɨ́ Judás . A'ɨ́j mú jɨ́n miyen raatamuá'a me'ɨ́jna ɨ́ chuej tɨjɨ́n Acéldama . Ayee pu huataújmua'a a'íjna i niuucari tɨjɨ́n Chuej tɨ nu'u Xúure'eme'e .
44001020	’ Ayee pu'u xaa ne'u ti'ayajna . Me'ecui xaa , pu'uri ayén teja'uré'ene a'ij tɨ́j té'eyu'usi'i a'ɨ́jna jetze ɨ́ yu'uxari tɨ ayén huataújmua'a tɨjɨ́n ɨ́ Tí'ichuiicare'ara'an tɨ jɨ́me'en yee : Ché'e nu'u huateáturan ɨ́ chi'ira'an . Ché'e nu'u caí ja'atɨ utéeme'en . Ajta ayén tɨjɨ́n : Ché'e seɨj te'enteárute a'ɨ́jna jɨme'e ɨ́ tɨ jɨ́n ti'itéveeca'a a'ɨ́jna ɨ́ ja'atɨ .
44001021	’ A'ɨ́j pu jɨ́n ruxe'eve'e tej seɨ́j avé'evi'itɨn , ɨ́ tɨ ta jamuan á'uche'ecane'e , seɨj tɨ nain xɨcaj tzajta'a yé huatéveeca'a tɨ́'ɨj auj Jesús ta jamuan seijre'eca'a .
44001022	’ Ja'atɨ́ tɨ ta jamuan á'uche'ecane'e tɨ́j na'a tɨ Juan ráamuaɨ'ɨhuaca'a ɨ́ Jesús , ajta tɨ́j na'a tɨ a'ɨ́ɨn Jesús á'uvi'itɨchi'ihuaca'a u ta japua . Ruxe'eve'e tɨ seɨj tɨ ta jamuan á'uche'ecane'e tɨ i ajta ayén tihua'utá'ixaate'en ɨ́ teɨte tɨ ari huatarúj a'ɨ́jna ɨ́ Jesús . ― Ayee pu tihua'utá'ixaa a'ɨ́jna ɨ́ Pedro .
44001023	Aj mú mi hua'apuaca avé'evi'itɨ : a'ɨ́jna ɨ́ José Justo , mej majta miyen ratamuá'amua tɨjɨ́n Barsabás , majta me'ɨ́jna ɨ́ Mateo .
44001024	Aj mú mi raatáhuaviiri'i ɨ́ Dios . Aj mú mi miyen tɨjɨ́n : ― Tavastara'a , mú'ee pej rú'umua'aree a'ij tɨ ye'í tí'imua'atze ɨ́ ru tzajta'a seɨj ajta ɨ́ seɨj . Taataseíjrate'e a'íjna ɨ́ mej hua'apua'a mú'ee pej seɨ́j avé'evi'itɨn tɨ́'ij a'ɨ́ɨn te'enteárute a'ɨ́jna jɨme'e ɨ́ tɨ jɨ́n ti'itéveeca'a a'ɨ́jna ɨ́ Judás teecan . A'ɨ́ɨ pu hui airájraa tɨ́'ij á'ura'ani a'u tɨ ayén tiye'uvíjte'e .
44001025	
44001026	Aj mú mi raatáruureajxɨ me'ɨ́jna ɨ́ xa'ari ɨ́ mej tzajta'an ru'utéehua'axɨ ɨ́ tetej . Aj pu i seɨ́j huiitáavej a'ɨ́jna jɨme'e tɨ huataniú a'ɨ́jna ɨ́ Mateo . Aj mú mi raatá'a tɨ tiu'utévaɨre'en huá'a jamuan ɨ́ mej tamuáamuata'a japuan seɨj ará'ase .
44002001	Tɨ́'ɨj a'ájna teja'uré'enen a'ájna xɨcájra'a mej jetzen tí'iyestehua'a me'ɨ́jna jɨme'e ta'aráhua'apua i itɨeeri . Ayee mú ratamuá'amua tɨjɨ́n Pentecostés . Aj mú mi naími'i tiújseɨj a'ájna xɨcájra'a jetze a'ujna u chi'ita .
44002002	Matɨ́'ɨj mi ráanamuajri'i tɨ ca'anín jɨ́n huatajújhua'anaca'a u júte'e . Jéihua pu té'usihuajnaca'a a'ujna u chi'ita a'u mej e'iráte'eca'a .
44002003	Aj mú mi ti'itɨj huaseíj ayée cumu neanuri tɨ á'ataa . Ajta a'usiújtza'anixɨ cɨlié'ene'ejmé'e a'ɨ́jna ɨ́ neanuri . Tɨ'ɨquí a'ɨ́ɨn huá'a mu'úutze'en e'erávatzɨjxɨ ɨ́ tɨ ajtasiújtza'anixɨ .
44002004	Tɨ'ɨquí huateájturaa ɨ́ xɨéjniu'ucare'ara'an ɨ́ Dios huá'a jemi ɨ́ teɨte . Matɨ́'ɨj mi autéjhuii mej tiu'uxáj seica jɨme'e ɨ́ niuucari mé caí xɨ ja'anáj jɨ́n mé'e tejá'axa . A'ɨ́ɨ pu hua'utá'a ɨ́ xɨéjniu'ucare'ara'an ɨ́ Dios mej miyen tiu'utaxáj .
44002005	Majta seica ɨ́ teɨte me'uun a'uté'uuca'a ɨ́ mej nainjapua curé'ecɨjxɨ ɨ́ chuej japua . An mú a'uté'uuca'a a'ánna Jerusalén . Jéihua mú raxɨ́'eve'eca'a a'ɨ́ɨme ɨ́ mej me'ánna é'echejca'a , ɨ́ mej Israél jetze ajtéme'ecan mej miyen rɨjca a'ij tɨ tí'ijxe'eve'e ɨ́ Dios .
44002006	Matɨ́'ɨj ráanamuajri'i tɨ huatajújhua'anaca'a , naíjmi'i ɨ́ mej tiújseɨj , capu a'ij huá'amitɨejte'eca'a ɨ́ huá'a tzajta'a . Jé'ecan mú a'ij pua'a te'utaseíj a'iné mehuá'anamuajraca'a mej tí'ixajtaca'a a'ɨ́jna jɨme'e ɨ́ hua'aniuuca seɨj ajta seɨj .
44002007	Jéihua mú a'ij pua'a tejá'useijraca'a . Ayee mú tiú'urihua'uraca'a tɨjɨ́n : ― A'iime i teteca i mej ti'ixa , a'úu mú hui Galilea é'eme'ecan .
44002008	¿ A'iné tiu'utárɨ'ɨristareca'a mej miyen tí'ixajta tetɨ́j iteen ti'itamuá'amua ? Taniuuca mú jɨ́n ti'ixa memɨ́jna .
44002009	Seica tu te'uun é'eme'ecan a'ujna já'ahua'a Partia , teajta seica a'ujna Media , teajta seica a'ujna Elam ; teajta seica a'ujna já'ahua'a Mesopotamia . Teajta seica te'uun é'eme'ecan a'ujna Judea . Teajta seica a'ujna já'ahua'a Capadocia , teajta seica a'ujna u Ponto . Teajta seica a'ujna já'ahua'a Asia é'eme'ecan .
44002010	’ Seica tu teajta te'uun é'eme'ecan a'ujna já'ahua'a Frigia , teajta seica a'ujna Panfilia . Teajta seica a'ujna já'ahua'a Egipto , teajta pua'amecɨé a'ujna u Africa , teajta naíjmi'icɨ'e a'uun mej ɨmuá te'eránamua u Cirene , teajta a'ujna u Creta , teajta a'ujna Arabia . Seica mú Roma é'eme'ecan ; a'ɨ́ɨ mú majta yé tamuaare , a'ɨ́ɨme ɨ́ mej Israél jetze ajtéme'ecan , majta ɨ́ mej huateújjuriiyustaca'a . Teen tu huá'anamua a'ij mej ti'ixa i taniuuca jɨme'e . A'ɨ́j mú jɨ́n ti'ixa tɨ naa namuajre'e a'ij tɨ ye'í rɨj á'aye'i ɨ́ Dios . ― Ayee mú tihuaúrixaa .
44002011	
44002012	Seica mú a'ij te'utaseíj . Majta seica , a'ij pua'a tite'utaújmuajteca'a . A'ɨ́ɨ mú mi tiu'utaú'ihua'uri'i tɨjɨ́n : ― ¿ Ti'itaqui a'ij rɨni ?
44002013	Majta seica hua'utéxɨeehuari'iri'i , ɨ́ mej miyen tɨjɨ́n : ― Nahuáj mú anti'í tɨ ru'i . A'ɨ́j mú jɨ́n tá'aruaj . ― Ayee mú tiu'utaxájtaca'a .
44002014	Ajta a'ɨ́ɨn Pedro , a'ɨ́ɨ pu á a'utéechaxɨ , majta ɨ́ mej tamuáamuata'a japuan seɨj ará'ase . Aj pu i hua'utajé ca'anín jɨme'e a'ɨ́mej ɨ́ teɨte . Ayen tɨjɨ́n : ― Xáanamuajri'i temua'a naa , mɨ sej Israél jetze ajtéme'ecan , seajta mɨ sej íiyen a'uchéjme Jerusalén . Niché'e a'atzu tejámuaatá'ixaate'en .
44002015	Ayee xu ti'ixa tɨjɨ́n : “ Meta'aruá a'ɨ́ɨme ɨ́ teteca . ” Camu xaa ne'u . Capu hui ayén ti'ayajna a'iné auchén pu a'ire'enejsin ɨ́ xɨcaj .
44002016	Mɨ ajta , a'ii pu a'ɨ́ɨn pú'een ɨ́ tɨ raaxájtaca'a a'ɨ́jna ɨ́ ja'atɨ teecan tɨ ayén ántehuaaca'a tɨjɨ́n Joel . A'ɨ́ɨ pu hui a'ɨ́jna jɨ́n ti'itéveeca'a ɨ́ Dios jemi tɨ ij Dios jetze me'ecan tihua'utá'ixaate'en ɨ́ teɨte .
44002017	Ayee pu tiu'utaxájtaca'a a'ɨ́jna tɨjɨ́n : Ayee pu nu'u ti'ixa ɨ́ Dios . Ayee pu té'eme a'ájna xɨcájra'a jetze tɨ́'ɨj jetzen te'entipuá'ari naíjmi'i . Nexɨejniu'uca nu u a'uta'íti'i tɨ́'ij huá'a tzajta'a huateáturan ɨ́ mej yen huachéjme íiyen chaanaca japua . Á'amuayaujmua'a , ɨ́ mej teteca , majta ɨ́ mej 'uuca , a'ɨ́ɨ mú neniúucajtze'e tihua'utá'ixaate'esin ɨ́ teɨte . Ajta á'amuavaujsimua'a meti'imáara mú muá'aju'un a'ájna xɨcájra'a jetze .
44002018	Neajta nexɨejniu'uca u a'uta'íti'i tɨ́'ij huateáturan huá'a jamuan ɨ́ mej tí'ivaɨre'e ineetzi jetze me'ecan . Capu amɨ́n a'ij tɨ pua'a méteteca nusu méjuuca . A'ɨ́ɨ mú majta neniuuca jɨ́n tihua'utá'ixaate'esin .
44002019	Nee nu ti'itɨ́j amuaataseíjrate'esin u ta japua ɨ́ sej jɨ́n ramua'aréeren a'ij tɨ ti'itɨj rɨni . Seajta raseijran ti'itɨj sej jɨ́n a'ij te'utaseíj ve'ecán japua tɨ́j na'a ve'ée i chuej . Ti'itɨj xu seijran tɨ́j xúure'e , seajta taij , seajta ɨ́ tá'ajcɨtziu .
44002020	Ajta ɨ́ xɨcaj , capu ché'e airáxɨri . Ajta ɨ́ máxcɨra'i , ayée pu huataújruurejsin tɨ́j xúure'e . Aj pu xaa teja'uré'enejsin a'ájna xɨcájra'a jetze tɨ́'ɨj a'ɨ́ɨn tavástara'a yé ve'ecáanen íiyen chaanaca japua . A'ɨ́ɨ pu nu'u ajtahua'a raajéjcuare'en naíjmi'i tɨ́j pua'amé tí'iseijre'e íiyen chaanaca japua . Naa pu nu'u ti'iseíire'e a'ame a'ájna xɨcájra'a jetze . Ajta , a'ájna tiú'utziɨɨni'ire'e pu a'ame .
44002021	Mɨ ajta , ja'atɨ tɨ na'a tɨ pua'a Dios huatáhuavii , a'ɨ́jna ɨ́ Dios japuan pu niuuni a'ɨ́jna ɨ́ ja'atɨ . Ayee pu hui tiu'utaxájtaca'a a'ɨ́jna ɨ́ Joel .
44002022	’ Mɨ́ sej Israél jetze ajtéme'ecan , xáanamuajri'i se'ɨ́jna : Xu'uri ramua'aree tɨ Dios ra'antíhua'u a'ɨ́jna ɨ́ Jesús tɨ Nazarét é'eme'ecan . Ayee pu ti'ayajna a'iné a'ɨ́jna ɨ́ Jesús , jeíhua pu ti'itɨ jɨ́n ayén huarɨ́j tɨ huápɨ'ɨ ruxe'eve'e , a'ɨ́jna jɨme'e tɨ tihua'utaseíjrate'en ɨ́ teɨte . A'ɨ́ɨ pu ajta rumuárɨ'eri'ire'ara'an jɨme'e ayén huarɨ́j mú'ejmi jemi sej si ráamua'aree tɨ Dios ra'antíhua'u .
44002023	’ Ayee pu tiraaxɨ́'epɨ'ɨntare ɨ́ Dios tɨ seɨ́j amuaatátuiire'en ɨ́ teáata'a . Ajta amuacaí pu a'ɨ́ɨn Dios ráamua'areeri'i sej ye'í huarɨ́j , mú'een xu rá'utatai ɨ́ cúruu jetze . Majta seica ɨ́ mej a'ij pua'a tí'iteteɨte , a'ɨ́ɨ mú amuaatévaɨ .
44002024	Ajta Dios pu raatatɨ́ste ɨ́ xɨéjniu'ucare'ara'an . A'ɨ́ɨ pu ajta japuan huaniú ɨ́ tɨ jɨ́n rajpuaíjtzi tɨ́'ɨj huamɨ́'ɨ a'ɨ́jna ɨ́ Jesús . Ayee pu huarɨ́j , a'iné capu huatárɨ'ɨristareca'a tɨ á'ateevi'in tɨ a'uun é'eseijre'e mɨ'ɨchite tzajta'a .
44002025	’ A'ɨ́j pu jɨ́n ayén tiu'utaxájtaca'a a'ɨ́jna ɨ́ David teecan a'ɨ́jna jɨme'e ɨ́ Jesús tɨjɨ́n : Ja'anáj tɨ na'a nu raseíj ne'ɨ́jna ɨ́ tavástara'a tɨ yé vejli'i seijre'e ne vejli'ipua nerɨ'ɨríinta'a . A'ɨ́j pu jɨ́n caí ti'itɨ́j né'ɨtziite'e .
44002026	A'ɨ́j nu jɨ́n netémua'ave'e yú ne tzajta'a . Jé'ecan nu rɨ́'ɨ tiratá'aca ɨ́ Dios . Neajta inee , canu rɨ́'ɨ a'ij a'iné naúche'e rachú'eve'en tɨ́'ij a'ɨ́ɨn ajtahua'a naatátɨsten i nexɨejniu'uca .
44002027	Néntemua'ave'e a'iné mú'ee Dios pej caí mé nejaúujɨsin a'ujna mej a'uteáru'ipi ɨ́ mɨ'ɨchite . Capej pajta raatá'asin tɨ huatépete i nehuá'ira'a ineetzi pej jeíhua nexɨ́'eve'e .
44002028	Pajta pajtáhua'a pena'a naatátɨsten i nexɨejniu'uca neatá'aj ruuri ná'ara'ani rusén jɨme'e . Ayee pej naa tinaatá'asin nej huatántemua'ave'en a'ujna pej a'utéveeca . Ayee pu tiu'utaxájtaca'a a'ɨ́jna ɨ́ David teecan .
44002029	’ Ne'ihuáamua'a , ayée nu hui tejá'amua'ixaate'e tzáahuati'ira'a jɨme'e tɨ a'ɨ́ɨn David ari huamɨ́'ɨ , majta ra'avá'ana . Aúche'e pu yé seijre'e íiyen Jerusalén a'u mej ye'avá'ana .
44002030	Mɨ ajta ti'itɨj pu jɨ́n ti'itéveeca'a a'ɨ́jna ɨ́ David teecan . A'ɨ́ɨ pu rú'umua'areereca'a tɨ a'ɨ́ɨn Dios ayén huarɨ́j a'ɨ́jna jɨme'e tɨ Dios seɨ́j a'ujyeíjtza ɨ́ ruhuáacɨxa'a a'ɨ́jna ɨ́ David teecan a'ɨ́jna japua ɨ́ ɨpuari .
44002031	A'iné a'ɨ́ɨ pu David teecan rú'umua'areereca'a a'ij tɨ ti'itɨ a'ame ja'anáj , a'ɨ́ɨ pu a'ɨ́jna jɨ́n raataxájtaca'a tɨ a'ɨ́ɨn Cɨríistu'u huatarújsin . Ajta tɨ caí Dios mé rúujɨsin a'ujna a'u mej a'uteáru'ipi ɨ́ mɨ'ɨchite , capu nu'u ajta huatejpetzi ɨ́ ruhuá'ira'a jetze .
44002032	’ Pu'uri hui Dios raatatɨ́ste ɨ́ xɨéjniu'ucare'ara'an a'ɨ́jna ɨ́ Jesús tɨ́'ij ajtahua'a ruuri á'ara'ani . Teen tu tiu'uséij te'íjna jɨme'e .
44002033	Pu'uri a'ujyeíjxɨ rɨ'ɨríinta'a ɨ́ Dios u ta japua . Ajta pu'uri ra'ancuré'a a'ɨ́jna ɨ́ xɨéjniu'ucare'ara'an ɨ́ tɨ Dios jɨ́n ayén te'ataújratziiri'i . Ayee pu 'i cuj , i sej tí'iseij íjii , ajta nain jɨme'e sej tí'inamua , a'úu pu hui é'eme'ecan u ta japua ɨ́ Dios jemi .
44002034	’ Me'ecui xaa , capu tíraa u ta japua a'ɨ́jna ɨ́ David teecan . Majta ayée pu tiu'utaxájtaca'a tɨjɨ́n : Ayee pu a'ɨ́ɨn tavástara'a tiraata'ixaa a'ɨ́jna ɨ́ nevástara'a tɨjɨ́n : “ Paúche'e yen újcatii íiye nerɨ'ɨríinta'a ajta nena'a caí hua'utémua'itɨn ɨ́ mej muájcha'ɨɨre'e .
44002035	Aj mú mi muaatévaɨre'esin mú'eetzi . ” Ayee pu tiraata'ixaa ɨ́ Dios .
44002036	’ A'ɨ́j mú jɨ́n , matá'aj seica naími'i ɨ́ mej íiyen a'uchéjme Israél , matá'aj ráamua'aree tɨ ayén ti'ayajna a'íjna i niuucari a'ɨ́jna ɨ́ Jesús sej rá'utatai , a'ii pu a'ɨ́ɨn pú'een ɨ́ tɨ Dios ayén raatamuá'a tɨjɨ́n Tavástara'a , ajta Cɨríistu'u . ― Ayee pu tihua'utá'ixaa a'ɨ́jna ɨ́ Pedro .
44002037	Matɨ́'ɨj ráanamuajri'i ɨ́ teɨte , a'ij pu pua'a hua'utá'a ɨ́ huá'a tzajta'a . Aj mú mi miyen tiraata'íhua'uri'i me'ɨ́jna ɨ́ Pedro , majta ɨ́ seica ɨ́ mej tamuáamuata'a japuan seɨj ará'ase . Ayee mú tɨjɨ́n : ― Casi'i , ta'ihuaamua'a , ¿ a'iné terɨni íjii ?
44002038	Aj pu i ayén tiu'utaniú a'ɨ́jna ɨ́ Pedro tɨjɨ́n : ― Setá'aj naíjmi'i seɨcɨé tihuaújmua'atziite'en se'ɨ́jna jɨme'e ɨ́ tɨ ruxe'eve'e ɨ́ Dios jemi , setá'aj huámuaɨ'ɨvijhua niuucajtze'en ɨ́ tavástara'a a'ɨ́jna ɨ́ Jesús . Ayee xu se'ɨ́jna jɨ́n huárɨni , aj pu'i tejámuaatá'uuni'ira ɨ́ Dios , ajta a'ɨ́ɨ pu raata'íti tɨ xɨéjniu'ucare'ara'an huateáturan mú'ejmi jemi .
44002039	A'íjna i niuucari á'amuacɨ'ɨti mú'ejmi , ajta ruyaujmua'a , ajta ɨ́ mej a'ɨmuá a'uchéjme seɨ́j chuéjra'a japua . Ayee pu tihuá'acɨ'ɨti naíjmi'ica tɨ hua'utájeeve a'ɨ́jna ɨ́ tavástara'a , ɨ́ tɨ Dios pú'een . ― Ayee pu tihua'utá'ixaa a'ɨ́jna ɨ́ Pedro .
44002040	Seica niuucari pu jɨ́n tihuaú'ixaa . Jéihua pu hua'utá'ijmɨijri'i mej mi caí miyen a'ij pua'a titetiújcha'ɨɨ matɨ́j ɨ́ seica ɨ́ teɨte .
44002041	A'ɨ́ɨme ɨ́ mej ráanamuajri'i , a'ɨ́ɨ mú huaújmuaɨ'ɨhuaca'a ɨ́ mej miyen ará'ase a'achú cumu huaíca vi'ira'a . Aj mú mi a'ɨ́mej jemi antéujseɨj ɨ́ seica ɨ́ mej té'antzaahua .
44002042	Majta naíjmi'i mú miyen tiú'ujmua'atziite'eca'a , a'ɨ́ɨ mú tihuá'amua'atejca'a a'ɨ́ɨme ɨ́ mej tamuáamuata'a japuan hua'apua ará'ase . Rɨ́'ɨ mú naa ti'itéchejca'a . Majta rujɨ́ɨmua'a huaréurɨ'ɨpɨ'itehua'a ɨ́ pan seɨ́j majtáhua'a mɨ seɨ́j . Majta mú ratéhuaucare'e ɨ́ Dios jemi .
44002043	Jé'ecan mú rɨ́'ɨ titeújmua'atejca'a ɨ́ mej té'antzaahua . Majta me'ɨ́n ɨ́ mej tamuáamuata'a japuan hua'apua ará'ase , Dios pu hua'utévaɨ mej mi miyen tiu'uyɨ́'ɨtɨhua'an mecaí máàj seica .
44002044	Naíjmi'i mú rɨ́'ɨ ti'itéchejca'a ɨ́ mej té'antzaahua . Majta mú naíjmi'i tiu'uré'ura'a tɨ́j na'a a'achú tɨ caj ti'ipua'amé seɨj ajta ɨ́ seɨj ti'itɨ cua'ira , ajta ti'itɨ cɨ́ɨxuri .
44002045	Ayee mú rɨjcaa , tɨ pua'a caí ja'atɨ a'ij tí'ijviicua'ira , seɨj pu ti'itɨ́j tuaani tɨ á'are'ara'an pú'een , aj pu i xaa raatá'asin ɨ́ tumin a'ɨ́jna ɨ́ tɨ caí a'ij tí'ijviicua'i .
44002046	Ja'anáj tɨ na'a nain tújca'ari tzajta'a mú tiújse'ɨrihua'a u teyujta'a . Majta mú me'uun tiújse'ɨrihua'a a'u mej é'eche mej mi huaré'urɨ'ɨpɨ'ite'en seexu'ijmé'en seɨj majta seɨj . Naíjmi'i mú tí'icua'acaa . Jé'ecan mú rútemua'ave'eca'a ɨ́ ru tzajta'a .
44002047	Rɨ́'ɨ mú tiratá'acare'e a'ɨ́jna ɨ́ tavástara'a . Majta seica naa mú tiyaú'itɨée muá'araa . Tɨ́j na'a nain xɨcaj tzajta'a , Dios pu ca'aníjra'a hua'atá'acare'e a'ɨ́mej ɨ́ teɨte mej mi jéjcuacan jɨ́n té'antzaahuate'en . A'ɨ́j mú jɨ́n jaítze'e huatámu'iireca'a .
44003001	Seɨ́j xɨcaj jetze pu ayén tiuju'urɨ́j a'ɨ́jna ɨ́ Pedro , ajta a'ɨ́jna ɨ́ Juan . Naíimi'i mú á a'ujnéj a'ánna já'ahua'a teyuu tɨ a'utéjvee . Ayee mú huarɨ́j , a'iné pu'uri teja'uré'enejca'a a'atzaj mej pua'a téniúuve'e muá'aye'i ɨ́ Dios jemi . A'atzaj pu pɨ́tí'irɨjcaa cumu ayée a'ucamé'eca ɨ́ xɨcaj .
44003002	Seica mú ja'atɨ á á'utu'ara'a muá'aye'i mej mi me'ɨ́n ye'itéjcheti a'ujna já'ahua'a tá'apueerta a'u mej miyen taja'atamuá'amua tɨjɨ́n tɨ naa seijre'e . Ayee mú tí'ijrɨ'ɨrejca'a tɨ́j na'a nain xɨcaj tzajta'a , tɨ́'ij a'ɨ́ɨn tumin huá'ahuaviira ɨ́ mej me'uun a'uteáru'ipi u teyujta'a . Capu ráye'ivejca'a a'ɨ́jna ɨ́ ja'atɨ . Ayee pu éene'e huanú'ihuaca'a , capu ráye'ivejca'a , a'iné cɨyáaxara'aca'a ɨ́ ru'ɨ́ɨca jetze .
44003003	Tɨ́'ɨj a'ɨ́mej huaseíj a'ɨ́jna ɨ́ Pedro , ajta a'ɨ́jna ɨ́ Juan ɨ́ mej me'uun a'uteárutijme'e u teyujta'a , tɨ'ɨqui tumin hua'utáhuaviiri'i .
44003004	Aj pu i a'ɨ́ɨn Pedro ra'aráaseij temua'a naa . Ajta a'ɨ́jna ɨ́ Juan , ayée pu che'atá na'a naa tira'aráaseij . Aj pu i ayén tiraata'ixaa a'ɨ́jna ɨ́ Pedro tɨjɨ́n : ― Patá'aj hui taaseíj .
44003005	Tɨ'ɨquí anpuá'areca'a a'ɨ́jna ɨ́ teáata'a . Ayee pu tí'imuajca a'ɨ́jna tɨjɨ́n tumin mú raatá'asin .
44003006	Ajta a'ɨ́ɨn Pedro ayén tiraata'ixaa tɨjɨ́n : ― Canu plata tícha'ɨɨ , canu neajta oro tícha'ɨɨ ɨ́ nej muaatapuaíjve'en . Aru ti'itɨ́j nu tícha'ɨɨ , a'ɨ́j nu'u hui muaatá'asin . Ayee nu tí'imua'ixaate'e a'ɨ́jna jetze me'ecan ɨ́ Jesús tɨ Nazarét é'eme'ecan , ajchesi , patá'aj hui rájra'ani .
44003007	Tɨ'ɨquí ra'anáavi'i ɨ́ muájca'are'ara'an jetze . Ajta ra'ajjáj . Jɨ́me'en pu'u ra'ajjáj , aj pu i huarúj ɨ́ ru'ɨ́ɨca jetze ajta nainjapua ɨ́ ruchepuá jetze .
44003008	A'ɨjna tɨ cɨyáaxara'aca'a tɨ'ɨqui ájtzucu . Ajta á a'utéechaxɨ . Aj pu i a'utéjche tɨ á'uche'ecane'en . Tɨ'ɨquí huá'a jamuan u a'uteájrupi u teyujta'a ɨ́ Pedro , ajta ɨ́ Juan . Titzúna'iche'e pu huamé'ecaa . Rɨ́'ɨ pu tiratá'acare'e ɨ́ Dios .
44003009	Naíimi'i mú raaseíj ɨ́ teɨte tɨ ari á'uche'ecane'e a'ɨ́jna ɨ́ tɨ cɨyáaxara'aca'a , majta ráanamuajri'i tɨ rɨ́'ɨ tiratá'aca'a ɨ́ Dios .
44003010	Maraamuá'a tɨjɨ́n a'ɨ́ɨ pu pɨ́rɨcɨ ɨ́ tɨ aj je'itécatii a'u tɨ é'epueerta tɨ ayén téja'arájtehuaa tɨjɨ́n tɨ naa seijre'e , ajta ɨ́ tɨ vaɨ́ri'ira huá'ahuavi'iraca'a ɨ́ teɨte . Matɨ́'ɨj mi naa rɨ́'ɨ tira'utaseíj , majta tɨ́n tí'itziɨɨne'eca'a .
44003011	Ajta a'ɨ́ɨn ɨ́ tɨ cɨyáaxara'aca'a , a'ɨ́ɨ pu huá'ahuavi'iraca'a a'ɨ́jna ɨ́ Pedro , ajta a'ɨ́jna ɨ́ Juan . Aa mú a'uté'uuca'a tá'apueerta tɨ ayén téja'arájtehuaa tɨjɨ́n a'u tɨ Salomón e'evé'echi'ive'e . Naíimi'i mú a'utéarua a'ɨ́ɨme ɨ́ teɨte a'u mej a'uté'uuca'a . Jé'ecan mú naa tite'utaújmuajteca'a a'ɨ́mej jemi .
44003012	Tɨ́'ɨj a'ɨ́ɨn Pedro hua'useíj , ayée pu tihua'utá'ixaa tɨjɨ́n : ― ¿ A'iné 'een jɨ́n siyen a'ij tejá'useij mɨ ru tzajta'a mú'een , mɨ sej Israél jetze ajtéme'ecan ? ¿ A'iné sej si jé'ecan taseíj ? ¿ Ni siyen tí'imua'atze tej iteen tajɨ́ɨmua'a tiráahuaa a'íjna i ja'atɨ ? ¿ Ni ayén tejamuá'amitɨejte'e tej iteen raarújte te'ɨ́jna tɨ ayén mé tejá'uche'ecane'en te'ɨ́jna jɨme'e ɨ́ tej raayɨ́'ɨtɨ na'ari te'ɨ́jna jɨme'e ɨ́ tej caí ja'anáj auteájturaa ɨ́ Dios jemi ? Capu xaa ne'u ayén ti'ayajna .
44003013	’ Ajta a'ɨ́jna ɨ́ Dios , a'ɨ́ɨ pu rɨ́'ɨ tihua'atá'acare'e ɨ́ á'amuavaujsimua'a teeca a'ɨ́jna ɨ́ Abraham teecan , ajta a'ɨ́jna ɨ́ Isaac teecan , ajta a'ɨ́jna ɨ́ Jacobo teecan . A'ɨ́ɨ pu hua'aDioj raarújte a'íjna i ja'atɨ , a'iné a'ij pu té'antzaahua a'ɨ́jna jemi ɨ́ Jesús tɨ Nazarét é'eme'ecan . Dios pu ayén tiraatá'a a'ɨ́jna tɨ ravaɨre'e tɨ a'ɨ́ɨn ti'itéveeca'a ti'itɨj jɨme'e tɨ jaítze'e ve'ée , a'ɨ́jna sej mú'een tiu'utátui a'ɨ́jna ɨ́ Jesús huá'a jemi ɨ́ mej tí'aijta . Ajta a'ɨ́ɨn Pilato , raxɨ́'eve'eca'a tɨ raatátuaani . Mɨ seajta mú'een , caxu raataxɨ́'eve , sino ayée xu tí'ijxe'eve'eca'a tɨ huámɨ'ɨni .
44003014	’ Caxu raatátuaa se'ɨ́jna ɨ́ ja'atɨ tɨ caí ja'anáj ti'itɨj jɨ́n auteájturaa ɨ́ Dios jemi , ajta ɨ́ tɨ rɨ́'ɨ tí'itevistaca'a sino ayée xu tiraata'ixaa tɨ a'ɨ́jna huatátuaani ɨ́ seɨ́j tɨ a'ij pua'a tí'itevistaca'a .
44003015	Mú'een xu hui seajta raajé'ica se'ɨ́jna ɨ́ ja'atɨ tɨ hua'atá'acare'e mej ruuri muá'ara'ani ɨ́ teɨte . Ajta Dios pu ajtahua'a raatatɨ́ste ɨ́ xɨéjniu'ucare'ara'an tɨ i ajtahua'a ruuri á'ara'ani . A'ɨ́j tu xaa huaseíj , iteen .
44003016	A'ɨ́j pu jetze araújca'ane ɨ́ Jesús a'ɨ́jna ɨ́ tɨ cɨyáaxara'aca'a . Ɨ́ sej raaseíj , sej seajta seri ramua'ate , a'ɨ́ɨ pu rá'antzaahua ɨ́ Jesús ajta tiráahuaate'e . A'ɨ́j pu jɨ́n ari huarúj .
44003017	’ Me'ecui xaa ne'u , ne'ihuaamua'a , nee nu ramua'aree a'ij sej ti'itɨj huáruu sej caí ramua'areereca'a , majta ɨ́ mej tejá'amua'ijte'e , camu majta ramua'areereca'a .
44003018	Ajta Dios pu ra'ará'aste a'ij mej amuacaícan tiu'utaxájtaca'a a'ɨ́mej ɨ́ mej tí'ixaxa'ata'a ɨ́ Dios jetze me'ecan . Ayee mú tiu'utaxájtaca'a tɨ nu'u a'ɨ́ɨn Cɨríistu'u rajpuaíitzi a'ame , a'ɨ́jna jɨme'e tɨ nu'u Dios án yá'ujra ɨpuari japua .
44003019	’ Setá'aj seɨcɨé tiú'umua'ati ɨ́ Dios jemi . Seajta huataújtuiire'en ɨ́ Dios jemi tɨ ij a'ɨ́ɨn tejamuaata'áijte'en , tɨ ij ajta a'ɨ́ɨn tejámuaatá'uuni'i ɨ́ sej jɨ́n auteájturaa ɨ́ jemin . Aj pu hui teja'uré'enejsin a'ájna xɨcájra'a jetze tɨ́'ɨj jetzen tavástara'a ta japua niuuni .
44003020	Aj pu i Dios u ye'uta'íti'i mú'ejmi jemi a'ɨ́jna ɨ́ Cɨríistu'u tɨ ari raatá'a tɨ a'ɨ́jna jɨ́n antiújmua'areere tɨ tiu'uta'aíjta nainjapua . A'ii pu a'ɨ́ɨn pú'een ɨ́ Cɨríistu'u a'ɨ́jna ɨ́ Jesús .
44003021	’ Ruxe'eve'e tɨ a'ɨ́ɨn Jesús u a'utevée á'ara'ani a'ujna u ta japua ajta na'a caí Dios tiu'ujéjcuare'en nain tɨ́j na'a ɨ́ tɨ íiyen tí'iseijre'e ɨ́ chaanaca japua . Ayee pu a'ɨ́ɨn Dios ajmí'i te'ataújratziiri'i matɨ́'ɨj tiu'utaxájtaca'a a'ɨ́ɨme ɨ́ mej jetzen me'ecan tí'ixaxa'ata'a ɨ́ Dios .
44003022	Ayee pu a'ɨ́ɨn Moisés tihua'utá'ixaa a'ɨ́mej ɨ́ tavaújsimua'a teeca tɨjɨ́n : “ Dios pu nu'u seɨ́j avé'evi'itɨ ɨ́ ja'atɨ tɨ ayén che'atá na'a jetzen me'ecan tiu'utaxájta netɨ́j inee . A'ɨ́ɨ pu mú'ejmi jetze ajtéme'ecanta a'ame . Xáanamuajri'i naíjmi'i a'ij tɨ a'ɨ́ɨn tiu'utaxájta , setá'aj seajta rá'antzaahuate'en .
44003023	Tɨ pua'a nu'u caí ja'atɨ rá'antzaahuate'en , miché'e raatamuárite'en . Ché'e caí ché'e a'ɨ́ɨn huá'a jemi seijre'e ɨ́ teɨte . ” Ayee pu nu'u hui tihua'utá'ixaa a'ɨ́jna ɨ́ Moisés .
44003024	’ Ayej xaa ne'u ti'ayajna naími'i ɨ́ mej tiu'utaxájtaca'a ɨ́ Dios jetze me'ecan , tɨ́j na'a a'ɨ́jna tɨ́'ɨj a'ɨ́ɨn Samuel seijre'eca'a , ajta tɨ́j na'a tɨ yú e'iré'ene , a'ɨ́ɨ mú amuaaté'ee tiu'utaxájtaca'a a'ájna xɨcájra'a jetze tɨ́'ɨj Dios tiraata'aíjte'en a'ɨ́jna ɨ́ Cɨríistu'u .
44003025	A'íjna ɨ́ tɨ Dios jɨ́n te'ataújratziiri'i , a'ɨ́ɨ pu hui ajta mú'ejmi jemi huateáturaasin a'iné mú'een xu naími'i huayaujmua'a pú'een ɨ́ mej tí'ixaxa'ata'a ɨ́ Dios jetze me'ecan . Dios pu ajta te'ataújratziiri'i ɨ́ runiuuca jɨme'e a'ɨ́mej jemi ɨ́ ruvaújsimua'a teeca . Ayee pu a'ɨ́jna jɨ́n tiraata'ixaa ɨ́ Abraham teecan tɨjɨ́n : “ Naíimi'i ɨ́ teɨte ɨ́ mej me'uun huachéjme'e muá'aju'un ɨ́ chaanaca japua , a'ɨ́ɨ mú ra'ancuré'asin ɨ́ tɨ i'i xɨ́'epɨ'ɨn tɨ́j na'a ɨ́ tɨ hua'utévaɨre'esin a'ɨ́mej ɨ́ mej á jetze a'iránejsin . ”
44003026	Tɨ́'ɨj i Dios ra'antíhua'u a'ɨ́jna ɨ́ Jesús tɨ ravaɨre'e . A'ɨ́ɨ pu u ye'uta'íteca'a mú'ejmi jemi tɨ́'ij a'ɨ́ɨn rɨ́'ɨ tejamuaatá'an sej si naíjmi'i raatapuá'ajta se'ɨ́jna ɨ́ tɨ a'ij pua'a een . ― Ayee pu tihua'utá'ixaa a'ɨ́jna ɨ́ Pedro .
44004001	Maúche'e mú tihuá'a'ixaate'eca'a ɨ́ teɨte . Matɨ́'ɨj mi seica áa e'iré'ene a'u mej a'uté'uuca'a a'ɨ́jna ɨ́ Pedro , ajta a'ɨ́jna ɨ́ Juan . A'ii mú me'ɨ́n pú'eene'e ɨ́ mej tí'icha'ɨɨ u teyujta'a , majta a'ɨ́ɨme ɨ́ Saduceos .
44004002	Capu hua'aránajcheca'a ɨ́ teɨte ɨ́ mej miyen tihuá'amua'atejca'a a'ɨ́jna ɨ́ Pedro , ajta ɨ́ Juan . Majta miyen tihuá'a'ixaate'eca'a tɨ jɨ́n Dios pu ajtahua'a raatatɨ́ste ɨ́ xɨéjniu'ucare'ara'an a'ɨ́jna ɨ́ Jesús .
44004003	Aj mú mi hua'uvívi'i . Matɨ́'ɨj mi hua'iteáana a'ujna já'ahua'a carcel . Camu tihua'uta'íhua'uri'i a'iné pu'uri téchuijxarijme'eca .
44004004	Majta ɨ́ teɨte , jeíhua mú tiú'unamuajri'i a'ij mej tiu'uxájtaca'a . Majta rá'antzaahua . A'ɨ́j mú jɨ́n meri miyen ará'axcaa a'achú cumu anxɨ́j vi'ira'a a'ɨ́ɨme ɨ́ mej té'atzaahuate'eca'a .
44004005	Yee ruijmua'a yee , a'ɨ́ɨ mú tiújseɨj a'ánna Jerusalén a'ɨ́ɨme ɨ́ mej antiújmua'aree a'ánna chajta'a , majta a'ɨ́ɨme ɨ́ huá'avaujsimua'a , majta a'ɨ́ɨme ɨ́ mej tihuá'amua'atehua'a ɨ́ yu'uxari jetze .
44004006	A'uu pu a'utéveeca'a a'ɨ́jna ɨ́ Anás ɨ́ tɨ hua'avastara'a , ajta a'ɨ́jna Caifás , ajta a'ɨ́jna ɨ́ Juan , ajta a'ɨ́jna ɨ́ Alejandro . Mu'iitɨ́ mú ma'án na'a a'uté'uuca'a a'ɨ́ɨme ɨ́ mej teɨtestemua'ame'en pú'een a'ɨ́jna ɨ́ hua'avastara'a .
44004007	A'ɨ́ɨ mú mi miyen tiu'uta'aíjtaca'a mej hue'irávi'itɨn a'ɨ́jna ɨ́ Pedro , majta a'ɨ́jna ɨ́ Juan mej mi tihua'u'íhua'u . Aj mú mi á já'ita'a huaja'utéhuii . Matɨ́'ɨj mi tihua'uta'íhua'uri'i . Miyen tɨjɨ́n : ― ¿ A'ataani jetze xa'araújca'ane sej si siyen rɨcɨ , na'ari a'atani jetze me'ecan siyen tí'iruure se'íjna jɨme'e ?
44004008	Aj pu i a'ɨ́ɨn Pedro a'ɨ́jna jetze araújca'ane a'ɨ́jna ɨ́ xɨéjniu'ucare'ara'an ɨ́ Dios . Ayee pu tihua'utá'ixaa tɨjɨ́n : ― Mú'een mɨ sej antiújmua'aree íiye chajta'a , seajta mú'een mɨ sej huá'avaujsimua'a a'ɨ́ɨme ɨ́ mej yen huachéjme íiye Israél .
44004009	Cunqui íjii sej seri tí'ita'ihua'u se'ɨ́jna jɨme'e ɨ́ tɨ i'i xɨ́'epɨ'ɨn ɨ́ tɨ tiraacɨ́'ɨ a'íjna i teáata'a i tɨ cɨyáaxara'aca'a , setá'aj ráamua'aree a'ij tɨ 'een jɨ́n huarúj .
44004010	’ Ayee tu tejá'amua'ixaate'e mú'ejmi , teajta a'achú pua'améca sej yen huachéjme íiye Israél : A'íjna i teáata'a íiye tɨ huatéjvee , a'ɨ́j pu jɨ́n ari huarúj a'ɨ́jna jɨme'e tɨ'ɨrí rá'antzaahua a'ɨ́jna ɨ́ Jesús ɨ́ Cɨríistu'u tɨ Nazarét é'eme'ecan , a'ɨ́jna ɨ́ sej rá'utatai ɨ́ cúruu jetze . Dios pu ajtahua'a raatatɨ́ste ɨ́ xɨéjniu'ucare'ara'an tɨ́'ij ajtahua'a ruuri á'ara'ani .
44004011	’ A'ɨjna ɨ́ Jesús , a'ii pu a'ɨ́ɨn pú'een “ ɨ́ tetej sej méjca'i ya'uhuá'axɨ mɨ sej chi'ij ájtaahuaca'a . Ayee pu te'irájraa tɨ a'ɨ́ɨn pu'eene'e já'araa ɨ́ tetej tɨ anájca . ”
44004012	Capu hui mé'e ja'atɨ seijre'e tej jetzen arátaca'anen tɨ́'ij Dios ta japua huániuuni . A'ɨ́ɨ pu'u na'a Dios ayén raateájtuaa ɨ́ Jesús itejmi jemi íiyen tej seijre'e íiyen chaanaca japua tej ti Jesús jetze arátaca'anen tɨ́'ij Dios ta japua huániuuni . ― Ayee pu tihua'utá'ixaa a'ɨ́jna ɨ́ Pedro .
44004013	Jé'ecan mú a'ij hua'utaseíj a'ɨ́ɨme ɨ́ teteca . Ayee mú tihuá'axajtaca'a tɨjɨ́n : ― Huá'uca'anisti'i ɨ́ huá'a tzajta'a amɨjna mɨ Pedro , ajta amɨjna mɨ Juan . Majta ráamua'areeri'i tɨjɨ́n mej caí ja'anáj ti'ihuaújmua'ate , majta miyen tɨjɨ́n : ― Camu ti'itɨj jɨ́n titeeté'uuca . Aj mú mi hua'umuájteca'a tɨjɨ́n a'ɨ́ɨ mú jamuan á'ujujhua'ane'e a'ɨ́jna ɨ́ Jesús .
44004014	Majta me'ɨ́jna huaseíj ɨ́ ja'atɨ tɨ huarúj . A'uu pu a'utéveeca'a jamuan a'ɨ́jna ɨ́ Pedro , ajta a'ɨ́jna ɨ́ Juan . A'ɨ́j mú jɨ́n caí a'ij tiu'utaxájtaca'a yee capu ayén ti'ayajna .
44004015	Aj mú mi hua'uta'aíj mej huirácɨɨne a'ujna mej a'iráatei me'ɨ́jna ɨ́ jueesi . Matɨ́'ɨj mi ti'itiúrixáate'ajraa .
44004016	Majta miyen tɨjɨ́n : ― ¿ A'iquí tehuá'aruuren temɨ́ɨme mɨ teteca ? ― Ayee mu'u tiú'urihua'uraca'a . Majta miyen tɨjɨ́n : ― Capu hui rɨ'ɨrí tej tiyen tiraataxáj yee capu ayén ti'ayajna a'iné naíjmi'i ɨ́ mej íiyen a'uchéjme íiyen Jerusalén , a'ɨ́ɨ mú ramua'aree a'ij tɨ ti'itɨj huáruu a'ɨ́jna ɨ́ tevi a'ɨ́jna jɨme'e ɨ́ tɨ tí'icui'ica'a .
44004017	Peru , tej ti caí jaítze'e méjca'i huáyee huá'anamuajra ɨ́ teɨte tzajta'a , tiché'e hua'utá'ijmɨi íjii mej caí ché'e tihuá'a'ixaate'e ɨ́ teɨte me'ɨ́jna jɨme'e niuucajtze'en a'ɨ́jna ɨ́ Jesús . ― Ayee mú tiu'utaú'ixaa .
44004018	Aj mú mi hua'utajé . Majta hua'utá'ijmɨijri'i mej nu'u caí ché'e tihuá'a'ixaate'e ɨ́ teɨte me'ɨ́jna jɨme'e niuucajtze'en ɨ́ Jesús . Majta nu'u caí ché'e miyen tihua'amua'atée ɨ́ teɨte .
44004019	Ajta a'ɨ́jna ɨ́ Pedro , ajta a'ɨ́jna ɨ́ Juan , ayée mú tihua'utá'ixaa tɨjɨ́n : ― Mú'een xu raaxɨ́'epɨ'ɨntaren rujɨ́ɨmua'a tɨ pua'a ayén tiraavíjte'e tej amuá'antzaahuate'en mú'ejmi nusu tej rá'antzaahuate'en a'ɨ́jna ɨ́ Dios .
44004020	A'iné ayée pu hui tiú'ujxe'eve'e tej raataxáj a'ɨ́jna tej teri raaseíj , ajta ɨ́ tej teri ráanamuajri'i .
44004021	Majta me'ɨ́jna ɨ́ jueesi , a'ɨ́ɨ mú mauj hua'utá'ijmɨijri'i , majta hua'utáneeche . Matɨ́'ɨj mi hua'utá'a mej huirácɨɨne me'ɨ́jna jɨme'e mej caí a'ij tirájteuve'eca'a a'ij mej ye'í tihua'ajteá'axɨ'ɨn a'ɨ́jna jɨme'e a'iné naími'i ɨ́ teɨte , a'ɨ́ɨ mú rɨ́'ɨ tiraatá'acare'e ɨ́ Dios me'ɨ́jna jɨme'e a'ij tɨ ti'itɨj huarɨ́j .
44004022	Ajta a'ɨ́ɨn ɨ́ teáata'a tɨ Jesús jetze araújca'ane a'ɨ́jna ɨ́ tɨ huarúj , ayée pu tirájcha'ɨɨca'a a'achú cumu hua'apuate nine'ira'a japuan já'ita'a .
44004023	Matɨ́'ɨj mi hua'utátuaa me'ɨ́jna ɨ́ Pedro , majta me'ɨ́jna ɨ́ Juan . Aj mú mi a'ucɨ́j a'ɨ́ɨme ɨ́ mej huanámi'ihuaca'a . Matɨ́'ɨj mi a'uun a'ará'a a'u mej a'uté'uuca'a a'ɨ́ɨme ɨ́ huá'a'amigustemua'a . Aj mú mi hua'utá'ixa nain a'ij mej ye'í tiu'utaxájtaca'a a'ɨ́ɨme ɨ́ mej ve'ecán jɨ́n títetateí , majta ɨ́ hua'avaujsi .
44004024	Matɨ́'ɨj me'ɨ́n huá'unamuajri'i , aj mú mi naími'i miyen tiraatáhuaviiri'i ɨ́ Dios . Miyen tɨjɨ́n : ― Tavastara'a , mú'ee pej pe'ɨ́n pú'een ɨ́ pej raatétaahuaca'a a'ɨ́jna ɨ́ ta japua , pajta pe'ɨ́jna i chaanaca tej yen japuan seijre'e , pajta mú'ee raateájtuaa ɨ́ jaj ɨ́ tɨ ve'ée . Naíimi'i tɨ́j na'a a'achú tɨ́j pua'amé yen tí'iseijre'e , mú'ee pej nain tiú'utaahuaca'a .
44004025	Mú'ee pej hui piyen tiu'utaxájtaca'a ajca'ihuá'ɨmua pe'ɨ́jna jɨme'e tɨ ayén axɨejniu'uca jetze araújca'ane a'ɨ́jna ɨ́ David teecan , a'ɨ́jna tɨ muavaɨre'eca'a . Ayee pu ra'uyú'uxaca'a tɨjɨ́n : ¿ A'iné mej mi níniu'ucacu a'ɨ́ɨme ɨ́ mej seɨj chuéjra'a japua é'eme'ecan ? Majta ɨ́ teɨte , a'ɨ́ɨ mú tí'imua'ajca me'ɨ́jna jɨme'e tɨ caí ayén te'irájra'ani .
44004026	Rɨ́'ɨ mú u á'uruuren mej mi huateújne'usi'ite'en a'ɨ́ɨme ɨ́ hua'arey íiyen mej seijre'e chaanaca japua . Majta a'ɨ́ɨme ɨ́ mej tihuá'aijte'e ɨ́ teɨte , a'ɨ́ɨ mú tiújseɨre'esin , naími'i ɨ́ mej rájcha'ɨɨre'e a'íjna i tavástara'a , majta a'íjna tɨ án yá'ujra ɨ́ ɨpuari japua . Ayee pu ra'uyú'uxaca'a a'ɨ́jna ɨ́ David teecan .
44004027	’ Ayej xaa ne'u ti'ayajna , a'ɨ́jna ɨ́ Heródes , ajta a'ɨ́jna ɨ́ Póncio Pilato , a'ɨ́ɨ mú hui tiújseɨj íiye chajta'a huá'a jamuan ɨ́ teɨte mej seɨj chuéjra'a japua é'eme'ecan , majta huá'a jamuan ɨ́ mej yéchej íiye Israél . Maújmua'atziite'eca'a a'ij mej tiraatémua'itɨn a'ɨ́jna tɨ muavaɨre'e , a'ɨ́jna ɨ́ Jesús , a'ɨ́jna tɨ caí ja'anáj ti'itɨj jɨ́n auteájturaa mú'eetzi jemi . A'ii pu a'ɨ́ɨn pú'een pej mú'ee án yá'ujra ɨ́ ɨpuari japua .
44004028	Ayee mú che'atá mena'a rɨjcu a'ij pej ye'í amuacaícan tiraaxɨ́'epɨ'ɨntare tɨ ayén tiú'ujxe'eve'e á'ara'ani , tɨ́'ij ayén tiú'urɨni .
44004029	’ Me'ecui xaa ne'u , mú'ee pej ta'ivástara'a , casi'i , pɨ́ mi tí'itaneeche . Taatá'a ɨ́ ca'aníjra'a ɨ́ tatzajta'a itejmi i tej muavaɨre'e tetá'aj hui caí tí'itziɨɨne'e tej tihua'utá'ixaate'en mú'eetzi jetze me'ecan .
44004030	Patá'aj pajta ahua'aca'anen pej pi tihuá'uhuaate'en ɨ́ mej tí'icucui'i . Pajta hua'utaseíjrate'en a'íjna ɨ́ pej jɨ́n peri hua'utá'a mej raayɨ́'ɨtɨhua'an a'íjna jetze me'ecan i Jesús tɨ muavaɨre'e , tɨ caí ja'anáj ti'itɨj jɨ́n auteájturaa mú'eetzi jemi . ― Yee mú tiraatáhuaviiri'i ɨ́ Dios .
44004031	Matɨ́'ɨj me'ɨ́jna jɨ́n miyen huarɨ́j , aj pu'i huateújca'atzɨjxɨ ɨ́ chi'ij mej tzajta'an huiiráte'eca'a . Aj pu'i i huateájturaa ɨ́ huá'a tzajta'a a'ɨ́jna ɨ́ xɨéjniu'ucare'ara'an ɨ́ Dios . A'íjna jetze mú a'ujca'anéecan jɨ́n miyen tihua'utá'ixaa ɨ́ Dios jetze me'ecan . Camu tí'itziɨɨne'eca'a .
44004032	Naíimi'i ɨ́ mej rá'atzaahuate'eca'a , a'ɨ́ɨ mú rɨ́'ɨ tiú'urixaate'ecaa . Camu a'ij tihuá'axajtaca'a seɨj majta seɨj . Majta tiu'uré'ura'a seɨj majta seɨj ɨ́ mej tí'ijcha'ɨɨca'a . Capu ja'atɨ a'atzu ayén ti'ixa me'ɨ́jna jɨme'e yee neetzi pu tí'ine'aa . Metiu'uré'ura'ate micu , a'ɨ́ɨme .
44004033	Majta me'ɨ́n ɨ́ mej tamuáamuata'a japuan hua'apua ará'ase , maúche'e mú tihuá'a'ixaate'eca'a me'ɨ́jna jɨme'e tɨ Dios ajtahua'a raatatɨ́ste ɨ́ xɨéjniu'ucare'ara'an a'ɨ́jna ɨ́ Jesús . A'ɨ́j mú jetze aráujca'anejca'a ɨ́ xɨéjniu'ucare'ara'an ɨ́ Dios huápɨ'ɨ mej mi tihuá'a'ixaate'eca'a . Rɨ́'ɨ mú tihuá'ajcha'ɨɨca'a , seɨj majta seɨj .
44004034	Ajta ayén éene'e , capu ja'anáj ja'atɨ caí a'ij tí'ijviicua'iraca'a a'ɨ́jna jɨme'e naími'i mú tiú'utuaaxɨ a'achú mej caj tí'ijcha'ɨ́jme'eca'a , ti'itɨj chuej , na'ari chi'ij . Aj mú mi miyen huarɨ́j , u mú ye'erájtɨ ɨ́ tumin mej ra'ancuré'a me'ɨ́jna jɨme'e mej tiu'utuáa .
44004035	Aj mú mi tiu'utátui a'ɨ́mej jemi ɨ́ mej tamuáamuata'a japuan hua'apua ará'ase . Majta me'ɨ́n , a'ɨ́ɨme mú huaré'a ɨ́ tumin ɨ́ mej caí a'ij tí'ijviicua'i .
44004036	A'ɨ́j pu jɨ́n ayén tiuju'urɨ́j a'ɨ́jna ɨ́ José , a'ɨ́jna tɨ tí'ivaɨre'eca'a a'ɨ́mej jamuan huáacɨxa'astemua'ame'en ɨ́ Leví teecan . A'uu pu é'eme'ecan a'ɨ́jna ɨ́ José , a'ujna já'ahua'a tɨ ayén téja'arájtehuaa tɨjɨ́n Chipre . Ayee mú majta raatamuá'a tɨjɨ́n Bernabé . A'íjna i niuucari tɨjɨ́n Bernabé , ayée pu huataújmua'a a'íjna tɨjɨ́n Tɨ rɨ́'ɨ tihua'atá'aca a'ɨ́mej ɨ́ mej ruxɨeemɨ́jte'e .
44004037	Seɨ́j pu chuej tícha'ɨɨca'a a'ɨ́jna ɨ́ José . Aj pu 'i ráatuaa . Ajta u ye'erájtɨ a'ɨ́jna ɨ́ tumin . Tɨ'ɨquí a'ɨ́mej huatátui ɨ́ mej tamuáamuata'a japuan hua'apua ará'ase .
44005001	Ajta a'ɨ́ɨn ɨ́ ja'atɨ tɨ ayén ántehuaa tɨjɨ́n Ananias , a'ɨ́ɨ pu seɨ́j chuej huátua a'ɨ́jna jamuan ɨ́ ru'ɨ́j tɨ ayén ántehuaa tɨjɨ́n Safira .
44005002	Ajta a'ɨ́jna ɨ́ Ananias , ayée pu tiu'utaújseijrataca'a tɨ nain e'erájtɨɨ ɨ́ tumin . Mɨ ajta caí , capu . Je'icáca pu huateájtuaa ɨ́ tumin ɨ́ ru jemi . Ajta tɨ títuraaveca'a , a'ɨ́j pu huatátui a'ɨ́mej ɨ́ mej tamuáamuata'a japuan hua'apua ará'ase . Ajta nain pu aumua'areereca'a a'ɨ́jna ɨ́ 'ɨ́ita'a .
44005003	Aj pu 'i ayén tiraata'ixaa a'ɨ́jna ɨ́ Pedro tɨjɨ́n : ― Ananias , ¿ a'iné 'een jɨme'e paraatá'a tɨ a'ɨ́ɨn tiyaaru'u timuaata'aíjte'en ɨ́ muá'a tzajta'a ? Mú'ee pej hui ráacuanamua ɨ́ xɨéjniu'ucare'ara'an ɨ́ Dios pe'ɨ́jna jɨme'e ɨ́ pej je'icáca huateájtuaa ɨ́ tumin ɨ́ pej raamuá'itɨ pe'ɨ́jna jɨme'e ɨ́ chuej ɨ́ pej ráatuaa .
44005004	¿ Ni caí mú'eetzi a'aaca'a patɨ́'ɨj caí xɨ ráatuaa ? Ajta , patɨ́'ɨj raatuá , ¿ ni caí a'ij tí'irɨ'ɨristaca'a pej tiu'unájchi nain jɨme'e , capej a'ij pena'a ? ¿ A'iné pej pi tiu'umuá'aj pe'ɨ́jna jɨme'e ? Capej a'ɨ́mej pɨ́tiú'ucuanamua ɨ́ teteca , sino a'ɨ́j pej pɨ́tiú'ucuanamua ɨ́ Dios . ― Ayee pu tiraata'ixaa a'ɨ́jna ɨ́ Pedro .
44005005	Tɨ́'ɨj ráanamuajri'i a'ɨ́jna ɨ́ niuucari , aj pu'i á e'erájve á vejli'i a'u tɨ e'era'ɨ́ɨcajme a'ɨ́jna ɨ́ Pedro . Tɨ'ɨquí huamɨ́'ɨ a'ɨ́jna ɨ́ Ananias . Majta naími'i ɨ́ mej ráanamuajri'i a'ij tɨ ti'itɨj huarɨ́j , jé'ecan mú tiu'utátziɨn .
44005006	Aj mú mi seica á e'iré'ene mej teteca mej teemua . Matɨ́'ɨj mi ra'iré'e'ijcataca'a ti'itɨj jɨme'e , cɨ́ɨxuri . Matɨ́'ɨj mi yá'utɨɨ . Matɨ́'ɨj mi ra'avá'ana .
44005007	Teuumé'eca a'achú cumu huaíca hora , Aj pu 'i a'ɨ́ɨn u a'atanéj a'ɨ́jna ɨ́ ɨ́ra'ara'an a'ɨ́jna tɨ huamɨ́'ɨ . Capu ti'itɨj mua'areereca'a a'ɨ́jna a'ij tɨ ti'itɨj huarɨ́j .
44005008	Aj pu 'i ayén tiraata'íhua'uri'i a'ɨ́jna ɨ́ Pedro tɨjɨ́n : ― Patá'aj hui naatá'ixaate'en , ¿ ni qui seráatuaa se'ɨ́jna ɨ́ chuej ? ¿ Ni qui siyen tira'ancuré'a ɨ́ tumin se'ɨ́jna jɨme'e ɨ́ chuej sej ráatuaa ? Aj pu 'i ayén tiraata'ixaa a'ɨ́jna ɨ́ 'ɨ́ita'a tɨjɨ́n : ― ¡ Jee ! Teráatuaa .
44005009	Aj pu 'i a'ɨ́ɨn Pedro ayén tiraata'ixaa tɨjɨ́n : ― ¿ A'iné 'een jɨ́n naími'i siyen tirú'umua'areereca'a sej si siyen ráaruu ɨ́ xɨéjniu'ucare'ara'an ɨ́ Dios sej si siyen tiráacuanamuan ? Casi'i , á mú e'evé'eca'arajna a'ɨ́ɨme ɨ́ mej meri á e'evé'eju'un . A'ɨ́ɨ mú u ye'avá'ana ɨ́ á'acɨn . A'ɨ́ɨ mú hui majta muá'atɨni mú'eetzi , micu .
44005010	Tɨ́'ɨj ayén tiu'utaxájtaca'a a'ɨ́jna ɨ́ Pedro , aj pu 'i á e'erájve a'utɨ́ e'era'ɨ́ɨcajme . Ajta pu a'ɨ́ɨn huamɨ́'ɨ a'ɨ́jna ɨ́ 'ɨ́ita'a . Aj mú mi uteájrupi a'ujna chi'ita a'ɨ́ɨme ɨ́ teemua , matɨ́'ɨj raaseíj tɨjɨ́n pu'uri mɨ'ɨchi . Aj mú mi ru'irájchui . Majta á'iyen u ye'avá'ana a'u mej ye'etéete ɨ́ cɨ́na'ara'an .
44005011	Majta naími'i ɨ́ mej rá'atzaahuate'eca'a , majta ɨ́ seica a'achú mej pua'amé ɨ́ mej ráamua'areeri'i , naími'i mú tiu'utátziɨn temua'a naa .
44005012	Majta me'ɨ́n ɨ́ mej tamuáamuata'a japuan hua'apua ará'ase , jeíhua mú miyen tiú'uruu mej mi hua'utaseíjrate'en ɨ́ teɨte mej Dios jetze araújca'ane . Majta ɨ́ mej té'atzaahuate'eca'a , a'ɨ́ɨ mú tiújseɨj a'ujna já'ahua'a mej miyen tejé'emua'amua tɨjɨ́n tɨ Salomón e'evé'echi'ive'e .
44005013	Ajta capu ja'atɨ á'uca'anejca'a tɨ ajteáxɨɨre a'ɨ́mej jamuan a'ujna tɨ e'ejtéchi'ivi'i . Capu amɨ́n a'ij , a'ɨ́ɨme ɨ́ seica , rɨ́'ɨ mú tihuá'ajcha'ɨɨca'a a'ɨ́mej ɨ́ mej té'atzaahuate'eca'a .
44005014	A'ɨ́j mú jɨ́n , té'antzaahua jeíhua ɨ́ teɨte , teteca , majta 'uuca . Mu'uri jaítze'e mu'iicáa ɨ́ mej rá'atzaahuate'eca'a me'ɨ́jna ɨ́ tavástara'a .
44005015	Majta mi autéjhuii mej hua'irájtɨni ɨ́ mej tí'icucui'i ɨ́ caaye jetze . Caama japua mú huá'ujtuaa , majta itari japua . Ayee mú huá'uruu . Ayee mú tí'imua'astɨ́ tɨjɨ́n tɨ pua'a nu'u cɨéenime'ara'an a'ɨ́jna ɨ́ Pedro huá'a japua tanén a'ɨ́mej ɨ́ mej tí'icucui'i .
44005016	Jéihua mú majta curé'ecɨjxɨ ɨ́ teɨte mej a'ɨmuá antachéejmee . A'ɨ́mej mú u e'eráavi'itɨ ɨ́ mej tí'icucui'i , majta ɨ́ mej huá'a tzajta'a seijre'e ɨ́ tiyaaru'u . Naíimi'i mú huarúj .
44005017	Matɨ́'ɨj mi huá'anchueere jeíhua a'ɨ́jna tɨ tihuá'aijte'e u teyujta'a , majta a'ɨ́ɨme ɨ́ mej huá'a jamuan á'ujujhua'ane'e a'ɨ́ɨme ɨ́ Saduceos .
44005018	A'ɨ́j mú jɨ́n hua'uvívi'i a'ɨ́mej ɨ́ mej tamuáamuata'a japuan hua'apua ará'ase . Matɨ́'ɨj mi hua'iteáana u carcel .
44005019	Tɨ'ɨquí tɨ́ca'ɨmua seɨj á e'iré'ene . Tɨ'ɨquí te'entacú a'ɨ́jna a'u tɨ é'epueerta . A'ɨ́ɨ pu a'ɨ́ɨn pú'een ɨ́ tɨ tí'ivaɨre'e u ta japua Dios tɨ é'eseijre'e . Aj pu 'i a'ɨ́ɨn hua'iráavi'itɨ .
44005020	Tɨ'ɨquí ayén tihua'utá'ixaa tɨjɨ́n : ― Sericu , setá'aj se'uun a'utéhuiixɨ'ɨn a'u tɨ e'eráyaujta'a já'ita'a u teyujta'a . Setá'aj hui hua'utá'ixaate'en ɨ́ teɨte nain jɨme'e a'íjna i niuucari tɨ jɨ́me'en Dios tihua'utá'uuni'i . ― Ayee pu tihua'utá'ixaa a'ɨ́jna ɨ́ ja'atɨ .
44005021	Matɨ́'ɨj mi miyen huarɨ́j . Tapuá'arijme'eca mú u a'uteájrupi u teyujta'a . Aj mú mi autéjhuii mej tihua'utá'ixaate'en ɨ́ teɨte . Majta a'ɨ́ɨme ɨ́ mej tihuá'aijte'e u teyujta'a , majta ɨ́ mej jamuan á'ujujhua'ane'e , matɨ́'ɨj me'uun a'ará'a , mehua'uta'aíjtaca'a mej tiújseɨre'en ɨ́ hua'ajueesi , majta naíjmi'i ɨ́ huá'avaujsimua'a , ɨ́ mej me'uun a'uchéjme a'ujna Israél . Matɨ́'ɨj mi hua'uta'aíjtaca'a mej hue'irávi'itɨn me'újna a'u mej nu'u aiteánami'ihuaca'a a'ɨ́ɨme ɨ́ mej tamuáamuata'a japuan hua'apua ará'ase .
44005022	Matɨ́'ɨj mi a'ucɨ́j seica ɨ́ hua'axantaarustemua'a . Aj mú mi me'uun a'uré'ene a'ujna carcel . Mɨ́ ajta caí capu anú'ujajé'ej ja'atɨɨtaca'a , majta a'uré'acɨ mej mi miyen tihua'utá'ixaate'en .
44005023	Miyen tɨjɨ́n : ― Ayee tu éeni'icɨ'e tena'a ráateu ɨ́ carcel , temua'a pu naa te'iteánami'ihuaca'a . Majta mú racha'ɨɨca'a temua'a naa ɨ́ xantaaru'u . Tetɨ́'ɨj te'entacú , capu anú'ujé'ej ja'atɨɨtaca'a . ― Yee mu'u tiu'utaxájtaca'a .
44005024	Tɨ́'ɨj ráanamuajri'i a'ɨ́jna ɨ́ capitán tɨ jɨ́n tí'ivaɨre'e u teyujta'a , majta ɨ́ mej vivejmé'en jɨ́n títetaté'eca'a u teyujta'a , capu a'ij tihuá'arɨ'ɨriste'eca'a a'ij mej ye'í tiu'utaxáj . Jéihua mú tiú'urihua'uraca'a a'ij tɨ té'ara'ani .
44005025	Aj pu 'i seɨj á e'iré'ene . Aj pu 'i hua'utá'ixa tɨjɨ́n : ― Casi'i , a'ɨ́ɨme ɨ́ teteca ɨ́ sej hui mú'een hua'iteáana , a'úu mú anú'uhuaté'uu u teyujta'a . Metihuá'amua'ate ɨ́ teɨte .
44005026	Ajtá'i á'iyen a'ɨ́ɨn á'uraa a'ɨ́jna ɨ́ capitán , seica jamuan ɨ́ mej ravaɨre'e . Matɨ́'ɨj mi huaja'uvé'evi'itɨ . Camu ca'anéeri jɨ́n a'iné mehuá'atziɨɨne'eca'a ɨ́ teɨte . Ayee mú tí'imua'astɨ́ tɨjɨ́n tɨ pua'a mehuá'uteátu'asixɨ'ɨn tetej jɨme'e .
44005027	Matɨ́'ɨj huaja'uvé'evi'itɨ , aj mú mi hua'uta'aíjtaca'a mej huataújseijrata a'ɨ́mej jemi ɨ́ mej títetateí jueesi jɨme'e mej mi me'ɨ́n tihua'uta'íhua'u ɨ́ mej tí'aijta u teyujta'a .
44005028	Aj pu 'i ayén tihua'utá'ixaa a'ɨ́jna tɨjɨ́n : ― Teen tu amuaatá'ijmɨijri'i sej caí ché'e siyen tihuá'amua'ate ɨ́ teɨte se'ɨ́jna jetze me'ecan ɨ́ Jesús . ¿ Ni siyen huarɨ́j mú'een ? Caxu xaa ne'u siyen huarɨ́j . Seuche'e xu tihuá'amua'ate nainjapua íiyen Jerusalén . Seajta siyen ta jetze tí'ijpua'ajte'e itejmi tɨjɨ́n teen tu te'ɨ́ɨn pú'een ɨ́ tej raajé'ica te'ɨ́jna ɨ́ tevi . ― Ayee mú tihua'utá'ixaa .
44005029	Ayee pu 'i tiu'utaniú a'ɨ́jna ɨ́ Pedro , majta ɨ́ seica . Miyen tɨjɨ́n : ― Ruxe'eve'e tej rá'antzaahuate'en ɨ́ Dios . Capu ayén tiú'ujxe'eve'e tej mú'eetzi ántzaahuate'en mɨ sej i'i teteca .
44005030	A'ɨjna tɨ hua'aDioj ɨ́ tavaújsimua'a teeca , a'ɨ́ɨ pu hui ajtahua'a raatatɨ́ste ɨ́ ruxɨ́ejniu'uca a'ɨ́jna ɨ́ Jesús tɨ ij ruuri á'ara'ani . ’ Mɨ́ seajta mú'een , seraajé'ica . Ayee xu hui tirá'utatai cɨyej jetze .
44005031	Dios pu a'án yá'ujra ɨpuari japua rurɨ'ɨríinta'a pújme'en . Ajta a'ɨ́jna jɨ́n antiújmua'areere já'araa tɨ amuacaí á'ara'ani , ajta tɨ huá'a japua huániuuni ɨ́ teɨte . Ayee pu ráaruu ɨ́ Dios tɨ́'ij a'ɨ́ɨn hua'utá'an a'ɨ́mej ɨ́ mej Israél jetze ajtéme'ecan ɨ́ mej ahuaújca'anen mej mi seɨcɨé tiú'umua'ati ɨ́ Dios jemi , ajta tɨ́'ij a'ɨ́ɨn tihua'utá'uuni'i ɨ́ mej jɨ́n auteájturaa ɨ́ Dios jemi .
44005032	’ A'ij tu huaseíj iteen , ajta ayén che'atá na'a a'ɨ́jna ɨ́ xɨéjniu'ucare'ara'an ɨ́ Dios , a'ɨ́ɨ pu raatéxajtan . A'ii pu a'ɨ́ɨn pú'een ɨ́ tɨ Dios raata'íteca'a tɨ huateáturan a'ɨ́mej tzajta'a ɨ́ mej rá'atzaahuate'e ɨ́ Dios . ― Ayee pu tihua'utá'ixaa .
44005033	Matɨ́'ɨj ráanamuajri'i a'íjna , jé'ecan mú huataníniu'ucacuca'a . A'ɨ́j mú jɨ́n miyen tí'ijxe'eve'eca'a mej huá'ucui'ini .
44005034	Aj pu 'i seɨj á a'utéechaxɨ tɨ ayén ántehuaa tɨjɨ́n Gamaliel . Fariseo pu pú'eene'e a'ɨ́jna . A'ɨ́ɨ pu tihuá'amua'atehua'a ɨ́ yu'uxari jetze . Naíimi'i mú rɨ́'ɨ tirájcha'ɨɨca'a me'ɨ́jna ɨ́ Gamaliel . Aj pu 'i a'ɨ́ɨn tiu'uta'aíjtaca'a mej hue'irávi'itɨn a'ɨ́mej ɨ́ teteca .
44005035	Aj pu 'i ayén tihua'utá'ixaa a'ɨ́mej ɨ́ mej tí'aijta : ― Mú'een teteca sej íiyen a'uchéjme Israél , rɨ́'ɨ xu'u a'ij sej ye'í huá'uruuren a'ímej i teteca .
44005036	Xu'uri hui ra'utámua'areeri'i , tɨ ari á'atee tɨ seɨj huanéj tɨ ayén ántehuaaca'a tɨjɨ́n Teudas . Ayee pu hui té'ujtzaahuate'eca'a tɨjɨ́n jé'ecan pu ruxe'eve'e . Seica mú majta jamuan á'ujujhua'ane'e . Ayee mú ará'axcaa a'achú cumu muáacua ciento ɨ́ teteca . Aru meraajé'ica me'ɨ́jna ɨ́ ja'atɨ . Majta ɨ́ mej jamuan á'ujujhua'ane'e , seica mú curé'itixɨ . Capu ti'itɨj a'ij tiraatévaɨ a'ɨ́jna ɨ́ Teudas .
44005037	’ Ajtahua'a hui seɨj huanéj , a'ɨ́jna ɨ́ Judás tɨ Galilea é'eme'ecan . Aj pu 'i huataseíjre a'ɨ́jna matɨ́'ɨj hua'uté'itɨee ɨ́ teɨte . A'ɨ́ɨ pu huaja'uví'itɨ mu'iicáca mej mi jamuan á'ujujhua'ane'en . Majta mú hui raajé'ica . Majta ɨ́ mej jamuan á'ujujhua'ane'e , a'ɨ́ɨ mú a'ucɨ́jxɨ .
44005038	’ A'ɨ́j nu jɨ́n niyen tejá'amua'ixaate'e ne'ɨ́jna jɨme'e a'ij mej ye'í rɨcɨ . Caxu hui huá'ajeeve se'íime i teteca . Miché'e huirácɨɨne , a'iné tɨ pua'a rujɨ́ɨmua'a mena'a miyen tirájteu , naími'i pu tejá'uvaɨjtzi .
44005039	Na'ari caí tɨ pua'a me'ɨ́jna jetze araújca'ane ɨ́ Dios mej miyen rɨcɨ , capu ra'antipuá'ajte'esin . Rɨ́'ɨ xu'u hui sej si caí se'ɨ́jna ne'usi'ite'e ɨ́ Dios , setá'aj caí huáapua'a rátese'e se'ɨ́jna ɨ́ Dios . ― Ayee pu tiu'utaxájtaca'a a'ɨ́jna ɨ́ Gamaliel .
44005040	Naíimi'i mú rá'antzaahua . Aj mú mi a'ɨ́mej huatajé ɨ́ mej tamuáamuata'a japuan hua'apua ará'ase . Majta hua'utéevajxɨ . Majta hua'utá'ijmɨijri'i mej nu'u caí ché'e tihuá'a'ixaate'e ɨ́ teɨte Jesús jetze me'ecan . Aj mú mi hua'utátuaa .
44005041	Majta me'ɨ́n ɨ́ mej tamuáamuata'a japuan hua'apua ará'ase , matɨ́'ɨj mi huiráacɨ a'ujna a'u mej e'iráte'eca'a a'ɨ́ɨme ɨ́ hua'ajueesi . Jé'ecan mú huataújtemua'ave me'ɨ́jna jɨme'e tɨ a'ɨ́ɨn Dios ayén tihua'utá'a mej miyen rajpuaíitzi muá'araa me'ɨ́jna jetze me'ecan ɨ́ Jesús .
44005042	Mɨ majta , camu xaa ne'u raatapuá'ajtaca'a mej caí ché'e miyen rɨjca . Nain tújca'ari tzajta'a , a'ɨ́ɨ mú tihuá'amua'atehua'a ɨ́ teɨte . A'ɨ́ɨ mú tihuá'a'ixa'atehua'a tɨ a'ɨ́ɨn Dios án yá'ujra ɨ́ ɨpuari japua a'ɨ́jna ɨ́ Jesús . Ayee mú tihuá'a'ixa'atehua'a me'újna teyujta'a , majta me'újna huá'aache .
44006001	Majta , mu'uri jaítze'e mu'iicáa a'ɨ́ɨme ɨ́ mej té'atzaahuate'eca'a . Majta seica ɨ́ mej raayɨ́'ɨtɨhua'a ɨ́ hua'aniuuca a'ɨ́ɨme ɨ́ griego , a'ɨ́ɨ mú autéjhuii mej tiníniu'ucacun . Mehuá'ajaaxɨejvi'iraca'a a'ɨ́mej ɨ́ mej raayɨ́'ɨtɨhua'a ɨ́ hua'aniuuca ɨ́ mej Israél jetze ajtéme'ecan . Miyen tɨjɨ́n : ― Matɨ́'ɨj tiu'urá'ura'asin ɨ́ tɨ tí'icua'iri'i tɨ́j na'a nain xɨcaj tzajta'a , camu hui tihua'uré'a'aca ɨ́ ucarijse mej ruséxu'ijmé'e á'ujujhua'an , ɨ́ mej raayɨ́'ɨtɨ ɨ́ hua'aniuuca a'ɨ́ɨme ɨ́ griego . ― Ayee mú tiu'utaxájtaca'a .
44006002	Aj mú mi huá'ajseɨj a'ɨ́ɨme ɨ́ mej té'atzaahuate'e . Matɨ́'ɨj mi miyen tihua'utá'ixaa a'ɨ́mej ɨ́ mej tamuáamuata'a japuan hua'apua ará'ase tɨjɨ́n : ― Capu hui raavíjte'e tej tiyen tiyá'uhua'anan tej tihua'utá'ixaate'en ɨ́ teɨte Jesús jetze me'ecan tej ti tihua'umín ɨ́ meesa japua .
44006003	’ Casi'i ta'ihuaamua'a , setá'aj hui arahua'apuáca avé'ehuauni ɨ́ teteca mú'ejmi mej jetze ajtéme'ecan . Setá'aj hua'avé'ejajpuaxɨ'ɨn ɨ́ mej rɨ́'ɨ mé tite'umuámua'aree ɨ́ teɨte . Ayee pu hui tiú'ujxe'eve'e tɨ a'ɨ́ɨn xɨéjniu'ucare'ara'an ɨ́ Dios huateáturan a'ɨ́mej jemi seɨj ajta seɨj temua'a naa . Ajta ayén tiú'ujxe'eve'e mej rú'umua'areere . Ten tu tiyen tihuá'ijcate'en te'ɨ́jna jɨme'e .
44006004	’ Teajta iteen , teuche'e tu tiyen rɨ́'ɨ titeejú'u tá'aju'un te'ɨ́jna jɨme'e tej raatáhuavii ɨ́ Dios , teajta tihua'utá'ixaate'esin ɨ́ teɨte ɨ́ niuucari jɨme'e . ― Ayee mú tihua'utá'ixaa .
44006005	A'ii pu hua'aránajcheca'a naíjmi'ica ɨ́ teɨte . Matɨ́'ɨj mi hua'avé'ehuau a'ɨ́mej ɨ́ Esteban , a'ɨ́jna tɨ jeíhua rá'atzaahuate'eca'a ɨ́ Dios . Ajta a'ɨ́ɨn xɨéjniu'ucare'ara'an huateájturaa jemin huápɨ'ɨ . Majta mú me'ɨ́jna avé'ehuau me'ɨ́jna ɨ́ Felipe , majta me'ɨ́jna ɨ́ Prócoro , majta me'ɨ́jna ɨ́ Nicanor . Seica mú majta avé'ehuau . Ayee mú ánte'arua tɨjɨ́n Timón , ajta a'ɨ́jna ɨ́ Parmenas , ajta a'ɨ́jna ɨ́ Nicolás . A'ii pu a'ɨ́ɨn pú'een ɨ́ tɨ Antioquía é'eme'ecan . Ajta , a'ɨ́ɨ pu amuacaí rá'antzaahua ɨ́ hua'aye'ira a'ɨ́ɨme ɨ́ mej Israél jetze ajtéme'ecan .
44006006	Matɨ́'ɨj mi huaja'uví'itɨ a'u mej a'uté'uuca'a a'ɨ́ɨme ɨ́ mej tamuáamuata'a japuan hua'apua ará'ase . Aj mú mi me'ɨ́n raatáhuaviiri'i ɨ́ Dios . Matɨ́'ɨj mi antiújmua'aréere muá'araa me'ɨ́jna jɨme'e mej nu'u hua'utévaɨre'en a'ɨ́mej ɨ́ mej tamuáamuata'a japuan hua'apua ará'ase .
44006007	Jéihua mú ráanamuajri'i ɨ́ niuucari a'ɨ́ɨme áa mej vejli'i antachéejmee , majta ajca'ihuá'ɨmua mej antachéejmee , majta a'ɨmuá mej a'uchéjme , naími'i mú ráanamuajri'i . Majta ɨ́ teɨte ɨ́ mej huá'a jamuan á'ujujhua'ane'e a'ánna Jerusalén , jeíhua mú huatámu'iireca'a . Majta me'ɨ́n ɨ́ mej títetaté'eca'a u teyujta'a , mu'iitɨ́ mú rá'antzaahua ɨ́ niuucari .
44006008	Ajta a'ɨ́jna ɨ́ Esteban , jeíhua pu rá'atzaahuate'eca'a ɨ́ Dios , ajta jeíhua pu Dios jetze aráujca'anejca'a . A'ɨ́j pu jɨ́n hua'utaseíjra ɨ́ teɨte a'ij mej ye'í rɨ́'ɨ tiraatá'an ɨ́ Dios .
44006009	Majta mú seica á e'iré'ene mej mi raataxáj ti'itɨ́j tɨ caí xɨ́'epɨ'ɨn . A'ii mú a'ɨ́ɨn pú'een ɨ́ mej seɨ́j jetze é'eme'ecan u teyujta'a , mej miyen ratamuá'amua tɨjɨ́n hua'ateyuu ɨ́ mej huatétuiihuaca'a . A'ɨ́ɨ mú a'ɨ́ɨn pú'een ɨ́ mej Israél jetze huanéj . A'uu mú é'eme'ecan a'ujna já'ahua'a Cirene , majta seica a'ujna já'ahua'a chajta'a tɨ ayén téja'arájtehuaa tɨjɨ́n Alejandria . Seica mú majta me'uun é'eme'ecan a'ujna já'ahua'a Cilicia , majta seica u Asia . Matɨ́'ɨj mi autéjhuii mej tirá'ixaate'en me'ɨ́jna ɨ́ Esteban .
44006010	Aru camu a'atzu raatéemua'itɨ a'iné a'ɨ́j pu jetze aráujca'anejca'a ɨ́ xɨéjniu'ucare'ara'an ɨ́ Dios . Ajta jaítze'e pu rú'umua'areereca'a a'ɨ́jna ɨ́ Esteban mecaí a'ɨ́ɨme .
44006011	Matɨ́'ɨj mi miyen huarɨ́j avíitzi'i jɨme'e . Seica mú huatajé . Aj mú mi hua'uta'aíj mej tiraaxájtzi'i tɨjɨ́n : “ Tu'uri ráanamuajri'i tɨ a'ɨ́ɨn a'ij pua'a tiraataxájtaca'a a'ɨ́jna ɨ́ Moisés , ajta ɨ́ Dios . ”
44006012	Ayee mú huá'uruu mej huá'aniniu'ucaste ɨ́ teɨte , majta ɨ́ hua'avaujsi , majta ɨ́ mej tihuá'amua'atehua'a ɨ́ yu'uxari jetze . Matɨ́'ɨj mi raatéevi'i ɨ́ Esteban . Matɨ́'ɨj me'uun ya'uví'itɨ a'ɨ́mej jemi ɨ́ rujuéesi .
44006013	Majta seica mú avé'ehuau ɨ́ mej miyen tí'ihua'itaca'a tɨjɨ́n : ― Tɨ́'ɨj pɨ́ na'a nain xɨca tzajta'a , a'ii pu hui a'ij pua'a ti'ixa a'ɨ́jna ɨ́ teyuu , ajta ɨ́ yu'uxari .
44006014	Tu'uri tiyen tiráanamuajri'i tɨ a'ɨ́ɨn ayén tiu'utaxájtaca'a tɨ nu'u tiraatá'uuna a'ɨ́jna ɨ́ teyuu a'ɨ́jna ɨ́ Jesús tɨ Nazarét é'eme'ecan , ajta tɨ nu'u tá'ari'i ɨ́ taye'irá ɨ́ tɨ taatá'a a'ɨ́jna ɨ́ Moisés teecan tɨ raateájtuaa . ― Ayee mú tiu'utaxájtaca'a .
44006015	Aj mú mi ca'anín jɨ́n ra'aráaseij naími'i ɨ́ hua'ajueesi . Ayee mú ra'utaseíj cumu tɨ tétaave'en ɨ́ néerime'ara'an a'ɨ́jna ɨ́ Esteban . Yee pu éene'e tɨ́j néerime'ara'an ɨ́ seɨj ɨ́ xɨéjniu'ucari tɨ tí'ivaɨre'e u ta japua ɨ́ Dios jemi .
44007001	Aj pu 'i ayén tiraata'íhua'uri'i a'ɨ́jna tɨ tí'aijta u teyujta'a tɨjɨ́n : ― ¿ Ni ayén ti'ayajna ?
44007002	Aj pu 'i ayén tiu'utaniú a'ɨ́jna ɨ́ Esteban . Ayen tɨjɨ́n : ― Xáanamuajri'i , ne'ihuaamua'a , seajta mú'een , nevaújsimua'a . Tɨ́'ɨj caí xɨ a'ɨ́ɨn Abraham u a'ará'a a'ujna já'ahua'a tɨ ayén téja'arájtehuaa tɨjɨ́n Harán , tɨ́'ɨj auj a'uun a'utéveeca'a a'ujna já'ahua'a tɨ ayén téja'arájtehuaa tɨjɨ́n Mesopotamia , Dios pu hui huataseíjre ɨ́ jemin ɨ́ Abraham . A'ɨjna ɨ́ Dios , ayée pu seijre'eca'a cumu mej témaxcava'ara'an .
44007003	Ayee pu a'ɨ́ɨn Dios tiraata'ixaa tɨjɨ́n : “ Huirájra'a ayujna aché . Majta muá'ateɨtestemua'a , capej huá'avi'itɨ sino miché'e miyen 'eene'en ayujna . Seɨ́j nu muaataseíjrate'esin ɨ́ chuej pej japuan seíire'e pua'amé . Patá'aj á'ura'ani pe'újna . ” Ayee pu tiraata'ixaa .
44007004	’ Aj pu 'i a'ɨ́ɨn Abraham huirájraa a'ujna Mesopotamia . Ayee pu ajta téja'arájtehuaa tɨjɨ́n Caldea . Tɨ'ɨquí a'uun a'ará'a a'ujna u Harán . A'atzu hui á'ateevi'ica , tɨ'ɨqui a'ɨ́ɨn huamɨ́'ɨ ɨ́ táàtajra'an a'ɨ́jna ɨ́ Abraham . Aj pu 'i Dios raata'aíj a'ɨ́jna ɨ́ Abraham tɨ nu'u huiirájra'ani a'ujna u Harán tɨ́'ij á'ura'ani a'íjna chuéjra'a japua sej yen japuan a'uchéjme íjii .
44007005	Capu seɨj chuej raacɨ́'ɨ a'ɨ́jna ɨ́ Abraham , ni cɨ́j caj a'u tɨ e'ehuaújchejte'en tɨ́'ij a'ɨ́ɨn ayén tiraataxáj a'ɨ́jna jɨme'e yee neetzi pu ne'áa ɨ́ chuej . Ajta a'ɨ́ɨn te'ataújratziiri'i ɨ́ Dios tɨ chuej raatá'an . Ajta ayén tiraata'ixaa tɨjɨ́n : “ Tɨ́'ɨj nu'u huámɨ'ɨni a'ɨ́jna ɨ́ Abraham , a'ɨ́mej pu cɨ'ɨti ɨ́ yaújmua'ame'en . ” Capu hui amɨ́n a'ij tɨ ajta caí títɨ'ɨríjmua'a a'ɨ́jna ɨ́ Abraham a'ájna xɨcájra'a jetze tɨ́'ɨj Dios jetzen ayén te'ataújratziiri'i .
44007006	’ Ayee pu ajta tiraata'ixaa tɨjɨ́n : “ Muá'ahuaacɨxa'astemua'a mú me'uun a'uté'e muá'aju'un seɨ́j chuéjra'a japua a'u mej caí é'eme'ecan . Majta a'ɨ́ɨme ɨ́ mej tí'aijta a'ujna , a'ɨ́ɨ mú tíhua'uta'aíjte'esin mej tiu'umuárɨ'en puaíjtzi jɨme'e . Majta a'ij pua'a tihua'ajéeve muá'aju'un . Muá'ateeri a'achú cumu muáacua ciento nine'ira'a mej rajpuaíitzi muá'aju'un .
44007007	’ Nee nu hui neajta niyen huá'aruuren mej mi miyen che'atá mena'a tirajpuaíitzi muá'ara'ani a'ɨ́ɨme ɨ́ mej a'ij pua'a tihua'ajéeve muá'aju'un , ché'e ti'itɨj jɨme'e nicu . Aj mú mijtá'i huiráaju'un a'ɨ́ɨme ɨ́ a'ahuáacɨxa'astemua'a me'újna . Majta me'ɨ́n miijmu naatévaɨre'e íiye a'u pej á'uca . ” Ayee pu hui tiraata'ixaa ɨ́ Dios a'ɨ́jna ɨ́ Abraham teecan .
44007008	’ Aj pu 'i Dios raatá'a a'ɨ́jna ɨ́ Abraham ti'itɨj tɨ jɨ́n ráamua'aree tɨ Dios ruseɨ́j te'ataújratziiri'i tɨ nu'u chuej ráacɨ'ɨti . A'ii pu a'ɨ́ɨn pú'een ɨ́ mej ra'antisí'iche ɨ́ runavij ɨ́ ta'antiújvi'i ɨ́ mej jetzen sea'araca . A'ɨ́j pu jɨ́n tɨ́'ɨj teuumé'eca a'achú cumu aráhuaica xɨcaj tɨ huanú'ihuaca'a ɨ́ yaujra'an ɨ́ Abraham , ayée pu ráaruu ɨ́ ruyauj tɨ ayén ántehua'aca'a tɨjɨ́n Isaac . Ajta a'ɨ́jna ɨ́ Isaac , ayée pu che'atá na'a ráaruu a'ɨ́jna ɨ́ ruyauj tɨ ayén ántehua'aca'a tɨjɨ́n Jacobo . Ajta a'ɨ́ɨn ɨ́ Jacobo , ayée che'atá na'a huá'uruu a'ɨ́mej ɨ́ ruyaujmua'a , ɨ́ mej tamuáamuata'a japuan hua'apua ará'axcaa , ɨ́ mej jee tavaújsimua'a pú'een .
44007009	’ Majta a'ɨ́ɨme ɨ́ tavaújsimua'a , jé'ecan mú rá'anchueere seɨ́j ɨ́ ru'ihuaara'a tɨ ayén ántehua'aca'a tɨjɨ́n José . A'ɨ́ɨ mú ráatuaa ɨ́ ru'ihuaara'a . Aj mú mi seica ya'uví'itɨ seɨ́j chuéjra'a japua tɨ ayén téja'arájtehuaa tɨjɨ́n Egipto . Ajta Dios pu raatévaɨ a'ɨ́jna ɨ́ José .
44007010	Dios pu nu'u raatévaɨ tɨ ij caí ché'e rajpuaíitzi á'ara'ani . Dios pu jetze aráujca'anejca'a a'ɨ́jna ɨ́ José tɨ ij a'ɨ́ɨn rú'umua'areere temua'a naa . Ajta Dios pu raatá'a a'ɨ́jna ɨ́ José tɨ a'ɨ́ɨn jeíhua rɨ́'ɨ rá'aseijrate'e a'ɨ́jna ɨ́ rey , ɨ́ mej miyen raatamuá'a tɨjɨ́n Faraón . A'ɨ́j pu jɨ́n antiújmua'areereca'a a'ɨ́jna ɨ́ José a'ɨ́jna jɨme'e tɨ tiu'uta'aíjta tɨ́j na'a nainjapua a'uun tɨ huatacá'a u Egipto , ajta a'ujna a'u tɨ é'echejca'a a'ɨ́jna ɨ́ rey .
44007011	’ Aj pu 'i jeíhua tujri huatéxuaavireca'a a'ujna u Egipto , ajta íiye a'u mej é'echejca'a a'ɨ́mej ɨ́ tavaújsimua'acɨ'ɨ . Ayee pu téja'arájtehuaa tɨjɨ́n Canaán ayajna , a'íjna chuéjra'a japua íiye a'utejé'eseijre'e . Jéihua mú hui rajpuaíitzi muá'araa ɨ́ teɨte . Capu xuaavi'ica'a ti'itɨj mej huácua'ani .
44007012	’ Tɨ'ɨquí ayén tiú'unamuajri'i a'ɨ́jna ɨ́ Jacobo tɨjɨ́n a'úu pu nu'u é'exuaavi ɨ́ ti'itɨ́j tɨ iráacua'ani a'ujna u Egipto . Aj pu 'i hua'uta'íteca'a mej á'uju'un me'újna ɨ́ tavaújsimua'acɨ'ɨ . Amuacaícan mú huaja'uvé'emuaareca'a .
44007013	Matɨ́'ɨjtáhua'a huaja'uvé'emuaareca'a me'újna u Egipto . Aj pu 'i a'ɨ́ɨn ɨ́ José hua'utá'ixa a'ɨ́mej ɨ́ ru'ihuaamua'a ja'atɨ tɨ pú'een a'ɨ́jna . Ajta ɨ́ José a'ɨ́j pu huatá'ixaa a'ɨ́jna ɨ́ Faraón ja'atén mej pú'een a'ɨ́ɨme í'ihuaamua'ame'en , majta ja'atén mej teɨtestemua'ame'en pú'een .
44007014	Ajta á'iyen tiu'uta'aíjtaca'a a'ɨ́jna ɨ́ José tɨ ij a'uun a'uré'enen ɨ́ táàtajra'an , majta ɨ́ mej jamuan é'echejca'a . Ayee mú ará'axcaa a'achú cumu huaícate japuan tamuáamuata'a japuan anxɨ́vi .
44007015	’ Tɨ'ɨquí Jacobo , a'uun á'uraa a'ujna u Egipto . A'uu pu ɨmuá a'umɨ́'ɨ a'ɨ́jna , majta a'ɨ́ɨme ɨ́ tavaújsimua'a , a'ɨ́ɨ mú majta me'uun á'ucuii .
44007016	Aj mú mi me'uun ɨmuá huajá'utɨ ɨ́ mɨ'ɨchite a'ujna u Canaán . Ayee pu téja'arájtehuaa tɨjɨ́n Siquem . A'uu mú huaje'evá'ana a'ɨ́jna tzajta'a ɨ́ tɨ huá'unanairi'i a'ɨ́jna ɨ́ Abraham a'ɨ́ɨme ɨ́ yaújmua'ame'en a'ɨ́jna ɨ́ Hamor , tɨ Siquem é'echejca'a . A'achú pu tihua'unájchi a'ɨ́jna ɨ́ Abraham .
44007017	’ Tɨ́'ɨj a'ájna teja'uré'ene ɨ́ xɨcaj tɨ jetzen araúraste a'ɨ́jna tɨ jɨ́me'en ɨ́ Dios ayén te'ataújratziiri'i ɨ́ Abraham jemi tzáahuati'ira'a jɨme'e , jeíhua mú huatámu'iireca'a a'ɨ́ɨme ɨ́ tavaújsimua'acɨ'ɨ ɨ́ mej jetzen airáane . Mu'uri mu'iicáa a'ɨ́ɨme ɨ́ teɨte mej me'uun a'uté'eca'a a'ujna u Egipto .
44007018	’ Aj pu nu'u i seɨj te'enteájrupi rey jɨme'e . A'ɨ́ɨ pu caí raamuá'a a'ɨ́jna ɨ́ José teecan .
44007019	Ajta á'iyen a'ij pua'a tihuá'ajcha'ɨɨca'a ɨ́ teɨte ɨ́ tej huá'a jetze airáane iteen . A'ɨ́ɨ pu a'ij pua'a huá'uruu ɨ́ tavaújsimua'acɨ'ɨ . Ayee pu hui tiu'uta'aíjtaca'a a'ɨ́jna ɨ́ rey mej hua'iráhua'axɨn a'ɨ́mej ɨ́ huá'ayaujmua'a ɨ́ mej mauj uneeca'i mej mi huácui'ini .
44007020	’ A'ɨ́jna xɨcájra'a jetze pu huanú'ihuaca'a a'ɨ́jna ɨ́ Moisés . Dios pu rɨ́'ɨ yá'useijraca'a ɨ́ pa'arɨ'ɨ . Majta me'ɨ́n vaújsimua'ame'en a'ɨ́jna ɨ́ pa'arɨ'ɨ , a'ɨ́ɨ mú ráave'esijri'i me'újna ruche a'achú cumu huaíca máxcɨra'i .
44007021	Tɨ́'ɨj hui a'ájna teja'uré'ene a'ájna xɨcájra'a jetze ɨ́ mej jetzen huá'acui'ini a'ɨ́ɨme ɨ́ tɨ'ɨríi , seɨj pu japuan huaniú . 'Ɨ́ita'a a'ɨ́jna tɨ rá'ancu'uvajxɨ . A'ii pu a'ɨ́ɨn pú'eene'e ɨ́ yaujra'an a'ɨ́jna ɨ́ rey . A'ɨ́ɨ pu ráave'esijri'i tɨ́j ruyauj .
44007022	Matɨ́'ɨj mi nain tiraamuá'ate ɨ́ huá'amua'atziira'a a'ɨ́ɨme Egipto mej é'eme'ecan . Jé'ecan pu raayɨ́'ɨtɨhua'a a'ɨ́jna ɨ́ Moisés a'ɨ́jna jɨme'e tɨ tiu'utaxáj , ajta a'ɨ́jna jɨme'e a'ij tɨ ti'itɨ́j huáruuren .
44007023	’ Ayee pu ari tirájcha'ɨɨca'a a'achú cumu hua'apuate nine'ira'a a'ɨ́jna ɨ́ Moisés , ajta ayén tí'ijxe'eve'eca'a a'ɨ́jna tɨ u huaja'uvé'emuaare ɨ́ ru'ihuaamua'a , ɨ́ mej miyen hua'atamuá'amua tɨjɨ́n yaújmua'ame'en a'ɨ́jna ɨ́ Israél . Aj pu'i á'uraa .
44007024	’ Tɨ'ɨquí a'uun a'ará'a . Tɨ'ɨquí seɨ́j huaseíj tɨ Egipto é'eme'ecan . A'ɨ́ɨ pu a'ij pua'a raruurejca'a í'ihuaare'ara'an a'ɨ́jna ɨ́ Moisés . Tɨ'ɨquí a'uun á'ume a'ɨ́jna ɨ́ Moisés tɨ́'ij japuan huániuuni a'ɨ́jna ɨ́ ru'ihuaara'a . A'ɨ́j pu jɨ́n a'ɨ́ɨn Moisés a'ɨ́jna huajé'ica ɨ́ ja'atɨ tɨ Egipto é'eme'ecan .
44007025	Ayee pu hui tí'imua'ajca a'ɨ́jna jɨme'e mej ráamua'aree a'ɨ́ɨme ɨ́ ihuáamua'ame'en tɨ a'ɨ́ɨn Moisés Dios jetze araújca'ane tɨ́'ij hua'irájtuaani . Mɨ majta'i caí , camu .
44007026	’ Yee ruijmua'ate'e yee pu huá'uteu hua'apuaca ɨ́ ru'ihuaamua'a . Maújne'usi'ite'eca'a a'ɨ́ɨme . Ayee pu tí'ijxe'eve'eca'a a'ɨ́jna ɨ́ Moisés tɨ hua'utá'ijmɨi . Tɨ'ɨquí ayén tihua'utá'ixaa tɨjɨ́n : “ Mú'een teteca , mɨ sej ru'ihuaamua'a , ¿ a'iné sej si siyen a'ij pua'a ruruure mú'een rujɨ́ɨmua'a ? ”
44007027	Aj pu nu'u i a'ɨ́ɨn tɨ a'ij pua'a raruurejca'a ɨ́ seɨ́j ɨ́ ru'ihuaara'a , tɨ'ɨqui nu'u a'ɨ́ɨn raatátajcheca'a ɨ́ Moisés . Aj pu 'i ayén tiraata'ixaa tɨjɨ́n : “ ¿ A'ataani mua'antíhuau mú'eetzi ti'itɨj jɨme'e cumu juees , pej pi titaata'aíjte'en itejmi ?
44007028	Tij pajta ineetzi jé'icatan patɨ́j tiraajé'ica pe'ɨ́jna mɨ tɨ Egipto é'eme'ecan ɨ́ tajcaí . ” Ayee pu tiraata'ixaa .
44007029	’ Tɨ́'ɨj a'ɨ́ɨn ráanamuajri'i a'ɨ́jna ɨ́ Moisés , aj pu 'i huataúruu . A'uraa seɨ́j chuéjra'a japua tɨ ayén téja'arájtehuaa tɨjɨ́n Madián . A'uu pu hui á'ucatii yee cumu ja'atɨ tɨ caí a'uun é'eme'ecan . A'uu pu huaténe'ɨcheca'a . Ajta hua'apuaca títɨ'ɨrijmua'aca'a a'ɨ́jna ɨ́ Moisés .
44007030	’ Teuume'eca a'achú cumu hua'apuate nine'ira'a , tɨ'ɨqui seɨj huataseíjre a'ɨ́jna ɨ́ Moisés jemi já'ahua'a ɨtzitá á vejli'i ɨ́ jɨrí jetze tɨ ayén ántehuaa tɨjɨ́n Sinaí . A'uu pu hui a'utéveeca'a ti'itɨ́j tzajta'a tu'upi tɨ tétaasime'eca'a a'ɨ́jna ɨ́ ja'atɨ . A'ɨ́j pu pɨ́rɨcɨ seɨj tɨ tí'ivaɨre'e u ta japua .
44007031	Tɨ́'ɨj a'ɨ́jna huaseíj a'ɨ́jna ɨ́ Moisés , jé'ecan pu a'ij ra'utaseíj . Aj pu'i ya'utéeseij temua'a naa . Tɨ'ɨquí ráanamuajri'i a'ɨ́jna ɨ́ tavástara'a .
44007032	Ayen tɨjɨ́n : “ Nee nu ne'ɨ́n pú'een ɨ́ hua'aDioj a'ɨ́mej ɨ́ á'amuavaujsimua'acɨ'ɨ , i nej Diojra'an pú'een a'ɨ́jna ɨ́ Abraham , neajta a'ɨ́jna ɨ́ Isaac , neajta a'ɨ́jna ɨ́ Jacobo . ” Ayee pu tiraata'ixaa a'ɨ́jna ɨ́ Dios . ’ Ajta a'ɨ́ɨn ɨ́ Moisés , jeíhua pu ruviveeca'a . Capu ché'e á'ujca'anejca'a tɨ raaseíj .
44007033	’ Ajta ayén tiraata'ixaa ɨ́ tavástara'a tɨjɨ́n : “ Patá'aj ajtá'ɨ'ɨpɨ'ɨn mɨ pej rajtáca'acai a'iné neetzi pu ne'áa mɨ chuej pej japuan á'uche'ecan . Nu'uri huaténe'a'aate .
44007034	Nee nu hui neri hua'useíj a'ij mej ye'í a'ij pua'a huá'aruure ɨ́ neteɨ́testemua'a ɨ́ mej me'uun a'utéij u Egipto . Nee nu ráanamuajri'i a'ɨ́jna ɨ́ mej jɨ́n á'upuaapua'are'e . Neajta nu'uri yé ve'ecánejsin nej ni huá'a japua huániuuni mej mi huirácɨɨne a'ujna u Egipto . A'ɨ́j nu jɨ́n inee muaata'áijte'esin patá'aj á'ura'ani patá'aj pe'uun á'ume'en pe'újna Egipto . ” Ayee pu hui tiraata'ixaa a'ɨ́jna ɨ́ Dios .
44007035	’ A'ɨ́jna ɨ́ Moisés , a'ɨ́ɨ pu a'ɨ́ɨn pú'een ɨ́ mej raatíteca'a me'ɨ́jna jɨme'e mej miyen tiraata'ixaa tɨjɨ́n : “ ¿ A'ataani mua'antíhuau mú'eetzi cumu ti'itɨj jɨme'e juees pej pi nu'u titaata'aíjte'en itejmi ? ” ’ Dios pu jetze rucá'anejca'a a'ɨ́jna ɨ́ Moisés tɨ i a'ɨ́ɨn tíhua'uta'aíjte'en , ajta hua'irájtuaani . Dios pu ruseɨ́j raata'íteca'a a'ɨ́jna ɨ́ ja'atɨ tɨ́'ɨj a'ɨ́ɨn huataseíjre'en ɨ́ tu'upi tzajta'a ti'itɨ́j tɨ tétaasime'eca'a .
44007036	’ A'ɨ́jna ɨ́ Moisés , a'ɨ́ɨ pu a'ɨ́ɨn pú'een ɨ́ tɨ hua'irájtuaa a'ujna u Egipto a'ɨ́mej ɨ́ tayaaxújmua'acɨ'ɨ . Ajta jeíhua pu ti'itɨ́j hua'utaseíjra mej mi me'ɨ́jna jɨ́n ráamua'aree tɨ Dios jetze aráujca'anejca'a a'ɨ́jna ɨ́ Moisés a'ujna u Egipto , ajta a'ujna já'ahua'a jaj tɨ ve'ée tɨ é'eseijre'e tɨ ayén téja'arájtehuaa tɨjɨ́n jaj tɨ pa'u , ajta a'ujna já'ahua'a ɨtzitá . Á'atee a'achú cumu hua'apuate nine'ira'a tɨ ayén rɨjca'a a'ɨ́jna ɨ́ Moisés .
44007037	’ A'ɨ́jna ɨ́ Moisés , a'ɨ́ɨ pu hui ajta a'ɨ́ɨn pú'eene'e ɨ́ tɨ ayén tihua'utá'ixaa a'ɨ́mej ɨ́ yaújmua'ame'en a'ɨ́jna ɨ́ Israél teecan tɨjɨ́n : “ Dios pu nu'u seɨ́j avé'evi'itɨ tɨ a'ɨ́ɨn ve'ecán jɨ́n ti'itevée á'ara'ani ɨ́ jemin . A'ɨ́ɨ pu nu'u ajtéme'ecan mú'ejmi jemi . Ajta nu'u ayén che'atá na'a tiu'utévaɨre'esin netɨ́j nu'u inee . Setá'aj nu'u rá'antzaahuate'en . ”
44007038	’ Matɨ́'ɨj me'ɨ́n teɨte tiújseɨj a'ujna já'ahua'a ɨtzitá , a'ɨ́ɨ pu ajta á a'utéveeca'a huá'a jamuan . A'ɨ́ɨ pu xaa tahuáacɨxa'astemua'a japua huaniú jemin a'ɨ́jna ɨ́ ja'atɨ tɨ tí'ivaɨre'e ɨ́ ta japua , a'ɨ́jna tɨ tiraata'ixaa a'ánna jɨrí japua tɨ ayén téja'arájtehuaa tɨjɨ́n Sinaí . Moisés pu ra'ancuré'a ɨ́ niuucari mé jetzen ruuri muá'ara'ani tɨ́'ij á'iyen a'ɨ́ɨn taata'ɨ́'ɨten itejmi .
44007039	’ Mɨ́ majta , camu á'ujca'anejca'a mej rá'antzaahuate'en sino ayée mú tí'ijxe'eve'eca'a ɨ́ ru tzajta'a mej huaré'ecɨɨne a'uun pújme'en u Egipto .
44007040	Ayee mú tiraata'ixaa me'ɨ́jna ɨ́ Aarón . Miyen tɨjɨ́n : “ Patá'aj santute taatétaaven mej mi me'ɨ́n amuaaté'ee muá'ara'ani , a'iné , catu xaa ne'u ramua'aree a'ij tɨ ti'itɨ́j ráaruu a'ɨ́jna ɨ́ Moisés , ɨ́ tɨ tu'irájtuaa a'ujna u Egipto . ”
44007041	’ Aj mú mi me'ɨ́n santu ti'itɨ́j huatétaahuaca'a , tɨ ayén seijre'eca'a tɨ́j viseáaru'u . Matɨ́'ɨj mi tiraatámuaɨ'ɨvejte me'ɨ́jna ɨ́ viseáaru'u . Jé'ecan mú huataújtemua'ave me'ɨ́jna jɨme'e ɨ́ mej raatétaahuaca'a rujɨ́ɨmua'a me'ɨ́jna ɨ́ santu .
44007042	’ Ajta , a'ɨ́ɨn ɨ́ Dios , a'ɨ́ɨ pu hui mé hua'uhuá'axɨ . A'ɨ́j pu jɨ́n ajtáraa a'ɨ́mej jemi mej mi seɨ́j jemi tiu'utévaɨre'en , a'ɨ́mej jemi ɨ́ mej me'uun é'eseijre'e u ta japua , xu'ura'ave , máxcɨra'i , xɨcaj , ti'itɨ́j tɨ a'ij tí'iseijre'e u júte'e . Ayee pu té'eyu'usi'i a'ɨ́jna jetze ɨ́ yu'uxari mej ra'uyú'uxaca'a a'ɨ́ɨme ɨ́ mej títetaté'eca'a ti'itɨj jɨme'e ɨ́ Dios jemi . Ayen tɨjɨ́n : Mú'een yaújmua'ame'en a'ɨ́jna ɨ́ Israél , ¿ ni qui siyen tinaatámuaɨ'ɨvejte setɨ́'ɨj á'ucɨɨnicu se'újna ɨtzitá ? Caxu xaa ne'u . Sira'atee hua'apuate nine'ira'a se'újna u mu'utzitá . Caxu xaa ne'u tinaatámuaɨ'ɨvejte .
44007043	Mɨ seajta , ayée xu tiráatɨsime'e ɨ́ chi'ira'an se'ɨ́jna ɨ́ santu tɨ ayén ántehuaa tɨjɨ́n Moloc , seajta ráachuisime'e ɨ́ tɨ jetzen seijre'eca'a xu'ura'ave'era'an ɨ́ seɨj ɨ́ santu tɨ ayén ántehuaa tɨjɨ́n Renfán . A'ii mú nu'u hui a'ɨ́ɨn pú'eene'e santute ɨ́ sej rujɨ́ɨmua'a siyen tihuá'utaahuaca'a sej si rɨ́'ɨ tihua'utá'an se'ɨ́mej . A'ɨ́j nu jɨ́n ne'uun amuaata'íti a'ujná'ɨmua a'ujna já'ahua'a tɨ ayén téja'arájtehuaa tɨjɨ́n Babilonia . Ayee pu hui tihua'utá'ixaa ɨ́ Dios .
44007044	’ A'ujna ɨtzitá , a'ɨ́ɨ pu jé'eseijre'eca'a huá'a jemi ɨ́ tavaújsimua'a teeca a'ɨ́jna ɨ́ tɨ curé'anami'i ɨ́ ɨnaamua a'u mej e'etiújse'ɨri . Ayee mú hui éene'en huatétaahuaca'a a'ij tɨ ye'í a'ɨ́ɨn Dios tiraata'aíj a'ɨ́jna ɨ́ Moisés , tɨ́'ɨj ayén tiraata'ixaa tɨjɨ́n tɨ nu'u raatétaaven ayén éene'en tɨ́j a'ɨ́jna ɨ́ mua'atejri a'ij tɨ a'ɨ́ɨn tiraataseíjra .
44007045	’ Matɨ́'ɨj ra'ancuré'a me'ɨ́jna ɨ́ ɨnaamua , aj mú mi u ye'erájtɨ a'ɨ́ɨme ɨ́ mej mú a'uvé'eju'un a'ɨ́jna jamuan ɨ́ Josué matɨ́'ɨj hua'utéemua'itɨ ɨ́ teɨte a'ɨ́mej jemi ɨ́ mej me'uun é'echejca'a . Dios pu hua'iráavi'itɨ tɨ́'ij a'ɨ́ɨn hua'utá'an a'ɨ́mej ɨ́ tavaújsimua'a teeca seɨ́j chuéjra'a japua mej japuan huaujchéete'ajra'ani . A'uu pu jé'eseijre'eca'a a'ɨ́jna ɨ́ ɨnaamua ajta na'a caí a'ɨ́jna teja'uré'ene a'ájna xɨcájra'a jetze tɨ jetzen a'ɨ́ɨn huataseíjre'en a'ɨ́jna ɨ́ rey , ɨ́ David teecan .
44007046	’ A'ɨ́jna ɨ́ David teecan , a'ii pu raacɨ́'ɨ tɨ Dios rɨ́'ɨ tirájcha'ɨɨca'a . A'ɨ́j pu jɨ́n raatéjhuau a'ɨ́jna ɨ́ David ɨ́ Dios jemi tɨ́'ij Dios raatá'an tɨ David rá'ajtaaven ɨ́ teyuu tɨ́'ij ayén tí'ivaɨre'e á'ara'ani tɨ́j chi'ira'an a'ɨ́jna ɨ́ Diojra'an a'ɨ́jna ɨ́ Jacobo .
44007047	Capu ajta ayén teja'uré'ene sino a'ɨ́ɨ pu rá'ajtaahuaca'a ɨ́ chi'ira'an ɨ́ Dios a'ɨ́jna ɨ́ Salomón .
44007048	’ Mɨ́ ajta , Dios pu jaítze'e antiújmua'aree caí máàj ja'atɨ , a'ɨ́ɨ pu caí é'e é'eche ɨ́ chi'ij tzajta'a ɨ́ mej rá'ajtaahuaca'a ɨ́ teɨte . A'ɨ́j pu hui jɨ́n ayén ra'uyú'uxaca'a ɨ́ seɨj tɨ tí'ixaxa'ata'a ɨ́ Dios jetze me'ecan tɨjɨ́n :
44007049	Ayee pu ti'ixa ɨ́ tavástara'a . Ayen tɨjɨ́n : Nee nu a'ujyeíjxɨ'ɨsin ɨ́ ne'ɨpuá japua u ta japua , neajta nu'u e'eráchepuarita ɨ́ chaanaca japua . ¿ Ti'itáni chi'ira'a senaatétaaven ineetzi ? ¿ Ca'ɨ́n a'uné jetze é'erɨ'ɨri nej nu'u huánse'upe'en ?
44007050	¿ Ni necaí ne'ɨ́n pú'een inee i nej nain tiú'utaahuaca'a tɨ a'uun tejé'eseijre'e u ta japua , ajta tɨ tí'iseijre'e íiyen chaanaca japua ? Ayee pu ti'ixa ɨ́ Dios .
44007051	Aj pu 'i ayén tihua'utá'ixaa a'ɨ́jna ɨ́ Esteban . Ayen tɨjɨ́n : ― Mú'een xu i'i muárɨ'eri . Capu hui ti'itɨ́j a'amua tzajta'a uténinei . Ayee xu antaújnaamua ɨ́ ru tzajta'a , matɨ́j rɨjcaa ɨ́ á'amuavaujsimua'acɨ'ɨ . Ja'anáj tɨ na'a nain xɨcaj tzajta'a , mú'een xu caí ra'ancuré'a'ave a'ɨ́jna ɨ́ xɨéjniu'ucare'ara'an ɨ́ Dios .
44007052	’ Naíimi'i a'achú mej pua'améca ɨ́ mej tí'ixaxa'ata'a ɨ́ Dios jetze me'ecan , a'ɨ́ɨme ɨ́ mej a'ij pua'a huá'uruu ɨ́ á'amuavaujsimua'acɨ'ɨ . A'ɨ́ɨ mú majta huá'ucuii a'ɨ́mej ɨ́ mej amuacaícan raataxájtaca'a yee a'ɨ́ɨ pu yé ve'ecánejsin ɨ́ tɨ rɨ'éene'ecán jɨ́n seijre'e ɨ́ Dios jemi . ’ Me'ecui xaa ne'u , mú'een mɨ sej caí ramua'areereca'a , mú'een xu raatéevi'i , seajta raajé'ica .
44007053	A'ɨ́ɨme ɨ́ mej tí'ivaɨre'e u ta japua ɨ́ Dios jemi , a'ɨ́ɨ mú amuaatátui ɨ́ ye'irá tɨ té'eyu'usi'i ɨ́ yu'uxari jetze . Mɨ seajta mú'een , caxu rá'atzaahuate'eca'a . ― Ayee pu'u tiu'uxájtaca'a a'ɨ́jna ɨ́ Esteban .
44007054	Matɨ́'ɨj miyen tiráanamuajri'i , jé'ecan mú huataníniu'ucacuca'a . A'ɨ́j mú jɨ́n temua'a tite'evá'ujche'eve ɨ́ rutamej jetze . Temua'a mú tí'ijneechejca'a .
44007055	Ajta a'ɨ́ɨn ɨ́ Esteban , xɨéjniu'ucare'ara'an ɨ́ Dios , a'ɨ́j pu jetze rucá'anejca'a . Aj pu i á á'ujneereca'a ɨ́ ta japua . Tɨ'ɨquí ayén éene'en tiu'uséij tɨ airátatzaca'a a'ujna tɨ é'eseijre'e ɨ́ Dios , ajta tɨ a'uun a'utéveeca'a a'ɨ́jna ɨ́ Jesús , rɨ'ɨríinta'a ɨ́ Dios .
44007056	Ajta ayén tiu'utaxájtaca'a a'ɨ́jna ɨ́ Esteban ayén tɨjɨ́n : ― Casi'i , néjseij ɨ́ tɨ ari antácuuni ɨ́ ta japua , neajta ne'ɨ́jna seɨ́j ɨ́ tɨ ajta huá'a jetze airáane ɨ́ teɨte . Aj huatéjvee rɨ'ɨríinta'a ɨ́ Dios . ― Ayee pu jemin tiu'utaxájtaca'a .
44007057	Jɨ́me'en pu'u ayén tiu'utaxájtaca'a , aj mú mi huiteújnaxɨ ɨ́ rumuájca'a jɨme'e ɨ́ runaxaiita'a mej mi caí ráanamua a'ij tɨ ti'ixa . Majta huatejíihuajraa ca'anín jɨme'e a'ɨ́ɨme . Majta u a'utéruaacheca'a jemin .
44007058	Aj mú mi ru'iráajaj me'újna u chajta'a . Matɨ́'ɨj mi autéjhuii mej raateátu'asixɨ'ɨn tetej jɨme'e . Majta me'ɨ́n ɨ́ mej tí'ijseijraca'a , a'ɨ́ɨ mú te'itiújchuiixɨ ɨ́ tiú'ujsiicu'u . Matɨ́'ɨj mi á tejá'ajraj á chuaata'a jemin a'ɨ́jna ɨ́ temuaij tɨ ayén ántehuaa tɨjɨ́n Saulo .
44007059	Matɨ́'ɨj ratú'axaca'a a'ɨ́jna ɨ́ Esteban , ayée pu tiraatéjhuau ɨ́ Dios jemi , tɨjɨ́n : ― Jesús , nevástara'a , patá'aj ra'ancuré'an i nexɨejniu'uca .
44007060	Aj pu 'i títunutaca'a . Ayen tɨjɨ́n : ― Nevástara'a , capej a'ɨ́mej jetze pej jetzen rapua'ajte'e a'ɨ́jna ɨ́ mej jɨ́n auteájturaa mú'eetzi jemi . ― Ayee pu tiu'utaxájtaca'a . Tɨ'ɨquí huamɨ́'ɨ a'ɨ́jna ɨ́ Esteban .
44008001	Ajta a'ɨ́ɨn ɨ́ Saulo , a'ɨ́ɨ pu tí'ijseijraca'a matɨ́'ɨj raajé'ica me'ɨ́jna ɨ́ Esteban . A'ájna xɨcájra'a jetze matɨ́'ɨj raajé'ica , majta á'iyen autéjhuii mej a'ij pua'a huá'uruuren ca'anín jɨme'e a'ɨ́mej ɨ́ mej té'atzaahuate'e , ɨ́ mej me'uun a'uté'uuca'a a'ánna Jerusalén . Majta á'iyen a'ucɨ́jxɨ nainjapua tɨ́j na'a a'uun tɨ huatacá'a u Judea , majta u Samaaria . A'ɨ́ɨ mu'u caí a'ucɨ́j a'ɨ́ɨme ɨ́ mej tamuáamuata'a japuan hua'apua ará'ase .
44008002	Majta seica ɨ́ mej rɨ́'ɨ tira'ará'aste ɨ́ hua'aye'ira , a'ɨ́ɨ mú ra'avá'ana me'ɨ́jna ɨ́ Esteban teecan . Jéihua mú rú'uxɨeemɨste'eca'a .
44008003	Ajta a'ɨ́ɨn Saulo , a'ij pua'a pu huá'aruurejca'a a'ɨ́mej ɨ́ mej té'atzaahuate'e . A'u tɨ na'a mej a'uchéjme'ecaa , a'ɨ́ɨ pu a'uteáru'ipiche'e u huá'achi'ita . Ajta hua'irája'apuana'a ɨ́ teteca , ajta a'ɨ́mej mé 'uuca . Naíjmi'ica pu ti'itatú'irihua'a mej mi hua'unán .
44008004	Majta me'ɨ́n ɨ́ mej a'ucɨ́jxɨ , a'u tɨ na'a mej á'ujujhua'ane'e , a'ɨ́ɨ mú tihua'umuá'ate ɨ́ teɨte me'ɨ́jna jɨme'e ɨ́ niuucari ɨ́ tɨ Dios jɨ́n hua'irájtuaani .
44008005	Aj pu 'i seɨj u a'atanéj a'ujna já'ahua'a chajta'a tɨ a'uun e'ejtéme'ecan a'ujna u Samaaria . Ayee pu ántehuaa a'ɨ́jna ɨ́ ja'atɨ tɨjɨ́n Felipe . Aj pu 'i a'utéjche tɨ tihua'utá'ixaate'en a'ɨ́jna jetze me'ecan ɨ́ Cɨríistu'u .
44008006	Jéihua mú rá'ajaahuate'eca'a ɨ́ teɨte . Matɨ́'ɨj ráanamuajri'i a'ɨ́jna ɨ́ Felipe , ajta matɨ́'ɨj tiu'uséij a'ij tɨ ti'itɨj huarɨ́j , jeíhua mú rá'atzaahuate'eca'a , a'iné ayée pu rɨjca mej mi ráamua'aree ɨ́ tɨ Dios jetze aráujca'anejca'a .
44008007	Majta mu'iitɨ́ huarúj ɨ́ mej tiyáaru'use huá'a tzajta'a seijre'eca'a ; jé'ecan mú huajíjhuaca'a a'ɨ́ɨme ɨ́ tiyáaru'use matɨ́'ɨj huiráacɨ ɨ́ teɨte tzajta'a . Majta mu'iitɨ́ mú huarúj ɨ́ mej cɨyáaxavi'i , majta ɨ́ mej ru'ɨ́ɨca jetze cɨyáaxavi'i .
44008008	A'ɨ́j mú jɨ́n huaújtemua'ave temua'a naa a'ujna chajta'a .
44008009	Seɨj pu ajta a'utéveeca'a tɨ ayén ántehuaa tɨjɨ́n Simón . Jé'ecan pu rú'umua'areereca'a a'ɨ́jna tɨ ti'itɨ́j a'ij huáruuren a'ɨ́jna jɨme'e mej a'ij te'utaseíj ɨ́ teɨte . Pu'uri á'atee tɨ ayén rɨjcaa a'ɨ́jna ɨ́ Simón . Jéihua pu á'ujtzaahuate'eca'a a'ɨ́jna jɨme'e tɨ nu'u jé'ecan ruxe'eve'e .
44008010	Naíimi'i mú rá'atzaahuate'eca'a , tɨ́j na'a tɨ'ɨríi , majta ɨ́ mej vaujsi . Miyen ti'ixáata tɨjɨ́n : ― Dios pu hui jetze araújca'ane amɨjna mɨ teáata'a .
44008011	Pu'uri a'ateevi'i a'ɨ́jna ɨ́ Simón tɨ ayén rɨjcaa mej mi a'ij te'utaseíj . A'ɨ́j mú jɨ́n rá'atzaahuate'eca'a .
44008012	Majta a'ɨ́ɨ mú rá'antzaahua tɨ́'ɨj a'ɨ́ɨn Felipe hua'utá'ixa a'ɨ́jna jɨme'e ɨ́ niuucari ɨ́ tɨ ayén tí'iraxa ɨ́ tɨ jetzen tí'aijta ɨ́ Dios , ajta ɨ́ tɨ jɨ́n raxa ɨ́ Jesús jetze me'ecan . Aj mú mi huámuaɨ'ɨvijhuaca'a ɨ́ teteca , majta ɨ́ 'uuca .
44008013	Ajta a'ɨ́ɨn ɨ́ Simón , a'ɨ́ɨ pu ajta rá'antzaahua . Ajta huámuaɨ'ɨvijhuaca'a . Jé'ecan pu a'ij te'utaseíj a'ɨ́jna jɨme'e a'ij tɨ ye'í rɨjcaa a'ɨ́jna ɨ́ Felipe , ajta a'ɨ́jna jɨme'e tɨ ti'itɨ́j hua'utaseíjra ɨ́ mej jɨ́n ráamua'aree tɨ Dios jetze aráujca'anejca'a a'ɨ́jna ɨ́ Felipe . A'ɨ́j pu jɨ́n a'ɨ́ɨn Simón a'utéjche tɨ á'uche'ecane'en jamuan .
44008014	Matɨ́'ɨj ráamua'areeri'i a'ɨ́ɨme ɨ́ mej tamuáamuata'a japuan hua'apua ará'ase , ɨ́ mej meri rá'antzaahua ɨ́ niuucari ɨ́ tɨ Dios jemi é'eme'ecan a'ɨ́ɨme ɨ́ mej Samaaria a'uchéjme , aj mú mi hua'uta'íteca'a a'ɨ́jna ɨ́ Pedro , ajta a'ɨ́jna ɨ́ Juan a'ɨ́mej jemi .
44008015	Matɨ́'ɨj me'uun a'ará'a , aj mú mi raatáhuaviiri'i ɨ́ Dios tɨ́'ij huateáturan huá'a tzajta'a a'ɨ́jna ɨ́ xɨéjniu'ucare'ara'an ɨ́ Dios .
44008016	A'iné caxɨ́ɨ pu yé ve'ecánejca'a a'ɨ́jna ɨ́ xɨéjniu'ucare'ara'an ɨ́ Dios tɨ́'ij huateáturan huá'a tzajta'a . Majta a'ɨ́ɨme ɨ́ teɨte , naími'i mú huámuaɨ'ɨvijhuaca'a niuucajtze'en a'ɨ́jna ɨ́ Jesús .
44008017	Matɨ́'ɨj mi me'ɨ́n ɨ́ mej hua'apua , a'ɨ́ɨ mú hua'avé'emuarɨ'exɨ a'án huá'amu'uutze'e a'ɨ́ɨme ɨ́ teɨte . Matɨ́'ɨj miyen huarɨ́j , aj pu xaa yé ve'ecáane huá'a tzajta'a a'ɨ́jna ɨ́ xɨéjniu'ucare'ara'an ɨ́ Dios .
44008018	Tɨ'ɨquí a'ɨ́ɨn Simón raaseíj tɨ yé ve'ecáane a'ɨ́jna ɨ́ xɨéjniu'ucare'ara'an ɨ́ Dios matɨ́'ɨj seɨ́j avé'emuarɨ'e a'án mu'úutze'en . Tɨ'ɨquí a'ɨ́ɨn tumin hua'utá'amɨ'ɨcaa .
44008019	Ayee pu tihua'utá'ixaa a'ɨ́jna ɨ́ Simón tɨjɨ́n : ― Setá'aj naatá'an nej niyen huárɨni , nej seɨ́j avé'emuarɨ'en , tɨ́'ij yé ve'ecáanen a'ɨ́jna ɨ́ xɨéjniu'ucare'ara'an ɨ́ Dios tɨ́'ij a'ɨ́ɨn huateáturan a'ɨ́jna tzajta'a ɨ́ ja'atɨ .
44008020	Aj pu 'i ayén tiraata'ixaa a'ɨ́jna ɨ́ Pedro tɨjɨ́n : ― Ché'e antipuá'are mɨ tumin , pajta mú'ee , a'iné pej pi piyen tí'imua'atze mú'ee pej tumin jɨ́n tiú'unanan ɨ́ Dios tɨ tihua'atá'aca .
44008021	Capu hui ayén tiraavíjte'e pej piyen tiu'utévaɨre'en pe'ɨ́jna jɨme'e . Capej mú'ee huatá'acɨ'ɨpua a'ɨ́jna jɨme'e ɨ́ pej caí rɨ́'ɨ ti'itiá'acha'ɨɨ mua'a tzajta'a ɨ́ Dios jemi .
44008022	Patá'aj raatapuá'ajta pe'ɨ́jna jɨme'e ɨ́ pej a'ij pua'a tí'iruure . Patá'aj hui raatáhuavii ɨ́ Dios , tɨ́'ij a'ɨ́ɨn Dios timuaatá'uuni'i a'ɨ́jna jɨme'e ɨ́ pej rájteu mua'a tzajta'a .
44008023	Ayee nu tí'imuaseij mú'eetzi , jé'ecan pej chueere'e mua'a tzajta'a . Temua'a pej tirajpuaíitzi pua'amé pe'ɨ́jna jɨme'e ɨ́ pej auteájturaa ɨ́ Dios jemi . ― Ayee pu tiu'utaxájtaca'a a'ɨ́jna ɨ́ Pedro .
44008024	Aj pu 'i ayén tiu'utaniú a'ɨ́jna ɨ́ Simón tɨjɨ́n : ― Setá'aj raatáhuavii ɨ́ Dios tɨ ij caí ti'itɨ́j a'ij neruuren , setɨ́j seuchén tiu'utaxájtaca'a .
44008025	A'ɨjna ɨ́ Pedro , ajta a'ɨ́jna ɨ́ Juan , a'ɨ́ɨ mú tihua'utá'ixaa ɨ́ teɨte me'ɨ́jna jɨme'e ɨ́ mej raaseíj a'ij tɨ ti'itɨ́j ráaruu ɨ́ Jesús , majta hua'utá'ixa ɨ́ niuucari ɨ́ tɨ jɨ́n hua'irájtuaani ɨ́ Dios . Mú'iicacié mú miyen tihua'utá'ixaa ɨ́ teɨte mej a'uchéjme a'ujna u Samaaria . Matɨ́'ɨj mi a'ucɨ́j a'ánna Jerusalén .
44008026	Tɨ'ɨquí seɨj tiu'uxájtaca'a jamuan a'ɨ́jna ɨ́ Felipe . A'ii pu a'ɨ́ɨn pú'eene'e a'ɨ́jna ɨ́ ja'atɨ seɨj tɨ tí'ivaɨre'e u ta japua ɨ́ Dios jemi . Ayee pu tiraata'ixaa tɨjɨ́n : ― Aricu á'ura'a aate pújme'en a'ájna juyéjra'a jetze tɨ Jerusalén a'uré'enine'i u jetze pújme'en a'ujna Gaza já'ahua'a . A'ɨ́jna juyéjra'a jetze , a'ii pu a'ɨ́ɨn pú'een tɨ a'uun mu'utzitá a'uré'enine'i .
44008027	Aj pu 'i á'uraa a'ɨ́jna ɨ́ Felipe . A pu a'ucamé'eca tɨ́'ɨj ja'atɨ antinájcheca'a tɨ Etiopia é'eme'ecan . A'ɨ́ɨ pu a'ɨ́ɨn pú'een ɨ́ tu'uvé'e'atajpi'ihuaca'a a'ɨ́jna ɨ́ ja'atɨ . Ve'ecán jɨ́n pu ti'itéjvee a'ɨ́jna jemi ɨ́ mej jee Candace . Ayee pu huataújmua'a Candace tɨjɨ́n Hua'areina ɨ́ mej me'uun é'eme'ecan a'ujna Etiopia . A'ɨjna ɨ́ tu'uvé'e'atajpi'ihuaca'a , a'ɨ́ɨ pu antiújmua'areereca'a tɨ tumin seɨre'eca'a . A'ɨ́ɨ pu a'ánna a'atanéj a'ánna Jerusalén tɨ́'ij Dios a'utéenajche .
44008028	Pu'uri a'uun pɨ́jé'ejve a'ájna chuéjra'a japua tɨ a'uun é'eme'ecan . A'ɨ́ɨ pu jetze a'aracaí ɨ́ carreta huamé'ecaa . Yu'uxari pu jetze té'ejijve'eca'a tɨ a'ɨ́ɨn ra'uyú'uxaca'a a'ɨ́jna ɨ́ ja'atɨ tɨ Dios jetze me'ecan tí'ixaxa'ata'a . Ayee pu ántehuaaca'a tɨjɨ́n Isaías .
44008029	Aj pu 'i a'ɨ́ɨn xɨéjniu'ucare'ara'an ɨ́ Dios , raatá'ixaa a'ɨ́jna ɨ́ Felipe tɨjɨ́n : ― Ajtéxɨɨri vejli'i amɨjna jetze mɨ carreta . Patá'aj ra'antinájche .
44008030	Huatɨéechijmé'e pu a'ɨ́jna ɨ́ Felipe ra'antinájcheca'a a'ɨ́jna ɨ́ ja'atɨ . Tɨ'ɨquí a'ɨ́ɨn Felipe ráanamuajri'i ɨ́ tɨ té'ejijve'eca'a a'ɨ́jna jetze ɨ́ yu'uxari a'ɨ́ɨn tɨ ra'uyú'uxaca'a a'ɨ́jna ɨ́ Isaías teecan . Aj pu 'i a'ɨ́ɨn Felipe ayén tiraata'íhua'uri'i tɨjɨ́n : ― ¿ Ni peyeú'ite ɨ́ pej rá'ajijve'e ?
44008031	Aj pu 'i ayén tiu'utaniú a'ɨ́jna ɨ́ ja'atɨ tɨjɨ́n : ― ¿ A'iné tí'irɨ'ɨri nej yaú'itɨée ná'ara'ani , tɨ pua'a caí ja'atɨ naatá'itɨi a'ij tɨ huataújmua'a ɨ́ niuucari , nej ni yaú'itɨée ná'ara'ani ? ― Ayee pu tiu'utaxájtaca'a a'ɨ́jna ɨ́ ja'atɨ . Aj pu 'i raatá'inee a'ɨ́jna tu'uvé'e'atajpi'ihuaca'a tɨ a'ɨ́ɨn Felipe antíra'ani ɨ́ carreta jetze , tɨ nu'u a'ujyeíjxɨ'ɨn jamuan .
44008032	Ayee pu té'axajtaca'a ɨ́ tɨ jetzen té'ejijve'eca'a tɨ ayén té'esiɨɨmua'ihuaca'a tɨjɨ́n : Meye'ujáj mej mi raajé'ica matɨ́j nu'u hua'arujca ɨ́ cáne'axɨ . Ayee pu'u éene'e a'ame tɨ́j cáne'a mej racáyejsin . A'iné ayée pu a'ɨ́jna ɨ́ cáne'a capu avé'eniu , yee cumu tɨ caí té'anrɨ'ɨre . Matɨ́'ɨj miyen raatéxɨeehuataca'a , ayée pu che'atá na'a caí te'evé'eniuuca'a a'ɨ́jna matɨ́'ɨj a'ij pua'a ráaruu .
44008033	Jéihua pu nu'u tiu'utatévi'iri'i a'ɨ́jna jɨme'e ɨ́ mej ra'utéxɨeehuari'iri'i . Capu ja'atɨ japuan huaniú a'ɨ́jna . Capu ajta a'ij tí'irɨ'ɨri tɨ ja'atɨ ayén tiu'utaxáj a'ɨ́jna jetze ɨ́ huáacɨxa'astemua'ame'en a'ɨ́jna ɨ́ ja'atɨ a'iné a'ɨ́ɨ pu nu'u ya'uví'itɨ ɨ́ xɨéjniu'ucare'ara'an tɨ́'ij caí ché'e íiyen seijre'e chaanaca japua .
44008034	Aj pu 'i a'ɨ́ɨn tɨ uvé'e'atajpi'ihuaca'a , ayén tiraata'íhua'uri'i a'ɨ́jna ɨ́ Felipe tɨjɨ́n : ― Patá'aj naatá'ixaate'en , ¿ ni ruseɨ́j teújxajta na'ari ja'atɨ seɨ́j téxajta ?
44008035	Aj pu 'i a'ɨ́ɨn Felipe a'utéjche tɨ raatá'ixaate'en a'ɨ́jna jɨme'e ɨ́ tɨ rá'ajijve'eca'a ɨ́ yu'uxari jetze . A'ɨ́j pu huataxájtaca'a a'ɨ́jna ɨ́ niuucari a'ɨ́jna jɨme'e a'ij tɨ ti'itɨ́j ráaruu a'ɨ́jna ɨ́ Jesús .
44008036	Matɨ́'ɨj mi ayée a'uré'ene a'u tɨ jé'ejmuaa . Aj pu 'i a'ɨ́ɨn ɨ́ tu'uvé'e'atajpi'ihuaca'a ayée pu tiraata'ixaa a'ɨ́jna ɨ́ Felipe tɨjɨ́n : ― Casi'i , ye'ecui ájmuaa . ¿ Ni qui caí rɨ'ɨrí pej náamuaɨ'ɨhua ineetzi ?
44008037	Aj pu 'i Felipe ayén tiraata'ixaa tɨjɨ́n : ― Tɨ pua'a peté'atzaahuate'e mua'a tzajta'a , aj pu xaa ne'u huatárɨ'ɨristari . Aj pu 'i ayén tiu'utaxájtaca'a a'ɨ́jna ɨ́ tu'uvé'e'atajpi'ihuaca'a tɨjɨ́n : ― Nee nu xaa ne'u té'atzaahuate'e tɨ a'ɨ́ɨn Jesús i'i yaujra'an ɨ́ Dios .
44008038	Aj pu 'i raata'aíj tɨ huatéchaxɨn ɨ́ carreta . Matɨ́'ɨj mi acáacɨ ɨ́ mej hua'apua . Aj mú mi atéecɨ á jaata'a . Tɨ'ɨquí a'ɨ́ɨn Felipe ráamuaɨ'ɨhuaca'a a'ɨ́jna ɨ́ tu'uvé'e'atajpi'ihuaca'a .
44008039	Aj mú mi aitacɨ́j á jaata'a . Ajta á'iyen a'ɨ́ɨn xɨéjniu'ucare'ara'an ɨ́ Dios ya'uví'itɨ a'ɨ́jna ɨ́ Felipe jíye'itzi jɨme'e . Ajta a'ɨ́ɨn ɨ́ tu'uvé'e'atajpi'ihuaca'a capu ché'e raaseíj ɨ́ Felipe a'ij tɨ huárupi . Capu amɨ́n a'ij , iyá'uraa naa tiú'ujtemua'ave'e .
44008040	Ajta , a'ɨ́ɨn ɨ́ Felipe , a'úu pu a'utaseíjre a'ujna já'ahua'a chajta'a tɨ ayén téja'arájtehuaa tɨjɨ́n Azoto . A'ɨ́ɨ pu tihua'utá'ixaa ɨ́ teɨte a'ɨ́jna jɨme'e ɨ́ niuucari tɨ jɨ́n Dios hua'irájtuaani . Ayee pu a'ɨ́jna jɨ́n huarɨ́j , ajtahua'a mé yee tɨ huachájta'ajme , ajtahua'a méyee , ajta na'a caí a'ará'a a'ujna já'ahua'a tɨ ayén téja'arájtehuaa tɨjɨ́n Cesarea .
44009001	Ajta a'ɨ́ɨn ɨ́ Saulo , ayén auj tihuá'aneechejca'a tɨ huá'ucui'ini a'ɨ́mej ɨ́ mej rá'atzaahuate'eca'a a'ɨ́jna ɨ́ tavástara'a . A'ɨ́j pu jɨ́n a'ɨ́jna u a'utéeseij a'ɨ́jna tɨ tihuá'a'aijte'eca'a u teyujta'a .
44009002	Aj pu 'i raatáhuaviiri'i tɨ a'ɨ́ɨn raatapíjte'en ɨ́ yu'uxari ɨ́ tɨ jɨ́n u a'uteárute u teyujta'a ajta já'ahua'a tɨ ayén téja'arájtehuaa tɨjɨ́n Damasco . Tɨ pua'a nu'u a'uun huajá'uteuni ɨ́ teɨte ɨ́ mej nu'u rá'atzaahuate'eca'a ɨ́ niuucari ɨ́ mej jɨ́n rɨ́'ɨ titeejú'ucaa ɨ́ Dios jemi , aj pu nu'u i hua'irávi'itɨj hua'anajɨ́'ɨcɨ'exɨ'ɨn , tɨ́'ij nu'u i huá'avi'itɨn u Jerusalén .
44009003	Tɨ́'ɨj ari a'uun vejli'i aumé'ecaa a'ájna Damasco , jíye'itzi jɨ́n pu jeíhua jairanéeri'icɨ já'araa . Júte'e ve'ecáane a'ájna a'u tɨ a'utéveeca'a a'ɨ́jna ɨ́ Saulo .
44009004	Tɨ'ɨquí a'ɨ́ɨn e'erájve á chuaata'a . Ti'itɨj pu huánamuajri'i tɨ ayén tiraata'ixaa tɨjɨ́n : ― Saulo , Saulo , ¿ a'iné 'een jɨ́n piyen a'ij pua'a neruure ?
44009005	Aj pu 'i ayén tiraata'íhua'uri'i a'ɨ́jna ɨ́ Saulo tɨjɨ́n : ― ¿ A'ataani pej pú'een , nevástara'a ? Aj pu 'i ayén tiu'utánamuajre tɨjɨ́n : ― Nee nu ne'ɨ́n pú'een i nej i'i Jesús , i pej a'ij pua'a neruure .
44009006	Aj pu 'i tavástara'a ayén tiu'utaniú tɨjɨ́n : ― Ájchesi , aricu u chajta'a . Aa mú muaja'utá'ixaate'esin a'ij pej ye'í huárɨni .
44009007	Majta me'ɨ́n ɨ́ mej jamuan á'ujujhua'ane'e , a'úu mú a'uté'uuca'a , camu ché'e avé'eniuuca'a . Ti'itɨj mú xaa huánamuajri'i , aru camu ja'atɨj á'a a'uséij .
44009008	A'uu pu 'i ájchee a'ɨ́jna ɨ́ Saulo . Tɨ́'ɨj mé úuneereca'a , capu ché'e atáneerica'a . Matɨ́'ɨj mi ra'anaví'ira'a ɨ́ muájca'are'ara'an jetze , meya'uví'itɨ u Damasco .
44009009	Ayee pu á'atee a'achú cumu huaíca xɨcaj tɨ aracúuni'i , ajta tɨ caí ti'itɨ́j huácuaa ; ayée pu che'atá na'a á'atee huaíca xɨcaj tɨ caí yé'ecare'e .
44009010	Seɨj pu a'utéveeca'a a'ujna Damasco , ja'atɨ tɨ ajta té'atzaahuate'eca'a . Ayee pu ántehuaaca'a tɨjɨ́n Ananias . Aj pu 'i tavástara'a huataseíjre jemin a'ɨ́jna ɨ́ Ananias . Ayee pu tiraatajé tɨjɨ́n : ― Ananias . Aj pu 'i ayén tiu'utaniú tɨjɨ́n : ― Ye'e nej huatéjvee , nevástara'a .
44009011	Aj pu 'i ayén tiraata'ixaa a'ɨ́jna ɨ́ tavástara'a tɨjɨ́n : ― Aricu , a'ájna cáayera'a jetze tɨ ayén téja'arájtehuaa tɨjɨ́n tɨ huataújje'iye . Patá'aj hui pe'uun tiu'uta'íhua'un ɨ́ Judás tɨ é'eche tɨ pua'a a'uun a'utácatii a'ɨ́jna ɨ́ ja'atɨ tɨ ayén ántehuaa tɨjɨ́n Saulo . Tarso pu hui é'eme'ecan a'ɨ́jna ɨ́ ja'atɨ . A'ɨ́ɨ pu rahuauhuau ɨ́ Dios jemi .
44009012	Ja'atɨ pu nu'u huataseíjre a'ɨ́jna jemi ɨ́ Saulo . Tevij pu huataseíjre tɨ ayén ántehuaa tɨjɨ́n Ananias . Ajta ayén tiú'useijre tɨ a'ɨ́ɨn Ananias nu'u ra'avé'emuarɨej a'án mu'úutze'en tɨ ij ajtahua'a atáneere . ― Ayee pu tiraata'ixaa ɨ́ tavástara'a .
44009013	Aj pu 'i ayén tiraata'ixaa a'ɨ́jna ɨ́ Ananias : ― Casi'i , nevástara'a . Mu'iitɨ́ mú meri naatá'ixaa a'ij tɨ ti'itɨ́j ruure a'ɨ́jna ɨ́ ja'atɨ . Jé'ecan pu nu'u a'ij pua'a huá'aruure a'ɨ́mej ɨ́ mej muá'atzaahuate'e a'uun mej a'uchéjme a'ujna Jerusalén .
44009014	Ajta íjii , a'ɨ́ɨme ɨ́ mej tí'aijta u teyujta'a , a'ɨ́ɨ mú nu'u raatá'a tɨ a'ɨ́ɨn yé tanén , tɨ́'ij hua'irávi'itɨn hua'anajɨ́'ɨcɨ'exɨ'ɨn a'ɨ́mej ɨ́ mej muaná'amiche mú'eetzi .
44009015	Ajtahua'a pu ayén tiraata'aíj ɨ́ tavástara'a tɨjɨ́n : ― Aricu . Nee nu hui ra'avé'ehuau ne'ɨ́jna ɨ́ ja'atɨ tɨ́'ij a'ɨ́ɨn neetzi jetze me'ecan tihua'utá'ixaate'en a'ɨ́mej ɨ́ mej seɨ́j chuéjra'a japua é'eche , ajta ɨ́ hua'arey . A'ɨ́ɨ pu hui ajta neetzi jetze me'ecan tihua'utá'ixaate'esin ɨ́ mej me'uun a'uchéjme a'ujna u Israél .
44009016	Ayej xaa ne'u , nee nu raataseíjrate'esin ne'ɨ́jna ɨ́ Saulo ɨ́ tɨ ayén tiú'ujxe'eve'e tɨ jeíhua rajpuaíitzi á'ara'ani neetzi jetze me'ecan . ― Ayee pu tiraata'ixaa ɨ́ tavástara'a .
44009017	Aj pu 'i á'uraa a'ɨ́jna ɨ́ Ananias . A'uu pu a'ará'a Judás tɨ é'eche . Aj pu 'i a'uun a'uteájrupi u chi'ita . Ajta á'iyen ra'avé'emuarɨej a'án mu'úutze'en a'ɨ́jna ɨ́ Saulo . Aj pu 'i ayén raatateújte tɨjɨ́n : ― Ne'ihuaara'a , Saulo . A'ɨ́ɨ pu hui ayén tinaata'aíj ɨ́ tavástara'a , a'ɨ́jna ɨ́ Jesús tɨ mú'eetzi jemi a'utaseíjre patɨ́'ɨj yé ve'etamé'eca . Ayee pu tinaata'aíj pej pi pajtáhua'a atáneere , ajta pej pe'ɨ́jna jetze ará'aca'anen ɨ́ xɨéjniu'ucare'ara'an ɨ́ Dios . ― Ayee pu tiraata'ixaa a'ɨ́jna ɨ́ Ananias .
44009018	Jɨ́me'en pu'u ayén tiraata'ixaa , aitácuurixɨ ɨ́ jɨ'ɨseáara'an jetze ɨ́ ti'itɨ́j naviira'an tɨ huatéehua . Aj pu'i ajtahua'a atáneereca'a . Tɨ'ɨquí a'ɨ́ɨn ájchee a'ɨ́jna ɨ́ Saulo . Tɨ'ɨquí huámuaɨ'ɨvijhuaca'a .
44009019	Aj pu 'i xaa tiú'ucuaa . Ajta ru'uhuatáca'anisti'iri'i . A'uu pu huateájturaa huá'a jamuan ɨ́ mej té'atzaahuate'e hua'apua , huaíca xɨcaj , a'ujna u Damasco .
44009020	Aj pu 'i a'utéjche tɨ tihua'utá'ixaate'en u hua'atéyujta'a . Ayee pu tihuá'amua'atehua'a tɨ nu'u yaujra'an pú'een ɨ́ Dios a'ɨ́jna ɨ́ Jesús .
44009021	Naíjmi'i ɨ́ mej ráanamuajri'i , a'ɨ́ɨ mú a'ij yá'useijraca'a jé'ecan . Ayee mú tí'ixajtaca'a tɨjɨ́n : ― ¿ Ni caí a'ɨ́ɨn pú'een ɨ́ tɨ a'ij pua'a huá'uruu a'ánna Jerusalén a'ɨ́mej ɨ́ mej raná'amiche'e me'ɨ́jna ɨ́ Jesús ? ¿ Ajta ni caí a'ɨ́jna pu jɨ́n mú a'uvé'emej tɨ́'ij amɨ́n hua'irávi'itɨn hua'anajɨ́'ɨcɨ'exɨ'ɨn tɨ́'ij hua'utátuiire'en ɨ́ mej tí'aijta a'ujna teyujta'a a'ánna Jerusalén ? ― Ayee mú tiú'urixaate'ecaa .
44009022	Máàj pu'u jaítze'e ru'uhuatáca'anisti'iri'i tɨ́'ij a'ɨ́ɨn ayén tihua'utá'ixaate'en ɨ́ teɨte . Jé'ecan pu hua'utéemua'itɨ a'ɨ́mej ɨ́ juriiyu ɨ́ mej Damasco é'eche a'ɨ́jna jɨme'e tɨ ayén tiraataxájtaca'a tɨjɨ́n : ― ¡ Jee , ayej ti'ayajna , a'ɨ́jna ɨ́ Jesús , a'ii pu a'ɨ́ɨn pú'een ɨ́ tɨ Dios án yá'ujra ɨ́ ɨpuari japua !
44009023	A'atzu á'ateevi'ica , aj mú mi raaxɨ́'epɨ'ɨntare a'ɨ́ɨme ɨ́ mej Israél jetze ajtéme'ecan mej mi raajé'ica me'ɨ́jna ɨ́ Saulo .
44009024	Nain tújca'ari tzajta'a , majta nain tɨ́ca'ari tzajta'a , a'úu mú e'itéte'eca'a tɨ é'epueerta a'u tɨ e'iránine'i ɨ́ juye . Ajta , a'ɨ́ɨ pu ráamua'areeri'i a'ɨ́jna ɨ́ Saulo tɨjɨ́n maraatévi'ira .
44009025	Majta me'ɨ́n ɨ́ seica , ɨ́ mej té'atzaahuate'e , a'ɨ́ɨ mú ra'ateájra sicɨ́ri jetze tɨ ve'ée . Matɨ́'ɨj mi ra'acájtuaa tɨ́ca'ɨmua a'atzaj cumu já'ita'a tɨ́ca'a me'ɨ́jna ɨ́ Saulo ɨ́ jaxu'u jetze . Aj pu 'i á'uraa .
44009026	Tɨ'ɨquí a'uun a'ará'a u Jerusalén . A'ɨ́ɨ pu raxɨ́'eve'eca'a tɨ hua'ajtéjaahuate'en a'ɨ́mej ɨ́ mej té'atzaahuate'e . Mɨ majta , camu raxɨ́'eve'eca'a a'iné méjtziɨɨne'eca'a . Camu a'atzu rá'atzaahuate'eca'a tɨ a'ɨ́ɨn ayén té'atzaahuate'e a'ɨ́jna ɨ́ Saulo .
44009027	Capu amɨ́n a'ij , a'ɨ́ɨ pu ɨ́ Bernabé , a'ɨ́ɨ pu ra'ancuré'evi'itɨ . Aj pu 'i ya'uví'itɨ a'ɨ́mej jemi ɨ́ mej tamuáamuata'a japuan hua'apua ará'ase . Ajta hua'utá'ixa tɨ nu'u a'ɨ́ɨn Saulo , a'ɨ́jna huaseíj ɨ́ tavástara'a tɨ́'ɨj nu'u á a'ume'eca juye jetze , ajta Saulo pu hua'utá'ixa tzáahuati'ira'a jɨme'e a'ɨ́mej ɨ́ mej Damasco é'eche . A'ɨ́ɨ pu tihuaú'ixaa Jesús jetze me'ecan .
44009028	A'ɨ́j pu jɨ́n , a'uun a'uteájturaa a'ɨ́jna ɨ́ Saulo a'ánna Jerusalén . Ajta a'ɨ́ɨme huá'a jamuan á'uche'ecane'e . Tihuá'a'ixaate'eca'a Jesús jetze me'ecan tzáahuati'ira'a jɨme'e .
44009029	Seica pu ajta jamuan tiu'uxájtaca'a . A'ii mú a'ɨ́ɨn pú'een ɨ́ mej tí'ixaxa'a hua'aniuuca jɨme'e ɨ́ griego . Jéihua mú tiú'urixaate'ecaa me'ɨ́jna jɨme'e . A'ɨ́ɨ mú rá'atese'eca'a mej raajé'ica .
44009030	Matɨ́'ɨj a'ɨ́ɨme ɨ́ mej ihuáamua'ame'en pú'een ɨ́ mej té'atzaahuate'e , matɨ́'ɨj me'ɨ́n ráamua'areeri'i , aj mú mi ya'uví'itɨ me'ɨ́jna ɨ́ Saulo a'ujna já'ahua'a tɨ ayén téja'arájtehuaa tɨjɨ́n Cesarea . Matɨ́'ɨj mi raata'íteca'a a'uun pújme'en chajta'a tɨ ayén téja'arájtehuaa tɨjɨ́n Tarso .
44009031	Tɨ́j na'a a'u tɨ na'a mej a'uchéjme ɨ́ mej té'atzaahuate'e , a'ujna já'ahua'a tɨ ajtéme'ecan a'ujna Judea , ajta a'ujna Galilea , ajta a'ujna Samaaria , naími'i mú rɨ́'ɨ titeechéejme'ecaa temua'a naa . Jé'ecan mú rucá'anejca'a ɨ́ ru tzajta'a . Majta me'ɨ́jna jetze aráujca'anejca'a ɨ́ xɨéjniu'ucare'ara'an ɨ́ Dios ɨ́ tɨ rɨ́'ɨ tihua'utá'a . Metí'itziɨɨne'eca'a a'ɨ́jna jɨme'e tɨ pua'a ti'itɨj jɨ́n ma'uté'ɨtzen ɨ́ Dios jemi . Majta huatámu'iireca'a jeíhua .
44009032	Ajta a'ɨ́jna ɨ́ Pedro , a'ɨ́ɨ pu á'uche'ecane'e hua'amuáare ɨ́ í'ihuaamua'ame'en ɨ́ tavástara'a . A'ɨ́mej pu ajta u ja'uvé'emuaareca'a ɨ́ seica ɨ́ mej té'atzaahuate'eca'a . A'uu mú é'echejca'a , chajta'a tɨ ayén téja'arájtehuaa tɨjɨ́n Lida .
44009033	Seɨ́j pu huáteu a'ujna , teáata'a tɨ ayén ántehuaa tɨjɨ́n Eneas . Pu'uri á'ateevi'ica aráhuaica nine'ira'a tɨ huáca'atii ɨ́ utaatzi japua . Cɨyáaxara'aca'a a'ɨ́jna ɨ́ ja'atɨ .
44009034	Aj pu 'i ayén tiraata'ixaa a'ɨ́jna ɨ́ Pedro tɨjɨ́n : ― ¡ Eneas ! Jesús ɨ́ tɨ Dios án yá'ujra ɨpuari japua , a'ɨ́ɨ pu hui tí'imuahuaate'en . Ájchesi , patá'aj rɨ́'ɨ ráaruuren mɨ á'utaatzi . Jɨ́me'en pu'u ayén tiu'utaxájtaca'a , aj pu 'i ájchee ɨ́ Eneas .
44009035	Majta me'ɨ́n ɨ́ mej a'uun huachéejme'ecaa a'ujna Lida , majta me'újna u Sarón , naími'i mú raaseíj . Majta jéjcuacan jɨ́n tiu'umuá'aj . Merá'antzaahua micu me'ɨ́jna ɨ́ tavástara'a .
44009036	Seɨj tɨ nu'u ajta té'atzaahuate'e , a'ujna já'ahua'a pu a'utéveeca'a chajta'a tɨ ayén téja'arájtehuaa tɨjɨ́n Jope . 'Ɨ́ita'a a'ɨ́jna ɨ́ ja'atɨ . Ayee pu ántehuaa tɨjɨ́n Tabita . Tabita , ayée pu huataújmua'a hua'aniuuca jɨme'e ɨ́ griego tɨjɨ́n Doorca . A'ɨ́ɨ pu ayén rɨjca ti'itɨ jɨme'e tɨ i'i xɨ́'epɨ'ɨn . Jéihua pu hua'atéva'ɨrihua'a ɨ́ mej caí a'ij tí'ijviicua'iraca'a .
44009037	Tɨ́'ɨj Pedro auj a'uun a'utéveeca'a a'ujna u Lida , tijcuí'ineca'a a'ɨ́jna ɨ́ Doorca . Tɨ'ɨquí huamɨ́'ɨ . Seica mú racá'ɨiri'i me'ɨ́jna ɨ́ mɨ'ɨchi . Matɨ́'ɨj mi ru'uteájtuaa a'ánna ta'amuájca tɨ aité'asi ɨ́ cuaartu .
44009038	A pu vejli'i pɨ́tejá'arɨcɨ u Lida , a'ujna já'ahua'a Jope . Ajta a'úu pu a'utéveeca'a a'ɨ́jna ɨ́ Pedro a'ujna u Lida . A'iné a'ɨ́ɨme ɨ́ mej té'atzaahuate'eca'a mu'uri ramua'areereca'a tɨ a'uun a'utéveeca'a , a'ɨ́ɨ mú hua'uta'íteca'a hua'apuaca mej mi ya'utá'ixaate'en a'ij tɨ ti'itɨj huarɨ́j . Ayee mú tí'ijree tɨjɨ́n : ― Patá'aj hui ca'anacan á'ura'ani a'ujna Jope .
44009039	Tɨ'ɨquí Pedro á'uraa huá'a jamuan . Tɨ́'ɨj a'uun a'ará'a , a'ɨ́ɨ mú ya'uví'itɨ a'ánna tɨ auucá'a ɨ́ mɨ'ɨchi ɨ́ cuaartu tzajta'a . Majta me'ɨ́n mé 'uuca ɨ́ mej mua'antiújjɨɨmuajtareca'a a'ɨ́jna jɨme'e mej huácuii ɨ́ huá'acɨna'ajmua'a , a'ɨ́ɨ mú jemin a'atavéejme'ecaa . Maújyeineca'a . Matɨ́'ɨj mi tiraataseíjra ti'itɨ́j cɨ́ɨxuri , majta síicu'uri , ti'itɨ́j tɨ tí'itaahuacare'e a'ɨ́jna ɨ́ Doorca tɨ́'ɨj aúche'e ruurica'a .
44009040	Aj pu 'i Pedro hua'uta'aíj mej huirácɨɨne . Aj pu 'i títunutaca'a . Tɨ'ɨquí raatéjhuau ɨ́ Dios jemi . Pɨ́ pu ancuré'evee tɨ́'ij raaseíj a'ɨ́jna ɨ́ mɨ'ɨchi . Aj pu 'i ayén tiraata'ixaa tɨjɨ́n : ― ¡ Tabita , ajchesi ! Aj pu 'i atáneereca'a . Tɨ́'ɨj i raaseíj a'ɨ́jna ɨ́ Pedro . Aj pu 'i a'ujyeíjxɨ caama japua .
44009041	Ajta á'iyen Pedro pu rajví'i muájca'are'ara'an jetze . Aj pu 'i ra'ajjáj . Tɨ'ɨquí a'ɨ́ɨn Pedro , hua'utajé a'ɨ́mej ɨ́ í'ihuaamua'ame'en , ajta a'ɨ́mej mé 'uuca ɨ́ mej antiújjɨɨmuajtareca'a . A'ɨ́j pu hua'utaseíjra ɨ́ tɨ huamɨ́'ɨ . Pu'uri ruurica'a a'ɨ́jna .
44009042	Majta á'iyen nainjapua ráamua'areeri'i a'ɨ́ɨme ɨ́ mej me'uun a'uchéjme'ecaa a'ujna Jope . Mu'iitɨ́ mú rá'antzaahua me'ɨ́jna ɨ́ tavástara'a .
44009043	Ajta a'ɨ́ɨn ɨ́ Pedro , a'atzu pu a'uun a'uteájturaa a'ujna u Jope . Seɨj pu jemi á'ucatii tɨ navij tí'ihua'aca . Simón pu ántehuaaca'a a'ɨ́jna ɨ́ ja'atɨ .
44010001	Ajta seɨj a'uun a'utéveeca'a a'ujna já'ahua'a chajta'a tɨ ayén téja'arájtehuaa tɨjɨ́n Cesarea . Ayee pu ántehuaaca'a a'ɨ́jna ɨ́ teáata'a tɨjɨ́n Cornelio . A'ɨ́ɨ pu a'ɨ́ɨn pú'eene'e ɨ́ hua'acapítan ɨ́ mej miyen ánte'arua tɨjɨ́n xantaaru'u ɨ́ mej Italia é'eme'ecan .
44010002	A'ɨjna ɨ́ Cornelio , jeíhua pu raná'amiche'e ɨ́ Dios , majta ɨ́ seica ɨ́ teɨtestemua'ame'en . Cornelio pu ajta rá'astehua'a ɨ́ hua'aye'ira a'ɨ́ɨme ɨ́ mej Israél jetze ajtéme'ecan . Jéihua pu hua'utévaɨ tumin jɨme'e , ajta rahuauca'a jeíhua ɨ́ Dios jemi .
44010003	Ja'anáj pu ayén tiuju'urɨ́j . A'atzaj te'ecáará'a ɨ́ tacuarixpua já'ita'a ucamé'ecaa ɨ́ xɨcaj , tɨ́'ɨj ti'itɨ́j huataseíjre . Cu xɨee tevi uteájrupi u chi'ita a'u tɨ a'utéveeca'a a'ɨ́jna ɨ́ Cornelio . Raaseíj temua'a naa . A'ii pu a'ɨ́ɨn pú'een seɨj tɨ tí'ivaɨre'e ɨ́ ta japua ɨ́ Dios jemi a'ɨ́jna tɨ huataseíjre . Aj pu 'i ayén tiraatajé tɨjɨ́n : ― ¡ Cornelio !
44010004	Tɨ'ɨquí rajseíira'ajraa . Tí'itziɨɨne'eca'a a'ɨ́jna ɨ́ Cornelio . Aj pu 'i ayén tiraata'íhua'uri'i tɨjɨ́n : ― ¿ Ti'itáani , nevástara'a ? Aj pu 'i ayén tiraata'ixaa a'ɨ́jna tɨ tí'ivaɨre'e ɨ́ ta japua tɨjɨ́n : ― Dios pu hui ra'ancuré'a nain ɨ́ pej peri ráahuaviiri'i , ajta ɨ́ pej jɨ́n hua'utévaɨ ɨ́ mej caí a'ij tí'ijviicua'i .
44010005	Patá'aj hua'uta'aíjte'en ɨ́ teteca mej u á'uju'un me'újna u Jope , mej mi ya'uvé'evi'itɨn me'ɨ́jna ɨ́ Simón tɨ ajta ayén ántehuaa tɨjɨ́n Pedro .
44010006	A'uu pu hui a'utéjvee seɨ́j jamuan tɨ ajta ayén ántehuaa tɨjɨ́n Simón . Navij pu tí'ihua'aca a'ɨ́jna ɨ́ Simón . A pu vejli'i é'eche a'u tɨ jaj e'eve'e'ástɨme . A'ɨ́ɨ pu hui timuaatá'ixaate'esin a'ij pej ye'í huárɨni . ― Ayee pu tiraata'ixaa a'ɨ́jna ɨ́ tɨ tí'ivaɨre'e ɨ́ ta japua .
44010007	Aj pu 'i á'uraa a'ɨ́jna ɨ́ tevi tɨ tirá'ixaa a'ɨ́jna ɨ́ Cornelio . Aj pu 'i a'ɨ́ɨn Cornelio , hua'apuaca huata'íteca'a ɨ́ mej ravaɨre'e . Seɨ́j pu ajta seɨj huata'íteca'a tɨ i'i xantaaru'u . Jé'ecan pu rá'astejca'a ɨ́ hua'aye'ira a'ɨ́jna jɨme'e a'ɨ́jna ɨ́ xantaaru'u .
44010008	Nain pu hua'utá'ixa a'ij tɨ ti'itɨ́j huarɨ́j . Aj pu 'i hua'uta'íteca'a mej nu'u u á'uju'un u Jope .
44010009	Yee ruijmua'ate'e yee , a'atzaj tacuarixpua , matɨ́'ɨj meri á vejli'i aujú'ucaa u chajta'a , aj pu 'i Pedro antíraa ɨ́ chi'ij japua a'u tɨ a'upá'atza tɨ́'ij raatéjhuauni ɨ́ Dios jemi .
44010010	Jé'ecan pu huata'í'icuataca'a . Pu'uri ayén tí'ijxe'eve'eca'a tɨ tiú'ucua'ani . Matɨ́'ɨj mauj rɨ́'ɨ tí'iruurejca'a ɨ́ tɨ tí'icua'ani , aj pu 'i ti'itɨ́j huataseíjre ɨ́ jemin .
44010011	Ayee pu a'ɨ́jna tiu'uséij tɨ nu'u antaújcu u ta japua . Ti'itɨj pu á e'icáme'eca'a á júte'e , saavana ti'itɨ́j , muáacuacɨ'e pu uhuá'isquíinajme , ajta antijɨ́'ɨcɨ'ihuaca'a .
44010012	Naíjmi'i mú tité'eseijre'eca'a a'ɨ́jna jetze ɨ́ saavana naíjmi'i ɨ́ animaales , ɨ́ mej muáacuaca ajta'ɨ́ɨcajmee , majta ɨ́ mej chuaata'a huacɨ'ɨca , ɨ́ mej á'usinuurejye'i , majta ɨ́ mej rá'ara'ive .
44010013	Aj pu 'i ja'atɨ huánamuajri'i tɨ ayén tiraata'ixaa tɨjɨ́n : ― Pedro , ajchesi . Iiya'a huá'ucuii patá'aj huá'ucua'ani .
44010014	Ajta a'ɨ́ɨn ɨ́ Pedro , ayée pu tiu'utaniú tɨjɨ́n : ― Canu xaa ne'u . Canu ja'anáj racua'ani ɨ́ tɨ caí tatá'aca ɨ́ taye'irá na'ari ti'itɨ́j tɨ xána'avi'ire'e .
44010015	Ajtahua'a ja'atɨ huánamuajri'i . Ayen tɨjɨ́n : ― A'iné nain pu rɨ́'ɨ tiu'uteájtuaa ɨ́ Dios , capej ché'e piyen tí'ixajta yee xána'avi'ire'e .
44010016	Ayee pu huaícacajetze . Ajtahua'a tíraa júte'e u ta japua a'ɨ́jna ɨ́ saavana .
44010017	Jé'ecan pu tí'imua'ajca a'ɨ́jna ɨ́ Pedro tɨjɨ́n a'iquí 'een jɨ́n yé tanéj a'ɨ́jna mɨ ti'itɨ́j , a'iquí té'eme íjii a'ɨ́jna jɨme'e ɨ́ hua'aye'ira . Aúche'e pu tí'imua'ajcá matɨ́'ɨj me'ɨ́n a'ará'a tá'apueerta a'ɨ́ɨme ɨ́ tɨ huaja'uta'íteca'a a'ɨ́jna ɨ́ Cornelio . A'ɨ́ɨ mú tiu'uta'íhua'u a'u tɨ é'echejca'a a'ɨ́jna ɨ́ Simón . Matɨ́'ɨj me'uun a'ará'a .
44010018	Aj mú mi ca'anín jɨ́n hua'utajé tɨ pua'a nu'u a'uun á'uca a'ɨ́jna ɨ́ Simón tɨ ajta ayén ántehuaa tɨjɨ́n Pedro .
44010019	Ajta a'ɨ́jna , aúche'e pu tí'imua'ajcá a'ɨ́jna jɨme'e ɨ́ tɨ huataseíjre ɨ́ jemin . Aj pu 'i ayén tiraata'ixaa ɨ́ xɨéjniu'ucare'ara'an ɨ́ Dios tɨjɨ́n : ― Simón , seica mú hui muahuauhuau . Mé huaíca a'ɨ́ɨme ɨ́ mej muaatéhuaunen .
44010020	Ájchesi . Patá'aj acájra'ani . Pej pi á'ura'ani huá'a jamuan . Capej tí'itziɨɨne'e a'iné nee nu hua'uta'íteca'a .
44010021	Aj pu 'i acájraa a'ɨ́jna ɨ́ Pedro a'u mej a'uté'uuca'a . Tɨ'ɨquí ayén tihua'utá'ixaa tɨjɨ́n : ― Nee nu ne'ɨ́n pú'een i sej nehuahuau . ¿ Ti'itájni jɨ́n yé sevé'eju'un ?
44010022	Aj mú mi miyen titeetaniú tɨjɨ́n : ― Ayee tu 'een jɨ́n yevé'eju'un a'ɨ́jna jetze me'ecan a'ɨ́jna ɨ́ Cornelio ɨ́ tɨ hua'acapítan . Rɨ́'ɨ pu hui tí'itevij . Jéihua pu hui raná'amiche'e ɨ́ Dios . Ajta naími'i mú rɨ́'ɨ tirájcha'ɨɨ ɨ́ mej Israél jetze ajtéme'ecan . Seɨj tɨ tí'ivaɨre'e u ta japua ɨ́ Dios jemi , a'ɨ́ɨ pu raatá'ixaa tɨ a'ɨ́ɨn mú'eetzi huata'áijta pej nu'u á'ura'ani áa tɨ é'eche a'ɨ́jna , tɨ́'ij a'ɨ́ɨn Cornelio muáanamua nain jɨme'e a'achú pej pena'a caj tihua'utá'ixaate'esin ɨ́ niuucari . ― Ayee mú tiraata'ixaa .
44010023	Tɨ'ɨquí a'ɨ́ɨn hua'utá'inee mej uteárute u chi'ita . A'uu mú a'uteájturaa a'ujna . Yee ruijmua'ate'e yee pu á'uraa a'ɨ́jna ɨ́ Pedro huá'a jamuan ɨ́ mej huaíca . Majta seica mú a'ucɨ́j í'ihuaamua'ame'en ɨ́ mej té'atzaahuate'e me'uun é'echejca'a a'ujna u Jope .
44010024	Majta seɨ́j jetze ɨ́ xɨcaj , a'úu mú a'ará'a u Cesarea . A'ɨ́ɨ pu huá'achu'eve'eca'a a'ɨ́jna ɨ́ Cornelio . A'ɨ́j pu jɨ́n hua'utajé ɨ́ ru'ihuaamua'a , ajta ɨ́ ru'amiigustemua'a . Naíjmi'i mú tiújseɨj u chi'ita .
44010025	Tɨ́'ɨj Pedro u a'uteájrupi u chi'ita , a'ɨ́ɨ pu ra'antinájcheca'a a'ɨ́jna ɨ́ Cornelio . Aj pu 'i a'ɨ́ɨn Cornelio á e'erájve á vejli'ipuan ɨ́ Pedro .
44010026	Aj pu 'i a'ɨ́ɨn Pedro pu ra'ajjáj . Ayee pu tiraata'ixaa tɨjɨ́n : ― Huatéechaxɨ , tevi nu'u pú'een inee .
44010027	Matɨ́'ɨj a'atzu tiu'uxáata rujɨ́ɨmua'a , matɨ́'ɨj mi uteájrupi u chi'ita . Tɨ'ɨquí a'ɨ́ɨn Pedro hua'useíj ɨ́ mej tiújseɨj jeíhua ɨ́ teɨte .
44010028	Aj pu 'i ayén tihua'utá'ixaa a'ɨ́jna ɨ́ Pedro tɨjɨ́n : ― Mú'een xu tirú'umua'aree ɨ́ taye'irá tɨ caí taatá'aca itejmi i tej Israél jetze ajtéme'ecan tej nu'u caí tiyen titejá'ujujhua'ane'en a'ɨ́mej jamuan ɨ́ mej seɨj chuéjra'a japua é'eme'ecan ni tej nu'u caí tiyen tihuá'amuaare . ’ Mɨ ajta Dios pu naataseíjra tɨ caí ayén tiraavíjte'e nej niyen tiraaxajta yee capu amɨ́n té'aste amɨjna ɨ́ ja'atɨ nusu yee xána'avi'ire'e pu seijre'e amɨjna .
44010029	A'ɨ́j mú jɨ́n , naatajé me'íjna i ta'ihuaamua'a nej nu'u mú a'uvé'eme'en , canu ti'itɨ́j a'ij tiu'utaxájtaca'a . Ayee nu tí'ijxe'eve'e nej ráamua'aree a'iquí 'een jɨ́n senaatajé . ― Ayee pu tiu'utaxájtaca'a a'ɨ́jna ɨ́ Pedro .
44010030	Aj pu 'i ayén tiu'utaniú a'ɨ́jna ɨ́ Cornelio tɨjɨ́n : ― Pu'uri hui teuumé muáacua xɨcaj , ayée nu niche huatacaí , nehuánitzi'ive'e . Neajta raatéjhuau ɨ́ Dios jemi , a'atzaj cumu já'ita'a ucamé'ecaa ɨ́ xɨcaj . Tɨ'ɨquí ja'atɨ huataseíjre ineetzi jemi . Naa pu ti'itemastájye'icaa a'ɨ́jna ɨ́ tɨ ru'ucáviɨjca'a .
44010031	Ajta ayén tinaatá'ixaa a'ɨ́jna ɨ́ ja'atɨ tɨjɨ́n : “ Cornelio , Dios pu nu'u ari ráanamuajri'i a'ɨ́jna ɨ́ pej raatéjhuau ɨ́ jemin . Ajta a'ɨ́ɨ pu ra'utámua'areeri'i a'achú pej caj tíhua'utapuaíjve ɨ́ mej caí a'ij tí'ijviicua'i .
44010032	Patá'aj hui hua'uta'íte mej u á'uju'un a'ujna u Jope . Miché'e nu'u ya'uvé'evi'itɨn me'ɨ́jna ɨ́ Simón , tɨ ajta ayén ántehuaa tɨjɨ́n Pedro . Aa pu á'uca a'u tɨ é'eche ɨ́ Simón , a'ɨ́jna tɨ navij tí'ihua'aca . Aa pu nu'u é'eche a'ájna vejli'i jaj tɨ e'eve'e'ástɨme . ” Ayee pu hui tinaatá'ixaa .
44010033	’ A'ɨ́j nu jɨ́n ca'anacan hua'uta'íteca'a mɨ seica mej mi muaaja'utájeeve . Xɨ́'epɨ'ɨn pej huarɨ́j pej peri mú ya'uvé'eme . Yee tu'uri , ticu , naími'i u'uté'uu . Dios pu ramua'aree a'ij tej ye'í tí'ijxe'eve'e , tetá'aj naími'i ráanamua a'achú tɨ́j na'a caj a'ɨ́ɨn tavástara'a tímuaata'aíj pej titaatá'ixaate'en . ― Ayee pu tiu'utaxájtaca'a a'ɨ́jna ɨ́ Cornelio .
44010034	Aj pu 'i ayén tihua'utá'ixaa a'ɨ́jna ɨ́ Pedro tɨjɨ́n : ― Nu'uri xaa niyen tí'initɨejte'e íjii tɨjɨ́n ayej xaa ne'u ti'ayajna a'ɨ́jna jemi ɨ́ Dios naími'i mú miyen titeetaniú tɨjɨ́n Dios pu ayén che'atá na'a tí'ijxe'eve'e naíjmi'ica jɨme'e tɨ́j ajta itejmi .
44010035	Naíjmi'ica pu a'ancuré'evi'itɨ ɨ́ Dios a'ɨ́mej ɨ́ teɨte ɨ́ mej rɨ́'ɨ tiratá'aca , majta mej xɨ́'epɨ'ɨn rɨcɨ . Capu Dios jetze ruxe'eve'e tɨ pua'a seɨ́j chuéjra'a japua mé'eme'ecantan me'ɨ́jna ɨ́ ja'atén .
44010036	’ A'ii pu hui a'ɨ́ɨn pú'een ɨ́ niuucari ɨ́ tɨ Dios jɨ́n ayén tihua'utajé a'ɨ́mej ɨ́ huáacɨxa'astemua'ame'en a'ɨ́jna ɨ́ Israél teecan . A'ɨ́ɨ pu ayén tihua'utá'ixaa ɨ́ niuucari jɨme'e tɨ tiu'utémua'aviste'e a'ɨ́jna jɨme'e tɨ huá'a japua huaniú a'ɨ́jna ɨ́ Jesús ɨ́ tɨ Dios án yá'ujra ɨ́ ɨpuari japua . A'ɨjna ɨ́ tɨ tavástara'a pú'een itejmi , a'ɨ́ɨ pu taatá'a tej ti rɨ́'ɨ titeeteáturan ɨ́ Dios jemi .
44010037	’ Xu'uri ramua'aree a'ij tɨ ye'í ti'itɨ huarɨ́j a'ujna já'ahua'a tɨ́j na'a nainjapua u Judea . A'uu pu a'utéjche a'ujna u Galilea tɨ́'ɨj a'ɨ́ɨn tihua'utá'ixaa ɨ́ teɨte , ajta tɨ́'ɨj ráamuaɨ'ɨhuaca'a a'ɨ́jna ɨ́ Juan .
44010038	Dios pu ya'uta'íteca'a ɨ́ ruxɨ́ejniu'uca tɨ́'ij a'ɨ́ɨn jemin huateáturan ɨ́ Jesús . Ajta a'ɨ́ɨn ɨ́ xɨéjniu'ucare'ara'an ɨ́ Dios , a'ɨ́j pu jetze aráujca'anejca'a a'ɨ́jna ɨ́ Jesús . Tɨ'ɨquí á'uche'ecane'e já'araa . Ayee pu í'irɨjcaa ɨ́ tɨ í'ixɨ'epɨ'ɨn jɨme'e . Ajta tihuá'ahua'atehua'a naíjmi'ica ɨ́ mej rajpuaíjtzi me'ɨ́jna jɨme'e tɨ tiyaaru'u tihuá'a'aijte'eca'a . Ayee pu 'i rɨjcaa a'ɨ́jna ɨ́ Jesús a'iné Dios pu raatévaɨ .
44010039	’ Teen tu raaseíj nain jɨme'e a'ij tɨ huarɨ́j íiye a'u mej é'eche a'ɨ́ɨme ɨ́ mej Israél jetze ajtéme'ecan ajta a'ánna Jerusalén . A'ɨ́ɨ mú rá'utatai ɨ́ cɨyej jetze ta'utácúruu . Ayee mú hui 'een jɨ́n raajé'ica me'ɨ́jna ɨ́ Jesús .
44010040	Ajta , Dios pu ajtahua'a raatatɨ́ste ɨ́ xɨéjniu'ucare'ara'an tɨ́'ɨj teuumé'eca huaíca xɨcaj tɨ huamɨ́'ɨ . A'ɨ́j pu jɨ́n ajtahua'a huatarúj a'ɨ́jna ɨ́ Jesús . Ajta Dios pu hui hua'utá'a mej mi seica raaseíj .
44010041	Camu naími'i raaseíj , sino a'ɨ́ɨ mu'u ɨ́ tɨ hua'avé'evi'itɨ ɨ́ Dios . Iteen tu te'ɨ́ɨn pú'een i tej tiú'ucuaa , teajta hua'í jamuan a'ɨ́jna ɨ́ Jesús tɨ́'ɨj a'itara'a a'u mej e'evé'enami'ihuajme ɨ́ mɨ'ɨchite . Teen tu hui xaa ne'u raaseíj .
44010042	’ A'ɨ́ɨ pu titaata'aíj tej ti tihua'utá'ixaate'en ɨ́ teɨte , teajta tiyen tiraataxáj yee Jesús pu a'ɨ́ɨn pú'een ɨ́ tɨ Dios ra'antíhua'u a'ɨ́jna jɨme'e ɨ́ tɨ hua'uxɨ́jte'en naíjmi'ica ɨ́ teɨte , ɨ́ mej mauj ruurijme , majta ɨ́ mej meri huácuii .
44010043	Ajta ɨ́ mej títetaté'eca'a me'ɨ́jna jɨme'e mej Dios jetze me'ecan tí'ixaxa'ata'a , naími'i mú tiu'utaxájtaca'a me'ɨ́jna jɨme'e tɨ pua'a nu'u ja'atɨ tɨ na'a , rá'antzaahuate'en a'ɨ́jna ɨ́ Jesús , nain pu nu'u jɨ́n tiraatá'uuni'ira ɨ́ tɨ jɨ́n auteájturaa ɨ́ Dios jemi niuucajtze'en ɨ́ Jesús .
44010044	Aúche'e pu tí'ixajtaca'a a'ɨ́jna ɨ́ Pedro , tɨ́'ɨj a'ɨ́ɨn xɨéjniu'ucare'ara'an ɨ́ Dios yé ve'ecáane . Tɨ'ɨquí huateájturaa huá'a tzajta'a naíjmi'ica jemi a'ɨ́mej ɨ́ mej ráanamuajri'i a'ij tɨ tiu'utaxájtaca'a a'ɨ́jna ɨ́ Pedro .
44010045	Seica mú majta á a'uté'uuca'a ɨ́ mej a'ɨ́mej jetze ajtéme'ecan ɨ́ mej té'atzaahuate'e , ɨ́ mej majta a'ɨ́mej jetze ajtéme'ecan ɨ́ mej ra'ancuré'ecura'a ɨ́ runavij ɨ́ ta'antiújvi'i ɨ́ mej jetzen sea'araca . Jé'ecan mú rɨ́'ɨ ta'utaseíj a'ɨ́ɨme me'ɨ́jna jɨ́n tɨ Dios ajta raateájtuaa ɨ́ ruxɨ́ejniu'uca a'ɨ́mej jemi ɨ́ mej seɨj chuéjra'a japua é'eme'ecan .
44010046	Ayee mú 'een jɨ́n rɨ́'ɨ ta'utaseíj a'iné ayée mú tíhuá'unamuajri'i ɨ́ mej seica niuucari jɨ́n tí'ixajtaca'a , majta jé'ecan mú rɨ́'ɨ tiratá'acare'e ɨ́ Dios .
44010047	Aj pu 'i ayén tihua'utá'ixaa a'ɨ́jna ɨ́ Pedro tɨjɨ́n : ― Ayee mú che'atá mena'a tira'ancuré'a ɨ́ xɨéjniu'ucare'ara'an ɨ́ Dios tetɨ́j iteen . Ayej ne'ase , capu méèj ja'atɨ tɨ hua'utá'ijmɨi mej caí rumuaɨ'ɨhua a'ɨ́ɨme ɨ́ teɨte . Capu xaa ne'u méèj ja'atɨ .
44010048	Ajta á'iyen hua'uta'aíj mej huaújmuaɨ'ɨhua niuucajtze'en a'ɨ́jna ɨ́ Jesús ɨ́ tɨ ajta Cɨríistu'u pú'een , ɨ́ tɨ Dios án yá'ujra ɨ́ ɨpuari japua . Ayee pu a'ɨ́jna jɨ́n huarɨ́j , matɨ́'ɨj mi me'ɨ́n ɨ́ mej huámuaɨ'ɨvijhuaca'a , a'ɨ́ɨ mú raatáhuaviiri'i me'ɨ́jna ɨ́ Pedro tɨ a'ɨ́ɨn á a'uteáturan huá'a jamuan a'achú cumu hua'apua xɨcaj , huaíca xɨcaj .
44011001	Aj mú mi a'ɨ́ɨme ɨ́ mej tamuáamuata'a japuan hua'apua ará'ase , majta a'ɨ́ɨme ɨ́ mej ihuáamua'ame'en pú'een ɨ́ mej me'uun a'uchéjme nainjapua ɨ́ Judea , a'ɨ́ɨ mú ráamua'areeri'i tɨjɨ́n a'ɨ́ɨ mú majta ra'ancuré'a ɨ́ niuucari ɨ́ tɨ a'ɨ́jna jetze a'uvé'emej ɨ́ Dios a'ɨ́ɨme ɨ́ mej seɨj chuéjra'a japua é'eme'ecan .
44011002	Tɨ́'ɨj a'ɨ́ɨn Pedro a'ánna a'ará'a a'ánna Jerusalén , majta á'iyen a'ɨ́ɨme ɨ́ mej té'atzaahuate'e , ɨ́ mej ra'antisí'iche ɨ́ runavij , a'ij mú pua'a tiraatajé me'ɨ́jna .
44011003	Miyen tɨjɨ́n : ― A'ij pej pua'a huarɨ́j a'iné a'ɨ́mej pej huaja'uvé'emuaareca'a ɨ́ mej caí ra'antisí'iche ɨ́ runavij , pajta huá'a jamuan tiú'ucuaa . ― Ayee mú tiu'utaxájtaca'a a'ɨ́ɨme .
44011004	Aj pu 'i Pedro a'utéjche tɨ tihua'utá'ixaate'en nain a'ij tɨ ti'itɨ́j huarɨ́j .
44011005	Ayen tɨjɨ́n : ― A'uu nu chajta'a a'utéveeca'a a'ujna Jope . Neraatéhuausime'ecaa ɨ́ Dios jemi . Aj pu 'i ti'itɨ́j ineetzi jemi huataseíjre , saavana ti'itɨ́j tɨ júte'e á e'icaanej . Muáacuacɨ'e pu ajtaujhua'isquíinajmee , ajta antijɨ́'ɨcɨ'ihuaca'a . An pu hui e'icaanej a'u nej á'ujcatii .
44011006	Nee nu raseíjraca'a . Aj nu ni a'ɨ́mej huaseíj a'ɨ́jna tzajta'a ɨ́ saavana jeíhua mú animaales , ɨ́ mej muáacuaca ajta'ɨ́ɨcajmee , majta ɨ́ mej simuáruuni , majta ɨ́ mej chuaata'a huacɨ'ɨca ɨ́ mej á'usinuurejye'i , majta ɨ́ mej rá'ara'ive .
44011007	’ Netɨ́'ɨj ni ne'ɨ́jna huánamuajri'i . Aj pu 'i ja'atɨ ayén tinaatá'ixaa tɨjɨ́n : “ ¡ Pedro , ajchesi ! Iiya'a huá'ucuii , patá'aj huá'ucua'ani . ”
44011008	Ayee nu hui tiu'utaniú tɨjɨ́n : “ Nevástara'a , canu xaa ne'u , a'iné canu ja'anáj ráacua ti'itɨ́j tɨ caí tatá'aca ɨ́ taye'irá nusu ti'itɨ́j tɨ xána'avi'ire'e . ”
44011009	’ Ute'e pu hui pújme'en ajtahua'a ja'atɨ ayén tinaatá'ixaa tɨjɨ́n : “ A'iné nain pu tiú'utaahuaca'a ɨ́ Dios , capej ché'e piyen tí'ixajta yee xána'avi'ire'e . ”
44011010	Huaíca pu ayén tiuju'urɨ́j . Ajta á'iyen tíraa júte'e u ta japua a'ɨ́jna ɨ́ saavana .
44011011	’ Jɨ́me'en pu'u tíraa , seica mú hui u a'ará'a a'ujna a'u nej á'ucatii inee . Mé huaícaca'a a'ɨ́ɨme . A'uu mú nu'u huaja'uta'íteca'a u Cesarea mej mi náahuauni ineetzi .
44011012	Ajta a'ɨ́ɨn ɨ́ xɨéjniu'ucare'ara'an ɨ́ Dios , a'ɨ́ɨ pu naata'áij nej nu'u á'ura'ani huá'a jamuan a'ɨ́mej , nej nu'u caí huá'atziɨɨne'e . A'ɨ́ɨ mú majta a'ucɨ́j ne jamuan a'ímej i ta'ihuaamua'a i mej arájsevi . Naíimi'i tu a'uteájrupi u chi'ita a'u tɨ é'eche a'ɨ́jna ɨ́ ja'atɨ .
44011013	’ A'ɨ́ɨ pu taata'ixaa tɨ nu'u seɨj huataseíjre a'ájna a'u tɨ é'eche . A'ɨjna ɨ́ tevi , a'ɨ́ɨ pu a'ɨ́ɨn pú'eene'e seɨj tɨ nu'u tí'ivaɨre'e u ta japua ɨ́ Dios jemi . Ayee pu nu'u tiraata'ixaa a'ɨ́jna ɨ́ tevi tɨjɨ́n : “ Patá'aj hua'uta'íte mɨ teteca a'ujna u Jope mej mi u ya'utájeeve a'ɨ́jna ɨ́ Simón tɨ ajta ayén ántehuaa tɨjɨ́n Pedro .
44011014	A'ɨ́ɨ pu nu'u timuaatá'ixaate'esin a'ij tɨ ye'í Dios timuaatá'uuni'ira ajta naíjmi'ica a'ɨ́mej á'ateɨtestemua'a . ” Ayee pu hui tiraata'ixaa a'ɨ́jna ɨ́ ja'atɨ .
44011015	’ Netɨ́'ɨj a'utéjche nej tihua'utá'ixaate'en , aj pu 'i yé ve'ecáane a'ɨ́jna ɨ́ xɨéjniu'ucare'ara'an ɨ́ Dios . A'ɨ́ɨ pu hui a'uteájturaa huá'a tzajta'a a'ɨ́mej . Ayee pu che'atá na'a tiu'uteájturaa itejmi tzajta'a .
44011016	Aj nu ni ra'utámua'areeri'i ne'ɨ́jna ɨ́ tɨ ayén tiu'utaxájtaca'a ɨ́ tavástara'a tɨjɨ́n : “ Ayej xaa ne'u ti'ayajna , a'ɨ́jna jɨme'e ɨ́ Juan , a'ɨ́ɨ pu nu'u huá'umuaɨ'ɨhuacare'e á jaj jɨme'e . Aru a'ɨ́ɨ pu xɨéjniu'ucare'ara'an ɨ́ Dios huateáturaasin mú'ejmi tzajta'a . ” Ayee pu tiu'utaxájtaca'a a'ɨ́jna ɨ́ tavástara'a .
44011017	’ A'ɨ́j pu jɨ́n , tɨ pua'a Dios ayén che'atá na'a tíhua'utapuaíjve'en ɨ́ tɨ ajta taatapuaíjve itejmi tetɨ́'ɨj rá'antzaahua a'ɨ́jna ɨ́ Jesús ɨ́ tɨ Dios án yá'ujra ɨ́ ɨpuari japua , a'iné auj tí'irɨ'ɨri nej ra'antimuá'itɨn ɨ́ Dios . ― Ayee pu'u tiu'utaxájtaca'a a'ɨ́jna ɨ́ Pedro .
44011018	Matɨ́'ɨj ráanamuajri'i me'ɨ́jna í'ihuaamua'ame'en ɨ́ mej me'uun a'uchéjme a'ánna Jerusalén , camu ché'e ti'itɨ́j xajtaca'a , sino rɨ́'ɨ mú tiraatá'a ɨ́ Dios tɨjɨ́n : ― Huateáxcui'ihua , pu'uri hui Dios hua'utá'a ɨ́ mej seɨ́j chuéjra'a japua é'eche mej mi jéjcuacan jɨ́n tiú'umua'ati mej mi ruuri muá'ara'ani tɨ́j na'a rusén jɨme'e .
44011019	Majta me'ɨ́n ɨ́ mej a'ucɨ́jxɨ me'ɨ́jna jɨme'e ɨ́ mej seica raajé'ica me'ɨ́jna ɨ́ Esteban , majta a'ij pua'a huá'uruu a'ɨ́mej ɨ́ mej té'atzaahuate'e , a'ɨ́ɨ mú a'ɨmuá a'ucɨ́jxɨ . A'uu mú a'ará'a a'ájna já'ahua'a Fenicia , majta seica a'ujna já'ahua'a Chipre , majta seica a'ujna já'ahua'a tɨ ayén téja'arájtehuaa tɨjɨ́n Antioquía . A'ɨ́mej mú huatá'ixaa ɨ́ niuucari ɨ́ mej Israél jetze ajtéme'ecan .
44011020	Majta ɨ́ seica ɨ́ mej Chipre é'eme'ecan a'ɨ́mej jamuan ɨ́ mej Cirene é'eme'ecan , a'ɨ́ɨ mú me'uun a'atanéj me'újna u Antioquía . Aj mú mi autéjhuii mej hua'utá'ixaate'en a'ɨ́mej ɨ́ mej hua'aniuuca jɨ́n tí'ixaxa'a ɨ́ griego . A'ɨ́j mú hua'utá'ixa ɨ́ niuucari ɨ́ tɨ tiu'utémua'aviste'e a'ɨ́jna jetze me'ecan ɨ́ tavástara'a a'ɨ́jna ɨ́ Jesús .
44011021	Jéihua pu hua'utévaɨ ɨ́ tavástara'a . A'ɨ́j mú jɨ́n mu'iitɨ́ rá'antzaahua . Majta ra'ancuré'evi'itɨ ɨ́ tavástara'a .
44011022	Majta me'ɨ́n ɨ́ mej té'atzaahuate'e , ɨ́ mej me'uun a'uchéjme a'ánna Jerusalén , matɨ́'ɨj me'ɨ́n ráanamuajri'i a'ij tɨ ti'itɨ́j huarɨ́j , a'ɨ́j mú huata'íteca'a ɨ́ Bernabé a'ujna Antioquía .
44011023	Tɨ́'ɨj a'uun a'ará'a a'ɨ́jna ɨ́ Bernabé , tɨ'ɨqui raaseíj tɨ Dios rɨ́'ɨ tiú'uruu huá'a jemi . A'ɨ́j pu jɨ́n jé'ecan huataújtemua'ave a'ɨ́jna ɨ́ Bernabé . Ayee pu tihua'utá'ixaa mej nu'u u huateújca'anen ɨ́ ru tzajta'a mej mi mauj rá'atzaahuate'e ɨ́ tavástara'a .
44011024	Ayee pu tiú'uruu a'ɨ́jna ɨ́ Bernabé , a'iné rɨ́'ɨ pu tí'itevistaca'a . Jé'ecan pu a'ɨ́jna jetze aráujca'anejca'a ɨ́ xɨéjniu'ucare'ara'an ɨ́ Dios . Ajta jeíhua pu té'atzaahuate'eca'a . A'ɨ́j pu jɨ́n jeíhua hua'utéemua'itɨ ɨ́ teɨte mej mi rá'antzaahuate'en me'ɨ́jna ɨ́ tavástara'a .
44011025	Tɨ́'ɨjtá'i á'uraa a'ɨ́jna ɨ́ Bernabé a'ujna u Tarso tɨ i ráahuauni a'ɨ́jna ɨ́ Saulo .
44011026	Tɨ'ɨquí ráateu . Aj pu 'i a'uun ye'eráavi'itɨ a'ujna Antioquía . A'uu mú á'atee huá'a jamuan ɨ́ mej té'atzaahuate'e a'achú cumu seɨ́j nine'ira'a . Majta tihua'umuá'ate jeíhua ɨ́ teɨte a'ɨ́jna ɨ́ Bernabé , ajta a'ɨ́jna ɨ́ Saulo . A'ujna u Antioquía , majta me'ɨ́n ɨ́ teɨte amuacaícan mú miyen hua'utamuájteca'a tɨjɨ́n cristianos mú pú'een .
44011027	A'ájna xɨcájra'a jetze , seica mú u a'ará'a a'ujna Antioquía Jerusalén mej e'eráacɨ . A'ɨ́ɨ mú me'ɨ́n pú'eene'e ɨ́ mej Dios jetze me'ecan tí'ixaxa'a .
44011028	Ayee pu ántehua'aca'a seɨj tɨjɨ́n Agabo . A'ɨ́ɨ pu á a'utéechaxɨ á já'ita'a huá'a tzajta'a . A'ɨ́j pu jetze aráujca'anejca'a ɨ́ xɨéjniu'ucare'ara'an ɨ́ Dios , tɨ́'ij ayén tihua'utá'ixaate'en tɨ nu'u huatúuri'ihua a'ame nainjapua íiyen chaanaca japua . ( Ayej xaa ne'u tiuju'urɨ́j tɨ́'ɨj a'ɨ́ɨn tí'aijtaca'a a'ɨ́jna ɨ́ rey tɨ ayén ántehuaa tɨjɨ́n Claudio . )
44011029	Aj mú mi me'ɨ́n ɨ́ mej té'atzaahuate'e ɨ́ mej me'uun a'uchéjme a'ujna Antioquía , a'ɨ́ɨ mú raaxɨ́'epɨ'ɨntare mej tíhua'uta'aíjte'en a'ɨ́mej ɨ́ ru'ihuaamua'a a'ujna u Judea ɨ́ mej jɨ́n huateújvaɨre'en , seɨj majta seɨj mej miyen tíhua'utapuaíjve'en a'achú mej caj tí'ijviicua'i .
44011030	Ayee mú huarɨ́j . U mú tihuaja'uta'íti'iri'i nain ɨ́ mej tíhua'utapuaíjve . Ajta a'ɨ́ɨn ɨ́ Bernabé , a'ɨ́jna jamuan ɨ́ Saulo , a'ɨ́ɨ mɨ hua'utátuii ɨ́ huá'avaujsimua'a a'ɨ́mej ɨ́ mej me'uun a'uté'uuca'a a'ánna Jerusalén .
44012001	Ajta , a'ájna xɨcájra'a jetze , a'ɨ́jna ɨ́ rey ɨ́ Heródes , a'ɨ́ɨ pu a'utéjche tɨ huá'avivi'i seica ɨ́ mej té'atzaahuate'e tɨ́'ij a'ij pua'a huá'uruuren .
44012002	A'ɨ́ɨ pu raata'aíjtaca'a mej raajé'ica ɨ́ Jacobo , ɨ́ tɨ ja'atzeáara'an pú'een a'ɨ́jna ɨ́ Juan . A'ɨ́ɨ mú ru'ijveíjcheca'a ɨ́ mu'úura'an .
44012003	A'iné a'ɨ́ɨ pu ramua'areereca'a tɨ hua'aránajcheca'a a'ɨ́mej ɨ́ mej Israél jetze ajtéme'ecan tɨ a'ɨ́ɨn ayén tiú'uruu , a'ɨ́ɨ pu ajta huatéevi'i a'ɨ́jna ɨ́ Pedro , a'ájna matɨ́'ɨj me'ɨ́n tí'iyestejca'a me'ɨ́jna jɨme'e mej racua'aca ɨ́ pan tɨ caí cujchira'a .
44012004	Ayee pu a'ɨ́jna jɨ́n huarɨ́j ɨ́ Heródes tɨ ra'iteáana a'ujna carcel . Jéihua mú racha'ɨɨca'a miyen muáacua mé'e . Majtahua'a méyee memuáacua mé'e . Majtahua'a muáacua mé'e . Majtahua'a méyee muáacua mé'e . Ayee pu a'ɨ́ɨn tí'imua'ajca tɨ a'ájna ru'irájtuaani mej mi raaseíj naími'i ɨ́ teɨte . Ayee pu tiu'umuá'aj tɨ ayén huárɨni , tɨ́'ɨj te'enáará'an ɨ́ mej tiu'uyé'este me'ɨ́jna jɨme'e cáne'axɨ mej cui'ica .
44012005	A'ɨ́j pu jɨ́n a'ɨ́ɨn Heródes racha'ɨɨca'a a'ɨ́jna ɨ́ Pedro . Mɨ majta ɨ́ mej té'atzaahuate'e , a'ɨ́ɨ mú a'ujca'anéecan jɨ́n rahuauca'a ɨ́ Dios jemi me'ɨ́jna jɨme'e ɨ́ Pedro .
44012006	Yee ruijmua'ate'e yee pu huateátɨca'areca'a ajta pu'uri ru'irájtuaaníche'e mej mi raaseíj ɨ́ teɨte . Ajta a'ɨ́ɨn ɨ́ Pedro í'icujcaa . A já'ita'a a'ure'eca'itɨ́ anájɨ'ɨcɨ'ihuaca'a cadeena jɨme'e ru'ɨ́ɨca jetze , ajta rumuájca'a jetze . Majta ɨ́ xantaaru'u mej hua'apua , a'ɨ́ɨ mú ajtatápi'ihuajme'ecaa me'ɨ́jna jetze ɨ́ Pedro . Majta seica ɨ́ xantaaru'u , a'úu mú á e'ité'uuca'a tá'apueerta , mej racha'ɨɨca'a .
44012007	Aj pu 'i jíye'itzi jɨme'e , seɨj huataseíjre jemin . A'ɨ́ɨ pu a'ɨ́ɨn pú'een seɨj tɨ tí'ivaɨre'e u ta japua ɨ́ tavástara'a jemi . Ajta uhuanéeri'icɨre'ajraa a'ujna u carcel . Aj pu 'i raatáruureajxɨ a'ɨ́jna ɨ́ tevi . Raajɨ́ste a'ɨ́jna ɨ́ Pedro . Ayen tɨjɨ́n : ― Ca'anacan , ajchesi . Aj pu 'i á é'ejvatzɨjxɨ ɨ́ cadeena á chuaata'a a'ɨ́jna tɨ jɨ́n jɨ́'ɨcɨ'ihuaca'a ɨ́ Pedro .
44012008	Aj pu 'i ayén tiraata'ixaa tɨjɨ́n : ― Ucá'achejte'e mua'asiicu'u , ajta ajtá'aca'acaite'e . Aj pu'i ayén huarɨ́j a'ɨ́jna ɨ́ Pedro . Ajtahua'a ayén tiraata'ixaa a'ɨ́jna ɨ́ tɨ tí'ivaɨre'e u ta japua tɨjɨ́n : ― Ucá'achejte'e mɨ seɨ́j muá'acɨɨxu . Patá'aj naatavájra ineetzi .
44012009	Aj pu 'i huirájraa a'ɨ́jna ɨ́ Pedro , cujta'an a'ɨ́jna ɨ́ tɨ tí'ivaɨre'e u ta japua . Ajta capu ramua'areereca'a ti ayén ti'ayajna a'ij tɨ ti'itɨ́j raruurejca'a a'ɨ́jna jamuan ɨ́ tɨ tí'ivaɨre'e u ta japua . Capu ramua'areereca'a ti ayén ti'ayajna nusu tí'imaaraca'a na'a .
44012010	Matɨ́'ɨj mi me'uun a'uré'ene a'u tɨ a'utéveeca'a seɨj ɨ́ xantaaru'u tɨ racha'ɨɨca'a ɨ́ carcel . Majta 'á'ayee seɨ́j jemi ɨ́ xantaaru'u . Aj mú mi me'ɨ́n a'uré'ene a'utɨ́ tepúusti'i puéertara'a e'itéjvee a'u tɨ a'atanén ɨ́ juye . Tɨ'ɨquí antaújcu ruseɨ́j a'ɨ́jna ɨ́ puéerta . Aj mú mi huiráacɨ . A'ɨ́j mú jetze a'ucɨ́j ɨ́ juye . Matɨ́'ɨj mi raatéexɨjte a'u tɨ aúu'ase ɨ́ juye . Jíye'itzi jɨ́n pu á'uraa a'ɨ́jna ɨ́ tɨ tí'ivaɨre'e u ta japua .
44012011	Aj pu 'i ráamua'areeri'i a'ɨ́jna ɨ́ Pedro tɨ ayén ti'ayajna . Ayee pu tiu'utaxájtaca'a tɨjɨ́n : ― Nu'uri ramua'aree tɨ ayén ti'ayajna tɨ tavástara'a seɨ́j u a'uta'íteca'a tɨ tí'ivaɨre'e u ta japua tɨ́'ij a'ɨ́ɨn nu'irájtuaani tɨ́'ij caí ayén tináaruuren a'ij tɨ tí'ijxe'eve'e a'ɨ́jna ɨ́ Heródes , majta a'ɨ́mej ɨ́ mej Israél jetze ajtéme'ecan .
44012012	Tɨ́'ɨj a'ɨ́ɨn ráamua'areeri'i tɨ ayén ti'ayajna , aj pu 'i á'uraa . A'uu pu a'ará'a María tɨ é'eche , náànajra'an a'ɨ́jna ɨ́ Juan tɨ ajta ayén ántehuaa tɨjɨ́n Marcos . A'uu mú tiújseɨj jeíhua ɨ́ teɨte . A'ɨ́ɨ mú rahuauca'a ɨ́ Dios jemi .
44012013	Tɨ'ɨquí a'ɨ́ɨn te'ejteátu'asixɨ a'ájna tá'apueerta a'ájna ta'anténine'i . Aj pu 'i seɨj huirájraa tɨ́'ij raaseíj ja'atɨ tɨ pɨ́rɨcɨ . Temuaij a'ɨ́jna , 'ɨ́ita'a tɨ ayén ántehuaa tɨjɨ́n Rode .
44012014	Tɨ́'ɨj a'ɨ́ɨn ráanamuajri'i tɨ huajíjhuaca'a , a'ɨ́ɨ pu ráamua'areeri'i tɨjɨ́n a'ɨ́ɨ pu pɨ́rɨcɨ ɨ́ Pedro . Capu ajta te'entacú . Ayee pu huarɨ́j , a'iné huápɨ'ɨ pu rútemua'ave'eca'a a'ɨ́jna ɨ́ temuaij . Tɨ'ɨquí a'utɨéechejraa tɨ́'ij huaja'utá'ixaate'en tɨ nu'u á a'utéveeca'a á tá'apueerta a'ɨ́jna ɨ́ Pedro .
44012015	Aj mú mi miyen tiraata'ixaa me'ɨ́jna ɨ́ temuaij tɨjɨ́n : ― Pá'atɨmua'i pepu'u . Ajta a'ɨ́ɨn , jeíhua pu ayén tí'ixajtaca'a tɨ ayén ti'ayajna , tɨjɨ́n : ― A'ɨ́ɨ pu hui pɨ́rɨcɨ . Majta me'ɨ́n , miyen tɨjɨ́n : ― Capu a'ɨ́ɨn pú'een . Xɨéjniu'ucare'ara'an pu pú'een .
44012016	Ajta aúche'e a'ɨ́ɨn Pedro , te'ejteátu'axa'a ɨ́ puéerta jetze . Aj mú mi xaa te'entacú . Matɨ́'ɨj raaseíj , jé'ecan mú a'ij te'utaseíj .
44012017	Rumuájca'a pu jɨ́n hua'utá'ixa a'ɨ́jna ɨ́ Pedro mej mi caí ché'e a'ij teáruaasime'en . Aj pu 'i hua'utá'ixa a'ij tɨ ye'í tiru'irájtuaa u carcel a'ɨ́jna ɨ́ tavástara'a . Ajta ayén tihua'utá'ixaa tɨjɨ́n : ― Setá'aj raatá'ixaate'en se'ɨ́jna ɨ́ Jacobo , seajta ɨ́ seica ɨ́ ta'ihuaamua'a . Aj pu'i á'uraa . Tɨ'ɨquí u já'ahua'a yee a'ará'a .
44012018	Yee ruijmua'ate'e yee cumu tapuá'arijme'eca . Jéihua mú á'upuaapua'are'e ɨ́ xantaaru'u . Camu ramua'areereca'a a'ij tɨ ti'itɨj ráaruu a'ɨ́jna ɨ́ Pedro .
44012019	Jéihua pu rahuauhuau a'ɨ́jna ɨ́ Heródes . Capu ráateu . Aj pu 'i a'ɨ́mej huata'íhua'uri'i ɨ́ xantaaru'u ɨ́ mej racha'ɨɨca'a . Ajta á'iyen a'ɨ́ɨn Heródes hua'uta'aíjtaca'a mej nu'u huá'ucui'ini a'ɨ́mej ɨ́ xantaaru'u . Aj pu 'i a'ɨ́ɨn huirájraa u Judea a'ɨ́jna ɨ́ Heródes . Tɨ'ɨquí a'uun a'ará'a a'ujna Cesarea . A'uu pu á'atee .
44012020	Ajta a'ɨ́ɨn ɨ́ Heródes , temua'a pu tihuá'ajaaxɨejvi'iracaa a'ɨ́mej ɨ́ mej a'uun a'uchéjme a'ujna u Tiro , majta ɨ́ mej Sidón é'eche . A'ɨ́ɨ mú tiújseɨj . Matɨ́'ɨj mi naími'i u a'atanéj a'ujna Cesarea . Méjxe'eve'eca'a mej tiu'uxáj me'ɨ́jna jamuan ɨ́ Heródes . Matɨ́'ɨj mi seɨ́j huamuá'itɨ tumin jɨme'e . A'ɨ́ɨ pu a'ɨ́ɨn pú'een ɨ́ tɨ ravaɨre'eca'a a'ɨ́jna ɨ́ rey . Ayee pu ántehuaaca'a a'ɨ́jna ɨ́ ja'atɨ tɨjɨ́n Blasto . A'ɨ́ɨ pu hua'utévaɨ mej mi tiu'uxáj jamuan . Matɨ́'ɨj mi raatáhuaviiri'i me'ɨ́jna ɨ́ Heródes tɨ́'ij caí ché'e huá'ajaaxɨejvi'ira a'ɨ́mej , sino ché'e rɨ́'ɨ tí'eene'en . Majta rátziɨɨne'eca'a a'iné a'úu pu teja'uvé'eye'icaa ɨ́ tihuá'acua'ira a'ujna já'ahua'a a'ujna chuéjra'a japua a'u tɨ tejé'aijta a'ɨ́jna ɨ́ Heródes .
44012021	A'ájna xɨcájra'a jetze mej raaxɨ́'epɨ'ɨntare , a'ɨ́ɨ pu ucaújchejte ɨ́ rusiicu'u ɨ́ mej jɨ́n ráamua'ati tɨ a'ɨ́ɨn i'irey . Aj pu 'i acáayeijxɨ ɨ́ ɨpuari jetze . Tɨ'ɨquí tihua'utá'ixaa naíjmi'ica ɨ́ teɨte .
44012022	Matɨ́'ɨj ráanamuajri'i me'ɨ́jna ɨ́ Heródes , ayée mú titeetejíihuajraa tɨjɨ́n : ― Dios pu hui pɨ́rɨcɨ mɨ tɨ ti'ixa , capu tevi pú'een .
44012023	Ajta a'ɨ́ɨn ɨ́ Heródes , capu rɨ́'ɨ tiraatá'a ɨ́ Dios . A'ɨ́j pu jɨ́n á'iyen seɨj ɨ́ tɨ tí'ivaɨre'e u ta japua ɨ́ tavástara'a jemi , a'ɨ́ɨ pu tiráacui'ini . Tɨ'ɨquí tijcuí'ineca'a . Matɨ́'ɨj mi me'ɨ́n chu'inute raatéjcɨ'ɨcɨ me'ɨ́jna ɨ́ Heródes . Aj pu 'i huamɨ́'ɨ .
44012024	Majta , jeíhua mú ráanamuajri'i ɨ́ niuucari ɨ́ mej tavástara'a jetze me'ecan tiu'utaxájtaca'a . Amuacaícan , a'ɨ́ɨ mú ráanamuajri'i a'ɨ́mej ɨ́ mej á vejli'i antachéejmee , majta ájca'ihua ɨ́ méyee mej a'uchéjme , majtáhua'a ajca'ihuá'ɨmua mej a'uchéjme . Naíjmi'icɨ'e pu huanamuáareajraa .
44012025	Ajta a'ɨ́ɨn ɨ́ Bernabé , ajta ɨ́ Saulo , matɨ́'ɨj araúraste ɨ́ mej tihuaja'uta'íti'iri'i , a'ɨ́ɨ mú a'ucɨ́j a'ujna Jerusalén . Majta ya'uví'itɨ me'ɨ́jna ɨ́ Juan tɨ ajta ayén ántehuaaca'a tɨjɨ́n Marcos .
44013001	Ajta , a'ujna já'ahua'a , chajta'a tɨ ayén téja'arájtehuaa tɨjɨ́n Antioquía , a'úu mú a'uté'uuca'a ɨ́ teɨte ɨ́ mej té'atzaahuate'e . Seica mú tí'ixajtaca'a ɨ́ Dios jetze me'ecan , majta seica mú tihuá'amua'atejca'a ɨ́ teɨte . A'ii mú a'ɨ́ɨn pú'een a'ɨ́jna ɨ́ Bernabé , ajta a'ɨ́jna ɨ́ Simón , tɨ ajta ayén ántehuaaca'a tɨjɨ́n tɨ xu'umuara'a . Ajtahua'a a'ɨ́jna ɨ́ Lucio tɨ Cirene é'eme'ecan , ajta ɨ́ Manaén . ( A'ɨjna ɨ́ Manaén , a'ɨ́ɨ pu amiigura'an pu éene'e ɨ́ Heródes tɨ tí'aijtaca'a nainjapua u Galilea ) . Ajta pu a'ɨ́ɨn a'uun a'utéveeca'a a'ɨ́jna ɨ́ Saulo .
44013002	Ja'anáj mú téniúuve'e , majta rú'itzi'ive'eca'a , aj pu i a'ɨ́ɨn xɨéjniu'ucare'ara'an ɨ́ Dios ayén tihua'utá'ixaa tɨjɨ́n : ― Sehue'evé'evi'itɨchi semɨ́jna mɨ Bernabé , seajta semɨ́jna mɨ Saulo matá'aj hui miyen tiu'utévaɨre'en me'ɨ́jna jɨ́me'en ɨ́ nej neri tihua'utá'itɨiira .
44013003	Aj mú mi raatáhuaviiri'i ɨ́ Dios , majta rú'itzi'ive'e . Matɨ́'ɨj mi hua'avé'emuarɨ'exɨ ɨ́ huá'amu'uutze'e . Aj mú mi hua'uta'íteca'a mej nu'u á'ucɨɨne .
44013004	A'iné a'ɨ́jna ɨ́ xɨéjniu'ucare'ara'an ɨ́ Dios , a'ɨ́ɨ pu hua'uta'íteca'a a'ɨ́jna ɨ́ Bernabé , ajta a'ɨ́jna ɨ́ Saulo , a'úu mú pújme'en a'ucɨ́j a'ujna já'ahua'a , chajta'a tɨ ayén téja'arájtehuaa tɨjɨ́n Seleucia . Aj mú mi atéecɨ ɨ́ baarcu jetze . Matɨ́'ɨj mi a'uun jetze pújme'en antacɨ́j seɨ́j chuéjra'a japua tɨ e'eráahuachi tɨ ayén téja'arájtehuaa tɨjɨ́n Chipre .
44013005	A'uu mú vejli'i e'ejtéene a'ujna já'ahua'a baarcu tɨ a'utéeche'eca . Ayee pu téja'arájtehuaa ɨ́ chajta'ana tɨjɨ́n Salamina . Matɨ́'ɨj mi autéjhuii mej tihua'utá'ixaate'en a'ij tɨ tihua'utá'ixaa ɨ́ Dios . A'uu pu tihuá'a'ixaate'eca'a hua'ateyuu tzajta'a a'ɨ́mej ɨ́ mej Israél jetze ajtéme'ecan . Ajta a'ɨ́jna ɨ́ Juan , a'ɨ́ɨ pu huá'a jamuan huamé'ecaa , ajta pu a'ɨ́ɨn huá'avaɨre'eca'a .
44013006	Nain japua mú ú'ucɨɨneca'a tɨ́j na'a á teje'eráahuachi . Matɨ́'ɨj mi me'uun a'ará'a chajta'a , tɨ ayén téja'arájtehuaa tɨjɨ́n Pafos . A'uu mú ra'antinájcheca'a seɨ́j ɨ́ tɨ Israél jetze ajtéme'ecan tɨ ayén ántehuaaca'a tɨjɨ́n Barjesús . Támua'aree a'ɨ́jna . Ajta tí'ihua'itaca tɨ nu'u tí'ixaxa'ata'a ɨ́ Dios jetze me'ecan .
44013007	A'ɨjna tɨ támua'aree , a'ɨ́ɨ pu ravaɨre'eca'a ɨ́ tajtuhuan ɨ́ tɨ jɨ́n antiújmua'aree . Ayee pu ántehuaaca'a a'ɨ́jna ɨ́ tajtuhuan tɨjɨ́n Sergio Paulo . Jé'ecan pu té'umua'areereca'a a'ɨ́jna ɨ́ tajtuhuan . Aj pu i hua'uta'aíjtaca'a a'ɨ́jna ɨ́ Bernabé , ajta a'ɨ́jna ɨ́ Saulo a'ɨ́jna jɨme'e tɨ a'ɨ́ɨn tajtuhuan ayén tí'ijxe'eve'eca'a tɨ huá'unamua a'ij tɨ 'een jɨ́n huaja'uta'íteca'a ɨ́ Dios .
44013008	Ajta a'ɨ́ɨn tɨ támua'aree , a'ɨ́ɨ pu ayén ántehuaaca'a tɨjɨ́n Elimas . A'ɨ́ɨ pu huá'a jetze me'ecan huatéechaxɨ tɨ́'ij caí té'antzaahuate'en a'ɨ́jna ɨ́ tajtuhuan .
44013009	Ajta a'ɨ́ɨn ɨ́ Saulo , tɨ ajta ayén ántehuaa tɨjɨ́n Pablo , a'ɨ́ɨ pu a'ɨ́jna jetze aráujca'anejca'a ɨ́ xɨéjniu'ucare'ara'an ɨ́ Dios . Aj pu i ra'aráaseij temua'a naa .
44013010	Tɨ'ɨquí ayén tiraata'ixaa tɨjɨ́n : ― Mú'ee pe tí'ihua'itaca , ɨ́ tɨ tiyaaru'u a'atáàta pú'een , mú'ee pe caí raxɨ́'eve'e naíjmi'i tɨ́j na'a tɨ í'ixɨ'epɨ'ɨn . ¿ Ni qui hui pecaí ja'anáj ra'antipuá'ajte'esin pej caí mú'ee tihua'antiú'uuni'ira'an mej miyen rɨcɨ a'ij tɨ tí'ijxe'eve'e ɨ́ Dios ?
44013011	Pu'uri Dios puaíjtzi muaatá'asin íjii . Pua'aracúuni pej pua'amé . Capej hui ché'e mé uunéeri pua'amé tújca'ari tzajta'a . Tɨ'ɨquí ayén te'irájraa a'ij tɨ tiraata'ixaa a'ɨ́jna ɨ́ Pablo . Temua'a pu te'aracúuni'i já'araa a'ɨ́jna tɨ támua'arejca'a . Cu xɨee tɨ cuj huatétɨca'are ɨ́ jemin , ajta cumu tɨ huamé'en cɨéeniste'e . Aj pu i ja'atɨ huáhuau tɨ ra'anaví'ira'a , ayén tɨjɨ́n capu mé úunee .
44013012	Ajta a'ɨ́ɨn ɨ́ tajtuhuan , tɨ́'ɨj raaseíj a'ij tɨ ti'itɨ́j huarɨ́j , tɨ'ɨqui rá'antzaahua a'iné a'ij pu pua'a ra'utaseíj a'ij mej ye'í tihua'umuá'ate me'ɨ́jna jɨme'e ɨ́ tavástara'a tɨ raniuuca .
44013013	Aj mú mi a'ucɨ́j , a'ɨ́jna ɨ́ Pablo , majta me'ɨ́jna ɨ́ mej jamuan á'ujujhua'ane'e . A'uu mú atéecɨ ɨ́ baarcu jetze . Matɨ́'ɨj mi me'uun a'uré'ene a'ujna já'ahua'a seɨ́j chuéjra'a japua tɨ ayén téja'arájtehuaa tɨjɨ́n Panfilia . A'uu mú a'ará'a a'ujna chajta'ana japua tɨ ayén téja'arájtehuaa tɨjɨ́n Perge . Tɨ'ɨquí a'ɨ́jna ɨ́ Juan , a'úu pu huaja'utétuaaxɨ . Ajta a'uun airáane u Jerusalén .
44013014	Majta me'ɨ́n ɨ́ seica , a'ɨ́ɨ mú huiráacɨ a'ujna Perge . Matɨ́'ɨj mi me'uun a'ará'a a'ujna já'ahua'a a'ujna chuéjra'a japua tɨ ayén téja'arájtehuaa tɨjɨ́n Pisidia . Matɨ́'ɨj mi me'uun a'ará'a a'ujna Antioquía . A'uu mú a'uteájrupi huá'a teyuu tzajta'a a'ɨ́jna xɨcájra'a mej jetzen ruse'upi . Matɨ́'ɨj mi huatéra'aseca'a .
44013015	Aj mú mi seica ra'ujíjve ɨ́ yu'uxari ɨ́ te'anxɨ́vi , majta ɨ́ seica ɨ́ yu'uxari ɨ́ mej te'uyú'uxaca'a ɨ́ mej tí'ixaxa'ata'a ɨ́ Dios jetze me'ecan . Matɨ́'ɨj mi ɨ́ mej tí'aijta teyujta'a , a'ɨ́ɨ mú miyen tihua'utá'ixaa tɨjɨ́n : ― Ta'ihuaamua'a , tɨ pua'a ti'itɨ́j sehuá'a'ixaate'ecu ɨ́ teɨte , á'iyen sehua'utá'ixaate'e íjii .
44013016	Aj pu i a'ɨ́ɨ á a'utéechaxɨ a'ɨ́jna ɨ́ Pablo . Tɨ́'ɨj i rumuájca'a jɨ́n hua'utá'ijmɨijri'i tɨjɨ́n mej caí a'ij teáruaasime'en . Ayee pu tihua'utá'ixaa tɨjɨ́n : ― Mú'een teteca mɨ sej Israél jetze ajtéme'ecan , mú'een mɨ sej seajta rá'atzaahuate'e ɨ́ Dios , xáanamuajri'i hui se'íjna i niuucari .
44013017	A'ɨjna ɨ́ hua'aDioj ɨ́ mej uyé'esise'ira'a a'ujna Israél , a'ɨ́ɨ pu hua'avé'evi'itɨ a'ɨ́mej ɨ́ tayá'upuacɨ'ɨstemua'a . Aj pu i a'ɨ́ɨn hua'utámu'iire jeíhua matɨ́'ɨj mauj me'uun é'echejca'a a'u mej caí chuej é'ejcha'ɨca'a . A mú é'echejca'a me'újna já'ahua'a seɨ́j chuéjra'a japua tɨ ayén téja'arájtehuaa tɨjɨ́n Egipto . Aj pu nu'u i Dios hua'irájtuaa , a'ujna chuéjra'a japua , a'iné a'ɨ́ɨ pu ayén hua'umuá'amuate'ecaa .
44013018	’ A'ɨ́ɨ pu nu'u huá'a jɨme'e huá'uviicua'ire hua'apuate nine'ira'a matɨ́'ɨj á'ujujhua'ane'e a'ujna já'ahua'a ɨtzitá .
44013019	Ajta arahua'apuáca pu antipuá'ari ɨ́ teɨte ɨ́ mej me'uun a'uchéjme'ecaa ɨ́ seɨ́j chuéjra'a japua , tɨ ayén téja'arájtehuaa tɨjɨ́n Canaán . Aj pu nu'u i hua'utapuaíjve ɨ́ ruteɨ́testemua'a a'ɨ́mej ɨ́ mej huá'achueere'eca'a ɨ́ mej amuacaícan me'uun é'echejca'a .
44013020	’ Jirá'atee nu'u a'achú cumu muáacua ciento japuan muáacuajetze nine'ira'a tɨ ayén hua'utéemua'itɨ . Ajta á'iyen Dios pu nú'u hua'utá'a ɨ́ ruyaujmua'a tɨ tíhua'uta'aíjte'en jueesi jɨme'e . Ayee pu nu'u teuumé'eca ajta na'a caí huataseíjre a'ɨ́jna ɨ́ Samuel ɨ́ tɨ Dios jetze me'ecan tí'ixaxa'ata'a .
44013021	’ Aj mú nu'u mi raatáhuaviiri'i tɨ Dios tiu'utá'an tɨ seɨj rey tíhua'uta'aíjte'en . Aj pu i Dios ayén raatá'a tɨ seɨ́j tíhua'uta'aíjte'en . A'ii pu nu'u a'ɨ́ɨn pu'éene'e a'ɨ́jna ɨ́ Saúl tɨ yaujra'an pú'een a'ɨ́jna ɨ́ Cis , ɨ́ tɨ huá'a jetze ajtéme'ecantaca'a a'ɨ́mej ɨ́ mej Benjamín jetze airáane . Saúl pu tíhua'uta'aíj a'achú cumu hua'apuate nine'ira'a .
44013022	’ Aj pu nu'u i Dios rá'ari'iri'i a'ɨ́jna ɨ́ Saúl tɨ tihuá'a'aijte'eca'a . Aj pu i a'ɨ́jna huatá'a tɨ a'ɨ́ɨn ɨ́ David tíhua'uta'aíjte'en rey jɨme'e . Jɨ́me'en pu nu'u tiu'utaxájtaca'a ɨ́ Dios , ayén tɨjɨ́n : “ Nee nu hui ra'antíhua'u ne'íjna i David , ɨ́ tɨ yaujra'an pú'een a'ɨ́jna ɨ́ Isaí . Rɨ́'ɨ pu xáahuí tinaatá'asin ineetzi . Naíjmi'i pu ayén tí'irɨni a'ij nej tí'ijxe'eve'e . ”
44013023	Seɨ́j tɨ nu'u í'ihuaacɨxa'ara'an a'ɨ́jna ɨ́ David teecan , a'ii pu hui a'ɨ́ɨn pú'een ɨ́ Jesús ɨ́ tɨ Dios ya'uta'íteca'a a'ɨ́mej jemi ɨ́ mej Israél a'uchéjme tɨ ij huá'a japua huániuuni . Ayee pu te'ará'aste ɨ́ Dios a'ɨ́jna tɨ jɨ́me'en te'ataújratziiri'i .
44013024	’ Tɨ́'ɨj caí xɨ á a'utaseíjre a'ɨ́jna ɨ́ Jesús , a'ɨ́ɨ pu hui Juan hua'utá'ixa a'ɨ́mej ɨ́ mej Israél mé a'uchéjme . Ayee pu tihua'utá'ixaa tɨ nu'u ayén ruxe'eve'e mej huámuaɨ'ɨvijhua , ajta mej nu'u seɨcɨé tiú'umua'ati ɨ́ ru tzajta'a .
44013025	Ajta , tɨ́'ɨj ari a'ájna teja'uré'enejsime'eca ɨ́ xɨcájra'a tɨ jetzen huámɨ'ɨni ɨ́ Juan , ayée pu tiu'utaxájtaca'a a'ɨ́jna tɨjɨ́n : “ Canu hui nee ne'ɨ́n pɨ́rɨcɨ ɨ́ sej rachú'eve'e . Seɨ́j pu a'ɨ́ɨn pú'een , aúche'e pu mé e'evé'eme . A'ɨjna jemi , capu hui ayén tínaavíjte'e ineetzi nej ti'itɨj jɨ́n raatévaɨre'en ti'itɨj jɨme'e tɨ cɨ́lieen jɨ́n seijre'e . A'ɨ́ɨ pu jaítze'e ve'ecán jɨ́n ti'itevée a'ame necaí inee . ”
44013026	’ Ne'ihuáamua'a , mɨ sej Abraham jetze huanéj , mɨ seajta Dios jemi té'atzaahuate'e , mú'ejmi pu hui jemi a'ame a'íjna i niuucari tɨjɨ́n a'amua japua huániuuni ɨ́ Dios .
44013027	’ Mɨ́ majta a'ɨ́mej ɨ́ mej Jerusalén mé é'echejca'a , majta a'ɨ́ɨme ɨ́ mej tihuá'a'aijte'eca'a , camu a'atzu ramua'areereca'a ja'atɨ tɨ pɨ́rɨcɨ a'ɨ́jna ɨ́ Jesús , camu majta yaú'itɨée muá'araa ɨ́ niuucari ɨ́ mej ra'uyú'uxaca'a a'ɨ́ɨme ɨ́ mej mejmí'i tí'ixaxa'ata'a ɨ́ Dios jetze me'ecan . Ayee mú tira'ará'aste me'ɨ́jna ɨ́ niuucari me'ɨ́jna jɨme'e mej ti'itɨj jɨ́n jetzen te'ujpuá'ajte me'ɨ́jna ɨ́ Jesús . Camu rɨ́'ɨ a'ij mej ra'ujíjve'eca'a a'íjna i niuucari a'ij tɨ ye'í huataújmua'a ja'anáj tɨ na'a tɨ́'ɨjtá a'ájna teja'uré'enen a'ájna xɨcájra'a ɨ́ mej jetzen ruse'upi .
44013028	’ Camu hui majta a'ij tirájteu ɨ́ mej jɨ́n ráamua'aree tɨ ayén tiraavíjte'e tɨ a'ɨ́ɨn huámɨ'ɨni . Mɨ majta , a'ɨ́ɨ mú Pilato huatá'ixaa tɨ a'ɨ́ɨn raata'aíjta mej nu'u raajé'ica .
44013029	Matɨ́'ɨj mi miyen tiujú'uruurée nain tɨ́j na'a tɨ té'eyu'usi'ihuaca'a a'ɨ́jna ɨ́ yu'uxari jetze , aj mú mi ra'acájtɨ ɨ́ cúruu jetze . Matɨ́'ɨj mi ra'avá'ana .
44013030	’ Aru Dios pu hui ayén tiraatá'a tɨ huatarún ɨ́ mɨ'ɨchite tzajta'a .
44013031	Ajta a'ɨ́ɨn ɨ́ Jesús , a'ɨ́ɨ pu huataújseijrataca'a a'ɨ́mej jemi ɨ́ mej amuacaícan jamuan á'ujujhua'ane'eca'a tɨ́'ɨj a'ɨ́ɨn e'erájraa a'ujna Galilea , tɨ́'ɨj a'uun a'ará'a a'ánna Jerusalén . Ijii , a'ii mú hui a'ɨ́ɨn pú'een ɨ́ mej tihuá'a'ixaate'e ɨ́ teɨte a'ɨ́jna jɨme'e a'ɨ́jna ɨ́ Jesús .
44013032	’ Teajta iteen , ayée tu tejá'amua'ixaate'e te'íjna i niuucari ɨ́ tɨ amuaatatémua'aviste'esin a'íjna ɨ́ tɨ jɨ́n Dios te'ataújratziiri'i a'ɨ́mej jemi ɨ́ tavaújsimua'acɨ'ɨ . A'ɨ́ɨ pu hui araúraste itejmi jemi , iteen i tej huá'ayaujmua'a . A'ɨ́j pu jɨ́n araúraste tɨ a'ɨ́ɨn raatá'a tɨ huatarún ɨ́ mɨ'ɨchite tzajta'a a'ɨ́jna ɨ́ Jesús . Ayee pu té'eyu'usi'ihuaca'a ɨ́ Chuiicari jetze ɨ́ tɨ hua'apua tɨjɨ́n : “ Mú'ee pej ní'iyauj . Ijii nu xaa neri inee muá'iya'upua na'ame . ”
44013033	
44013034	’ Jɨ́me'en hui a'íjna i niuucari tɨ nu'u Dios ayén tiraatá'a tɨ huatarún ajtahua'a ɨ́ mɨ'ɨchite tzajta'a tɨ́'ij caí ja'anáj huatépete ɨ́ tɨ ratéhua'ira'a , ayée pu té'eyu'usi'ihuaca'a tɨjɨ́n : “ Ayee nu che'atá nena'a tejámuaatá'asin naíjmi'ica a'achú pua'améca a'ij nej neri ti'itɨj jɨ́n te'atánratziiri'i ne'ɨ́jna ɨ́ David , ɨ́ nej jɨ́n tiraatá'a , tɨ neetzi jemi seijre'e ɨ́ tɨ xɨ́'epɨ'ɨn 'een . ”
44013035	A'ɨ́j pu hui jɨ́n ayén té'eyu'usi'ihuaca'a seɨ́j jetze ɨ́ Chuiicari tɨjɨ́n : “ Capej mú'ee ti'itá'acare'en tɨ huatépete ɨ́ tɨ ratéhua'ira'a a'ɨ́jna tɨ muavaɨre'e , tɨ ajta rɨ'éene'ecán jɨ́n seijre'e mú'eetzi jemi . ”
44013036	’ Puj , ayej ti'ayajna xaa , a'ɨ́ɨ pu hui ɨ́ David hua'utévaɨ ɨ́ ruteɨ́testemua'a a'ij tɨ tí'ijxe'eve'eca'a ɨ́ Dios . Tɨ'ɨquí huamɨ́'ɨ , matɨ́'ɨj mi ra'avá'ana a'ɨ́mej jamuan ɨ́ ruvaújsimua'a teeca . Ajta á'iyen huatejpetzi ɨ́ tɨ ratéhua'ira'a , tzɨ́te'e .
44013037	Mɨ ajta a'ɨ́ɨn ɨ́ tɨ ratéhua'ira'a a'ɨ́jna tɨ Dios raatá'a tɨ huatarún , capu xaa ne'u huatejpetzi .
44013038	’ A'ɨ́j nu jɨ́n niyen tí'ijxe'eve'e , ne'ihuaamua'a , sej hui ráamua'aree tetɨ́j teri tejá'amua'ixaate'e tɨ Dios tejámuaatá'uuni'ira a'ɨ́jna jɨme'e tɨ Jesús huamɨ́'ɨ mú'ejmi jetze me'ecan tu i a'ɨ́ɨn raaté'uuna ɨ́ sej jɨ́n auteájturaa ɨ́ jemin .
44013039	A'ɨ́j pu jetze hua'irájtuaa naíjmi'ica a'achú pua'améca mej té'atzaahuate'e . A'ɨ́ɨ pu hua'irátuaasin naíjmi'ica ɨ́ mej jɨ́n auteájturaa ɨ́ Dios jemi . Mɨ ajta , a'ɨ́jna ɨ́ yu'uxari tɨ ra'uyú'uxaca'a a'ɨ́jna ɨ́ Moisés teecan , capu ja'anáj ti'itɨj jɨ́n hua'irátuaniiche'e .
44013040	’ Rɨ́'ɨ xu'u mú'een tɨ́'ij caí ayén tejamuáaruuren a'ij mej mejmí'i tiu'utaxájtaca'a a'ɨ́ɨme ɨ́ mej tí'ixaxa'ata'a ɨ́ Dios jetze me'ecan .
44013041	Miyen tɨjɨ́n : Casi'i , mú'een xu ta'utéxɨeehuari'iri'i , ché'e utévatziɨn ɨ́ á'amuatzajta'a . Seajta mú'een antipuá'are , a'iné ayée nu rɨni íjii sej ché'e ruuri , ti'itɨj nu jɨ́n niyen rɨcɨ ɨ́ sej caí ja'anáj rá'antzaahuate'esin . Capu amɨ́n a'ij tɨ pua'a ja'atɨ ayén tejamuá'ixaate'en .
44013042	Aj mú mi huiráacɨ u teyujta'a . Matɨ́'ɨj huirácɨɨne , aj mú mi seica raatá'inee tɨ tihua'utá'ixaate'en jaítze'e a'ɨ́jna jɨ́me'en seɨ́j jetze ɨ́ xɨcaj mej jetzen ruse'upi .
44013043	Tɨ́'ɨj antipuá'areca'a ɨ́ mej ráanamuajri'i ɨ́ niuucari , matɨ́'ɨj mi jeíhua teɨte a'ucɨ́j jamuan a'ɨ́jna ɨ́ Pablo , majta a'ɨ́jna ɨ́ Bernabé . Seica mú a'ɨ́ɨn pú'eene'e ɨ́ mej Israél jetze ajtéme'ecan , majta seica ɨ́ mej raataxɨ́'eve ɨ́ hua'aye'ira , a'ɨ́ɨ mú pú'een ɨ́ mej Israél é'eme'ecan . A'ɨjna ɨ́ Pablo , ajta a'ɨ́jna ɨ́ Bernabé , jeíhua mú tihuá'a'ixaate'eca'a . Mehuau'íjcate mej nu'u ráahuauni ɨ́ tɨ nu'u Dios ayén tiraateátuaasin .
44013044	Tɨ́'ɨj ajtahua'a teja'uré'ene a'ájna xɨcájra'a ɨ́ mej jetzen ruse'upi , naími'i mú e'etiújseɨj ɨ́ mej me'uun a'uchéjme a'ánna Jerusalén , mej mi ráanamua ɨ́ niuucari tɨ jɨ́n tí'aijta a'ɨ́jna ɨ́ Dios .
44013045	Matɨ́'ɨj mi me'ɨ́n ɨ́ mej Israél jetze ajtéme'ecan , matɨ́'ɨj hua'useíj mej jeíhua teɨte tiújseɨj , jé'ecan mú huá'anchueere . Aj mú mi autéjhuii mej me'ɨ́jna jetze te'ujpuá'ajte'en ti'itɨj jɨme'e me'ɨ́jna ɨ́ Pablo . A'ij mú pua'a tí'ijjeeveca'a a'ij tɨ tí'ixajtaca'a .
44013046	Matɨ́'ɨj mi huá'a jetze huateújca'ane a'ɨ́jna ɨ́ Pablo , ajta a'ɨ́jna ɨ́ Bernabé . Matɨ́'ɨj mi miyen tihua'utá'ixaa tɨjɨ́n : ― A'ɨ́ɨ pu hui ruxe'eve'e tej amuacaícan tejamuá'ixaate'en ɨ́ niuucari tɨ jetzen rá'axa ɨ́ Dios , mú'eetzi jemi mɨ sej Israél jetze ajtéme'ecan . A'iné caxu ra'ancuré'asin , capu ajta a'ij tejamuá'amitɨejte'e tɨ ayén tejámuaavíjte'e sej siyen ruuri xá'ara'ani ɨ́ Dios jemi tɨ́j na'a rusén jɨme'e . A'ɨ́j tu jɨ́n , teri u á'uju'un huá'a jemi ɨ́ mej caí Israél jetze ajtéme'ecan .
44013047	Ayee pu hui té'eme , a'iné ayée pu titaata'aíj ɨ́ tavástara'a tɨjɨ́n : Nee nu amua'antíhua'u setá'aj tihua'utá'ixaate'en ɨ́ mej caí Israél jetze ajtéme'ecan , seajta nainjapua tɨ́j na'a íiyen chaanaca japua . A'ɨ́ɨ mú ramua'aréeren me'íjna i niuucari i nej jɨ́n hua'irátuaasin . ― Ayee mú tihua'utá'ixaa .
44013048	Matɨ́'ɨj ráanamuajri'i ɨ́ mej caí Israél jetze ajtéme'ecan , jé'ecan mú huataújtemua'ave . Jé'ecan mú rɨ́'ɨ tiraatá'a ɨ́ niuucari tɨ jetzen rá'axa ɨ́ Dios . Majta naími'i ɨ́ tɨ Dios amuacaícan u huaja'antíhuau mej mi ruuri muá'ara'ani tɨ́j na'a rusén jɨme'e a'u tɨ é'eseijre'e ɨ́ Dios , a'ɨ́ɨ mú rá'antzaahua .
44013049	A'ɨ́j pu jɨ́n , jé'ecan mú hua'utá'ixa nainjapua a'ujna chuéjra'a japua . Tɨ́'ɨj pɨ́ na'a tɨ tápuaapua'are , jaítze'e mú teɨte miyen tiráanamuajri'i ɨ́ niuucari tɨ jɨ́n Dios hua'irátuaasin ajta mena'a caí ráanamuajri'i naími'i ɨ́ mej me'uun a'uchéjme .
44013050	Mɨ majta me'ɨ́jna ɨ́ mej Israél jetze ajtéme'ecan , a'ɨ́ɨ mú ca'aníjra'a hua'utá'a mej mi tiníniu'ucacun seica ɨ́ uuca ɨ́ mej jé'ecan rá'atzaahuate'e ɨ́ Dios , ɨ́ 'uuca mej jaítze'e ti'itɨj jɨ́n ruxe'eve'eca'a ɨ́ chajta'ana . Majta seica ca'aníjra'a hua'utá'a ɨ́ teteca ɨ́ mej jeíhua ti'itɨ́j jɨ́n ruxe'eve'eca'a a'ujna u chajta'a . Ca'aníjra'a mú hua'utá'a mej mi a'ij pua'a huá'uruuren me'ɨ́jna ɨ́ Pablo , majta me'ɨ́jna ɨ́ Bernabé . Aj mú mi hua'utamuári a'ujna a'u mej a'uchéjme .
44013051	Majta me'ɨ́n ɨ́ mej hua'apua , a'ɨ́ɨ mú tiu'utéeca'atzɨ ɨ́ tiú'ujca'acai tɨ́'ij cáaxɨn ɨ́ chuej , mej mi me'ɨ́n teɨte miyen tiráamua'aree mej auteájturaa ɨ́ Dios jemi . Aj mú mi a'ucɨ́j . Aa mú a'ará'a já'ahua'a chajta'a tɨ ayén téja'arájtehuaa tɨjɨ́n Iconio .
44013052	Majta me'ɨ́n ɨ́ mej té'atzaahuate'e , jé'ecan mú huataújtemua'ave . Majta me'ɨ́jna jetze rucá'anejca'a ɨ́ xɨéjniu'ucare'ara'an ɨ́ Dios .
44014001	Ajta a'ɨ́ɨn ɨ́ Pablo , ajta ɨ́ Bernabé , matɨ́'ɨj me'uun a'ará'a a'ujna Iconio , aj mú mi a'uteájrupi hua'atéyujta'a a'ɨ́ɨme ɨ́ mej Israél jetze ajtéme'ecan . A'uu mú tihuaú'ixaa ɨ́ teɨte tzáahuati'ira'a jɨme'e . A'ɨ́j mú jɨ́n , jeíhua rá'antzaahua a'ɨ́ɨme ɨ́ mej Israél jetze ajtéme'ecan , majta ɨ́ mej seɨj chuéjra'a japua é'eme'ecan .
44014002	Majta seica , ɨ́ mej caí té'atzaahuate'eca'a , a'ɨ́ɨ mú ca'aníjra'a hua'utá'a a'ɨ́mej ɨ́ mej seɨj chuéjra'a japua é'eme'ecan . A'ɨ́j mú jɨ́n a'ij pua'a te'utánamuajri'i a'ɨ́mej ɨ́ mej hua'apua .
44014003	A'ɨ́j mú jɨ́n á'atee a'ɨ́jna ɨ́ Pablo , ajta a'ɨ́jna ɨ́ Bernabé , ca'anín mú jɨ́n tihua'utá'ixaa ɨ́ tavástara'a jetze me'ecan . A'ɨ́j pu jɨ́n ca'aníjra'a hua'utá'a mej mi miyen huárɨni mej ráamua'aree ɨ́ teɨte , mej Dios jetze araújca'ane ɨ́ mej hua'apua .
44014004	Majta ɨ́ teɨte ɨ́ mej é'echejca'a u chajta'a , a'ɨ́ɨ mú tiújse'ɨrihua'a seica mej miyen tí'ijmua'areereca'a a'ɨ́mej jemi ɨ́ mej Israél jetze ajtéme'ecan , majta seica tí'ijmua'areereca'a a'ɨ́mej jemi ɨ́ mej hua'apua .
44014005	Aj mú mi me'ɨ́n ɨ́ mej Israél jetze ajtéme'ecan , majta a'ɨ́ɨme ɨ́ mej seɨj chuéjra'a japua é'eme'ecan , a'ɨ́mej jamuan ɨ́ mej tihuá'aijte'e , a'ɨ́ɨ mú miyen tiraaxɨ́'epɨ'ɨntare mej nu'u a'ij pua'a huárɨni , majta nu'u hua'uteátu'asixɨ'ɨn tetej jɨme'e .
44014006	Aj mú mi ráamua'areeri'i a'ɨ́ɨme ɨ́ mej hua'apua . A'ɨ́j mú jɨ́n huataúruu . A'uu mú a'ará'a a'ujna já'ahua'a tɨ ayén téja'arájtehuaa tɨjɨ́n Listra , ajta tɨ ayén téja'arájtehuaa tɨjɨ́n Derbe . A'uu pu jetzen ajtéme'ecan a'ujna u Licaonia . Majta á'ujujhua'ane'e tɨ́j na'a a'u tɨ ɨmuá ja'u'ástɨmee ɨ́ chuej .
44014007	Maúche'e mú tihuá'a'ixaate'eca'a ɨ́ teɨte a'ɨ́jna ɨ́ niuucari tɨ jɨ́n Dios hua'irátuaasin .
44014008	A'uu pu seɨj a'utéveeca'a a'ujna já'ahua'a Listra , tevi tɨ caí rá'aye'ivejca'a ɨ́ ru'ɨ́ɨca jetze . Ayee pu éene'e huanú'ihuaca'a . Capu huáye'icaa .
44014009	A'ɨ́ɨ pu ráanamuajri'i a'ij tɨ tí'ixajtaca'a a'ɨ́jna ɨ́ Pablo . Tɨ'ɨquí a'ɨ́ɨn Pablo raaseíj . A pu temua'a naa tirú'umua'areereca'a tɨ a'ɨ́jna tɨ caí rɨ́'en ru'ɨ́ɨca jetze , a'ɨ́ɨ pu rujni a'ɨ́jna jɨme'e tɨ té'antzaahuate'en .
44014010	Aj pu i ayén tiraatajé ca'anín jɨme'e tɨjɨ́n : ― Huatéechaxɨ . Tɨ'ɨquí a'ɨ́ɨn ájtzucu . Ajta á á'uche'ecane'e já'araa .
44014011	Matɨ́'ɨj raaseíj a'ij tɨ ti'itɨ́j huáruu ɨ́ Pablo , aj mú mi huajíjhuaca'a ɨ́ teɨte runiuuca jɨme'e mej jɨ́me'en tí'ixaxa'a a'ujna Licaonia . Miyen tɨjɨ́n : ― Ɨ́ Dioosi mú yé ve'ecáane . Cu xɨee muaateújteɨtesteca'a mej mi yé huataseíjre íiye itejmi jemi .
44014012	Yee mú tiu'utaxájtaca'a tɨjɨ́n : ― Amɨjna mɨ Bernabé , a'ɨ́ɨ pu hui a'ɨ́ɨn pú'een ɨ́ Dios tej tiyen ratamuá'amua tɨjɨ́n Júpiter , ajta amɨjna ɨ́ Pablo , a'ɨ́ɨ pu hui a'ɨ́ɨn pú'een a'ɨ́jna ɨ́ Mercurio . Ayee mú raatamuá'a me'ɨ́jna ɨ́ Pablo , a'iné a'ɨ́ɨ pu nu'u raataxájtaca'a .
44014013	Aa pu vejli'i jé'eseijre'eca'a ɨ́ teyuu a'ɨ́jna ta'anténine'i a'ujna chajta'a . Ajta a'ɨ́ɨn ɨ́ puaarij tɨ tí'ivaɨre'e Júpiter jemi a'ujna teyujta'a , a'ɨ́ɨ pu u huaja'uvé'ejajpuaca'a ɨ́ tuuru'use , ajta ɨ́ xuuxu'u tɨ tutíjhua . A'ɨjna ɨ́ puaarij , majta ɨ́ teɨte , a'ɨ́ɨ mú huá'ana'amiche'e ɨ́ tuuru'use , majta huá'umuaɨ'ɨvejtaca'a .
44014014	Majta me'ɨ́n ɨ́ Pablo , ajta a'ɨ́jna ɨ́ Bernabé , matɨ́'ɨj ráamua'areeri'i , á mú aúurupi ɨ́ teɨte tzajta'a , meruaachijmé'e , majta antijíihua . Matɨ́'ɨj mi amuacaícan tiu'utésiujtza'anaxɨ ɨ́ tiú'ujcɨɨxu me'ɨ́jna jɨme'e mej mi me'ɨ́jna jɨ́n hua'utá'ijmɨijra ɨ́ teɨte .
44014015	Miyen tɨjɨ́n : ― Mú'een teteca , ¿ a'iné sej si siyen rɨcɨ ? Teen tu hui teajta teteca pú'een , setɨ́j mú'een . Ayee tu 'een jɨ́n mú a'uvé'eju'un tetá'aj tejamuá'ixaate'en setá'aj mú'een raatapuá'ajta se'íjna tɨ caí ti'itɨj vaɨre'e , setá'aj raténa'amiche'en ɨ́ Dios tɨ i'irúuri , tɨ ajta raatétaahuaca'a ɨ́ ta japua tɨ auuteájmua , ajta ɨ́ chaanaca tej japuan yen seijre'e , ajta ɨ́ jaj tɨ íiyen seijre'e ta jamuan , ajta nain tɨ́j na'a pua'amé tí'iseijre'e íiyen chaanaca japua , ajta jaj tzajta'a tɨ tí'iseijre'e .
44014016	’ A'ájná'ɨmua pu hui Dios hua'utá'a ɨ́ teɨte mej miyen éene'en seijre'e matɨ́j me'ɨ́n tí'ijxe'eve'eca'a .
44014017	Mɨ ajta , tɨ́j na'a jéjcua ɨmuá tɨ́j na'a tɨ yú e'iré'ene , Dios pu huá'a jemi tiu'uteájtuaa ɨ́ mej jɨ́me'en ráamua'aree a'ij tɨ ye'í huarɨ́j ɨ́ Dios . Ayee xu hui tí'ijmua'aree tɨ Dios á'amuacha'ɨ́j temua'a naa . Nain pu jɨ́n tejámuaatévaɨre'esin viite jɨme'e , mej huáviiye , ajta tɨ tiú'ucɨɨre , ajta tejámuaatá'asin ɨ́ sej ráacua'ani , ajta sej rɨ'éene'e seíire'e xá'ara'ani mɨ ruxɨ́ejniu'uca jetze . ― Ayee pu tihua'utá'ixaa .
44014018	Mu'iicáca pu huatá'ixaa ɨ́ teɨte . Xa'ichu'i pu hua'utéemua'itɨ mej mi caí miyen tihuá'amuaɨ'ɨvejte'e .
44014019	Aj mú mi seica u a'uvé'eju'un . A'uu mú e'eráacɨ a'ujna já'ahua'a Antioquía , majta me'újna Iconio . A'ii mú a'ɨ́ɨn pú'een ɨ́ mej Israél jetze ajtéme'ecan . Matɨ́'ɨj mi hua'utá'ixa ɨ́ teɨte tɨ nu'u a'ij pua'a tí'itevij ɨ́ Pablo . Matɨ́'ɨj mi raateátu'asixɨ tetej jɨme'e . Ayee mú tiu'umuá'aj tɨjɨ́n huamɨ́'ɨ . A'ɨ́j mú jɨ́n mi ya'ujáanajraa á pua'acɨé ɨ́ chajta'ana jetze .
44014020	Aj mú mi me'ɨ́n ɨ́ mej té'atzaahuate'e me'uun e'etiújseɨj a'u mej yauujájsime'e ɨ́ Pablo . Mua'ajteáxɨɨreca'a a'u mej yauutéj . Jɨ́me'en mu'u jemin ajteáxɨɨreca'a , aj pu i ájchee a'ɨ́jna ɨ́ Pablo . Ajtahua'a , pu a'uteájrupi u chajta'a . Yee ruijmua'ate'e yee , a'ɨ́ɨ pu á'uraa a'ɨ́jna jamuan ɨ́ Bernabé . A'uu mú a'ucɨ́j u Derbe .
44014021	A'uu mú tihuaú'ixaa ɨ́ niuucari jɨme'e tɨ jɨ́n Dios hua'irátuaasin . Jéihua mú hua'utéemua'itɨ ɨ́ teɨte a'ujna Derbe , mej mi me'ɨ́n té'antzaahuate'en . Aj mú mi huaré'acɨ me'újna u Listra , majta me'újna u Iconio , majta u Antioquía .
44014022	Nainjapua mú ca'aníjra'a hua'atá'a a'ɨ́mej ɨ́ mej té'atzaahuate'e mej mi caí ratápuaapua'ajta'an mej té'atzaahuate'e , majta hua'utá'ixa tɨ nu'u ayén tiú'ujxe'eve'e tɨ ja'atɨ amuacaícan ayén tirajpuaíitzi á'ara'ani tɨ i a'uun a'uteárute a'ujna tɨ é'eseijre'e ɨ́ Dios .
44014023	Majta hua'avé'ehuau ɨ́ hua'avaujsi mej mi tiu'utévaɨre'en u huá'a teyujta'a . Matɨ́'ɨj téniúuve'e , majta huaúritzi'ive , aj mú mi ra'íjca ɨ́ tavástara'a naíjmi'ica ɨ́ mej rá'atzaahuate'e .
44014024	Matɨ́'ɨj antacɨ́j a'ujna já'ahua'a seɨ́j chuéjra'a japua tɨ ayén téja'arájtehuaa tɨjɨ́n Pisidia . A'uu mú a'ará'a a'ujna já'ahua'a seɨ́j chuéjra'a japua tɨ ayén téja'arájtehuaa tɨjɨ́n Panfilia .
44014025	Aj mú mi me'uun a'ará'a chajta'a tɨ ayén téja'arájtehuaa tɨjɨ́n Perge . A'uu mú tihuaú'ixaa ɨ́ niuucari jɨme'e . Aj mú mi a'ucɨ́j a'ujna já'ahua'a chajta'a tɨ ayén téja'arájtehuaa tɨjɨ́n u Atalia .
44014026	A'uu mú baarcu jetze atéecɨ . Matɨ́'ɨj mi antacɨ́j yútan pújme'en a'ujna já'ahua'a Antioquía . Aa pu pɨ́tejá'arɨcɨ a'u mej yau'íjca ɨ́ Dios tɨ hua'acha'ɨ́ɨ á'ara'ani mej mi miyen rɨjca a'ij mej tíhua'uta'íti'iri'i ɨ́ ru'ihuaamua'a .
44014027	Matɨ́'ɨj mi me'uun a'ará'a a'ujna Antioquía . Aj mú mi hua'ajtéseɨj ɨ́ mej teyujta'a e'etiújse'ɨrihua'a . Nain mú tihua'utá'ixaa ɨ́ niuucari jɨme'e a'ij tɨ Dios ayén tihua'utá'a a'ɨ́mej ɨ́ mej seɨj chuéjra'a japua é'eme'ecan mej mi majta me'ɨ́n té'antzaahuate'en .
44014028	Matɨ́'ɨj mi me'uun á'atee huá'a jamuan ɨ́ mej té'atzaahuate'e a'ujna Antioquía .
44015001	Seica mú me'uun a'ará'a a'ujna u Antioquía . A'ɨ́ɨ mú a'ɨ́ɨn pú'een ɨ́ mej Israél jetze ajtéme'ecan . A'uu mú e'eráacɨ a'ujna Judea . Matɨ́'ɨj mi autéjhuii mej tihuá'umua'aten ɨ́ ru'ihuaamua'a . Miyen tɨjɨ́n : ― Tɨ pua'a secaí ra'ancuré'ecura'a ɨ́ runavij ɨ́ mej jetzen sea'araca a'ij tɨ tiu'utaxájtaca'a a'ɨ́jna ɨ́ Moisés teecan , tɨ pua'a secaí siyen huárɨni , seɨj ajta seɨj , capu a'ij tí'irɨ'ɨri tɨ Dios tejámuaatá'uuni'i .
44015002	Mɨ majta a'ɨ́jna ɨ́ Pablo , ajta ɨ́ Bernabé , jé'ecan mú tihuá'a'ixaate'eca'a tzáahuati'ira'a jɨme'e . Aj mú mi a'ɨ́mej ru'ihuaamua'a miyen tiu'íjca a'ɨ́mej ɨ́ mej hua'apua , huá'a jamuan ɨ́ seica mej mi á'ujcɨɨne a'ánna Jerusalén , mej mi raaxɨ́'epɨ'ɨntare'en a'ɨ́mej jamuan ɨ́ mej tamuáamuata'a japuan hua'apua ará'ase , majta ɨ́ vaujsi ɨ́ mej tiújse'ɨrihua'a u teyujta'a a'ánna Jerusalén .
44015003	Majta me'ɨ́n ɨ́ mej tiújse'ɨrihua'a a'ujna Antioquía , a'ɨ́ɨ mú hua'uta'aíj . Matɨ́'ɨj mi a'ucɨ́j . A'uu mú Fenicia a'uré'ene , majta me'újna u Samaaria . Nainjapua mú tihua'utá'ixaa me'ɨ́jna jɨme'e mej té'antzaahuate'en ɨ́ Dios jemi , a'ɨ́mej ɨ́ mej seɨj chuéjra'a japua é'eme'ecan . A'ɨ́j mú jɨ́n huataújtemua'ave temua'a naa a'ɨ́ɨme ɨ́ huá'a'ihuaamua'a matɨ́'ɨj huá'unamuajri'i a'ij mej tí'ixajtaca'a .
44015004	Matɨ́'ɨj me'uun a'ará'a a'ájna Jerusalén a'ɨ́jna ɨ́ Pablo , ajta a'ɨ́jna ɨ́ Bernabé , jé'ecan mú hua'ancuré'evi'itɨ temua'a naa a'ɨ́ɨme ɨ́ mej tiújse'ɨrihua'a u teyujta'a , majta ɨ́ mej tamuáamuata'a japuan hua'apua ará'ase , majta ɨ́ vaujsi . Matɨ́'ɨj mi miyen tihua'utá'ixaa nain tɨ Dios tiu'uteájtuaa jaítze'e huá'a jemi ɨ́ seica ɨ́ teɨte .
44015005	Majta seica a'ɨ́mej ɨ́ fariseos ɨ́ mej té'atzaahuate'e , a'ɨ́ɨ mú a'ájna a'uté'uuca'a . Miyen tɨjɨ́n : ― Jé'ecan pu hui ruxe'eve'e mej miyen huárɨni a'ɨ́mej ɨ́ mej té'atzaahuate'e ɨ́ mej seɨj chuéjra'a japua é'eme'ecan . Miché'e hui ra'ará'asten nain jɨme'e a'ij tɨ tiu'utaxájtaca'a a'ɨ́jna ɨ́ Moisés teecan . Miché'e ra'antisíjchixɨ'ɨn ɨ́ runavij .
44015006	Aj mú mi tiújseɨj a'ɨ́mej ɨ́ mej tamuáamuata'a japuan hua'apua ará'ase , majta ɨ́ vaujsi mej mi ti'ihuaúrixaate'en me'ɨ́jna jɨme'e .
44015007	Matɨ́'ɨj a'atzu á'ateevi'ica mej ti'ixa , aj pu i a'ɨ́ɨn Pedro ájchee . Ayee pu tihua'utá'ixaa tɨjɨ́n : ― Ne'ihuaamua'a , mú'een xu hui seri ramua'aree ja'anáj tɨ ɨmuá Dios na'antíhuau ineetzi nej a'amua jetze ajtéme'ecan , nej ni tihua'utá'ixaate'en ɨ́ niuucari jɨme'e tɨ jɨ́n Dios tihua'utá'uuni'i ɨ́ mej caí Israél jetze ajtéme'ecan mej mi rá'antzaahuate'en .
44015008	Ajta a'ɨ́ɨn Dios , ɨ́ tɨ tirú'umua'aree a'ij tɨ ja'atɨ tí'imua'atze ɨ́ ru tzajta'a , a'ɨ́ɨ pu taataseíjra tɨ a'ɨ́ɨn miijmu hua'ancuré'evi'itɨ . Ayee pu che'atá na'a tihua'utá'a tɨ a'ɨ́ɨn xɨéjniu'ucare'ara'an huateáturan a'ɨ́mej tzajta'a tɨ́j titaatá'a itejmi .
44015009	’ Jemin ɨ́ Dios , naími'i tu tiyen taxɨ́'ej tena'a 'een . A'ij tɨ a'ɨ́ɨn raajéjcuare ɨ́ taxɨejniu'uca tetɨ́'ɨj rá'antzaahua , ayée pu che'atá na'a tihuá'ajejcuaren ɨ́ huá'axɨejniu'uca a'ɨ́mej .
44015010	A'ɨ́j pu hui jɨ́n , a'iné 'een jɨ́n siyen tirá'axɨjte'e ɨ́ Dios se'ɨ́jna jɨme'e sej tihua'a'íjcate'e a'ɨ́mej ɨ́ mej té'atzaahuate'e ye'irá jɨme'e ɨ́ mej caí ravíicua'iraca'a ɨ́ tavaújsimua'a teeca , teajta iteen .
44015011	’ Mɨ́ ajta , ayée pu titá'amitɨejte'e itejmi tej caí tí'inajchita , te'ɨ́jna jɨme'e tɨ tavástara'a ta japua huaniú itejmi . Ayee pu hui che'atá na'a huá'a japua tí'iniuuni a'ɨ́mej . ― Ayee pu tihua'utá'ixaa .
44015012	Aj mi mú raatapuá'ajtaca'a naími'i ɨ́ mej tí'ixajtaca'a . Jé'ecan mú huá'anamuajraca'a matɨ́'ɨj tihuá'a'ixaate'eca'a me'ɨ́jna ɨ́ Pablo , majta me'ɨ́jna ɨ́ Bernabé . Nain mú hua'utá'ixa tɨ́j na'a tɨ hua'utá'a ɨ́ Dios ɨ́ huá'a tzajta'a a'ɨ́mej ɨ́ mej seɨj chuéjra'a japua é'eme'ecan . Jéihua mú rɨ́'ɨ huarɨ́j ɨ́ mej jɨ́n rɨ́'ɨ te'utaseíj . Dios pu hua'utévaɨ a'ɨ́mej ɨ́ mej hua'apua .
44015013	Matɨ́'ɨj ra'anticɨ́'ɨ mej ti'ixa , aj pu i Jacobo ayén tiu'utaxájtaca'a tɨjɨ́n : ― Ne'ihuaamua'a , xáanamuajri'i ɨ́ nej amuaatá'ixaate'esin .
44015014	Amɨjna ɨ́ Simón auchén pu hui titaatá'ixaa tɨ Dios huá'a jɨ́me'en hua'utévaɨ a'ɨ́mej ɨ́ mej seɨj chuéjra'a japua é'eme'ecan , seica teɨte tzajta'a mej mi rɨ́'ɨ tiraatá'an .
44015015	A'ij tɨ ti'ixa a'ɨ́jna , ayée mú hui che'atá mena'a mejmí'i tira'uyú'uxaca'a a'ɨ́ɨme ɨ́ mej tí'ixaxa'ata'a ɨ́ Dios jetze me'ecan . Ayee pu xaa ne'u té'eyu'usi'i ɨ́ yu'uxari jetze .
44015016	Ayen tɨjɨ́n : Tɨ́'ɨj antipuá'aren , nee nu uvé'enejsin . A'ɨjna ɨ́ chi'ira'an ɨ́ David , ɨ́ tɨ'ɨríi á'ave , nee nu neajtahua'a rajajsin . Nee nu rá'ajtaahua jéjcuacan ne'ɨ́jna jetze ɨ́ tɨ auj á jé'ejnee .
44015017	Majta ɨ́ seica ɨ́ teɨte , miché'e naími'i ráahuauni ɨ́ tavástara'a a'ɨ́ɨme ɨ́ teɨte ɨ́ mej seɨj chuéjra'a japua é'eme'ecan , mej mi náamua'ati a'ij nej ántehuaa inee .
44015018	Ayee pu ti'ixa ɨ́ tavástara'a ɨ́ tɨ jéjcua'ɨmua hua'utá'ixa a'ɨ́jna ɨ́ ti'itɨ́j ɨ́ mej nu'u ráamua'ati .
44015019	’ A'ɨ́j nu hui jɨ́n niyen tejá'amua'ixaate'e tej caí tiyen tihúa'ajaaxɨejvi'ira a'ɨ́mej ɨ́ mej seɨj chuéjra'a japua é'eme'ecan ɨ́ mej mauchén té'antzaahuate'esin .
44015020	Jaítze'e pu tí'ivaɨre'e tej tihua'uta'íti'i yu'uxari jetze , tej ti tiyen tihua'utá'ixaate'en mej nu'u caí tí'icua'a ɨ́ tɨ tí'icua'iri'i ɨ́ mej ráamuaɨ'ɨvajtaca'a huá'a jemi ɨ́ huá'a dioosi , majta nu'u caí ruxána'acɨra'ate 'úucate jamuan , ajta mej caí ɨ́ 'uuca ruxána'acɨra'ate ɨ́ teteca jamuan . ’ Majta mej nu'u caí racua'aca huá'ire'ara'an ti'itɨ́j mej raatécua'imi'in , ajta mej caí racua'aca ɨ́ xúure'ara'an .
44015021	A'ii pu ayén tiú'ujxe'eve'e , a'iné matɨ́j mena'a tite'utéjhuii a'ujna a'u mej a'uchéjme ɨ́ teɨte , ayée mú tihua'utá'ixaa a'ij tɨ tiu'utaxájtaca'a a'ɨ́jna ɨ́ Moisés teecan , majta hua'atéyujta'a mú ra'ujíjve ɨ́ yu'uxari jetze tɨ a'ɨ́ɨn ra'uyú'uxaca'a . ― Ayee pu tihua'utá'ixaa .
44015022	Aj mú mi me'ɨ́n ɨ́ mej tamuáamuata'a japuan hua'apua ará'ase , majta ɨ́ vaujsi , a'ɨ́ɨ mú raaxɨ́'epɨ'ɨntare mej seica avé'ehuauni ɨ́ ru jemi mej mi hua'uta'íte a'ɨ́jna jamuan ɨ́ Pablo , ajta a'ɨ́jna ɨ́ Bernabé , mej mi á'ucɨɨne a'ujna Antioquía . A'ɨ́mej mú antíhuau a'ɨ́jna ɨ́ Judás tɨ ajta ayén ántehuaa tɨjɨ́n Barsabás , majta me'ɨ́jna ɨ́ Silas . A'ɨ́ɨme ɨ́ mej hua'apua , a'ii mú a'ɨ́ɨn pú'een hua'avaujsi ɨ́ mej tí'ixɨ'epɨ'ɨntare'e .
44015023	A'ɨ́mej mú jemi raata'íteca'a ɨ́ yu'uxari tɨ ayén a'ɨ́jna jɨ́n tirá'axa : “ Iteen , i tej tamuáamuata'a japuan hua'apua ará'ase , teajta i tej i'i vaujsi i tej títase'ɨri u teyujta'a , ayée tu á'amuateujte'e mɨ sej té'atzaahuate'e , mɨ sej seɨ́j chuéjra'a japua a'uchéjme se'újna Antioquía , seajta amen tɨ huatacá'a a'ujna já'ahua'a Siria , ajta se'újna já'ahua'a u Cilicia .
44015024	“ Tu'uri ráamua'areeri'i mej seica ɨ́ tej caí huatá'aca , a'ɨ́ɨ mú yé a'ucɨ́j íiye Jerusalén . Jé'ecan mú á'amua'ɨtziite'eca'a me'ɨ́jna jɨme'e ɨ́ mej tejamuá'ixaa . Jé'ecan pu utéevatzɨ ɨ́ á'amuatzajta'a .
44015025	A'iné naími'i tu'uri tiyen tiu'utá'a ɨ́ niuucari jɨme'e , ayée pu titá'amitɨejte'e tɨ i'i xɨ́'epɨ'ɨn tej hua'antíhuauni seica ɨ́ téjmi jetze mej ajtéme'ecan . A'ɨ́mej tu ti antíhuau tej ti hua'uta'íte mú'ejmi jemi , mej mi u á'uju'un ɨ́ teɨte a'ɨ́mej jamuan ɨ́ Pablo , ajta a'ɨ́jna ɨ́ Bernabé .
44015026	“ A'ɨ́ɨme ɨ́ mej hua'apua , a'ɨ́ɨ mú miyen tite'ehuaújca'ane tɨ pua'a ayén tiú'ujxe'eve'e mej huácui'ini a'ɨ́jna jɨme'e metihua'utá'ixaate'en ɨ́ teɨte a'ɨ́jna jetze me'ecan ɨ́ tavástara'a ɨ́ Jesús tɨ i'i Cɨríistu'u .
44015027	A'ɨ́j tu jɨ́n tíhua'uta'aíteca'a te'ɨ́jna ɨ́ Judás , teajta te'ɨ́jna ɨ́ Silas . A'ɨ́ɨ mú tejámuaatá'ixaate'esin rujɨ́ɨmua'a mú'ejmi jemi mej mi nain jɨ́n tejámuaatá'ixaate'en ɨ́ niuucari jɨme'e a'ij tej teri tiraaxɨ́'epɨ'ɨntare .
44015028	“ Jee xaa ne'u , ayée pu tirá'amitɨejte'e a'ɨ́jna ɨ́ xɨéjniu'ucare'ara'an ɨ́ Dios , ajta itejmi , ayée pu titá'amitɨejte'e tɨ i'i xɨ́'epɨ'ɨn tej caí jeíhua ti'itɨ́j jɨ́n tejá'amua'íjcate'e , sino a'ij tu'u ɨ́ tɨ jaítze'e ruxe'eve'e .
44015029	Caxu racua'aca ɨ́ huá'ahua'ira'a ɨ́ ye'emuaate ɨ́ mej huá'umuaɨ'ɨvejtaca'a ɨ́ huá'a dioosi jemi . Caxu seajta racua'aca huá'ire'ara'an ɨ́ tɨ huatécua'imi'inihuaca'a na'ari ti'itɨ́j xúure'ara'an . “ Caxu seajta tiú'ujxana'acɨra'ate 'úucate jamuan , majta memɨ́jna ɨ́ mé 'uuca , mej caí tiú'ujxana'acɨra'ate ɨ́ teteca jamuan a'ij tej tejá'amua'ixaate'e . Rɨ́'ɨ xu titeeteáturaasin ɨ́ Dios jemi tɨ pua'a siyen huárɨni se'ɨ́jna jɨme'e . Ché'e a'ij tejá'amuavaɨre'e . ”
44015030	Matɨ́'ɨj mi miyen huarɨ́j , matɨ́'ɨj mi me'uun huajau'íteca'a a'ujna Antioquía . Aj mú mi a'ucɨ́j . A'uu mú e'etiújseɨj naími'i ɨ́ mej té'atzaahuate'e . Matɨ́'ɨj mi hua'utapíj ɨ́ yu'uxari .
44015031	Majta me'ɨ́n ɨ́ huá'ihuaamua'a , matɨ́'ɨj ra'ujíjve ɨ́ yu'uxari jetze , jé'ecan mú huataújtemua'ave a'iné naa pu hua'utá'a a'ɨ́jna ɨ́ yu'uxari .
44015032	Ajta , a'ɨ́jna ɨ́ Judás , ajta a'ɨ́jna ɨ́ Silas , a'ɨ́ɨ mú rujɨ́ɨmua'a mena'a antiújmua'areereca'a majta me'ɨ́jna jɨ́n mej mi tiu'utaxáj ɨ́ Dios jetze me'ecan . A'ɨ́j mú jɨ́n ca'aníjra'a jeíhua hua'utá'a ɨ́ huá'ihuaamua'a a'ɨ́jna jɨme'e ɨ́ mej tihua'utá'ixaa . Rɨ́'ɨ mú temua'a naa tihua'utá'a .
44015033	Matɨ́'ɨj mi a'atzu me'uun á'atee . Aj mú mi me'ɨ́n ɨ́ huá'ihuaamua'ame'en miyen tihua'utá'ixaa mej á'ucɨɨne ruxɨ́'evi'ira'a jɨme'e a'u mej e'eráacɨ , mej mi majtáhua'a me'uun e'ará'asti a'ɨ́mej jemi ɨ́ mej huaja'uta'íteca'a .
44015034	Mɨ ajta , a'ɨ́jna ɨ́ Silas , ayée pu tira'aránajcheca'a tɨ a'uun a'uteáturan .
44015035	Majta me'ɨ́n , ɨ́ Pablo , ajta ɨ́ Bernabé , a'ɨ́ɨ mú a'úu na'a a'uteájturaa a'ujna Antioquía . Majta jamuan ɨ́ seica , camuché'e mú metihuá'amua'atejca'a . Majta tihuá'a'ixaate'eca'a ɨ́ niuucari jɨme'e tɨ jɨ́me'en rá'axa ɨ́ tavástara'a .
44015036	A'atzu á'ateevi'ica , aj pu i a'ɨ́ɨn ɨ́ Pablo ayén tiraata'ixaa a'ɨ́jna ɨ́ Bernabé tɨjɨ́n : ― Tiché'e teajtáhua'a huaja'uvé'emuaare ɨ́ ta'ihuaamua'a ɨ́ mej me'uun a'uchéjme nainjapua a'u tej teri huaja'utá'ixaa ɨ́ niuucari tɨ jɨ́n ra'axa ɨ́ tavástara'a , tetá'aj ráamua'aree a'ij tɨ ye'í tihuá'avaɨre'e .
44015037	Ajta a'ɨ́ɨn ɨ́ Bernabé , a'ɨ́j pu huávi'itɨjme'e a'ɨ́jna ɨ́ Juan , tɨ ajta ayén ántehuaa tɨjɨ́n Marcos .
44015038	Mɨ ajta a'ɨ́jna ɨ́ Pablo , capu rá'avi'itɨmɨ'ɨca'a a'iné a'ɨ́ɨ pu Marcos a'uun huaja'uhuá'axɨ a'ujna já'ahua'a u Panfilia . Capu ché'e tí'imuarɨ'eca'a huá'a jamuan .
44015039	Jéihua mú huaújte'axɨ . A'ɨ́j mú jɨ́n ruséxu'ijmé'e a'ucɨ́jxɨ . Ajta a'ɨ́jna ɨ́ Bernabé , a'ɨ́ɨ pu xaa ya'uví'itɨ a'ɨ́jna ɨ́ Marcos . Baarcu jetze mú a'ucɨ́j mej mi me'uun e'ará'asti a'ujna u Chipre .
44015040	Ajta a'ɨ́ɨn ɨ́ Pablo , a'ɨ́ɨ pu ra'antíhua'u a'ɨ́jna ɨ́ Silas . Majta me'ɨ́n ɨ́ huá'a'ihuaamua'a , a'ɨ́ɨ mú ra'íjca ɨ́ Dios ɨ́ tɨ huá'ucha'ɨɨn ɨ́ tavástara'a a'ɨ́mej ɨ́ mej hua'apua . Matɨ́'ɨj mi a'ucɨ́j .
44015041	A'áa mú a'uré'ene a'ujna u Siria , ajta a'ujna Cilicia . A'u tɨ na'a a'úu mej e'etiújse'ɨri u teyujta'a , a'ɨ́ɨ mú ca'aníjra'a hua'utá'aca ɨ́ ru'ihuaamua'a .
44016001	A'ɨjna ɨ́ Pablo , ajta a'ɨ́jna ɨ́ Silas , áa mú a'ucáane me'újna u Derbe , majta me'újna u Listra . A'uu mú seɨ́j huáteu tɨ té'atzaahuate'e . Ayee pu ántehuaaca'a a'ɨ́jna tɨjɨ́n Timoteo . Ajta a'ɨ́jna ɨ́ náànajra'an , Israél pu jetze ajtéme'ecan , ajta táàtajra'an , griego pu pú'eene'e a'ɨ́jna .
44016002	Rɨ́'ɨ mú tirájcha'ɨɨca'a a'ɨ́jna ɨ́ Timoteo a'ɨ́ɨme ihuáamua'ame'en ɨ́ mej Listra é'eme'ecan , majta ɨ́ mej Iconio é'eme'ecan .
44016003	A'ɨjna ɨ́ Pablo , ayée pu tí'ijxe'eve'eca'a tɨ a'ɨ́ɨn Timoteo u á'ume'en huá'a jamuan . A'ɨ́j pu jɨ́n raata'íteca'a mej ra'antisíjche ɨ́ naviira'an mej mi caí huataníniu'ucacun a'ɨ́ɨme ɨ́ mej Israél jetze ajtéme'ecan . Ayee pu'u , a'iné naími'i ɨ́ mej me'uun a'uchéjme'ecaa a'ujna a'úunɨmua tɨ́j na'a a'uun tɨ huatacá'a , a'ɨ́ɨ mú ramua'areereca'a tɨ táàtajra'an a'ɨ́jna ɨ́ Timoteo , a'ɨ́ɨ pu griego pú'eene'e .
44016004	Matɨ́'ɨj mi me'uun a'ará'a seɨ́j jetze ɨ́ chajta'ana , a'úu mú hua'utá'ixaate'e ɨ́ teɨte a'ij mej tiraaxɨ́'epɨ'ɨntare ɨ́ mej tamuáamuata'a japuan hua'apua ará'ase , majta ɨ́ vaujsi ɨ́ mej Jerusalén a'ujteí a'ij mej tí'ijxe'eve'eca'a mej miyen huárɨni ɨ́ teɨte . Matɨ́'ɨj ra'anticɨ́'ɨ ɨ́ teɨte mej tihua'utá'ixaa , seɨ́j jetze ɨ́ chajta'a , majtáhua'a méyee miyen huarɨ́j , majtáhua'a méyee .
44016005	A'ɨ́j pu jɨ́n , a'ɨ́ɨme ɨ́ mej tiújse'ɨrihua'a , a'ɨ́ɨ mú ahuaújca'ane mej mi jaítze'e té'antzaahua . Majta huatámu'iireca'a .
44016006	Nainjapua mú huacɨ́j a'ujna tɨ́j na'a a'uun tɨ huatacá'a u Frigia . Aru capu hua'utá'a a'ɨ́jna ɨ́ xɨéjniu'ucare'ara'an ɨ́ Dios mej a'uteárute a'ujna tɨ ayén téja'arájtehuaa tɨjɨ́n Asia , mej mi tihua'utá'ixaate'en ɨ́ niuucari jɨme'e tɨ jɨ́me'en rá'axa ɨ́ Dios niuuca .
44016007	Aj mú mi a'ujna vejli'i a'atanéj a'u tɨ e'eve'e'ástɨme seɨj chuéjra'a japua tɨ ayén téja'arájtehuaa tɨjɨ́n Misia . A'uu mú a'utearutéeche'e a'ɨ́jna chuéjra'a japua tɨ ayén téja'arájtehuaa tɨjɨ́n Bitinia , aru capu a'ij tiu'utárɨ'ɨristareca'a a'iné capu hua'utá'a a'ɨ́jna ɨ́ xɨéjniu'ucare'ara'an ɨ́ Jesús .
44016008	Matɨ́'ɨj mi antacɨ́j u jetze pújme'en u Bitinia . Matɨ́'ɨj mi a'uun pújme'en a'ucájrupi chajta'a tɨ ayén téja'arájtehuaa tɨjɨ́n Troas .
44016009	Tɨ́ca'ɨmua pu ti'itɨ́j huámaaraca'a a'ɨ́jna ɨ́ Pablo . Tɨ nu'u a'uun a'utéjvee után pújme'en ja'atɨ tɨ seɨj chuéjra'a japua é'eme'ecan tɨ ayén téja'arájtehuaa tɨjɨ́n Macedonia . Jé'ecan pu nu'u hua'utáhuaviiri'i ayén tɨjɨ́n : ― Xa'itácɨɨni yú jetze pújme'en , mú'een , setá'aj hui taatévaɨre'en itejmi . ― Ayee pu tiu'utaxájtaca'a a'ɨ́jna ɨ́ ja'atɨ .
44016010	Tɨ́'ɨj ayén tiú'umaaraca'a a'ɨ́jna ɨ́ Pablo , ca'anacan tu huátacate tej ti antácɨɨne a'ujna já'ahua'a Macedonia , a'iné ayée pu titá'amitɨejte'eca'a tɨ a'ɨ́ɨn Dios taatajé tej ti tihua'utá'ixaate'en ɨ́ niuucari jɨme'e tɨ jɨ́n Dios hua'irátuaasin .
44016011	Tetɨ́'ɨj huiráacɨ te'újna u Troas , a'úu tu antacɨ́j ɨ́ baarcu jetze a'ujna u Samotracia a'ujna a'u tɨ chuej a'utacá'a jaata'a . Yee ruijmua'ate'e yee tu e'entanéj a'ujna chajta'a tɨ ayén téja'arájtehuaa tɨjɨ́n Neápolis .
44016012	Tetɨ́'ɨj huiráacɨ te'újna , aj tu ti te'uun a'ará'a seɨ́j jetze ɨ́ chajta'a tɨ ayén téja'arájtehuaa tɨjɨ́n Filipos . A'uu mú mejmí'i é'echejca'a a'ɨ́ɨme ɨ́ mej Roma jetze ajtéme'ecan . Ajta , a'ujna Filipos , a'ii pu a'ɨ́ɨn pú'een ɨ́ chajta'a tɨ jaítze'e ruxe'eve'e tɨ́j na'a a'uun tɨ huatacá'a u Macedonia . A'uu tu a'atzu á'atee tej te'uun a'uté'uu .
44016013	Ja'anáj matɨ́j pua'a rusé'upihua'a , a'úu tu huiráacɨ á pua'acɨé u chajta'a . A'uu tu já'ahua'a a'uré'ene vejli'i jate'e tej ti ráahuauni a'u tɨ é'erɨ'ɨri tej huatéjniuuni ɨ́ Dios jemi . A'uu tu a'ujrá'aseca'a . Aj tu ti autéjhuii tej tihua'utá'ixaate'en ɨ́ 'uuca ɨ́ mej tiújseɨj me'újna a'ɨ́jna jɨme'e ɨ́ niuucari tɨ jetzen rá'axa ɨ́ Dios .
44016014	Seɨ́j ɨ́ 'ɨ́ita'a , ayée pu ántehuaaca'a tɨjɨ́n Lidia . Tiatira pu é'eme'ecan a'ɨ́jna . A'ɨ́ɨ pu cɨ́ɨxuri tí'itua'aracare'e tɨ tí'inaca'amua . A'ɨ́ɨ pu ajta raná'achemɨ'ɨca'a ɨ́ Dios . Aj pu i Dios raatá'a tɨ rá'antzaahuate'en a'ij tɨ tiu'utaxájtaca'a a'ɨ́jna ɨ́ Pablo .
44016015	A pu i huámuaɨ'ɨvijhuaca'a , majta a'ɨ́ɨme ɨ́ í'ihuaamua'ame'en . Aj pu i ayén titaatajé a'ɨ́jna ɨ́ Lidia tɨjɨ́n : ― Tɨ pua'a ayén tejamuá'amitɨejte'e a'ɨ́jna jɨme'e ɨ́ nej neri rá'atzaahuate'e ne'ɨ́jna ɨ́ tavástara'a , setá'aj mú a'uvé'eju'un nej jamuan sej si se'uun a'uté'uu xá'ara'ani a'u nej é'eche . ― Ayee pu titaatá'ixaa . A'ɨ́ɨ pu ta'antimuá'itɨ .
44016016	Ja'anáj ayée pu titáaruu . A'uu tu aujú'ucaa a'ujna mej yé'ana'amiche ɨ́ Dios . A'uu tu ti ra'antinájcheca'a seɨ́j ɨ́ temuaij tɨ tiyaaru'u tzajta'an seijre'eca'a . 'Ɨ́ita'a pu pú'eene'e a'ɨ́jna . A'ɨjna ɨ́ tiyaaru'u , a'ɨ́ɨ pu raayɨ́'ɨtɨhua'a tɨ ti'itɨj huámua'aree . Jéihua pu huá'amua'itɨchistehua'a a'ɨ́jna ɨ́ 'ɨ́ita'a ɨ́ tumin huá'a jemi ɨ́ mej racha'ɨɨca'a .
44016017	Tɨ'ɨquí a'ɨ́ɨn taatavén . Aa pu e'eve'ejíjhuajme'e ayén tɨjɨ́n : ― Mɨ teteca , a'ii mú hui ravaɨre'e ɨ́ Dios ɨ́ tɨ ta japua é'eseijre'e naíjmi'ica japua matá'aj miyen tejámuaatá'ixaate'en a'ij tɨ tí'irɨ'ɨri tɨ Dios tejámuaatá'uuni'i .
44016018	Ayee pu a'urɨjne'e nain xɨcaj tzajta'a ajta tɨ́'ɨj caí ché'e rá'aviicua'i a'ɨ́jna ɨ́ Pablo . Aj pu'i pɨ́ a'uré'eve . Tɨ'ɨquí ayén tiraata'ixaa a'ɨ́jna ɨ́ tiyaaru'u tɨjɨ́n : ― Ayee nu hui tí'imua'aijte'e a'ɨ́jna jetze me'ecan ɨ́ Cɨríistu'u pej huiirájra'ani pemɨ́jna jetze mɨ temuaij . ― Ayee pu tiraata'ixaa . Jɨ́me'en pu'u ayén tiu'utaxájtaca'a , aj pu'i á'iyen huirájraa a'ɨ́jna ɨ́ 'ɨ́ita'a jetze .
44016019	Majta me'ɨ́n ɨ́ mej racha'ɨɨca'a ɨ́ temuaij , matɨ́'ɨj ráamua'areeri'i tɨ caí ché'e a'ij tí'irɨ'ɨri mej raamuá'itɨn ɨ́ tumin a'ɨ́jna jetze , aj mú mi hua'uvívi'i me'ɨ́jna ɨ́ Pablo , majta me'ɨ́jna ɨ́ Silas . Matɨ́'ɨj mi huaja'uví'itɨ a'ɨ́mej jemi ɨ́ mej tí'aijta a'ujna já'ahua'a tɨ e'eráyaujta'a a'u mej tejé'etu'araca ti'itɨj .
44016020	Matɨ́'ɨj mi á huajaútuaa huá'a jemi ɨ́ jueesi . Miyen ti'ixáata tɨjɨ́n : ― A'iime i teteca , Israél mej jetze ajtéme'ecan , jeíhua mú hui huá'ajaaxɨejte'e íiyu mej a'uchéjme .
44016021	Seɨcɨé mú hui tihuá'amua'ate ɨ́ ye'irá jetze tɨ caí ayén titaavíjte'e itejmi , tej tiyen tirá'antzaahuate'en , na'ari tej tiyen huárɨni iteen i tej Roma jetze ajtéme'ecan .
44016022	Matɨ́'ɨj mi me'ɨ́n teɨte hua'utájaaxɨejvi'iri'i me'ɨ́jna ɨ́ Pablo , majta me'ɨ́jna ɨ́ Silas . Aj mú mi me'ɨ́n jueesi miyen tiu'uta'aíjtaca'a mej nu'u tihua'acá'ari'iraxɨn ɨ́ tihuá'acɨɨxu , majta nu'u hua'utéevajxɨ pi'ista jɨme'e .
44016023	Matɨ́'ɨj hua'utéevajxɨ jeíhua , majta hua'iteáana . Majta ra'íjca tɨ me'ɨ́jna ɨ́ tɨ tí'icha'ɨɨ tɨ huá'ucha'ɨɨn temua'a naa .
44016024	A'ɨjna mej tirácha'ɨɨraste , a'ɨ́ɨ pu hua'uteájtuaa ujca'ihuá'ɨmua tɨ jaú'ase . Ajta ɨ́ huá'ɨɨca , án pu ra'anárujte'axɨ a'ɨ́jna jetze ɨ́ taabla tɨ ij caí huirácu'ucunen ɨ́ huá'ɨɨca .
44016025	A'atzaj teuumé'eca tɨ́ca'ɨmua , a'atzaj cumu já'ita'a tɨ́ca'a , a'ɨ́ɨ mú téniuusime'e ɨ́ Dios jemi , majta tí'ichuiicaca'a a'ɨ́jna ɨ́ Pablo , ajta a'ɨ́jna ɨ́ Silas . Majta ɨ́ seica ɨ́ mej námi'ihuaca'a , a'ɨ́ɨ mú huá'anamuajraca'a .
44016026	Tɨ́'ɨj i jíye'itzi jɨme'e huateújca'atzɨjxɨ ɨ́ chuej . Ajta ɨ́ jaxu'u a'u mej é'enami'ihuaca'a , ca'anín pu jɨ́n huateújca'atzɨjxɨ . Jɨ́me'en pu'u ayén huarɨ́j , aj pu i te'entaújcuunaxɨ a'u tɨ é'epueerta , a'ujna a'u mej é'enami'ihuaca'a , ajta tí'ijtza'anixɨ ɨ́ cadeena ɨ́ mej jɨ́n anajɨ́'ɨcɨ'ihuajme'eca'a ɨ́ mej námi'ihuaca'a .
44016027	Ajta a'ɨ́ɨn tɨ tí'icha'ɨɨ , tɨ́'ɨj huatájɨ , aj pu i raaseíj tɨ te'entacúuni'ihuajme'ecaa a'ɨ́jna a'u tɨ é'epueerta . A'ɨ́ɨ pu 'i rú'ijcupi ɨ́ ruchun tɨ́'ɨj i huaújje'ica a'iné yee pu raatá'a cumu mu'uri huiráacɨ ɨ́ mej námi'ihuaca'a .
44016028	Mɨ ajta , a'ɨ́ɨn ɨ́ Pablo , ca'anacan pu huajíjhuaca'a . Ayee pu tiraatajé tɨjɨ́n : ― Capej hui piyen aruure pej piyen ajé'icata . Teuche'e tu naími'i huiráatei .
44016029	Aj pu 'i taij huahuáu . Tɨ'ɨquí á'iyen u a'uteájrupi huatɨéechijmé'e a'ujna a'u mej é'enami'ihuaca'a . Aj pu 'i á é'ejtunutaca'a a'ujna vejli'i a'u mej a'uté'uuca'a a'ɨ́jna ɨ́ Pablo , ajta a'ɨ́jna ɨ́ Silas .
44016030	Tɨ'ɨquí hua'iráavi'itɨ . Aj pu i ayén tihua'uta'íhua'uri'i tɨjɨ́n : ― ¿ A'iné náarɨni tɨ́'ij Dios tinaatá'uuni'i ?
44016031	Matɨ́'ɨj mi miyen tiraata'ixaa tɨjɨ́n : ― Patá'aj rá'antzaahuate'en ɨ́ tavástara'a , a'ɨ́jna ɨ́ Jesús . Aj pu xaa Dios timuaatá'uuni'ira , ajta a'ɨ́mej ɨ́ mej á jamuan á é'eche .
44016032	Matɨ́'ɨj mi miyen tirá'ixaa me'ɨ́jna ɨ́ ja'atɨ , majta a'ɨ́ɨme ɨ́ mej jamuan á é'eche a'ɨ́jna jɨme'e ɨ́ niuucari tɨ jetzen rá'axa ɨ́ tavástara'a .
44016033	Yee pu 'i éene'e a'atzaj tɨ́ca'ɨmua a'ɨ́ɨn tɨ tí'icha'ɨɨca'a , a'ɨ́ɨ pu hua'ujá'usi ɨ́ mej tzaanica'a . Matɨ́'ɨj mi á'iyen huaújmuaɨ'ɨhuaca'a a'ɨ́jna ɨ́ tɨ tí'icha'ɨɨca'a , majta a'ɨ́mej ɨ́ mej jamuan á é'eche .
44016034	Tɨ́'ɨj i huaja'uví'itɨ ɨ́ ruche . Aj pu 'i tihua'umí . Ajta ɨ́ mej jamuan á é'eche , jé'ecan mú huataújtemua'ave me'ɨ́jna jɨme'e mej rá'antzaahua ɨ́ Dios .
44016035	Tapuá'arijme'eca mú me'ɨ́n ɨ́ jueesi hua'uta'aíj ɨ́ polisiiya . Ayee mú tiraata'ixaa a'ɨ́jna tɨ tí'icha'ɨɨca'a tɨjɨ́n : ― Ché'e hua'irájtuaani ɨ́ mej námi'i ɨ́ mej hua'apua .
44016036	Aj pu i a'ɨ́ɨn tɨ tí'icha'ɨɨ , ayée pu tiraata'ixaa a'ɨ́jna ɨ́ Pablo tɨjɨ́n : ― Menaata'aíj ɨ́ jueesi nej nu'u amua'irájtuaani . A'ɨ́j pu jɨ́n , pu'uri rɨ'ɨrí sej huirácɨɨne . Capu ja'atɨ ché'e á'amuajaaxɨejte'e a'ame . ― Ayee pu tihua'utá'ixaa a'ɨ́jna tɨ tí'icha'ɨɨca'a .
44016037	Ajta a'ɨ́ɨn ɨ́ Pablo , ayée pu tiraata'ixaa a'ɨ́jna tɨ tí'icha'ɨɨca'a tɨjɨ́n : ― Aricu , hua'utá'ixaate'e ɨ́ polisiiya tɨjɨ́n : “ Itejmi , i tej a'ɨ́mej jetze ajtéme'ecan ɨ́ mej romanos pú'een , a'ɨ́ɨ mú caí ti'itɨ́j taata'íhua'ura a'ij tej ti'itɨ́j jɨ́n titeuteájturaa , a'ɨ́ɨ mú majta taateevajxɨ mé jéjre'e teɨte tzajta'a , majta ta'iteáana . ¿ Ti'itáni ? ¿ Ni meri tá'axɨjte'en avíitzi'i jɨme'e ? Catu xaa ne'u huiráaju'un . Miché'e me'ɨ́n yéve'eré'enen matá'aj me'ɨ́n tu'irájtuaani . ”
44016038	Matɨ́'ɨj mi me'ɨ́n polisiiya miyen tihua'utá'ixaa a'ɨ́mej ɨ́ jueesi a'ij tɨ tiu'utaxájtaca'a a'ɨ́jna ɨ́ Pablo . Matɨ́'ɨj ráamua'areeri'i tɨ a'ɨ́ɨn ɨ́ Pablo , ajta a'ɨ́ɨn ɨ́ Silas a'ɨ́mej jetze mú nu'u jetze ajtéme'ecan ɨ́ romano , jé'ecan mú tiu'utátziɨn a'ɨ́mej ɨ́ jueesi .
44016039	Matɨ́'ɨj mi u á'uju'un a'ɨ́mej ɨ́ jueesi mej mi teja'utaúuruuni'i huá'a jemi ɨ́ mej hua'apua . Matɨ́'ɨj mi hua'irájtuaa . Aj mú mi ca'aníjra'a hua'utá'a mej huirácɨɨne a'ujna chajta'a .
44016040	Mɨ majta me'ɨ́n ɨ́ mej hua'apua , matɨ́'ɨj huiráacɨ a'ujna carcel , a'úu mú á'uju'un Lidia tɨ é'echejca'a mej mi hua'useíj ɨ́ ru'ihuaamua'a ɨ́ mej té'atzaahuate'e . Ca'aníjra'a mú hua'utá'a ɨ́ huá'a tzajta'a . Aj mú mi a'ucɨ́j .
44017001	Matɨ́'ɨj mi me'uun a'uré'ene a'ujna chajta'a tɨ ayén téja'arájtehuaa tɨjɨ́n Anfipolis , ajta tɨ ayén téja'arájtehuaa tɨjɨ́n Apolonia . Aj mú mijtá'i me'uun a'ará'a chajta'a tɨ ayén téja'arájtehuaa tɨjɨ́n Tesalónica a'u tɨ hua'ateyuu é'eseijre'e a'ɨ́ɨme ɨ́ mej Israél jetze ajtéme'ecan .
44017002	Tɨ́j na'a tí'ijrɨ'ɨrejca'a a'ɨ́jna ɨ́ Pablo . A'uu pu a'uteájrupi hua'atéyujta'a ja'anáj tɨ ayén teja'uré'ene a'ájna xɨcájra'a jetze matɨ́'ɨj pua'a ruse'upi . Huaíca itɨeeri tzajta'a pu tihua'utá'ixaa ɨ́ yu'uxari jetze .
44017003	Ayee pu tihuá'a'ixaate'eca'a tɨ ayén tiú'uxe'eve'eca'a tɨ a'ɨ́ɨn rajpuaíjtzi á'ara'ani a'ɨ́jna ɨ́ tɨ nu'u Dios án yá'ujra ɨ́ ɨpuari japua . Ajta , nu'u tɨ́'ɨj huamɨ́'ɨn , ayée pu tiú'uxe'eve'eca'a tɨ huatarún ajtahua'a huá'a tzajta'a ɨ́ mɨ'ɨchite . Ayee pu tihuá'a'ixaate'eca'a tɨjɨ́n : ― A'ɨjna ɨ́ Jesús , a'ɨ́ɨ pu hui a'ɨ́ɨn pú'een ɨ́ tɨ Dios án yá'ujra ɨ́ ɨpuari japua .
44017004	Matɨ́'ɨj mi seica rá'antzaahua ɨ́ mej Israél jetze ajtéme'ecan . Aj mú mi huá'ajaahua me'ɨ́jna ɨ́ Pablo , majta me'ɨ́jna ɨ́ Silas , majta mú jeíhua té'antzaahua ɨ́ mej me'ɨ́n pú'een ɨ́ griego ɨ́ mej raná'amiche'e ɨ́ Dios , majta mu'iitɨ́ ɨ́ 'uuca ɨ́ mej jaítze'e raxɨ́'eve'e ɨ́ chajta'ana .
44017005	Majta a'ɨ́ɨme ɨ́ mej Israél jetze ajtéme'ecan , jé'ecan mú huá'anchueere . A'ɨ́j mú jɨ́n huá'ajseɨj seica ɨ́ mej a'ij pua'a tí'iteteɨte ɨ́ mej á'ujujhua'ane'e a'ujna já'ahua'a a'u mej teje'etuáaj muá'aye'i . Aj mú mi ca'aníjra'a hua'utá'a ɨ́ teɨte mej mi huataníniu'ucacun . Jé'ecan pu a'ij pua'a tiuju'uteáarɨj a'ujna ɨ́ chajta'a . Aj mú mi me'uun á'uju'un Jasón tɨ é'eche . A'ɨ́mej mú mi huáhuau ɨ́ Pablo , majta me'ɨ́jna ɨ́ Silas , mej mi hua'irávi'itɨn , majta tiu'utátuiire'en ɨ́ teɨte jemi .
44017006	Mɨ majta , camu huá'uteu a'ɨ́mej ɨ́ mej hua'apua ; seica mú huáteu . A'ɨ́j mú jɨ́n a'ɨ́mej a'ujájpuaca'a me'ɨ́jna ɨ́ Jasón , majta seica ɨ́ ihuáamua'ame'en . A'ɨ́ɨ mú mé huaja'ujájpuaca'a a'ɨ́mej jemi ɨ́ mej ti'itɨj jɨ́n títetateí . Majta antijíihua miyen tɨjɨ́n : ― Me'íjna i teteca i mej huá'ajaaxɨejte'e nainjapua ɨ́ teɨte ɨ́ chaanaca japua , a'ɨ́j mú jɨ́n majta meri miyen u a'uvé'eju'un .
44017007	Ajta a'íjna i Jasón , a'ii pu hui hua'ancuré'evi'itɨ ɨ́ ruche . Camu té'aste ɨ́ ye'irá jetze ɨ́ tɨ tiu'uta'aíjtaca'a a'íjna ɨ́ ta rey , a'íjna tɨ ayén ántehuaa tɨjɨ́n César . Ayee mú ti'ixa tɨ nu'u hui seɨj a'ɨ́ɨn pú'een ɨ́ rey , a'ɨ́jna ɨ́ ja'atɨ tɨ ayén ántehuaa tɨjɨ́n Jesús . ― Ayee mú tiu'utaxájtaca'a a'ɨ́ɨme ɨ́ mej a'ij pua'a tí'iteteɨte .
44017008	Matɨ́'ɨj a'ɨ́mej huánamuajri'i , jé'ecan pu a'ij pua'a hua'utá'a ɨ́ huá'a tzajta'a ɨ́ teɨte , majta ɨ́ mej ti'itɨj jɨ́n títetateí .
44017009	Aj pu i a'ɨ́ɨn ɨ́ Jasón , majta me'ɨ́jna ɨ́ seica , tumin mú tiu'utá'a a'ɨ́mej jemi ɨ́ mej títetateí mej mi hua'utátuaani caí ché'e miyen huá'aruure matɨ́j huá'uruu u mej huaja'uvé'ejajpuaca'a . Majta a'ɨ́ɨme ɨ́ mej títetateí , a'ɨ́ɨ mú hua'utátuaa .
44017010	Matɨ́'ɨj mi me'ɨ́n huá'ihuaamua'a ca'anacan hua'uta'íteca'a me'ɨ́jna ɨ́ Pablo , majta me'ɨ́jna ɨ́ Silas mej á'ucɨɨne tɨ́ca'ari tzajta'a a'ujna já'ahua'a chajta'a tɨ ayén téja'arájtehuaa tɨjɨ́n Berea . Jɨ́me'en mu'u me'uun a'ará'a , aj mú mi a'uteájrupi hua'atéyujta'a a'ɨ́mej ɨ́ mej Israél jetze ajtéme'ecan .
44017011	A'ɨ́ɨme ɨ́ mej Berea é'eche , jaítze'e mú rɨ́'ɨ naa tihuá'ajeeveca'a mecaí a'ɨ́ɨme ɨ́ mej Tesalónica a'uchéjme'ecaa . Naa mú rɨ́'ɨ tira'ancuré'a ɨ́ niuucari . Tɨ́'ɨj pɨ́ na'a nain xɨcaj tzajta'a , a'ɨ́ɨ mú rahuauca'a ɨ́ yu'uxari jetze mej mi ráamua'aree tɨ pua'a ayén ti'ayajna nusu caí a'ij tɨ tí'ixajtaca'a a'ɨ́jna ɨ́ Pablo .
44017012	A'ɨ́j mú jɨ́n mu'iitɨ́ té'antzaahua , majta mu'iitɨ́ ɨ́ mej a'ɨ́mej jetze ajtéme'ecan ɨ́ griego . A'ɨ́ɨ mú majta té'antzaahua ɨ́ mé 'uuca ɨ́ mej rɨ́'ɨ huajá'useijraca'a temua'a naa . Ayee mú che'atá mena'a té'antzaahua ɨ́ teteca .
44017013	Majta a'ɨ́ɨme ɨ́ mej Israél jetze ajtéme'ecan , a'ɨ́ɨme ɨ́ mej Tesalónica é'echejca'a , matɨ́'ɨj ráamua'areeri'i tɨ a'ɨ́ɨn Pablo tihuaú'ixaa ɨ́ niuucari tɨ jetzen rá'axa ɨ́ Dios a'ujna Berea , matɨ́'ɨj mi me'uun á'uju'un . A'ɨ́ɨ mú majta ca'aníjra'a hua'utá'a ɨ́ teɨte mej mi hua'utájaaxɨejvi'i . Jé'ecan mú huá'aniu'ucaste'eca'a .
44017014	Majta me'ɨ́n ɨ́ huá'a'ihuaamua'a , a'ɨ́ɨ mú caí á'atee ; á'iyen mú raata'íteca'a tɨ Pablo á'ura'ani a'ujna ti e'eve'e'ástɨme ɨ́ jaj tɨ ve'ée . Majta me'ɨ́n ɨ́ Silas , ajta ɨ́ Timoteo , a'ɨ́ɨ mú a'uteájturaa a'ujna u Berea .
44017015	Majta ɨ́ mej Pablo jamuan a'ucɨ́j , a'ɨ́ɨ mú ya'uví'itɨ chajta'a jetze tɨ ayén téja'arájtehuaa tɨjɨ́n Atenas . Majta á'iyen huaré'acɨ . Mehua'uta'ítaca'a me'ɨ́jna ɨ́ Silas , majta me'ɨ́jna ɨ́ Timoteo mej nu'u tiújseɨre'en ca'anacan .
44017016	Tɨ́'ɨj Pablo aúche'e huá'achu'eve'eca'a a'ujna Atenas , jé'ecan pu tiniú'ucaca'a ɨ́ ru jetze a'ɨ́jna jɨme'e tɨ hua'useíj ɨ́ huá'a dioosi ɨ́ mej á e'eré'ete'ecaa nainjapua a'ujna chajta'ana .
44017017	A'ɨ́j pu jɨ́n , a'ɨ́ɨn Pablo tihuá'a'ixaate'eca'a huá'a teyujta'a a'ɨ́mej ɨ́ mej Israél jetze ajtéme'ecan , ajta a'ɨ́mej jemi ɨ́ griego ɨ́ mej Dios ná'amiche'e . Ajta tɨ́j na'a nain tújca'ari tzajta'a , a'ɨ́ɨ pu tihuá'a'ixaate'eca'a a'ɨ́mej ɨ́ mej me'uun a'uté'uuca'a a'ujna a'u mej tejé'etu'araca .
44017018	Majta me'uun seica a'uté'uuca'a ɨ́ mej tiú'ujmua'ate a'ij mej tí'ixaxa'a a'ɨ́ɨme ɨ́ mej jee epicúreos , majta seica ɨ́ mej tiú'ujmua'ate a'ij mej tí'ixaxa'a a'ɨ́ɨme ɨ́ mej miyen huataújmua'a tɨjɨ́n estoicos . Matɨ́'ɨj mi autéjhuii mej tiu'uxáj jeíhua . Matɨ́'ɨj mi autéjhuii mej miyen tirá'ixaate'en me'ɨ́jna . Ayee mú seica ti'ixa tɨjɨ́n : ― ¿ A'iné hui ti'ixa mɨ tɨ jeíhua ti'ixa ? Majta seica miyen ti'ixa tɨjɨ́n : ― Xɨee ayén hui tí'ita'ixaate'e seɨ́j jɨme'e ɨ́ niuucari tɨ seɨ́j jemi é'eme'ecan ɨ́ Dios . Ayee mú tiu'utaxájtaca'a a'iné Pablo pu ayén tihuá'a'ixaate'eca'a a'ɨ́jna jɨme'e ɨ́ Jesús , ajta a'ɨ́jna tɨ nu'u huatarúj huá'a tzajta'a ɨ́ mɨ'ɨchite .
44017019	Matɨ́'ɨj mi ya'uví'itɨ a'ánna a'u mej e'etiújse'ɨrihua'a jɨrí japua tɨ ayén téja'arájtehuaa tɨjɨ́n Areópago . Ayee mú tiraata'íhua'uri'i tɨjɨ́n : ― ¿ Ni rɨ'ɨrí tej iteen ráamua'aree mɨ pej hui jéjcuacan jɨ́n tí'itamua'ate ?
44017020	¿ A'iné petí'ita'ixaate'e ti'itɨj jɨme'e tej caí yaú'itɨe , tej caí ja'anáj ráanamuajri'i ? Ayee tu hui tí'ijxe'eve'e tej ráamua'aree a'ij tɨ huataújmua'a a'ɨ́jna ɨ́ niuucari .
44017021	Ayee mú a'ɨ́jna jɨ́n tiraata'íhua'uri'i , a'iné naími'i ɨ́ mej Atenas é'eme'ecan , majta ɨ́ mej seɨj chuéjra'a japua é'eme'ecan ɨ́ mej meri me'uun a'uchéjme a'ujna Atenas , camu máàj ti'itɨ́j avé'emua'areereca'a . A'ɨ́ɨ mu'u pɨ́ namuajraca'a ɨ́ tɨ jéjcuacan jɨ́n tihuá'a'ixaate'eca'a ɨ́ niuucari .
44017022	Aj pu i Pablo huatéechaxɨ já'ita'a huá'a tzajta'a ɨ́ mej e'etiújseɨre'eca'a a'ujna Areópago . Ayen tɨjɨ́n : ― Mú'een mɨ sej teteca , Atenas sej é'eme'ecan , nain nu jɨ́n tí'iseij sej jeíhua huá'achu'eve'e ɨ́ rudiojtemua'a .
44017023	Ayee nu hui tejá'amua'ixaate'e a'iné netɨ́'ɨj á'uche'ecane'e nehuá'aseijraca'a a'u tɨ na'a sej ye'utéchajtza seɨ́j ɨ́ a'amua dioosi . Seɨ́j nu huaseíj ɨpuari japua tɨ jetzen té'eyu'usi'i ayén tɨjɨ́n : “ Tej rɨ́'ɨ tiraatá'an ɨ́ Dios tej caí ramua'ate . ” A'íjna sej caí ramua'ate , rɨ́'ɨ xu tiraatá'aca . A'ij nu xaa jɨ́n niyen tejámuaatá'ixaate'esin .
44017024	’ A'ɨ́jna ɨ́ Dios tɨ raatétaahuaca'a i chaanaca tej japuan seijre'e , ajta nain jɨme'e tɨ ayén tí'iseijre'e , a'ii pu hui a'ɨ́ɨn pú'een ɨ́ tɨ tí'aijta naíjmi'icɨ'e u ta japua , ajta naíjmi'icɨ'e íiyen chaanaca japua . Capu ayun che ɨ́ Dios íiyu teyujta'a ɨ́ mej rá'ajtaahuaca'a ɨ́ teteca .
44017025	Capu ayén tiú'ujxe'eve'e mej raatévaɨre'en ti'itɨj jɨme'e tɨ tirá'aturaate'e a'iné a'ɨ́ɨ pu ruseɨ́j hua'atá'aca naíjmi'ica ɨ́ teteca mej ruuri muá'ara'ani , mej ucajyáatɨye'ican , ajta hua'atá'aca naíjmi'ica tɨ́j na'a ti'itɨ́j tɨ huá'aturaate'e .
44017026	’ Ayee pu Dios ráaruu mej seɨ́j jetze huanéj ɨ́ teáata'a naími'i ɨ́ teɨte mej mi nainjapua seijre'e íiyen chaanaca japua . Ajta , a'ɨ́ɨ pu hui raaxɨ́'epɨ'ɨntare a'achú mej á'atɨjtɨ'ɨren , ajta a'u mej a'uchéjme'eni .
44017027	Ayee pu Dios a'ɨ́jna jɨ́n huarɨ́j mej mi ráahuauni me'ɨ́jna , mej mi miyen éeni'icɨ'e ráateuni . Mɨ ajta a'ɨ́ɨn , capu a'achú a'ɨmuá mé'e é'eseijre'e itejmi jemi .
44017028	’ Ayee pu'u na'a tí'een a'iné a'ɨ́j tu jetze ruuri ɨ́ Dios , tej ti tiyen éene'e mé té'ujujhua'ane'en , tej ti tiyen huaté'uuca . Majta me'ɨ́n ɨ́ mej tí'ichuicaca mú'ejmi tzajta'a , seica mú majta miyen che'atá mena'a tiu'utaxájtaca'a a'ij nej inee tejá'amua'ixaate'e . Majta miyen tɨjɨ́n : “ Teen tu teajta yaújmua'ame'en pú'een ɨ́ Dios . ”
44017029	’ Ja'iné teen tu yaújmua'ame'en pú'een ɨ́ Dios , capu hui ayén tiraavíjte'e tej tiyen tí'imuajca tɨ Dios ayén 'een tɨ́j ti'itɨ́j tɨ taavíjhua oro jɨme'e , nusu i plata jɨme'e , nusu tetej jɨme'e . Capu ayén 'een tɨ́j ti'itɨ́j ɨ́ mej raatétaahuaca'a ɨ́ teɨte a'ij mej ye'í tirájteu me'ɨ́jna jɨme'e ɨ́ rumua'atzíira'a .
44017030	’ A'ájná'ɨmua , camu ramua'areereca'a ɨ́ teɨte a'ij tɨ tí'ijxe'eve'e ɨ́ Dios tɨ́j na'a tɨ yú e'iré'ene . Ajta a'ɨ́ɨn ɨ́ Dios , capu ja'anáj hua'uxɨ́jte a'ajná'ɨmua . Mɨ ajta , íjii pu xaa , a'ɨ́ɨ pu tihuá'aijte'e naíjmi'icɨ'e mej nu'u seɨcɨé tiú'umua'ati ɨ́ teɨte , a'ɨ́jna jɨme'e , tɨ Dios ari ayén tiraaxɨ́'epɨ'ɨntare seɨ́j xɨcájra'a jetze tɨ jetzen hua'uxɨ́jte'en naíjmi'ica ɨ́ mej yen a'uchéjme íiyen i chaanaca japua . A'ɨ́ɨ pu hui huá'axɨjte'en a'ɨ́jna ɨ́ ja'atɨ tɨ Dios ra'antíhua'u . Dios pu ari hua'utaseíjra naíjmi'ica ɨ́ teɨte tɨ ayén ti'ayajna a'ɨ́jna jɨme'e tɨ ra'ajjáj huá'a tzajta'a ɨ́ mɨ'ɨchite a'ɨ́jna ɨ́ ja'atɨ . ― Ayee pu tihua'utá'ixaa a'ɨ́jna ɨ́ Pablo .
44017031	
44017032	Matɨ́'ɨj ráanamuajri'i tɨ Dios ra'ajjáj ɨ́ mɨ'ɨchite tzajta'a a'ɨ́jna ɨ́ Jesús , seica mú rá'axɨeehuari'iraca'a . Majta seica miyen tɨjɨ́n : ― Ayee tu tí'ijxe'eve'e pej pajtáhua'a titá'ixaate'en pe'ɨ́jna jɨme'e .
44017033	Aj pu i ajtáraa ɨ́ Pablo huá'a jetze .
44017034	Aru maúche'e mú seica ɨ́ teɨte á'ujujhua'ane'e jamuan . Merá'antzaahua micu . A'ii mú me'ɨ́n pú'een , ɨ́ mej huá'a tzajta'a a'uté'uuca'a a'ɨ́jna ɨ́ Dionisio , ɨ́ tɨ huá'a jetze ajtéme'ecantaca'a a'ujna Areópago , ajta seɨ́j ɨ́ 'ɨ́ita'a tɨ ayén ántehuaa tɨjɨ́n Dámaris , majta seica mú majta té'antzaahua .
44018001	Ajta á'iyen Pablo huirájraa a'ujna Atenas . Tɨ'ɨquí a'uun a'ará'a chajta'a tɨ ayén téja'arájtehuaa tɨjɨ́n Corinto .
44018002	A'uu pu yá'uteu seɨ́j tɨ Israél jetze ajtéme'ecan tɨ ayén ántehuaa tɨjɨ́n Aquila . A'uu pu é'eme'ecan a'ujna seɨ́j chuéjra'a japua tɨ ayén téja'arájtehuaa tɨjɨ́n Ponto . A'ɨjna ɨ́ Aquila , ajta a'ɨ́jna ɨ́ ɨ́ra'ara'an tɨ ayén ántehuaa tɨjɨ́n Priscila , a'ɨ́ɨ mú me'uun e'eráacɨ a'ujna já'ahua'a seɨ́j chuéjra'a japua tɨ ayén téja'arájtehuaa tɨjɨ́n Italia , a'iné ayée pu tiú'uxe'eve'eca'a mej nu'u á'ucɨɨne me'újna a'ɨ́jna jɨme'e ɨ́ hua'arey ɨ́ romanos tɨ ayén á teja'uta'íteca'a mej á'ucɨɨne naími'i ɨ́ mej Israél jetze ajtéme'ecan . Ajta a'ɨ́ɨn ɨ́ Pablo , a'ɨ́ɨ pu u huaja'uvé'emuaareca'a .
44018003	Pablo pu racú'une'epuaca'a ɨ́ navij chi'ira'a . Ayee mú che'atá mena'a tí'imuarɨ'eca'a a'ɨ́mej , a'ɨ́jna ɨ́ Aquila , ajta a'ɨ́jna ɨ́ Priscila . A'ɨ́j pu jɨ́n a'uteájturaa huá'a jamuan , ajta tí'imuarɨ'eca'a huá'a jamuan a'ɨ́jna ɨ́ Pablo .
44018004	Nain xɨcájra'a jetze matɨ́j pua'a ruse'upi , a'úu pu a'uteáru'ipiche'e huá'a teyujta'a , tihuá'a'ixaate'eca'a tɨ́'ij ayén éeni'icɨ'e hua'antimuá'itɨn a'ɨ́mej ɨ́ mej Israél jetze ajtéme'ecan , majta ɨ́ mej seɨj chuéjra'a japua é'eme'ecan .
44018005	Matɨ́'ɨj mi huiráacɨ a'ujna u Macedonia a'ɨ́jna ɨ́ Silas , ajta a'ɨ́jna ɨ́ Timoteo . Matɨ́'ɨj mi me'uun a'ará'a a'u tɨ a'utéveeca'a ɨ́ Pablo , tɨ ajta jɨ́n antiújmua'areereca'a nain jɨme'e tɨ tihua'utá'ixaate'en ɨ́ yu'uxari jetze . Naa te'ehuauritɨéecan jɨme'e , a'ɨ́ɨ pu tihuá'a'ixaate'eca'a a'ɨ́mej ɨ́ mej Israél jetze ajtéme'ecan , a'ɨ́jna jɨme'e tɨ Jesús a'ɨ́ɨn pú'een ɨ́ tevi tɨ Dios án yá'ujra ɨ́ ɨpuari japua , a'ɨ́jna mej rachú'eve'eca'a .
44018006	Majta me'ɨ́n , camu a'atzu raxɨ́'eve'eca'a mej ráanamua . A'ɨ́j mú jɨ́n autéjhuii mej a'ij pua'a tirájeeve . Aj pu i Pablo tiu'utéca'atzɨjxɨ ɨ́ tiú'ujcɨɨxu mej mi ráamua'aree tɨjɨ́n ma'uté'ɨtzee ɨ́ Dios jemi . Ayee pu tihua'utá'ixaa tɨjɨ́n : ― Mú'een xu pú'eene'e xá'aju'un tɨ́'ij mú'ejmi jetze rájveti ɨ́ puaíjtzi . Nee nu hui ra'ará'aste tɨ tinaa'íjca . Ijii tɨ yú auca'itɨ́ a'ame , huá'a jemi nu a'umé'e na'ame ɨ́ mej seɨj chuéjra'a japua é'eme'ecan . ― Ayee pu tihua'utá'ixaa .
44018007	Aj pu i huirájraa u hua'atéyujta'a . Aa pu a'ará'a áa tɨ é'eche ja'atɨ tɨ ayén ántehuaa tɨjɨ́n Justo . A'ɨ́ɨ pu raná'amiche'e ɨ́ Dios , ajta a'uun é'echejca'a a'ájna vejli'i a'u tɨ a'utéjvee ɨ́ teyuu .
44018008	Ajta a'ɨ́ɨn ɨ́ Crispo , ɨ́ tɨ tí'aijta u teyujta'a , a'ɨ́ɨ pu rá'antzaahua ɨ́ tavástara'a , majta miyen che'atá mena'a naími'i tɨ huá'a jamuan é'echejca'a a'ɨ́jna ɨ́ Crispo . Majta seica ɨ́ mej Corinto a'uchéjme'ecaa , matɨ́'ɨj ráanamuajri'i ɨ́ niuucari , jeíhua mú rá'antzaahua . Matɨ́'ɨj mi huámuaɨ'ɨvijhuaca'a .
44018009	Aj pu i tɨ́ca'ɨmua , tɨ́'ɨj a'ɨ́ɨn Pablo tí'imaaraca'a , a'ɨ́ɨ pu raaseíj ɨ́ tavástara'a . Ayee pu tiraata'ixaa tɨjɨ́n : ― Capej tí'itziɨɨne'e . Paúche'e pej hui tihuá'a'ixaate'e pua'amé . Capej tépuaapua'aren .
44018010	Nee nu mú'eetzi jamuan yé huatéjvee . Capu ja'atɨ timua'antiú'uuni'ira . Capu ajta ja'atɨ puaíjtzi muaatá'asin . Jéihua nu hui titeɨ́testemua'a íiye chajta'a . ― Ayee pu tiraata'ixaa ɨ́ tavástara'a .
44018011	A'ɨ́j pu jɨ́n Pablo ayén a'uun é'etee seɨ́j nine'ira'a japuan já'ita'a a'ujna Corinto . Tihuá'amua'atejcaa a'ɨ́jna jɨme'e ɨ́ niuucari tɨ jetzen rá'axa ɨ́ Dios .
44018012	Aru tɨ́'ɨj a'ɨ́ɨn Galión a'uun tí'ivaɨre'eca'a tajtuhuan jɨme'e a'ujna tɨ ayén téja'arájtehuaa tɨjɨ́n Acaya , a'ɨ́ɨme ɨ́ mej Israél jetze ajtéme'ecan , a'ɨ́ɨ mú autéjhuii mej tiníniu'ucacun me'ɨ́jna jemi ɨ́ Pablo . Matɨ́'ɨj mi ya'ujáj jueesi jemi .
44018013	Aj mú mi miyen tiraata'ixaa ɨ́ tajtuhuan tɨjɨ́n : ― A'ijna i teáata'a , a'ɨ́ɨ pu hui huá'amua'itɨjca'a ɨ́ teɨte mej mi miyen seɨcɨé tí'ijna'amiche'en ɨ́ Dios . Aru capu hui ayén tihua'atá'aca ɨ́ taye'irá mej miyen rɨjca .
44018014	Pu'uri tɨ́n tiu'utaxáatache'e a'ɨ́jna ɨ́ Pablo , tɨ́'ɨj a'ɨ́ɨn Galión , ayén tihua'utá'ixaa a'ɨ́mej ɨ́ mej Israél jetze ajtéme'ecan tɨjɨ́n : ― Casi'i mú'een , mɨ sej Israél jetze ajtéme'ecan , tɨ pua'a hui amɨ́n ti'itɨ́j a'ij pua'a huáruu tɨ caí xɨ́'epɨ'ɨn , na'ari ti'itɨ́j huajé'ica tɨ huápɨ'ɨ ruxe'eve'e , aj nu xaa niyen téja'amuanamuáarache'en . Mɨ́ ajta caí a'iné a'ii pu'u jɨ́n ti'ixa á'amuaye'ira , ¿ a'iquí huataújmua'a a'ɨ́jna ? ¿ Ni caí niuucari pú'een a'ɨ́jna ? Ayee pu hui tiraavíjte'e rujɨ́ɨmua'a sej mú'een siyen ra'antipuá'ajte'en , a'iné canu nee raxɨ́'eve'e nej raaxɨ́'epɨ'ɨntare'en ne'íjna i niuucari . ― Ayee pu tihua'utá'ixaa .
44018015	
44018016	Tɨ́'ɨj i hua'irájtuaa á pua'acɨé a'ujna a'u mej e'etiújse'ɨrihua'a ɨ́ jueesi .
44018017	Aj mú mi me'ɨ́n ɨ́ mej i'i griego , naími'i mú rajví'i me'ɨ́jna ɨ́ Sóstenes ɨ́ tɨ tí'aijta u teyujta'a . Matɨ́'ɨj mi raatéevajxɨ a'ujna jemi ɨ́ tajtuhuan . Mɨ ajta a'ɨ́jna ɨ́ Galión , capu jetzen ruxe'eve'e já'araa a'ɨ́jna jɨme'e .
44018018	Aúche'e a'atzu á'atee a'ujna Corinto a'ɨ́jna ɨ́ Pablo . Tɨ'ɨquí hua'utateújte ɨ́ ru'ihuaamua'a . Ajta á'iyen baarcu jetze ateájraa , ajta á'uraa jamuan a'ɨ́jna ɨ́ Priscila , ajta a'ɨ́jna ɨ́ Aquila . Matɨ́'ɨj antácɨɨne a'ujna já'ahua'a seɨ́j chuéjra'a japua tɨ ayén téja'arájtehuaa tɨjɨ́n Siria . Tɨ́'ɨj caí xɨ u e'erájraa a'ujna u Cencrea , aj mú mi racaaye tɨ i ra'ará'asten ti'itɨ jɨme'e tɨ a'ɨ́ɨn a'ɨ́jna jɨ́n te'ataújratziiri'i .
44018019	Matɨ́'ɨj mi me'uun a'ará'a a'ujna chajta'a tɨ ayén téja'arájtehuaa tɨjɨ́n Éfeso . A'uu pu huaja'utéhuii ɨ́ Pablo a'ɨ́jna ɨ́ Priscila , ajta a'ɨ́jna ɨ́ Aquila . Aj pu i a'uun a'uré'ene a'ujna teyujta'a . Tihua'utá'ixaa a'ɨ́mej ɨ́ mej Israél jetze ajtéme'ecan ɨ́ mej tiújse'ɨrihua'a a'ujna .
44018020	A'ɨ́ɨ mú raatajé tɨ nu'u jaítze'e á'ateevi'in . Mɨ ajta caí , capu ahuaújca'ane .
44018021	Aj pu i hua'utateújte . Ayen tɨjɨ́n : ― Ja'anáj nu'irén yé tanéjsin tɨ pua'a Dios naatá'an . Aj pu i ajteájraa ɨ́ baarcu jetze . Tɨ'ɨquí a'uun Éfeso á'uraa .
44018022	Tɨ́'ɨj a'uun a'utanee , chajta'a tɨ ayén téja'arájtehuaa tɨjɨ́n Cesarea . Amuacaícan pu a'ánna a'ujnéj u Jerusalén . Tɨ́'ɨj i hua'utateújte ɨ́ mej tiújseɨj u teyujta'a . Ajta á'iyen , a'ɨ́ɨn a'uun a'ucáane a'ujna Antioquía .
44018023	A'uu pu a'atzu á'atee a'ujna . Aj pu 'i u e'erájraa . Aa pu a'atánee a'u tɨ e'echájta'ajmee sexu'ijmé'e a'u mej a'uchéjme'ecaa ɨ́ teɨte , seɨ́j chuéjra'a japua tɨ ayén téja'arájtehuaa tɨjɨ́n Galacia , ajtahua'a seɨj tɨ ayén téja'arájtehuaa tɨjɨ́n Frigia . A'ɨ́ɨ pu ca'aníjra'a hua'atá'acare'e naíjmi'ica ɨ́ mej té'atzaahuate'e .
44018024	A'ɨ́jna xɨcáara'a jetze , seɨj pu á e'iré'ene tɨ Israél jetze ajtéme'ecan . Ayee pu ántehuaa tɨjɨ́n Apolos . A'uu pu é'eche a'ujna chajta'ana jetze tɨ ayén téja'arájtehuaa tɨjɨ́n Alejandria . Jé'ecan pu raayɨ́'ɨtɨhua'a tɨ tihua'utá'ixaate'en ɨ́ niuucari jɨme'e . Ajta temua'a tiraayɨ́'ɨtɨhua'a a'ij tɨ ye'í huataújmua'a ɨ́ tɨ té'eyu'usi'i ɨ́ yu'uxari jetze .
44018025	Naa pu tiú'umua'atejcaa a'ij tɨ tí'ijxe'eve'eca'a ɨ́ tavástara'a . Tiu'utaxájtaca'a a'ujca'anéecan jɨme'e , ajta tɨ temua'a naa rɨ́'ɨ tiu'utániuuni a'ɨ́jna jɨme'e ɨ́ Jesús . Ajta a'ɨ́j pu'u mua'areereca'a a'ɨ́jna ɨ́ tɨ jɨ́n Juan hua'utámuaɨ'ɨhuaca'a .
44018026	A'ɨ́ɨ pu a'ɨ́jna jɨ́n a'utéjche tɨ tihua'utá'ixaate'en u teyujta'a a'ujca'anéecan jɨme'e . Matɨ́'ɨj me'ɨ́n ráanamuajri'i a'ɨ́jna ɨ́ Priscila , ajta a'ɨ́jna ɨ́ Aquila , a'ɨ́ɨ mú raatá'inee tɨ huaja'uvé'emuaare a'ujna a'u mej é'eche . A'uu mú rá'itɨiri'i jaítze'e a'ij tɨ tí'ijxe'eve'e ɨ́ tavástara'a .
44018027	Ajta tɨ́'ɨj ari á'uye'imɨ'ɨca'a a'ujna já'ahua'a Acaya a'ɨ́jna ɨ́ Apolo , a'ɨ́ɨ mú ihuáamua'ame'en ca'aníjra'a raatá'a . Aj mú mi tihuaja'uta'íti'iri'i ɨ́ ru'ihuaamua'a ɨ́ mej a'uun é'eche mej nu'u naa temua'a tira'ancuré'evi'itɨn . Tɨ́'ɨj a'ɨ́ɨn Apolos a'uun a'ará'a a'ujna Acaya , jé'ecan pu hua'utévaɨ tɨ Dios hua'utá'a ruxɨ́'evi'ira'a jɨme'e mej rá'antzaahuate'en .
44018028	A'ujca'anéecan jɨme'e pu hua'utéemua'itɨ ɨ́ teɨte a'ɨ́mej tzajta'a ɨ́ mej Israél jetze ajtéme'ecan . A'ɨjna yu'uxari jetze pu tíhua'utaseíjrate tɨ Jesús a'ɨ́ɨn pú'een ɨ́ tɨ nu'u Dios án yá'ujra ɨ́ ɨpuari japua .
44019001	Tɨ́'ɨj a'ɨ́ɨn Apolos a'uun a'utéveeca'a a'ujna Corinto , Pablo pu a'ánna ɨmuá a'utéene mu'utzitá japua . Tɨ́'ɨjtá'i a'uun a'ará'a a'ujna Éfeso . U pu huajá'uteu seica ɨ́ mej té'atzaahuate'e .
44019002	Ayee pu tihua'uta'íhua'uri'i tɨjɨ́n : ― ¿ Ni caí huateájturaa mú'ejmi tzajta'a ɨ́ xɨéjniu'ucare'ara'an ɨ́ Dios setɨ́'ɨj rá'antzaahua ? Matɨ́'ɨj mi miyen tiraata'ixaa tɨjɨ́n : ― Catu xaa teen mé'e yé'enamuajraca'a ɨ́ xɨéjniu'ucare'ara'an ɨ́ Dios .
44019003	Aj pu i Pablo ayén tihua'uta'íhua'uri'i tɨjɨ́n : ― ¿ A'ataani niuucajtze'en jɨ́n xáamuaɨ'ɨvijhuaca'a ? Matɨ́'ɨj mi miyen tiraata'ixaa tɨjɨ́n : ― A'ɨ́j tu niuucajtze'en jɨ́n huatámuaɨ'ɨhuaca'a a'ɨ́jna ɨ́ Juan teecan .
44019004	Pablo pu ayén tihua'utá'ixaa tɨjɨ́n : ― Juan pu hui huá'umuaɨ'ɨhuaca'a ɨ́ teɨte a'ɨ́jna jɨme'e mej mi seɨcɨé tiú'umua'ati ɨ́ ru tzajta'a . Mɨ ajta , a'ɨ́ɨ pu huá'a'ixaate'eca'a mej nu'u té'antzaahuate'en jemin ɨ́ tɨ auj uvé'enejsin méjca'i huáyee . A'ɨ́ɨ pu hui a'ɨ́ɨn pú'eene'e a'ame ɨ́ Jesús , ɨ́ tɨ Dios án yá'ujra ɨ́ ɨpuari japua .
44019005	Matɨ́'ɨj ráanamuajri'i , aj mú mi huámuaɨ'ɨvijhuaca'a niuucajtze'en a'ɨ́jna ɨ́ Jesús .
44019006	Ajta , jɨ́me'en pu'u a'ɨ́ɨn Pablo hua'avé'emuarɨ'exɨ án huá'amu'uutze'e , aj pu i a'ɨ́ɨn xɨéjniu'ucare'ara'an ɨ́ Dios huataseíjre huá'a tzajta'a . Matɨ́'ɨj mi autéjhuii mej tiu'uxáj niuucari jɨme'e mej caí xɨ raayɨ́'ɨtɨhua'a , majta mej tiu'utaxá ɨ́ Dios jetze me'ecan .
44019007	Ayee mú ará'axcaa cumu tamuáamuata'a japuan hua'apua ɨ́ teteca .
44019008	A'ateevi'i a'achú cumu huaíca máxcɨra'i tɨ a'ɨ́ɨn Pablo á'uche'ecane'e hua'atéyujta'a . A'uu pu tihuá'a'ixaate'eca'a a'ujca'anéecan jɨme'e . Ajta hua'atémua'itɨjme'e ɨ́ teɨte a'ɨ́jna jɨme'e ɨ́ tɨ Dios tí'aijta íiyen chaanaca japua , ajta u ta japua .
44019009	Mɨ majta seica , camu jɨ́me'en tiu'utá'a ɨ́ ruxɨ́ejniu'uca mej ráanamua ɨ́ niuucari tɨ jɨ́me'en tihuá'a'ixaate'eca'a . Camu ché'e rá'antzaahuate'ecuca'a sino ayée mu'u a'ij pua'a tí'ixajtaca'a ɨ́ teɨte tzajta'a . Tɨ'ɨquí a'ɨ́ɨn Pablo avé'eraa huá'a tzajta'a . Tɨ'ɨquí seica ɨ́ mej té'atzaahuate'e , a'ɨ́mej pu a'uví'itɨ a'u mej tihuá'umua'aten , a'ujna já'ahua'a chi'ira'an jetze a'ɨ́jna tɨ ayén ántehuaa tɨjɨ́n Tiranno . A'uu pu tihuá'a'ixaate'eca'a nain xɨcájra'a tzajta'a .
44019010	Ayee pu teuumé'eca a'achú cumu hua'apua nine'ira'a tɨ a'ɨ́ɨn Pablo ayén tihuá'amua'atejca'a . A'ɨ́j pu jɨ́n naími'i ɨ́ mej me'uun a'uchéjme'ecaa a'ujna Asia , naími'i mú ráanamuajri'i ɨ́ niuucari tɨ jetzen rá'axa ɨ́ tavástara'a , a'ɨ́jna ɨ́ Jesús , naími'i ɨ́ mej Israél jetze ajtéme'ecan , majta ɨ́ mej seɨj chuéjra'a japua é'eme'ecan .
44019011	Ajta a'ɨ́ɨn ɨ́ Dios , ve'ecán pu jɨ́n rɨ́'ɨ huá'uruu ɨ́ teɨte a'ɨ́jna jetze ɨ́ Pablo mej mi naími'i naa rɨ́'ɨ te'utaseíjra ɨ́ Dios jemi .
44019012	Tɨ́j ajta a'ɨ́jna ɨ́ pañuura'an a'ɨ́jna ɨ́ Pablo , ajta a'ɨ́jna ɨ́ cɨ́ɨxuri tɨ jɨ́n avé'ujjɨ'ɨcɨ'e , tɨ pua'a nu'u ja'atɨ huá'a japua án teja'upíitɨra'ani a'ɨ́mej japua ɨ́ mej tí'icucui'i , aj mú nu'u mi huarúj naími'i , ajta nu'u hua'utamuári ɨ́ tiyaaru'u ɨ́ mej huá'a tzajta'a seijre'eca'a a'ɨ́mej ɨ́ teɨte .
44019013	Majta seica ɨ́ mej Israél jetze ajtéme'ecantaca'a ɨ́ mej á'ujujhua'ane'e a'u tɨ na'a mej a'uchéjme'ecaa , a'ɨ́ɨ mú huá'amuarite'eca'a ɨ́ tiyáaru'use ɨ́ mej huá'a tzajta'a seijre'eca'a ɨ́ teɨte . Méjxe'eve'eca'a mej miyen huárɨni niúucare'ara'an jɨme'e ɨ́ Jesús . Ayee mú che'atá mena'a tí'ijxe'eve'eca'a ja'atɨ tí'iyaujmua'a tɨ Israél jetze ajtéme'ecantaca'a mej raatamuárite'en ɨ́ tiyaaru'u tɨ tevi tzajta'a seijre'eca'a . Ayee mú ará'axcaa aráhua'apua a'ɨ́me ɨ́ yaújmua'ame'en a'ɨ́jna ɨ́ ja'atɨ tɨ tihuá'aijte'e ɨ́ mej tí'ivaɨre'e u teyujta'a . Ayee pu ántehuaaca'a a'ɨ́jna ɨ́ ja'atɨ tɨjɨ́n Esceva . Matɨ́'ɨj mi me'ɨ́n yaújmua'ame'en miyen tiraatajé ɨ́ tiyaaru'u tɨjɨ́n : ― Ayee nu hui tejá'amua'ijte'e ne'ɨ́jna jetze me'ecan a'ɨ́jna ɨ́ Jesús ɨ́ tɨ jetzen me'ecan ti'ixa ɨ́ Pablo .
44019014	
44019015	Aj pu i ayén tiu'utaniú a'ɨ́jna ɨ́ tiyaaru'u tɨjɨ́n : ― Néjmua'ate hui ne'ɨ́jna ɨ́ Jesús , neajta ne'ɨ́jna ɨ́ Pablo . Ari mú'een , ¿ a'atéenni sej pɨ́rɨcɨ ?
44019016	Jɨ́me'en pu'u ayén tiu'utaxájtaca'a , aj pu 'i a'ɨ́ɨn tiyaaru'u ca'anacan huá'a jetze rájve . A'ɨ́j pu jɨ́n hua'utéemua'itɨ . Jé'ecan pu hua'utéevajxɨ . Majta me'ɨ́n , ca'anacan mú huiráacɨ , memuámua'avijmé'e , meti'ipuaíjti'ihuajmé'e . Matɨ́'ɨj mi huataúruu .
44019017	Majta ɨ́ mej me'uun é'echejca'a me'újna Éfeso , naími'i mú ráamua'areeri'i tɨ ti'itɨ́j huá'uruu a'ɨ́me ɨ́ mej Israél jetze ajtéme'ecan , majta ɨ́ mej seɨj chuéjra'a japua é'eme'ecan . A'ɨ́j mú jɨ́n tiu'utátziɨn naími'i . Matɨ́'ɨj mi rɨ́'ɨ tiraatá'a ɨ́ tavástara'a , a'ɨ́jna ɨ́ Jesús .
44019018	Majta mu'iitɨ́ ɨ́ mej té'atzaahuate'e , a'ɨ́ɨ mú u a'uvé'eju'un mej tiraataxáj mé jéjre'e ti'itɨ jɨme'e tɨ a'ij pua'a een ɨ́ mej jɨ́n meri auteájturaa , ti'itɨ́j tɨ na'a ɨ́ mej a'ij pua'a huarɨ́j .
44019019	Majta ɨ́ mej tí'ichahuaara , u mú teja'ará'ɨ'ɨpɨ ɨ́ tiú'ujyu'uxari . Aj mú mi tiu'utaíj , meti'iseíiraca'a ɨ́ teɨte . Matɨ́'ɨj raaté'itɨee a'achú tɨ́j na'a caj tí'ijnajcheca'a a'ɨ́jna ɨ́ yu'uxari , ayée pu ará'a a'achú cumu muáacua jetze vi'ira'a ɨ́ plata .
44019020	Ayee pu ca'anín jɨ́n tí'ijnamuajre'eca'a ɨ́ niuucari tɨ jetzen rá'axa ɨ́ tavástara'a , ajta méyee , ajta nainjapua mú ráamua'areeri'i .
44019021	Tɨ́'ɨj ayén tiu'urɨ́j . Tɨ'ɨquí Pablo raaxɨ́'epɨ'ɨntare tɨ i u huaja'uvé'emuaare a'ujna Macedonia , ajta a'ujna Acaya , ajta tɨ́'ij a'ájna á'ume'en u Jerusalén . Ajta tɨ nu'u , a'ánna huajá'umuaaren a'ánna Jerusalén , ruxe'eve'e pu nu'u a'ame tɨ a'uun á'ume'en a'ujna Roma .
44019022	A'ɨ́j pu jɨ́n hua'apuaca huata'íteca'a ɨ́ mej ravaɨre'e , a'ɨ́jna ɨ́ Timoteo , ajta a'ɨ́jna ɨ́ Erasto mej mi á'ucɨɨne a'ujna Macedonia . Ajta a'ɨ́ɨn ɨ́ Pablo , a'úu pu aúche'e a'uteájturaa a'ujna u Asia .
44019023	A'ɨ́jna xɨcájra'a jetze , jeíhua mú huataníniu'ucacuca'a ɨ́ teɨte me'ɨ́jna jɨme'e tɨ huataseíjre ɨ́ hua'aye'ira ɨ́ mej té'atzaahuate'e .
44019024	Seɨj pu a'ɨ́ɨn pú'eene'e tɨ ayén ántehuaa tɨjɨ́n Demetrio . A'ɨ́ɨ pu chi'ij ta'ahuaca tɨ cɨ́lieen tɨ plata rumua'atɨ́ . Ayee pu éene'en ta'ahuaca pu tɨ́j dioosi tɨ huá'achi'i . Ayee pu ántehuaa a'ɨ́jna ɨ́ hua'adioj tɨjɨ́n Artemisa . Jéihua pu huá'amua'itɨcɨ ɨ́ mej jamuan tí'imuarɨ'eca'a .
44019025	Huá'ajseɨj a'ɨ́mej ɨ́ mej jamuan tí'imuarɨ'eca'a , ajta seica ɨ́ mej miyen che'atá mena'a tí'imuarɨ'eca'a ti'itɨj jɨme'e . Ayee pu tihua'utá'ixaa tɨjɨ́n : ― Teteca , mú'een xu ramua'aree tej temua'a naa tí'ijmua'itɨcɨ ɨ́ tumin te'ɨ́jna jɨme'e tej tí'imɨjhuaca .
44019026	Temua'a xu tí'ijmua'aree , seajta ranamua se'ɨ́jna ɨ́ Pablo , a'ɨ́ɨ pu tejá'uxajtan tɨ a'ɨ́mej ɨ́ dioosi a'úu mé é'eseijre'e u teyujta'a , teteca mú huá'ata'ahuaca . Camu nu'u dioosi pɨ́rɨcɨ . A'ɨ́j pu hui jɨ́n ari jeíhua hua'utéemua'itɨ ɨ́ teɨte ɨ́ mej miyun me'ecan Éfeso , ajta nainjapua a'uun tɨ huatacá'a tɨ́j na'a u Asia .
44019027	’ Jé'ecan pu a'ij pua'a tí'iruure , a'iné ayée pu hui tiu'utárɨ'ɨriistari tej jeíhua tejá'urɨeeni ɨ́ tej jɨ́n tí'imɨjhuaca . Ajta a'ɨ́jna jɨme'e ɨ́ tatéyuu tɨ tzajta'an huiirájvee ɨ́ tadioj tɨ ve'ée , a'ɨ́jna ɨ́ Artemisa , ayée pu tiu'utárɨ'ɨriistari mej hui caí ché'e miyen tí'ijna'amiche'en . Majta , camu ché'e raataxɨ́'eve'esin ɨ́ tɨ ve'ée a'ɨ́jna i dios ɨ́ mej raná'amiche'e nainjapua a'uun tɨ huatacá'a tɨ́j na'a u Asia , ajta tɨ́j na'a íiyen chaanaca japua . ― Ayee pu tihua'utá'ixaa .
44019028	Matɨ́'ɨj ráanamuajri'i me'ɨ́jna , jé'ecan mú huataníniu'ucacuca'a . Ma'utéjhuii mej téjijhuajmé'e . Miyen tɨjɨ́n : ― Huápɨ'ɨ pu hui ve'ée a'ɨ́jna ɨ́ Artemisa , Éfeso tɨ é'eme'ecan .
44019029	Ca'anacan mú a'uvaɨ́jtzime'e . Matɨ́'ɨj mi huaruáachijmé'e naími'i . Me'uun a'uteájrupi u teyujta'a . Matɨ́'ɨj mi teɨte huavívi'i a'ɨ́mej ɨ́ mej hua'apua , a'ɨ́jna ɨ́ Gayo , ajta a'ɨ́jna ɨ́ Aristarco , ɨ́ mej Macedonia é'eme'ecan . A'ɨ́ɨ mú á'ujujhua'ane'e jamuan a'ɨ́jna ɨ́ Pablo . Matɨ́'ɨj mi huaja'ujájpuaca'a a'ujna chi'ita a'u mej e'etiújse'ɨrihua'a ɨ́ teɨte .
44019030	Ajta a'ɨ́ɨn ɨ́ Pablo , a'ɨ́ɨ pu ayén tí'ijxe'eve'eca'a tɨ ajta a'ɨ́ɨn a'uun a'uteárute . Majta me'ɨ́n ɨ́ mej té'atzaahuate'e camu tiu'utá'a tɨ uteárute .
44019031	Majta seica ɨ́ mej tí'aijta a'ujna Asia , ɨ́ Pablo tɨ huá'ihuaara'a , a'ɨ́ɨ mú miyen tiu'utaxájtaca'a tɨjɨ́n : ― Ché'e nu'u caí a'uteáru'ipiche'en a'ujna chi'ita .
44019032	Majta a'ɨ́mej ɨ́ teɨte , ayée mú mauj títetéjijhuajmé'e . Seica mú seɨcɨé tí'itejijhuaca'a . Majta seica seɨcɨé . Majta já'ita'a mú ará'axcaa ɨ́ mej caí ramua'areereca'a a'ij mej 'een jɨ́n téjijhuajmé'e , majta camu ramua'areereca'a a'ij mej 'een jɨ́n tiújseɨj .
44019033	Majta me'ɨ́n ɨ́ mej Israél jetze ajtéme'ecan , seica mú miyen ca'aníjra'a tiraatá'a tɨ a'ɨ́jna ɨ́ Alejandro tihua'utá'ixaate'en ɨ́ teɨte . Matɨ́'ɨj mi seica ayeuutáxɨ a'u mej e'evé'enejne'e ɨ́ teɨte . Majta seica miyen tira'aráajee a'ij tɨ ye'í huárɨni . Ajta a'ɨ́ɨn ɨ́ Alejandro , a'ɨ́ɨ pu rumuájca'a jɨ́n hua'utá'ijmɨijri'i mej caí ché'e tí'ixajta . A'ɨ́ɨ pu ayén tí'ijxe'eve'eca'a tɨ huá'a japua huatáaniuni a'ɨ́mej ɨ́ mej Israél jetze ajtéme'ecan .
44019034	Mɨ majta ɨ́ teɨte , matɨ́'ɨj ráamua'areeri'i tɨ a'ɨ́ɨn Israél jetze ajtéme'ecan , naími'i mú jíjhuaca'a a'achú cumu hua'apua hora . Miyen tɨjɨ́n : ― Huápɨ'ɨ pu ve'ée , a'ɨ́jna ɨ́ Artemisa tɨ Éfeso é'eme'ecan .
44019035	Ajta a'ɨ́ɨn ɨ́ tí'iyu'uxaca , a'ɨ́ɨ pu xaa hua'utá'ijmɨijri'i mej nu'u caí ché'e tí'ixajta . Aj pu i ayén tihua'utá'ixaa ɨ́ teɨte tɨjɨ́n : ― Mú'een teteca , Éfeso sej é'eme'ecan , naími'i ɨ́ teɨte ɨ́ mej íiyen chaanaca japua seijre'e , naími'i mú hui ramua'aree tej iteen antítamua'aree te'ɨ́jna jɨme'e tej ráacha'ɨɨn ɨ́ teyuu tɨ tzajta'an urájca ɨ́ dios tɨ ve'ée , a'ɨ́jna ɨ́ Artemisa , ajta a'ɨ́jna ɨ́ tetej tɨ u e'icájve u ta japua .
44019036	Capu a'ij tí'irɨ'ɨri tɨ ja'atɨ rá'axɨeehuari'ira a'ɨ́jna . Xaatapuá'ajta mɨ sej téjijhua . Caxu hui ti'itɨ́j mua'aree a'ij sej ti'itɨj ruure .
44019037	’ Mú'een xu yé huavé'evi'itɨ se'ɨ́mej ɨ́ teteca íiyu chi'ita , se'ɨ́jna ɨ́ Gayo , seajta se'ɨ́jna ɨ́ Aristarco . Majta me'ɨ́n , camu hui ja'anáj tiu'unáhua u teyujta'a , camu majta a'ij pua'a ti'ixa ɨ́ tadioj jemi .
44019038	’ Tɨ́ pua'a hui a'ɨ́ɨn Demetrio , majta ɨ́ mej jamuan tí'imuarɨ'e , tɨ pua'a ja'atɨ huá'ajaaxɨejvi'ira , te'entácuuni'i a'ujna ɨ́ jueesi mej e'iráati . Miché'e me'ɨ́n me'uun e'ehuaújniuuste'en .
44019039	Ajta tɨ pua'a mú'een ti'itɨ́j jɨ́n setiú'ujcha'ɨɨre'e , rujɨ́ɨmua'a xu raaxɨ́'epɨ'ɨntare'en a'ij tɨ ti'itɨj jɨ́n ti'itá'aca ɨ́ yu'uxari jetze .
44019040	Ayájna tetɨ́j een , ayée pu hui tiu'utácɨ'ɨpe mej téjmi jetze te'ujpuá'ajte'en me'ɨ́jna jɨme'e , a'ij tej ti'itɨ́j huáruu íiye chajta'a tej tiyen tí'ita'ɨtziite'e . Tɨ pua'a miyen me'ɨ́jna jɨ́n téjmi jetze te'ujpuá'ajte'en , capu ti'itɨ́j mé'e já'ahua'a tej tiyen tiu'utá'an ɨ́ mej jɨ́n taatátuaani . ― Ayee pu tihua'utá'ixaa a'ɨ́jna tɨ tí'iyu'uxaca .
44019041	Tɨ́'ɨj antipuá'areca'a tɨ ti'ixa , a'ɨ́ɨ pu hua'irá'iteca'a ɨ́ teɨte .
44020001	Tɨ́'ɨj antipuá'areca'a ɨ́ mej huaúritziite , Pablo pu hua'utajé ɨ́ mej té'atzaahuate'e tɨ ij a'ɨ́ɨn a'atzu ca'aníjra'a hua'utá'an mej mi caí ruxɨeemɨ́jte'e . Aj pu i hua'iré'echuiixɨ seɨj ajta seɨj , ajta hua'utateújte . Tɨ'ɨquí á'uraa u Macedonia .
44020002	Nainjapua pu huá'umuaareca'a matɨ́j mena'a titeechéejme'ecaa a'ɨ́mej ɨ́ í'ihuaamua'ame'en . Jé'ecan pu ca'aníjra'a hua'utá'a a'ɨ́jna jɨme'e ɨ́ tɨ jɨ́n tihua'utá'ixaa . Ajta á'iyen , a'uun a'ará'a a'ujna u Grecia .
44020003	A'uu pu ayén á'atee a'achú cumu huaíca máxcɨra'i . Tɨ'ɨquí atéye'imɨjca'a ɨ́ baarcu jetze tɨ i antára'ani a'ujna Siria . Majta a'ɨ́ɨme ɨ́ mej Israél jetze ajtéme'ecantaca'a , a'ɨ́ɨ mú miyen tiraaxɨ́'epɨ'ɨntare mej me'uun ye'itéchu'eve'en juye jetze tɨ jetzen huaméj . Ajta a'ɨ́jna ɨ́ Pablo , tɨ́'ɨj nu'u i ráamua'areeri'i . Tɨ'ɨquí ayén tiu'utaxájtaca'a tɨjɨ́n niché'e huaré'ara'ani nej ni ne'uun a'uré'enen u Macedonia .
44020004	A'ɨ́ɨ mú a'ucɨ́j jamuan , a'ɨ́jna ɨ́ Sópater tɨ yaujra'an pú'een a'ɨ́jna ɨ́ Pirro . A'uu pu é'eme'ecan a'ɨ́jna ɨ́ Sópater u Berea . A'ɨ́ɨ mú majta a'ucɨ́j a'ɨ́jna ɨ́ Aristarco , ajta ɨ́ Segundo , ɨ́ mej Tesalónica é'eche . Gayo pu ajta á'uraa a'uun tɨ Derbe é'eme'ecan . A'ɨ́ɨ mú majta a'ucɨ́j a'ɨ́jna ɨ́ Timoteo , ajta a'ɨ́jna ɨ́ Tíquico , ajta Trófimo . A'uu mú é'eme'ecan a'u tɨ huatacá'a u Asia .
44020005	A'ɨ́ɨ mú ɨ́ ta'ihuaamua'a án e'ejrá'aseca'a . Majta me'ɨ́n , a'úu mú nu'u taje'echu'eve'e muá'aju'un itejmi a'ujna chajta'a u Troas .
44020006	Teajta iteen , tɨ́'ɨj te'upuá'areca'a ɨ́ mej tiu'uyé'este me'ɨ́jna jɨme'e ɨ́ mej racua'aca ɨ́ pan tɨ caí levadura ranaxca , a'úu tu e'eráacɨ a'ujna Filipos ɨ́ baarcu jetze . Anxɨ́j xɨcaj tu jetze a'ará'a a'ujna Troas . A'uu tu huajá'uteu ɨ́ seica . Teajta iteen , a'úu tu á'atee aráhua'apua xɨcaj .
44020007	Tɨ́'ɨjtá teja'uré'ene ɨ́ seɨ́j xɨcájra'a jetze , a'ɨ́ɨ mú tiújseɨj mej mi hua'uré'e'ɨ'ɨpɨ'ite'en ɨ́ pan . Ajta a'ɨ́ɨ pu tihua'umuá'ate a'ɨ́jna ɨ́ Pablo . A'iné ayée pu tiú'uxe'eve'eca'a tɨ á'ura'ani ɨ́ seɨ́j xɨcájra'a jetze tɨ ra'ité'ase , aúche'e pu tihuá'a'ixaate'eca'a ajta já'ita'a tɨ́ca'ɨmua .
44020008	A'uu mú tiújseɨj a'ánna ɨmuá cuaartu jetze , tɨ tiú'ujhuaica . An pu ú'utaaca jeíhua ɨ́ cantiira'a .
44020009	Ajta a'úu pu huiracatii temuaij tɨ ayén ántehuaaca'a tɨjɨ́n Eutico . An pu ave'eré'eyeijxɨ tɨ anacun . Ajta a'ɨ́ɨn ɨ́ Pablo , jeíhua pu tihuaú'ixaa . Jé'ecan pu á'atee tɨ tihuá'a'ixaate'e . A'ɨ́j pu jɨ́n huamuá'itɨche ɨ́ cutzi jɨme'e a'ɨ́jna ɨ́ Eutico . Aj pu i ticu . Cuj pu ancuré'ejvej tɨ tiú'ujhuaica jetze ɨ́ chi'ij . Matɨ́'ɨj mi ra'ajjáj mɨ́'ɨchican .
44020010	Aj pu i acájraa a'ɨ́jna ɨ́ Pablo . Tɨ́'ɨj i ra'avé'evii a'ɨ́jna ɨ́ temuaij tɨ'ɨrí mɨ'ɨchi . Tɨ'ɨquí ru'ihuaamua'a ayén tiu'utá'ixaa tɨjɨ́n : ― Caxu tí'itziɨɨne'e . Aúche'e pu hui ruuri .
44020011	Aj pu i ajtahua'a antíraa ɨ́ chi'ij jetze . Hua'uré'e'ɨ'ɨpɨ'ite ɨ́ pan . Matɨ́'ɨj mi ráacua . Temua'a pu tiu'utáxa'ii tɨ tihuá'a'ixaate'e . Tapuá'arijme'eca pu á'uraa .
44020012	Ajta a'ɨ́ɨn ɨ́ temuaij , ruurican mú a'uví'itɨ . Jé'ecan mú naa tiu'utaújtemua'ave .
44020013	Teajta iteen , ta'anáaté'e tu á'uju'un . Tetɨ́'ɨj ti baarcu jetze atéecɨ . A'uu tu a'ará'a te'újna Asón , tej ti ye'erávi'itɨn te'ɨ́jna ɨ́ Pablo , a'iné ru'ɨcán pu e'eráye'imɨjca'a .
44020014	Tetɨ́'ɨj ráateu te'ɨ́jna ɨ́ Pablo te'újna Asón , tɨ'ɨqui ta jamuan ateájraa ɨ́ baarcu jetze . Tetɨ'ɨjta ti a'ucɨ́j a'ujna já'ahua'a u Mitilene .
44020015	A'uu tu huiráacɨ . Yee ruijmua'ate'e yee tu antacɨ́j után pújme'en . A'uu tu vejli'i e'ejtenee a'utɨ́ e'eráahuachi tɨ ayén téja'arájtehuaa tɨjɨ́n Quio , tetɨ́'ɨj ti seɨ́j jetze ɨ́ xɨcaj te'uun antanéj te'újna Samos . Yee ruijmua'ate'e yee a'uun tu a'ará'a a'ujna chajta'a tɨ ayén téja'arájtehuaa tɨjɨ́n Mileto .
44020016	Ayee tu huarɨ́j a'iné Pablo pu raaxɨ́'epɨ'ɨntare tɨ caí a'uun a'atanén a'ujna Éfeso . Capu ajta e'etéerimɨ'ɨca'a a'ujna a'uun tɨ huatacá'a u Asia . Ca'anacan pu u a'uránejmɨ'ɨca'a a'ujna Jerusalén , tɨ pua'a nu'u í'irɨ'ɨristan tej te'uun a'uté'uuca'a matɨ́'ɨj tí'iyesten me'ɨ́jna jɨme'e mej ra'utámua'aree tɨ ari ayén teuumé anxɨ́j tamuáamuata'a xɨcaj .
44020017	A'uu pu a'utevée u Mileto , tɨ́'ɨj Pablo hua'uta'aíjtaca'a mej u a'uvé'eju'un ɨ́ vaujsi ɨ́ mej huá'a jetze ajtéme'ecan a'ɨ́mej ɨ́ mej tiújse'ɨrihua'a a'ujna u Éfeso .
44020018	Matɨ́'ɨj mi me'ɨ́n vaujsi á e'iré'ene . Aj pu i ayén tihua'utá'ixaa tɨjɨ́n : ― Mú'een xu ramua'aree a'ij nej yé tiu'utéjvee netɨ́j nena'a amuacaícan nej yé ra'áa íiye Asia .
44020019	Ayee nu hui tí'ijvaɨre'e ɨ́ tavástara'a tzáahuati'ira'a jɨme'e . Canu á'antzaahuate'e ne'íjna jɨme'e sino nehuányeinixɨ ne'ɨ́jna jɨme'e nejá'amuacha'ɨj . Neajta , jeíhua nu tiu'utése ne'ɨ́jna jɨme'e mej a'ij pua'a tinaatajé .
44020020	’ Canu ja'anáj á'atura nej caí tejá'amua'ixaate'e ti'itɨj tɨ amuaatéva'ɨri mú'ejmi . Netejá'amua'itii ne'újna teyujta'a , neajta ne'újna á'amuache .
44020021	Netihua'utá'ixaa ne'ɨ́mej ɨ́ mej Israél jetze ajtéme'ecan , neajta ne'ɨ́mej ɨ́ mej seɨj chuéjra'a japua é'eme'ecan , tɨ ayén tiú'ujxe'eve'e mej seɨcɨé tiú'umua'ati ɨ́ Dios jemi , majta rá'antzaahuate'en me'ɨ́jna ɨ́ tavástara'a ɨ́ Jesús a'ɨ́jna tɨ Dios án yá'ujra ɨ́ ɨpuari japua .
44020022	’ Tɨ́j ajta íjii , a'úu nu hui Jerusalén a'umé'e na'ame ne'ɨ́jna jɨme'e tɨ a'ɨ́ɨn xɨéjniu'ucare'ara'an ɨ́ Dios ayén tinaata'aíj . Canu xáahuí ramua'aree a'ij tɨ ti'itɨ́j mu'u nejé'eruuren .
44020023	A'ij nu'u xaa mua'aree , tɨ a'ɨ́ɨn xɨéjniu'ucare'ara'an ɨ́ Dios amuacaícan ayén tinaatá'ixaa yee a'u tɨ na'a tɨ huachájta'ajme , a'úu mú nu'u ne'iteánajsin . Ayee nej nu'u tirajpuaíitzi na'ame .
44020024	’ Capu amɨ́n a'ij , capu ne jetze ruxe'eve'e ineetzi . Ajta netevi , capu ti'itɨj ranajche ineetzi jemi . A'ii nu'u hui niyen tí'ijxe'eve'e , nej ra'antícɨ'ɨti nej huára'ani íiyen chaanaca japua , neajta ra'ará'asten ne'ɨ́jna jɨme'e ɨ́ Dios tɨ ayén tinaa'íjca nej tihua'utá'ixaate'en ɨ́ teɨte ɨ́ niuucari jɨme'e tɨ jetzen rá'axa ɨ́ Dios , tɨ́'ij a'ɨ́ɨn tihua'utá'uuni'i ruxɨ́'evi'ira'a jɨme'e .
44020025	’ Mɨ́ seajta mú'een , nej á'amuajemi á'uche'ecane'e á'aye'i , neajta já'amua'ixaate'e jɨ́me'en ɨ́ Dios tɨ nainjapua tí'aijta , íiyen chaanaca japua , ajta u ta japua . Ayee nu tí'ijmua'aree sej caí ché'e ja'anáj neseijran ineetzi .
44020026	A'ɨ́j nu jɨ́n niyen tejá'amua'ixaate'e íjii , tɨ pua'a ja'atɨ yá'urɨeeni ɨ́ ruxɨ́ejniu'uca ɨ́ Dios jemi , capu Dios ne jetze rapua'ajte'e , a'iné canu ja'anáj raatapuá'ajtaca'a nej tejamuá'ixaa ɨ́ niuucari , sino nain nu tejamuá'ixaa a'ij tɨ tí'ijxe'eve'e ɨ́ Dios .
44020027	
44020028	’ Rɨ́'ɨ xu'u mú'een mɨ ru tzajta'a . Seajta rɨ́'ɨ xu'u huá'a jetze a'ɨ́mej ɨ́ teɨte Dios tɨ tejámua'íjca . Setá'aj huá'ucha'ɨɨn naíjmi'ica ɨ́ mej tiújse'ɨri ɨ́ Dios jemi , ɨ́ tɨ huá'unanai ɨ́ rutevij jɨme'e a'ɨ́jna ɨ́ Jesús .
44020029	’ Ayee nu nee tí'ijmua'aree netɨ́'ɨj á'ura'ani , seica mú a'uvé'eju'u muá'aju'un mú'eetzi tzajta'a mej miyen 'een matɨ́j ɨ́ɨra'ave tite'uteáru'ipi huá'a tzajta'a ɨ́ ye'emuaate . Camu tíhua'utá'uuni'ira ɨ́ mej té'atzaahuate'e .
44020030	Majta seica mú a'amua tzajta'a huataseíjre'esin . Hua'itzi mú jɨ́n tejá'amuamua'aten mej mi amuájseɨre'en mú'ejmi ɨ́ ru jemi .
44020031	’ Naa xu'u rɨ́'ɨ mú'een . A'ɨ́j xu autámua'aree , tɨ'ɨrí ayén teuumé huaíca nine'ira'a nej tejá'amua'ixaate'e seɨ́j neajta seɨ́j nain tújca'ari tzajta'a , nain tɨ́ca'ari tzajta'a , niyen ni te'icányé'ine'e a'amua jɨme'e .
44020032	’ Neajta íjii , netejá'amua'ijcate'e ɨ́ Dios jemi , ne'ɨ́jna jɨme'e ɨ́ niuucari tɨ jetzen rá'axa a'achú tɨ caj titaatapuaíjve'esin ɨ́ Dios . A'íjna ɨ́ niuucari pu amuaatá'asin ɨ́ ca'aníjra'a , ajta amuaatá'asin sej a'uté'e xá'ara'ani huá'a jamuan ɨ́ tɨ Dios ruseɨ́j hua'avé'ejajpuaca'a .
44020033	’ Canu ja'anáj niyen tí'ijxe'eve'eca'a nej ra'ancuré'an huá'a tumin , canu neajta ɨ́ tihuá'acɨɨxu a'ɨ́mej ɨ́ ne'ihuaamua'a .
44020034	Ayee xu hui seajta tí'ijmua'aree nej huaténvaɨ nemuajca'a jɨme'e , neajta niyen che'atá nena'a tihua'utévaɨ a'ɨ́mej ɨ́ mej nej jamuan á'ujujhua'ane'e .
44020035	Nain nu hui jɨ́n tiu'umuárɨej , neajta nu amuá'itɨiri'i tɨ ayén tiú'ujxe'eve'e a'ɨ́jna jɨme'e tej hua'utévaɨre'en ɨ́ mej caí a'ij tí'ijviicua'i . ’ Mú'een xu seajta siyen tira'utámua'aree a'ij tɨ tiu'utaxájtaca'a ɨ́ Jesús tɨjɨ́n : “ Jaítze'e pu rɨ́'ɨ rutémua'ave'e a'ɨ́jna ɨ́ tɨ ti'itá'aca caí a'ɨ́jna ɨ́ tɨ te'encuré'aca . ” ― Ayee pu tihua'utá'ixaa a'ɨ́jna ɨ́ Pablo .
44020036	Tɨ́'ɨj ayén tihua'uta'ixáate'e , aj pu i Pablo títunutaca'a huá'a jamuan a'ɨ́mej ɨ́ vaujsi . Ajta raatéjhuau ɨ́ Dios jemi .
44020037	Naíimi'i mú ru'iré'echuixɨ , majta tiujyeínejraa .
44020038	A'ii pu a'ɨ́ɨn pú'een ɨ́ niuucari tɨ raataxájtaca'a tɨ jaítze'e a'ij pua'a hua'utá'a yee mej nu'u caí ché'e ja'anáj mé'e yé'eseijran . Aj mú mi u á'uju'un jamuan a'u tɨ e'eteájraa ɨ́ baarcu jetze .
44021001	Tetɨ́'ɨj ti á huaja'uhuá'axɨ ɨ́ ta'ihuaamua'a , tetɨ́'ɨj ti atéecɨ ɨ́ baarcu jetze . Aj tu ti antacɨ́j a'ujna u Cos . Yee ruijmua'ate'e yee tu te'uun a'uráane te'újna Rodas . Teajta te'uun huiráacɨ , tetɨ'ɨjtá ti te'uun a'uráane a'ujna u Pátara .
44021002	A'uu tu ti seɨ́j á'uteu ɨ́ baarcu tɨ Fenicia a'umé . A'ɨ́j tu jetze atéecɨ . Tetɨ́'ɨj ti a'ucɨ́j .
44021003	A'uu tu aujú'ucaa tetɨ́'ɨj raaseíj á tɨ e'eráahuachi . Ayee pu téja'arájtehuaa tɨjɨ́n Chipre . A'uu tu taúutata'a pújme'en ajcáane , mú tu á'uju'un tena'a ajta a'ujna u Siria . A'uu mú te'irátuaaxɨ ɨ́ ijca tɨ tiú'utɨsime'e ɨ́ baarcu . A'ɨ́j tu jɨ́n acáacɨ . Ayee pu téja'arájtehuaa a'ujna tɨjɨ́n Tiro .
44021004	A'uu tu ti huá'uteu ɨ́ ta'ihuaamua'a . A'uu tu ti huá'a jamuan a'uteájturaa aráhua'apua xɨcaj jetze . Aj pu i xɨéjniu'ucare'ara'an ɨ́ Dios , ti'itɨ́j hua'utá'ixa a'ɨ́mej . A'ɨ́j mú jɨ́n raatá'ijmɨijracaa tɨ nu'u caí á'ura'ani a'ɨ́jna ɨ́ Pablo a'ujna Jerusalén .
44021005	Tɨ́'ɨj teja'uré'ene aráhua'apua xɨcaj jetze , aj tu ti a'ucɨ́j . Naíimi'i ɨ́ mej té'atzaahuate'e , majta ɨ́ mej hua'atévi'itɨn , majta ɨ́ huá'ayaujmua'a , a'úu mú tajaútuaa tɨ ja'u'ástɨmee chajta'a jetze . A'uu tu títunutaxɨ ja'apuaíri japua , tej ti raatéjhuauni ɨ́ Dios jemi .
44021006	Tetɨ́'ɨj ti hua'utateúute'e , aj tu ti atéecɨ ɨ́ baarcu jetze . Majta me'ɨ́n ɨ́ mej á taje'evá'atuaa , a'úu mú huaré'acɨ .
44021007	Tetɨ́'ɨj huiráacɨ te'újna Tiro , teuche'e tu huajú'ucaa baarcu jetze . Tetɨ́'ɨj ti te'uun a'ará'a te'újna Tolemaida . Tetɨ́'ɨj ti hua'utateújte ɨ́ ta'ihuaamua'a . Teajta te'uun huá'a jamuan a'uteájturaa sei xɨcaj .
44021008	Yee ruijmua'ate'e yee pu á'uraa ɨ́ Pablo . Teajta iteen i tej jamuan á'ujujhua'ane'e , teajta tu jamuan a'ucɨ́j . Tetɨ́'ɨj ti aitacɨ́j a'u tɨ pújme'en , chajta'a tɨ ayén teja'arájtehuaa tɨjɨ́n Cesarea . A'uu tu a'ará'a áa tɨ é'eche a'ɨ́jna ɨ́ Felipe tɨ tejá'uxajtan teɨte tzajta'a . A'ii pu a'ɨ́ɨn pú'een seɨ́j ɨ́ mej aráhua'apua ará'ase ɨ́ mej tí'ivaɨre'e u teyujta'a . A'uu tu a'uteájturaa te'ɨ́jna jamuan ɨ́ Felipe .
44021009	Muáacuaca pu tiyaúumua'a júucajtacan mej caí xɨ viɨ́che'e . A'ɨ́ɨ mú tí'ixajtaca'a niuucari jɨme'e tɨ Dios raateájtuaa huá'a jemi .
44021010	A'uun tu á'atee yee pua'an xɨcaj tɨ́'ɨj seɨj á e'iré'ene tɨ ayén ántehuaa tɨjɨ́n Agabo . A'uu pu e'erájraa a'ujna u Judea . A'ii pu pɨ́rɨcɨ a'ɨ́jna ɨ́ Agabo seɨ́j tɨ Dios jetze me'ecan tí'ixaxa'a .
44021011	U pu a'uvé'emej tɨ ij támua'areeri'i . Aj pu i ra'avé'exɨstaca'a ɨ́ Pablo ɨ́ puaaseájre'ara'an . Tɨ'ɨquí a'ɨ́jna jɨ́n ra'amuáajɨ'ɨcɨe ɨ́ ɨɨcájra'an jetze , ajta ɨ́ muájca'are'ara'an jetze . Ayee pu tiu'utaxájtaca'a tɨjɨ́n : ― Ayee pu hui ti'ixa ɨ́ xɨéjniu'ucare'ara'an ɨ́ Dios a'ɨ́jna tɨ jɨ́me'en yee , mej nu'u ra'amuáajɨ'ɨcɨ'esin a'ɨ́jna jɨme'e ɨ́ puaaseájre'ara'an a'ɨ́mej ɨ́ mej Israél jetze ajtéme'ecan a'ujna Jerusalén . Majta nu'u hua'utátuiire'esin a'ɨ́mej ɨ́ mej seɨj chuéjra'a japua é'eme'ecan .
44021012	Tetɨ́'ɨj ráanamuajri'i te'ɨ́jna , iteen , majta a'ɨ́ɨme ɨ́ mej Cesarea é'eme'ecan , naími'i tu raatajé tɨ nu'u caí a'uun á'ume'en .
44021013	Aj pu i ayén tiu'utaniú ɨ́ Pablo tɨjɨ́n : ― ¿ A'iné 'een jɨ́n siyen tiú'ujyein , seajta a'ij pua'a tité'ujmuajte ineetzi jɨme'e ? Niché'e hui huámɨ'ɨni . Ayee nu té'enca'ane mej na'amuájɨ'ɨcɨ'en , neajta nej huámɨ'ɨni ne'újna Jerusalén ne'ɨ́jna jɨme'e nej ravaɨre'e ɨ́ tavástara'a ɨ́ Jesús . ― Ayee pu titaatá'ixaa a'ɨ́jna ɨ́ Pablo .
44021014	A'iné catu raatáviicua'iri'i tej ra'antimuá'itɨn , tetɨ́'ɨj ti raatá'a tɨ u á'ume'en . Ayee tu tiraata'ixaa tɨjɨ́n : ― Ché'e ayén teja'uré'enen a'ij tɨ tí'ijxe'eve'e ɨ́ tavástara'a .
44021015	Teajta á'iyen huátacate . Tetɨ́'ɨj ti te'uun a'ujnéj a'ájna Jerusalén .
44021016	Seica ɨ́ mej té'atzaahuate'e ɨ́ mej Cesarea é'eme'ecan , a'ɨ́ɨ mú a'ujnéj ta jamuan . Ajta seɨj tɨ huá'a jetze ajtéme'ecan ɨ́ mé Chipre é'eme'ecan , ayée pu ántehuaa tɨjɨ́n Mnasón . Pu'uri á'atee temua'a tɨ té'atzaahuate'e . A'uu tu e'eraíxanche'e a'u tɨ é'eche a'ɨ́jna .
44021017	Tetɨ́'ɨj te'uun a'ará'a , naa mú rɨ́'ɨ tita'ancuré'evi'itɨ ɨ́ ta'ihuaamua'a . Jé'ecan mú huataújtemua'ave .
44021018	Yee ruijmua'ate'e yee pu Pablo ta jamuan u á'ume tej ti ye'uvé'emuaare te'ɨ́jna ɨ́ Jacobo . Majta ɨ́ vaujsi , naími'i mú a'uun a'uté'uuca'a .
44021019	Aj pu'i Pablo hua'utateújte . Tɨ'ɨquí ayén tihua'utá'ixaa naíjmi'ica a'ij tɨ ti'itɨ́j huarɨ́j a'ɨ́mej jemi ɨ́ mej seɨj chuéjra'a japua é'eme'ecan , a'ɨ́jna jɨme'e tɨ Dios jetze ruca'ané a'ɨ́ɨn ɨ́ Pablo , ayén Dios jetze te'araújca'anejca'a .
44021020	Matɨ́'ɨj ráanamuajri'i , aj mú mi rɨ́'ɨ tiraatá'a ɨ́ Dios . Matɨ́'ɨj mi miyen tiraata'ixaa me'ɨ́jna ɨ́ Pablo tɨjɨ́n : ― Casi'i , ta'ihuaara'a , a'iné a'ɨ́ɨme ɨ́ mej Israél jetze ajtéme'ecan , mu'iitɨ́ mú hui té'atzaahuate'e , majta , naími'i mú raxɨ́'eve'e tɨ ja'atɨ ayén huárɨni a'ij tɨ tiu'utaxájtaca'a ɨ́ yu'uxari jetze a'ɨ́jna ɨ́ Moisés teecan tɨ ra'uyú'uxaca'a .
44021021	Majta miyen ti'ixa pej nu'u tihuá'amua'ate a'ɨ́mej ɨ́ mej Israél jetze ajtéme'ecan , ɨ́ mej majta seɨ́j chuéjra'a japua é'eche , mú'ee pej nu'u piyen tihuá'amua'ate mej nu'u caí miyen rɨjca a'ij tɨ tiu'utaxájtaca'a a'ɨ́jna ɨ́ Moisés , mej nu'u caí ra'antisíjchixɨ'ɨ ɨ́ hua'anavij ɨ́ huá'ayaujmua'a , majta nu'u caí ra'ará'asten ɨ́ taye'irá .
44021022	’ ¿ A'iné tena'a tíjrɨni ? , a'iné matɨ́'ɨj ráamua'aree ɨ́ teɨte pej yé uvé'ene , aj mú mi tiújseɨre'esin .
44021023	’ Patá'aj piyen huárɨni a'ij tej timuaatá'ixaate'esin iteen . Muáacua mú yé muaaté'uu ɨ́ teteca , ɨ́ mej ti'itɨj jɨ́n te'ataújratziiri'i ɨ́ Dios jemi .
44021024	Patá'aj huá'anvi'itɨn pe'újna teyujta'a pej pi huá'ajejcuare'en huá'a jamuan , pajta tiu'unáachita ɨ́ mej huá'ajijve'en . Aj pu hui xaa rɨ'ɨríista a'ame mej caújyajxɨ'ɨn . Aj mú mi ramua'aréeren tɨ caí ayén ti'ayajna a'ij mej timuaatá'ixaa mú'eetzi , sino pajta pej mú'ee ra'ará'astejsin ɨ́ yu'uxari .
44021025	’ Majta ɨ́ mej caí Israél jetze ajtéme'ecan , tu'uri tíhua'uta'íti'iri'i tej tiyen raaxɨ́'epɨ'ɨntare mej caí hua'ira'a cua'aca mej ráamuaɨ'ɨvajtaca'a . A'ɨ́ɨ pu hui xaa rɨ'ɨrí mej ráacua'ani ɨ́ mej caí ráamuaɨ'ɨvajtaca'a . Aru , camu nu'u majta xúure'e cua'aca , majta caí racua'aca ɨ́ huá'ire'ara'an ɨ́ mej racácua'imin . Majta caí tiú'ujxana'acɨra'a ɨ́ teteca 'uuca jamuan ɨ́ mej caí hua'atévi'itɨn , majta ɨ́ 'uuca , mej nu'u caí seica anteána'axcan ɨ́ teteca ɨ́ mej caí huá'acɨna'ajmua'a pú'een .
44021026	Yee ruijmua'ate'e yee , Pablo pu huaja'uví'itɨ a'ɨ́mej ɨ́ teteca . Ajta huaújjejcuare huá'a jamuan . Aj pu i teyujta'a a'uteájrupi tɨ i hua'utá'ixaate'en ɨ́ mej tí'aijta a'ujna matɨ́'ɨj ra'antipuá'ajte'en ɨ́ mej rujéjcuare'en , majta me'ɨ́jna jɨ́n miyen huárɨni mej tiú'umuaɨ'ɨvejta , seɨj ajta seɨj .
44021027	Tɨ́'ɨj ari tɨ́mua'a antipuá'arijme'eca aráhua'apua xɨcaj jetze , seica ɨ́ mej Israél jetze ajtéme'ecan , a'ɨ́ɨ mú raaseíj a'ɨ́jna ɨ́ Pablo a'ujna teyujta'a . A'ɨ́ɨme a'úu mú é'eme'ecan tɨ́j na'a a'úu tɨ huatacá'a u Asia . Matɨ́'ɨj raaseíj , nainjapua mú hua'utá'ixa ɨ́ teɨte . Ca'aníjra'a mú hua'utá'a mej huataníniu'ucacu , matɨ́'ɨjtá mi raatéevi'i .
44021028	Muaajíjhuaca'a ca'anín jɨme'e . Miyen tɨjɨ́n : ― Mú'een teteca mɨ sej hui Israél jetze ajtéme'ecan , sataatávaɨre'e . A'ii pu hui a'ɨ́ɨn pú'een ɨ́ teáata'a tɨ nainjapua á'uche'ecan , tihuá'amua'ate naíjmi'ica ɨ́ teɨte mej nu'u mé rúurɨeni ɨ́ taye'irá , majta mej nu'u caí ra'ará'asten a'ij tɨ té'eyu'usi'i ɨ́ yu'uxari jetze , majta mej mi miyen a'ij pua'a tí'ixajta a'ɨ́jna jɨme'e ɨ́ teyuu . Ajta a'ɨ́ɨn , seɨ́j pu hui griegos uteárujte íiyu teyujta'a , a'ɨ́j pu jɨ́n auté'ɨtze ɨ́ taye'irá jɨme'e .
44021029	Ayee mú tiu'utaxájtaca'a , a'iné amuacaí mú raaseíj me'ɨ́jna ɨ́ Trófimo tɨ Éfeso é'eme'ecan . A'uu mú ya'useíj chajta'a , jamuan a'ɨ́jna ɨ́ Pablo . A'ɨ́j mú jɨ́n miyen tiu'umuá'aj tɨ a'uun ru'uteárujte a'ujna teyujta'a .
44021030	Nainjapua ɨ́ chajta'a , jeíhua mú ru'ɨtzíite'eca'a . Majta cure'eruaáchejye'icaa . Matɨ́'ɨj mi raatéevi'i me'ɨ́jna ɨ́ Pablo . Majta ru'irajáanajraa á pua'acɨé a'ujna teyujta'a . Majta á'iyen te'iteáana á tɨ é'epueerta .
44021031	Mu'uri tɨ́n raajé'icatache'e me'ɨ́jna ɨ́ Pablo . Tɨ́'ɨj i ráamua'areeri'i a'ɨ́jna ɨ́ xantaaru'u ta'amuájca ayén tɨjɨ́n mej nu'u nainjapua rú'ɨtziite'e u chajta'a . Ajta a'ɨ́jna ɨ́ xantaaru'u , ayée pu a'ɨ́jna te'entiújmua'areereca'a tɨ tíhua'uta'aíjte'en ɨ́ xantaaru'u ɨ́ mej seivi'ira'a ará'axcaa .
44021032	Aj pu i a'ɨ́ɨn xantaaru'u ta'amuájca huá'ajseɨj ɨ́ ruxantaaru'ustemua'a , ajta a'ɨ́mej ɨ́ mej anxɨ́te tí'aijta . Matɨ́'ɨj mi u á'uju'un meruaachijmé'e a'u mej a'uté'uuca'a ɨ́ teɨte . Majta me'ɨ́n ɨ́ teɨte , matɨ́'ɨj hua'useíj me'ɨ́jna ɨ́ xantaaru'u ta'amuájca jamuan ɨ́ ruxantaaru'ustemua'a , matɨ́'ɨj mi raatapuá'ajtaca'a mej ratéva'ara'a ɨ́ Pablo .
44021033	Aj pu i ajteáxɨɨreca'a ɨ́ xantaaru'u ta'amuájca . Tɨ́'ɨj i rajví'i a'ɨ́jna ɨ́ Pablo . Aj pu i raata'aíjtaca'a mej ra'amuájɨ'ɨcɨ'en hua'apuaca jɨme'e ɨ́ cadeena . Aj pu i ayén tihua'uta'íhua'uri'i tɨjɨ́n : ― ¿ A'ataani pɨ́rɨcɨ ? ¿ Ti'itájni a'ij huáruu ?
44021034	Majta me'ɨ́n ɨ́ teɨte , seica mú miyen seɨcɨé títetéjijhuajmé'e , majta seica seɨcɨé . A'ɨ́j pu jɨ́n caí a'ij tiráamua'areeri'i tzáahuati'ira'a jɨme'e a'ɨ́jna ɨ́ xantaaru'u ta'amuájca a'ɨ́jna jɨme'e mej jeíhua téjijhuajmé'e . Tɨ́'ɨj i raata'aíjtaca'a mej ra'anján a'u mej e'iráati ɨ́ xantaaru'u .
44021035	A'iné jeíhua mú teɨte , majta ca'anéeri jɨ́n ratáca'anihua'a me'ɨ́jna ɨ́ Pablo , matɨ́'ɨj mi me'ɨ́n ɨ́ xantaaru'u huá'ajajni'iri'i . Matɨ́'ɨj mi yá'uchuii me'ɨ́jna ɨ́ Pablo , majta ra'antítuaa me'ɨ́jna escaleera jetze tɨ ajtiú'upu'u ɨ́ chi'ij jetze .
44021036	Majta me'ɨ́n teɨte ɨ́ mej raatavén , ayée mú mauj títetéjijhuajmé'e tɨjɨ́n : ― Xá'ajajni'iri'i , ché'e huámɨ'ɨni .
44021037	Matɨ́'ɨj ru'uteáruute'esime'eca me'ɨ́jna ɨ́ Pablo a'u mej e'iráati ɨ́ xantaaru'u , tɨ'ɨqui a'ɨ́ɨn Pablo tiraata'íhua'uri'i a'ɨ́jna ɨ́ xantaaru'u ta'amuájca tɨjɨ́n : ― ¿ Ni pecaí neetá'aca nej a'atzu timuaatá'ixaate'en ? Ajta a'ɨ́ɨn xantaaru'u ta'amuájca , ayée pu tiu'utaniú tɨjɨ́n : ― ¿ Ni mú'ee peraayɨ́'ɨtɨ ɨ́ hua'aniuuca ɨ́ griego ?
44021038	¿ Ni pecaí pe'ɨ́n pú'een ɨ́ pej Egipto é'eme'ecan , ɨ́ pej pauchén huá'ɨtziite'eca'a ɨ́ teɨte mej mi autéjhuii mej tiújne'usi'ite'en ? ¿ Ni pecaí mú'ee pe'ɨ́n pɨ́rɨcɨ ɨ́ pej huaja'uví'itɨ muáacua vi'ira'a mej tí'itecui'ica pe'újna a'u tɨ caí é'e ti'itɨ́j ?
44021039	Aj pu i Pablo ayén tiraata'ixaa tɨjɨ́n : ― Mɨ neajta , nee nu Israél jetze ajtéme'ecan . A'uu nu é'eme'ecan a'ujna Tarso , chajta'ana tɨ jeíhua ruxe'eve'e a'uun tɨ huatacá'a u Cilicia . Jéihua nu muahuavii pej naatá'an nej tihua'utá'ixaate'en ɨ́ teɨte .
44021040	Aj pu i xaa raatá'a tɨ tihua'utá'ixaate'en . Aj pu i Pablo huatéechaxɨ a'ɨ́jna escaleera jetze . Rumuájca'a pu jɨ́n hua'utá'ijmɨijri'i mej caí ché'e téjijhuajme'en . Matɨ́'ɨj caí ché'e e'ijtéruaasime'eca , aj pu i hua'aniuuca jɨ́n tihua'utá'ixaa ɨ́ hebreo . Ayen tɨjɨ́n :
44022001	― Ne'ihuaamua'a , seajta nevaújsimua'a , xáanamuajri'i a'ij nej tejámuaatá'ixaate'esin inee jɨ́me'en .
44022002	Matɨ́'ɨj ráanamuajri'i tɨ ayén tihua'utá'ixaa hua'aniuuca jɨme'e ɨ́ hebreo , matɨ́'ɨj mi huateápua'areca'a temua'a naa . Ajta ayén tihua'utá'ixaa a'ɨ́jna ɨ́ Pablo tɨjɨ́n :
44022003	― Nee nu hui Israél jetze ajtéme'ecan . A'uu nu ja'unú'ihuaca'a a'ujna já'ahua'a Tarso a'úu tɨ huatacá'a u Cilicia . Aru , ayuu nu huavé'ese yú Jerusalén . Netihuánmua'ate ne'ɨ́jna jemi ɨ́ Gamaliel , tɨ tejténamuajraca'a ɨ́ yu'uxari jetze ájca'i tɨ ɨmuá é'eme'ecan . Ayee nu hui nee tiú'uvaɨ jemin ɨ́ Dios nain jɨme'e ɨ́ nexɨ́'evi'ira'a setɨ́j mú'een rɨcɨ íjii .
44022004	Ja'anáj ɨmuá nu a'ij pua'a huá'aruurejca'a ne'ɨ́mej ɨ́ mej té'atzaahuate'e a'ɨ́jna jɨme'e ɨ́ niuucari ɨ́ mej jetzen huajú'ucaa . Nehua'utavén ajta nena'a caí huá'ucuii . Neajta naíjmi'ica huavívi'i ɨ́ teteca , neajta ɨ́ mej 'uuca nej ni hua'iteáanan .
44022005	’ A'ɨ́jna tɨ tihuá'aijte'e a'ɨ́mej ɨ́ mej tí'ivaɨre'e teyujta'a , majta a'ɨ́mej ɨ́ vaujsi , naími'i mú hui ramua'aree ɨ́ mej yu'uxari naatapíj nej ni huaja'uvé'ejajpuan u Damasco ɨ́ ta'ihuaamua'a ɨ́ mej Israél jetze ajtéme'ecan nej ni tiu'utátuiire'en . A'uu nu á'ume nej ni hua'uvívi'iran nu ɨ́ mej té'atzaahuate'e , neajta u huája'arájajpua neyujna Jerusalén tej ti puaíjtzi hua'utá'an .
44022006	’ Netɨ́'ɨj ni ne'uun aumé'ecaa juye jetze . Nu'uri tɨ́mua'a antenéesime'eca ne'újna Damasco a'atzaj cumu tacuarixpua . Ca'anacan pu hui taij huatátaaxɨ inee jemi . Júte'e pu e'icátatzave'e ca'anín jɨme'e .
44022007	Netɨ́'ɨj ni ca'anacan á e'erájve á chuaata'a . Neajta á'iyen ja'atɨ huánamuajri'i tɨ ayén tinaatajé tɨjɨ́n : “ Saulo , ¿ a'iné 'een jɨ́n piyen a'ij pua'a neruure ? ”
44022008	’ Netɨ́'ɨj ni niyen tiraata'íhua'uri'i tɨjɨ́n : “ ¿ A'ataani pej pɨ́rɨcɨ mú'ee , nevástara'a ? ” Ajta ayén tinaatá'ixaa tɨjɨ́n : “ Nee nu nu'u hui a'ɨ́ɨn pú'een Jesús nej Nazarét é'eme'ecan , nee nu a'ɨ́ɨn pú'een ɨ́ pej a'ij pua'a neruure . ”
44022009	’ Majta me'ɨ́n ɨ́ mej ne jamuan huajú'ucaa , a'ɨ́ɨ mú majta raaseíj ɨ́ taij , majta tiu'utátziɨn . Mɨ majta , camu ráanamuajri'i ɨ́ ja'atɨ tɨ naatajé .
44022010	’ Netɨ́'ɨj ni niyen tiraata'íhua'uri'i tɨjɨ́n : “ ¿ A'iné ti'itɨ́j neruuren , nevástara'a ? ” ’ Ajta a'ɨ́ɨn tavástara'a , ayée pu hui tinaatá'ixaa tɨjɨ́n : “ Ájchesi , aricu a'ujna u Damasco . A'uu mú muaatá'ixaate'esin nain a'ij pej ye'í huárɨni . ”
44022011	’ Neajta aracúuni'i na'araa ɨ́ taij jɨme'e . A'ɨ́j mú jɨ́n me'ɨ́n ɨ́ mej ne jamuan huajú'ucaa , a'ɨ́ɨ mú nejaútuaa u Damasco .
44022012	’ Seɨj pu a'uun a'utéveeca'a a'ujna tɨ ayén ántehuaa tɨjɨ́n Ananias . Nain pu jɨ́n ra'ará'aste ɨ́ tɨ té'eyu'usi'i ɨ́ yu'uxari jetze a'ij tɨ tiu'utaxájtaca'a a'ɨ́jna ɨ́ Moisés teecan . Rɨ́'ɨ mú tiraatajé naími'i ɨ́ mej Israél jetze ajtéme'ecan ɨ́ mej a'uun é'echejca'a a'ujna Damasco .
44022013	Mu pu a'uvé'emej tɨ náamuaare a'ɨ́jna . Aa vejli'i pu ne jemi huatéechaxɨ . Aj pu i ayén tinaatá'ixaa tɨjɨ́n : “ Ne'ihuaara'a , Saulo , patá'aj atanéeri puá'ara'ani . ” ’ Jɨ́me'en pu'u ayén tinaatá'ixaa , aj nu ni atáneerica'a na'araa .
44022014	Ajta ayén tinaatá'ixaa tɨjɨ́n : “ Hua'aDioj ɨ́ tavaújsimua'a teecan , a'ɨ́ɨ pu nu'u hui mua'avé'evi'itɨ mú'eetzi pej pi ráamua'aree a'ij tɨ tí'ijxe'eve'e , pajta raseijran a'ɨ́jna tɨ caí ja'anáj ti'itɨj jɨ́n auteájturaa ɨ́ Dios jemi , pajta ranamuajran a'ij tɨ ti'itɨ́j ti'ixa .
44022015	Mú'ee pe á'uche'ecane'e pua'amé teɨte tzajta'a pe'ɨ́jna jetze me'ecan ɨ́ tavástara'a . Mú'ee pe nu'u hui huá'a'ixaate'e pua'amé a'ij pej peri tiu'uséij , pajta ɨ́ pej peri ráanamuajri'i .
44022016	Ajta íjii , ¿ ti'itáni pauj chu'eve'e ? Ájchesi , é'e huá'amuaɨ'ɨhuachi , pajta raatajéeven niuucajtze'en ɨ́ tavástara'a tɨ ij a'ɨ́ɨn timuaatá'uuni'i ɨ́ pej jɨ́n auteájturaa ɨ́ Dios jemi . ” Ayee pu hui tinaatá'ixaa .
44022017	’ Netɨ́'ɨj ni neyun a'uvé'emej yú Jerusalén . Teyujta'a nu a'uteájrupi nej ni Dios jemi tiu'utáne'uuni'i . Neajta á'iyen tiú'umaaraca'a .
44022018	A'ɨ́j nu hui tavástara'a huaseíj , tɨ nu'u ayén tinaatá'ixaa tɨjɨ́n : “ Ca'anacan , á'ura'a ayujna Jerusalén a'iné camu muá'antzaahuate'esin a'ij pej tihua'utá'ixaate'esin ineetzi jetze me'ecan . ”
44022019	’ Aj nu ni niyen tiraata'ixaa tɨjɨ́n : “ Nevástara'a , a'ɨ́ɨ mú ramua'aree ɨ́ nej á'uche'ecane'e hua'atéyujta'a á , neajta méyee , neajta hua'iteáana ɨ́ mej té'atzaahuate'e mú'eetzi jemi , neajta hua'utéevajxɨ .
44022020	Majta ramua'aree nej ne'uun a'utéveeca'a ne'újna matɨ́'ɨj raajé'ica me'ɨ́jna ɨ́ Esteban ɨ́ tɨ tiu'utaxájtaca'a mú'eetzi jetze me'ecan . Nee nu hui tiu'utá'a ne'ɨ́jna jɨme'e mej raajé'ica . Neajta tiú'ucha'ɨɨ ɨ́ tihuá'acɨɨxu a'ɨ́mej ɨ́ mej raajé'ica . ”
44022021	’ Mɨ́ ajta a'ɨ́ɨn tavástara'a , ayée pu tinaatá'ixaa tɨjɨ́n : “ Aricu , a'iné nemuaata'íti ɨmuá teɨte tzajta'a ɨ́ mej seɨj chuéjra'a japua é'eme'ecan . ” ― Ayee pu tihua'utá'ixaa a'ɨ́jna ɨ́ Pablo .
44022022	Maúche'e mú ráanamuajri'i . Aj mú mi autéjhuii mej huatejíihuajra'ani . Miyen tɨjɨ́n : ― Xá'anvi'itɨchi setá'aj raajé'ica . Tena'ajtzɨ́ raata'aíjtache'e mej raajé'ica .
44022023	Jé'ecan mú téjijhuajmé'e . Majta tiú'ujcɨɨxu , júte'e mú tejá'uhua'anáa , majta chuej eiré'aratzɨ . Júte'e mú tejá'uhua'anáa .
44022024	Majta mauj téjijhuajmé'e , ajta a'ɨ́ɨn xantaaru'u ta'amuájca , a'ɨ́ɨ pu hua'uta'aíj mej ru'uteájtuaani u téte'e a'u mé é'eche ɨ́ xantaaru'u . Ajta tiu'uta'aíjtaca'a mej ra'iré'avajxɨ'ɨn , majta tiraa'íhua'uran me'ɨ́jna ɨ́ Pablo mej mi ráamua'aree a'ij mej 'een jɨ́n miyen títetéjijhuajmé'e ɨ́ teɨte .
44022025	Matɨ́'ɨj mi ra'atéejɨ'ɨcɨe mej mi ra'iré'avajxɨ'ɨn . Aj pu i Pablo ayén tiraata'ixaa ɨ́ tɨ ti'itéjvee tɨ áa a'utéjvee ayén tɨjɨ́n : ― ¿ Ni ayén tejamuaatá'aca ɨ́ á'amuaye'ira sej si na'iré'avajxɨ'ɨn ineetzi i nej ne'uun Roma jetze e'ejtéme'ecan ? Mɨ majta caí xɨ miyen tiraaxɨ́'epɨ'ɨntare mej puaíjtzi naatá'an ineetzi .
44022026	Ajta a'ɨ́ɨn tɨ anxɨ́te tí'aijta , tɨ́'ɨj ráanamuajri'i a'ɨ́jna ɨ́ Pablo , a'úu pu á'ume a'ɨ́jna jemi xantaaru'u ɨ́ ta'amuájca . Aj pu i ayén tiraata'ixaa tɨjɨ́n : ― ¿ A'iné pena'a píjrɨni a'ɨ́jna jɨme'e ɨ́ ja'atɨ ? A'uu pu chajta'a é'eme'ecan Roma tɨ e'ejtéme'ecan .
44022027	Aj pu i a'ɨ́ɨn ɨ́ xantaaru'u ɨ́ ta'amuájca , á e'iré'ene ɨ́ Pablo jemi . Tɨ'ɨquí ayén tiraata'íhua'uri'i tɨjɨ́n : ― Naatá'ixaate'e . ¿ Ni pe'uun é'eme'ecan chajta'a tɨ Roma e'ejtéme'ecan ? Aj pu'i Pablo ayén tiu'utaniú tɨjɨ́n : ― Jee .
44022028	Aj pu i a'ɨ́ɨn ɨ́ xantaaru'u ɨ́ ta'amuájca ayén tiraata'ixaa tɨjɨ́n : ― Jeíhua nu tiu'unájchitaca'a inee nej ni huatenromáanota . Tɨ́'ɨj i ayén Pablo tiraata'ixaa tɨjɨ́n : ― Ni'i romano inee a'iné a'úu nu ja'unú'ihuaca'a .
44022029	Majta me'ɨ́n ɨ́ mej raata'íhua'uri'i , aj mú mi avé'ecɨ rujɨ́ɨmua'a . Ajta a'ɨ́ɨn xantaaru'u ɨ́ ta'amuájca , a'ɨ́ɨ pu miijmu tiu'utátziɨn tɨ́'ɨj ráamua'areeri'i tɨ aiteújna a'ɨ́jna ɨ́ Pablo , ɨ́ tɨ a'uun Roma ajtéme'ecan .
44022030	Yee ruijmua'ate'e yee , ajta a'ɨ́ɨn xantaaru'u ɨ́ ta'amuájca , ayée pu tí'ijxe'eve'eca'a tɨ ráamua'aree a'ij mej 'een jɨ́n miyen tí'ijxajtzi'i ɨ́ Pablo a'ɨ́ɨme ɨ́ mej Israél jetze ajtéme'ecan . Tɨ'ɨquí ra'uxɨ́jte . Ajta hua'uta'aíj mej nu'u tiújseɨre'en a'ɨ́mej ɨ́ mej tí'aijta u teyujta'a , majta ɨ́ jueesi . Aj pu 'i ya'ujáj a'ɨ́jna ɨ́ Pablo . Tɨ'ɨquí huá'a jemi á yaúutuaa .
44023001	Tɨ́'ɨj i hua'useíj ɨ́ Pablo a'ɨ́mej ɨ́ huá'a jueesi ɨ́ mej e'etiújseɨre'eca'a . Tɨ́'ɨj i ayén tihua'utá'ixaa tɨjɨ́n : ― Ne'ihuaamua'a , tɨ́j na'a nej ché'e temuaísta , tɨ́j na'a tɨ yú e'iré'ene nain nu jɨ́n te'ará'aste . Canu hui ti'itɨj jɨ́n auteájturaa ɨ́ Dios jemi .
44023002	Aj pu i a'ɨ́ɨn Ananias , ɨ́ tɨ tihuá'aijte'e a'ɨ́mej ɨ́ mej tí'ivaɨre'e u teyujta'a , a'ɨ́ɨ pu hua'uta'aíj mej ra'ancájveeni .
44023003	Ajta a'ɨ́ɨn Pablo , ayén tiraata'ixaa tɨjɨ́n : ― Dios pu mua'ancávejsin mú'eetzi , mɨ pej a'ij pua'a tí'itevij . Mú'ee pepu'u pemen huatáca pej pi na'uxɨ́jte'en pe'íjna jetze i yu'uxari . Mɨ pajta , ayée pej te'uteáturaasin pe'ɨ́jna jɨme'e pej hua'uta'aíj mej na'ancájveeni .
44023004	Majta me'ɨ́n ɨ́ mej me'uun e'eré'ete'ecaa , ayée mú tiraata'ixaa tɨjɨ́n : ― ¿ A'iné pej pi piyen a'ij pua'a tí'ijree pemɨ́jna ɨ́ tɨ jaítze'e ruxe'eve'e ɨ́ Dios jemi ?
44023005	Ayee pu tihua'utá'ixaa ɨ́ Pablo tɨjɨ́n : ― Ne'ihuaamua'a , canu ramua'areereca'a ja'atɨ tɨ pú'een . Mɨ ajta tzɨj a'ɨ́ɨn pú'een ɨ́ tɨ jaítze'e ruxe'eve'e ɨ́ Dios jemi . Ajta , tɨ pua'a néjmua'areere , canu niyen tiu'utaxáatache'e , a'iné ayée pu té'eyu'usi'i ɨ́ yu'uxari jetze tɨjɨ́n : “ Capej a'ij pua'a tí'ijxajta pe'ɨ́jna tɨ tihuá'aijte'e ɨ́ teɨte . ”
44023006	Aj pu i ráamua'areeri'i ɨ́ Pablo tɨjɨ́n seica mú pú'eene'e ɨ́ mej miyen huataújmua'a tɨjɨ́n saduceos , majta seica miyen tɨjɨ́n fariseos . Aj pu i ca'anín jɨme'e hua'utajé tɨjɨ́n : ― Ne'ihuaamua'a , nee nu fariseo pɨ́rɨcɨ . Huá'a jetze nu huanú'ihuaca'a a'ɨ́mej ɨ́ fariseos . Ijii tí'inexajtzi'i iiyecuí me'ɨ́jna jɨme'e nej rachú'eve'e a'ɨ́jna xɨcáara'an jetze matɨ́'ɨj huatarún ɨ́ mɨ'ɨchite .
44023007	Tɨ́'ɨj ayén tiu'utaxájtaca'a a'ɨ́jna ɨ́ Pablo , aj mú mi autéjhuii mej ti'ihuaúrihua'u a'ɨ́me ɨ́ fariseos , majta a'ɨ́me ɨ́ saduceos . A'ɨ́j pu jɨ́n caí ché'e huatárɨ'ɨristareca'a mej ti'itɨj huaxɨ́'epɨ'ɨntare'en matɨ́'ɨj tiuújje seɨj ajta seɨj .
44023008	Majta me'ɨ́n ɨ́ saduceos , ayée mú ti'ixa tɨjɨ́n : “ Camu nu'u huatarújsin ɨ́ mɨ'ɨchite . ” Majta miyen tɨjɨ́n : “ Camu nu'u seíire'e muá'aju'un ɨ́ xɨéjniu'ucare'ara'an mej tí'ivaɨre'e u ta japua , camu majta seíire'e muá'aju'un ɨ́ huá'axɨejniu'uca a'ɨ́mej ɨ́ meri huácuii . ” Mɨ majta a'ɨ́ɨme fariseos , nain mú jɨ́n té'atzaahuate'eca'a .
44023009	Jé'ecan mú jeíhua jíjhuaca'a . Mu'uri jaítze'e jeíhua téjijhuajmé'e . Matɨ́'ɨj mi seica huatéhuiixɨ . A'ii mú a'ɨ́ɨn pú'een ɨ́ mej tihuá'amua'ate ɨ́ yu'uxari jetze . Majta mú me'ɨ́n pɨ́rɨcɨ ɨ́ mej fariseos jetze ajtéme'ecan . Aj mú mi miyen tiu'utaxájtaca'a tɨjɨ́n : ― Amɨjna mɨ ja'atɨ , capu hui ti'itɨj a'ij huáruu . Ajta tɨ pua'a seɨj ari tiraata'ixaa ɨ́ xɨéjniu'ucari tɨ tí'ivaɨre'e ve'ecán jɨme'e u ta japua tɨ é'eseijre'e , tiché'e caí jemin niuuca'an ɨ́ Dios .
44023010	Jé'ecan mú jeíhua tiú'urixaate'ecaa . Mu'uri jaítze'e níniu'ucacuca'a . A'ɨ́j pu jɨ́n tiu'utátziɨn ɨ́ xantaaru'u tɨ anxɨ́te tí'aijta . Ajta ayén tiu'umuá'aj tɨjɨ́n temua'a mú hui tiraatéte'eneaxɨ'ɨsin a'ɨ́jna ɨ́ Pablo . A'ɨ́j pu jɨ́n hua'uta'aíj ɨ́ xantaaru'u mej á'uju'un mej mi ru'irávi'itɨn ca'anéeri jɨme'e , mej mi me'uun rá'anvi'itɨn a'u mé é'eche ɨ́ xantaaru'u .
44023011	Seɨ́j tɨ́ca'ari tzajta'a pu a'ɨ́ɨn tavástara'a huataseíjre vejli'i a'ɨ́jna jemi ɨ́ Pablo . Ayee pu tiraata'ixaa tɨjɨ́n : ― Uhuaté'aca'anechi mua'a tzajta'a . Ayájna patɨ́j peri ne jemi tiu'utaniú íiyen Jerusalén , ayée pej hui che'atá pena'a teja'utaxájta pe'újna Roma .
44023012	Yee ruijmua'ate'e yee , seica ɨ́ mej Israél jetze ajtéme'ecan , a'ɨ́ɨ mú te'ataújratziiri'i mej raajé'ica me'ɨ́jna ɨ́ Pablo . Hua'apuate japuan cɨ́j caj mú ará'axcaa ɨ́ teteca . Ayee mú tiu'utaxájtaca'a tɨjɨ́n : “ Camu nu'u tí'icua'ani , ni camu majta ye'en ajta mena'a caí raajé'ica . ”
44023013	
44023014	A'uu mú á'uju'un a'ɨ́mej jemi ɨ́ mej tí'aijta u teyujta'a , majta a'ɨ́mej jemi ɨ́ hua'avaujsi . Ayee mú tihua'utá'ixaa tɨjɨ́n : ― Tu'uri hui tiyen tite'etátaratziiri'i tej caí ché'e tiú'ucua'ani , ajta tena'a caí raajé'ica ɨ́ Pablo . Aj tu hui ti tí'icua'ani , teajta ye'en .
44023015	Ijii , ayée xu huárɨni mú'een , majta ɨ́ seica ɨ́ jueesi , setá'aj raatáhuavii ɨ́ xantaaru'u ta'amuájca tɨ ye'erávi'itɨn ɨ́ Pablo , a'ɨ́jna jɨme'e sej si tiu'uta'íhua'u temua'a naa . Teajta iteen , tu'uri rɨ́'ɨ huatarúu tej raajé'ica matɨ́'ɨj caí xɨ yé uvé'ene .
44023016	Mɨ ajta , pa'arɨ'ɨ pu ti'inamuáaraca tɨ́'ɨj ayén tihua'utá'ixaa . Aj pu 'i a'ɨ́ɨn pa'arɨ'ɨ a'uun á'ume a'u mej é'eche ɨ́ xantaaru'u . Tɨ́'ɨj i raatá'ixaa a'ɨ́jna ɨ́ Pablo . A'ɨjna ɨ́ pa'arɨ'ɨ , a'ɨ́ɨ pu rayauj cu'utzeáara'an ɨ́ Pablo .
44023017	Tɨ'ɨquí a'ɨ́ɨn Pablo seɨ́j huatajé ɨ́ mej anxɨ́te tí'aijta . Ayee pu tiraata'ixaa tɨjɨ́n : ― Patá'aj hui rá'anvi'itɨn ɨ́ pa'arɨ'ɨ a'ɨ́jna ɨ́ ta'amuájca jemi ɨ́ xantaaru'u . Ti'itɨj pu raatá'ixaate'esin .
44023018	Tɨ'ɨquí a'ɨ́ɨn tɨ anxɨ́te tí'aijta , ya'uví'itɨ ɨ́ xantaaru'u jemi ta'amuájca . Tɨ́'ɨj i ayén tiraata'ixaa tɨjɨ́n : ― A'ɨjna ɨ́ Pablo tɨ aiteánami'i , ayée pu tinaata'aíj nej nu'u ye'erávi'itɨn íiye mú'eetzi jemi ne'íjna i pa'arɨ'ɨ . Ti'itɨj pu nu'u muaatá'ixaate'esin .
44023019	Ajta a'ɨ́ɨn xantaaru'u ta'amuájca , ra'amuaví'ira ɨ́ muájca'are'ara'an jetze . Tɨ́'ɨj i ya'uví'itɨ 'á'ayee . Tɨ́'ɨj i ayén tiraata'íhua'uri'i tɨjɨ́n : ― ¿ Ti'itájni péne'ixaate'emɨ'ɨ ?
44023020	Ayee pu tiraata'ixaa ɨ́ pa'arɨ'ɨ tɨjɨ́n : ― A'ɨ́ɨme ɨ́ mej Israél jetze ajtéme'ecan , a'ɨ́ɨ mú te'ataújratziiri'i mej muaatáhuavii ɨ́ Pablo , pej nu'u ruijmua'a rá'anvi'itɨn huá'a jemi ɨ́ hua'ajueesi matá'aj nu'u rɨ́'ɨ tiráamua'aree .
44023021	’ Aru , capej huá'atzaahuate'e . Seica mú nu'u rachú'eve'e muá'aju'un me'újna juye jetze avíitzi'i jɨme'e . Hua'apuate japuan cɨ́j caj mú ará'ase a'ɨ́ɨme ɨ́ teteca . Meraaxɨ́'epɨ'ɨntarej runiuuca jɨme'e mej nu'u caí ti'itɨj cua'ani , majta nu'u caí ye'en ajta mena'a nu'u caí raajé'ica . Mu'uri rɨ́'ɨ huaújruu . Méjchu'eve'e mu'u mi pej raatá'an tɨ ayén huárɨni .
44023022	Aj pu i ɨ́ xantaaru'u ta'amuájca raata'íteca'a ɨ́ pa'arɨ'ɨ tɨ á'ura'ani . Amuacaícan pu ayén tiraata'ixaa tɨjɨ́n : ― Capej ja'atɨ ixaate'e a'ij pej tinaatá'ixaa .
44023023	Aj pu i hua'apuaca huatajé ɨ́ mej anxɨ́te tí'aijta . Tɨ́'ɨj i ayén tíhua'uta'aíj tɨjɨ́n : ― Huá'ajseɨre'en ɨ́ xantaaru'u , a'achú cumu hua'apua ciento ɨ́ mej ru'ɨcán á'uju'un , majta huaícate japuan tamuáamuata'a mej avé'ete'ete , majta hua'apua ciento ɨ́ mej chun tiu'ɨ́'ɨsin . Setá'aj á'uju'un se'újna Cesarea íjii tɨ́ca'a a'atzaj aramuáacua jetze pu teuumé'eca ɨ́ tɨ́ca'ari .
44023024	Ajta hua'utá'ixa tɨjɨ́n : ― Seajta seɨ́j té'esiirate'en ɨ́ cahuaayu'u ɨ́ Pablo tɨ japuan ave'ecaí a'umé . Setá'aj se'uun yeúutuaani ɨ́ tajtuhuan jemi tɨ ayén ántehuaa tɨjɨ́n Félix . Caxu ja'atɨ tá'acare'en tɨ a'ij raruuráa .
44023025	Ayee pu tiraata'íti'iri'i a'ɨ́jna ɨ́ Félix tɨjɨ́n :
44023026	“ Claudio Lisias , ɨ́ tajtuhuan tɨ jeíhua ruxe'eve'e . Ayee nu muateujte'e mú'ee Félix mɨ pej tajtuhuan jɨ́n ti'itéjvee , mɨ pej jeíhua axɨ́'eve'e .
44023027	A'ɨ́mej ɨ́ mej Israél jetze ajtéme'ecan , a'ɨ́ɨ mú raatéevi'i me'ɨ́jna ɨ́ tevi . Méje'icatache'e mú , aru nee nu a'uré'ene nehua'antívi'itɨ́ ɨ́ nexantaaru'ustemua'a . Nee nu japuan huaniú a'iné neráamua'areeri'i tɨ a'ɨ́ɨn romano pú'een .
44023028	Neya'uví'itɨ huá'a jemi ɨ́ jueesi ɨ́ mej tí'ixɨ'epɨ'ɨntare'e a'iné néjmua'areerimɨ'ɨca'a a'ij mej 'een jɨ́n tí'ijxajtzi'i .
44023029	“ Netɨ́'ɨj ni ráamua'areeri'i mej me'ɨ́jna jɨ́n tí'ijxajtzi'i me'ɨ́jna jɨme'e ɨ́ ruye'irá . Capu ti'itɨ́j jɨ́n auteájturaa ɨ́ mej jɨ́n raajé'ica nusu ɨ́ mej jɨ́n ra'iteáanan a'ɨ́jna ɨ́ ja'atɨ .
44023030	Aru netɨ́'ɨj ráamua'areeri'i mej seica ɨ́ mej me'uun Israél jetze ajtéme'ecan , a'ɨ́ɨ mú nu'u te'ataújratziiri'i mej raajé'ica , netɨ́'ɨj ni muaata'íti'iri'i ne'ɨ́jna ɨ́ tevi . Neajta nu hua'uta'aíj ɨ́ mej tí'ijxajtzi'i mej mú'eetzi huatá'ixaate'en ɨ́ mej jɨ́n tí'ijxajtzi'i . ” Aj pu 'i a'ɨ́jna huata'íti'iri'i ɨ́ tajtuhuan .
44023031	Majta me'ɨ́n xantaaru'u , ayée mú ráaruu a'ij tɨ tihua'utá'ixaa ɨ́ xantaaru'u ta'amuájca . Tɨ́ca'a mú ya'uví'itɨ me'ɨ́jna ɨ́ Pablo . Matɨ́'ɨj mi me'uun ya'uré'eneijte a'ujna chajta'a tɨ ayén téja'arájtehuaa tɨjɨ́n Antipatris .
44023032	Yee ruijmua'ate'e yee mú a'ucɨ́j ɨ́ mej ta'avé'ete'ete me'ɨ́jna Pablo jamuan . Majta ɨ́ mej ru'ɨcán huajú'ucaa , a'ɨ́ɨ mú huaré'acɨ a'u mej é'eche ɨ́ xantaaru'u .
44023033	Matɨ́'ɨj a'ucanée me'újna Cesarea ɨ́ mej avé'ete'ete , matɨ́'ɨj mi raatátui me'ɨ́jna ɨ́ yu'uxari , majta me'ɨ́jna ɨ́ Pablo .
44023034	Ajta a'ɨ́ɨn ɨ́ tajtuhuan tɨ́'ɨj ra'ancuré'epi ɨ́ yu'uxari , aj pu i ra'ujíjve . Ajta á'iyen a'ɨ́jna Pablo tiu'uta'íhua'uri'i ayén tɨjɨ́n : ― ¿ Ti'itáni chuéjra'a japua pé'eme'ecan ? Tɨ́'ɨj i ráamua'areeri'i tɨ a'uun Cilicia é'eme'ecan .
44023035	Aj pu i ayén tiraata'ixaa tɨjɨ́n : ― Aj nu muánamuajran matɨ́'ɨj yé uvé'enen ɨ́ mej ti'itɨj jɨ́n mú'eetzi jetze tí'ijpua'ajte'e . Aj pu 'i raata'aíjtaca'a mej nu'u ráacha'ɨɨn ɨ́ polisiiya a'ujna a'u tɨ Heródes e'irájca .
44024001	Anxɨ́j xɨcaj pu teuumé'eca , tɨ́'ɨj a'ɨ́ɨn ɨ́ Ananias ɨ́ tɨ tí'aijta u teyujta'a , a'ɨ́ɨ pu a'ucanée a'ujna Cesarea a'ɨ́mej jamuan ɨ́ hua'avaujsi , ajta seɨ́j tɨ abogado pɨ́rɨcɨ . Ayee pu ántehuaa a'ɨ́jna tɨjɨ́n Tértulo . A'ɨ́ɨ mú ti'itɨ́j jɨ́n jetzen te'ujpuá'ajte a'ɨ́jna ɨ́ Pablo ɨ́ tajtuhuan jemi .
44024002	Matɨ́'ɨj u ya'utajé ɨ́ Pablo , aj pu i a'ɨ́ɨn Tértulo a'utéjche tɨ tiraaxájtzi'i . Ayee pu tiraata'ixaa a'ɨ́jna ɨ́ Félix tɨjɨ́n : ― Tu'uri hui jeíhua rɨ́'ɨ ti'itechée naa taxɨéehua pajta pauj mú'ee tí'ita'aijte'e . Jéihua pej rɨ́'ɨ tirájteuve é'e tzajta'a tetá'aj jaítze'e rɨ́'ɨ yee tí'itechéjme'eni .
44024003	Nain tu teri ancuré'a . A'ɨ́j tu jɨ́n naa titaatátemua'ave nainjapua . Rɨ́'ɨ tu timuaatá'aca mú'ee Félix pej i'i tajtuhuan , pej jeíhua naa rɨ́'ɨ tí'iruure .
44024004	Aru tetá'aj caí máàj muá'ɨtzee , ayée nu tí'imuahuavii pej a'atzu huatá'an ɨ́ ca'aníjra'a pej a'atzu táanamua tej timuaatá'ixaate'esin .
44024005	’ Ja'iné amɨjna mɨ tevi , jeíhua tu'uri hui tirájteuri'iri'i tɨ tí'itziita íiyen chaanaca japua . Nain japua pu ca'anéjri hua'utá'a ɨ́ teɨte ɨ́ mej Israél jetze ajtéme'ecan mej mi huaujné'usi'ite'en . A'ɨ́ɨ pu ajta antiújmua'aree a'ɨ́mej jɨme'e ɨ́ mej rá'atzaahuate'e me'ɨ́jna tɨ Nazarét é'eme'ecan .
44024006	Ajta a'ɨ́ɨ pu huataújtese tɨ raatéxɨeehuata ɨ́ teyuu . A'ɨ́j tu hui jɨ́n rajví'i . Ayee tu tí'ijxe'eve'eca'a tej puaíjtzi raatá'an a'ij tɨ té'eyu'usi'i ɨ́ yu'uxari jetze .
44024007	’ Ajta a'uun tɨ ta'amuájca , a'ɨ́jna ɨ́ Lisias , a'ɨ́ɨ pu a'uun a'uteájrupi . Tɨ́'ɨj i tá'ajajni'iri'i ca'anéeri jɨme'e .
44024008	Ajta ayén titaatá'ixaa tɨjɨ́n mej mú'eetzi jemi a'uvé'eju'un ɨ́ mej tí'ijxajtzi'i . Tɨ pua'a nu'u mú'ee aseɨ́j petiraa'íhua'u , aj pej xaa ramua'aréeren tɨ ayén ti'ayajna nain ɨ́ tej jɨ́n ti'itɨj jɨ́n jetzen tí'ijpua'ajte'e . ― Ayee pu tiraata'ixaa a'ɨ́jna ɨ́ Tértulo .
44024009	Majta me'ɨ́n ɨ́ mej a'uté'uuca'a ɨ́ mej Israél jetze ajtéme'ecan , a'ɨ́ɨ mú majta naími'i miyen tiu'utaxájtaca'a tɨjɨ́n : ― Ayee pu ti'ayajna .
44024010	Aj pu i a'ɨ́ɨn tajtuhuan rumuájca'a jɨ́n tiraata'ixaa a'ɨ́jna ɨ́ Pablo ayén tɨjɨ́n : ― Patá'aj hui tiu'utaxáj . Tɨ́'ɨj i Pablo ayén tiu'utaxájtaca'a tɨjɨ́n : ― Rɨ́'ɨ pu hui tinaatá'a nej huatánne'a inee , a'iné néjmua'aree tɨjɨ́n juees pej pɨ́rɨcɨ a'íjna chuéjra'a japua . Pepu'uri á'atee pej juees pɨ́rɨcɨ .
44024011	¿ A'iné tí'irɨ'ɨri pej ráamua'aree tɨ ayén ti'ayajna ? Auchén pu tamuáamuata'a japuan hua'apua xɨcaj á'atee nej a'án a'ujnéj án Jerusalén nej ni rɨ́'ɨ tiraatá'an ɨ́ Dios .
44024012	’ Majta a'ɨ́ɨme ɨ́ mej tí'inexajtzi'i , matɨ́'ɨj naateevi'i , canu hua'ajteá'axɨ'ɨca'a ɨ́ teɨte a'ujna teyujta'a tɨ ve'ée tzajta'a , ni canu neajta ca'aníjra'a hua'atá'aca mej huataníniu'ucacun a'ujna teyujta'a , ni canu neajta ca'aníjra'a hua'atá'aca ne'újna u chajta'a .
44024013	Amɨ́ɨme mɨ teɨte , camu majta a'ij tirájteusin ɨ́ mej jɨ́n ne jetze te'ujpuá'ajte'en .
44024014	’ Ayee nu'u xaa tí'imua'ixaate'e . Nee nu hui ravaɨre'e ɨ́ Dios ɨ́ mej raná'amiche'e ɨ́ nevaújsimua'acɨ'ɨ . Nee nu ravaɨre'e ne'ɨ́jna jɨme'e ɨ́ ye'irá ɨ́ mej jetzen huajú'ucaa . A'ɨjna jɨme'e ɨ́ neye'irá , ayée mú ti'ixa amɨ́ɨme tɨjɨ́n neseɨ́j nu a'ij tirájteu . Mɨ neajta , canu . Nain nu hui ántzaahua a'ij tɨ ye'í té'eyu'usi'i ɨ́ yu'uxari jetze ɨ́ tɨ te'anxɨ́vi , neajta nain a'achú mej caj ra'uyú'uxaca'a a'ɨ́ɨme ɨ́ mej tí'ixaxa'ata'a ɨ́ Dios jetze me'ecan .
44024015	’ Ayee nu hui neajta inee tirájxe'evi'ira'a ɨ́ Dios jemi , matɨ́j amɨ́ɨme ne'ɨ́jna jɨme'e mej huatarújsin ɨ́ mɨ'ɨchite tzajta'a ɨ́ mej meri huácuii , a'ɨ́ɨme ɨ́ mej rɨ́'ɨ tí'iteteɨtestaca'a , majta a'ɨ́ɨme ɨ́ mej a'ij pua'a titeetiújcha'ɨɨca .
44024016	Aj nu hui jɨ́n tí'itese'e nej niyen rɨ'éene'e mé né'uche'ecane'en ɨ́ Dios jemi , neajta huá'a jemi ɨ́ teɨte .
44024017	’ Tɨ́'ɨj teuumé'eca a'achú pua'an nine'ira'a nej á'uche'ecan nej ni tumin hua'utá'an ɨ́ neteɨ́testemua'a , neajta tiu'utámuaɨ'ɨvejtan ɨ́ Dios jemi .
44024018	Netɨ́'ɨj ni u e'ehuánjejcuare a'ij tɨ té'axa ɨ́ taye'irá jɨme'e ɨ́ yu'uxari jetze . Ayee nu rɨjcaa matɨ́'ɨj seica taaseíj me'újna teyujta'a tɨ ve'ée .
44024019	’ A'ɨ́ɨ mú me'ɨ́n pú'eene'e ɨ́ mej me'uun é'eme'ecan a'uun tɨ huatacá'a a'ujna Asia . Camu jeíhua á é'eteɨtestaca'a ineetzi jemi , camu majta rú'itziite'eca'a . Tɨ pua'a ti'itɨ́j a'ij meté'umua'areere ineetzi jemi , miché'e me'ɨ́n yé ve'eré'enen mú'eetzi jemi mej mi me'ɨ́jna jɨ́n ne jetze te'ujpuá'ajte'en .
44024020	Na'ari caí , miché'e memɨ́n mɨ mej yé huaté'uu raataxáj ti'itɨ́j ɨ́ nej jɨ́n auteájturaa netɨ́'ɨj ne'uun a'utéveeca'a huá'a jemi ɨ́ huá'a jueesi .
44024021	’ Tij caí hui a'ɨ́ɨ pú'een ɨ́ ti'itɨ́j ɨ́ nej jɨ́n auteájturaa netɨ́'ɨj u a'utéveeca'a huá'a jemi , netɨ́'ɨj ni huajíjhuaca'a niyen tɨjɨ́n : “ Mú'een xu tí'inexajtzi'i íjii se'ɨ́jna jɨme'e ɨ́ nej té'atzaahuate'e a'ɨ́jna jɨme'e mej nu'u majtáhua'a huatarújsin ɨ́ mɨ'ɨchite . ” ― Ayee pu tiu'utaxájtaca'a a'ɨ́jna ɨ́ Pablo .
44024022	Tɨ́'ɨj Félix ráanamuajri'i , capu ra'aránajcheca'a tɨ raaxɨ́'epɨ'ɨntare'en . A'iné a'ɨ́ɨ pu rú'umua'areereca'a a'ij tɨ éene'e ɨ́ hua'aye'ira ɨ́ mej té'atzaahuate'e . Ayee pu tihua'utá'ixaa tɨjɨ́n : ― Che'e mi'i uvé'enen ɨ́ xantaaru'u ɨ́ ta'amuájca a'ɨ́jna ɨ́ Lisias . Aj nu temua'a naa tí'ijmua'areeren a'íjna ɨ́ sej jɨ́n tí'ijxajtzi'i mú'een .
44024023	Aj pu 'i Félix a'ɨ́jna huata'áij ɨ́ xantaaru'u tɨ anxɨ́te tí'aijta tɨ auj racha'ɨɨca a'ɨ́jna ɨ́ Pablo . Ajta nu'u a'atzu raatá'an tɨ á'uche'ecane'en ruseɨ́j . Ajta mej ráamuaare ɨ́ amiigustemua'ame'en , majta ti'itɨ́j tiraatá'an tɨ tirá'aturaate'e . Ajta a'ɨ́jna ɨ́ Félix , aj pu i á'uraa .
44024024	Tɨ́'ɨj teuumé'eca a'achú pua'an xɨca , ajtahua'a pu uvé'ene a'ɨ́jna ɨ́ Félix , ajta jamuan ɨ́ra'ara'an tɨ ayén ántehuaa tɨjɨ́n Drusila . A'ɨ́ɨ pu Israél jetze ajtéme'ecan . Tɨ́'ɨj i raata'aíjtaca'a ɨ́ Pablo tɨ i a'ɨ́ɨn tiraata'íhua'u a'ɨ́jna jɨme'e tɨ pua'a ja'atɨ rá'atzaahuate'e a'ɨ́jna ɨ́ Jesús , tɨ i'i Cɨríistu'u .
44024025	Pablo pu ayén tiraata'ixaa tɨ ayén tiú'ujxe'eve'e tɨ ja'atɨ ayén huárɨni ɨ́ tɨ i'i xɨ́'epɨ'ɨn jɨme'e naíjmi'ica jemi , ajta nu'u tɨ rɨ́'ɨ hua'utécha'ɨɨn . Pablo pu ajta ayén a'ɨ́jna tiu'utá'ixaa a'ɨ́jna ɨ́ Félix tɨ Dios ayén puaíjtzi tihua'utá'asin a'ɨ́ɨme ɨ́ mej yen seijre'e íiyen ɨ́ chaanaca japua . A'ɨ́j pu jɨ́n tiu'utátziɨn a'ɨ́jna ɨ́ Félix . Aj pu i ayén tiraata'ixaa tɨjɨ́n : ― Patá'aj á'ura'ani íjii . Nemuaatájeevi hui neajtahua'a netɨ́'ɨj huatácɨ'ɨpe . Aj nu ni muánamuajran neajtahua'a .
44024026	Mɨ ajta a'ɨ́ɨn Félix ayée pu tí'ijxe'eve'eca'a tɨ Pablo tumin raatá'an a'ɨ́jna jɨme'e tɨ raatátuaani . A'ɨ́j pu jɨ́n jeíhua pu raata'aíjtaca'a tɨ tiu'uxáj jamuan .
44024027	Tɨ́'ɨj teuumé'eca hua'apua nine'ira'a , tɨ'ɨqui Félix airájraa tɨ ti'itéveeca'a tajtuhuan jɨme'e . Tɨ'ɨquitá'i seɨj te'enteájrupi tajtuhuan jɨme'e . Ayee pu ántehuaaca'a tɨjɨ́n Porcio Festo . Ajta a'ɨ́ɨn ɨ́ Félix , ayée pu tí'ijxe'eve'eca'a tɨ rɨ'éene'e huateáturan a'ɨ́mej jemi ɨ́ mej Israél jetze ajtéme'ecan . A'ɨ́j pu jɨ́n caí raatátuaa ɨ́ Pablo .
44025001	Aj pu 'i Festo a'uun a'ará'a a'ujna tɨ́'ij te'enteárute tajtuhuan jɨme'e . Huaíca xɨcaj pu á'atee a'ujna Cesarea . Aj pu 'i a'ujnéj a'ájna Jerusalén .
44025002	Majta me'ɨ́n ɨ́ mej tihuá'aijte'e u teyujta'a , majta seica ɨ́ mej Israél jetze ajtéme'ecan ɨ́ mej ve'ecán jɨ́n títetateí , a'ɨ́ɨ mú jemin a'uré'ene me'ɨ́jna ɨ́ Festo . Matɨ́'ɨj mi tiraaxájtzi'iri'i me'ɨ́jna ɨ́ Pablo .
44025003	Jéihua mú rájhuaviiri'i ti'itɨ́j tɨ huá'a jetze ruxe'eve'eca'a tɨ a'ɨ́ɨn Festo raata'aíjta mej ya'uvé'evi'itɨn me'ɨ́jna ɨ́ Pablo . Ayee mú tí'imua'ajca a'ɨ́mej mej raajé'ica á já'ahua'a , juye jetze .
44025004	Ajta ayée pu tihua'utá'ixaa a'ɨ́jna ɨ́ Festo tɨjɨ́n : ― Aitenami'i a'ɨ́jna ɨ́ Pablo a'ujna Cesarea . Neajta inee , a'úu nu a'umé'e na'ame ruijmua'a , na'ari aaruijmua'a .
44025005	Miché'e seica u á'uju'un ne jamuan ɨ́ mej tí'aijta ve'ecán jɨme'e mej mi ráamua'aree tɨ pua'a a'ɨ́ɨn Pablo auté'ɨtze ti'itɨj jɨme'e , mej mi me'ɨ́n ti'itɨj jɨ́n jetzen te'ujpuá'ajte'en . ― Ayee pu tihua'utá'ixaa .
44025006	Ayee pu u é'etee a'achú cumu aráhuaica xɨcaj , na'ari tamuáamuata'a xɨcaj a'ájna Jerusalén . Aj pu i a'ucáane a'ujna Cesarea . Yee ruijmua'ate'e yee pu a'ujyeíjxɨ huá'a jamuan ɨ́ jueesi . Aj pu i raata'aíjtaca'a mej nu'u ye'eráajan me'ɨ́jna ɨ́ Pablo .
44025007	Tɨ́'ɨj a'ɨ́ɨn Pablo a'uteájrupi a'ujna , aj mú mi me'ɨ́n ɨ́ mej Israél jetze ajtéme'ecan , a'ɨ́ɨme ɨ́ mej me'uun e'eráacɨ u Jerusalén , a'ɨ́ɨ mú ajteáxɨɨreca'a . Matɨ́'ɨj mi jeíhua tiraaxájtzi'iri'i me'ɨ́jna jɨme'e tɨ a'ij pua'a een . Aru capu huatárɨ'ɨristareca'a mej raataxáj tɨ pua'a ayén ti'ayajna nusu caí .
44025008	Aj pu i Pablo tiu'utaxájtaca'a tɨ́'ij huateújnan . Ayen tɨjɨ́n : ― Canu hui ti'itɨj jɨ́n auteájturaa jemin ɨ́ huá'ayu'uxa ɨ́ mej Israél jetze ajtéme'ecan ni canu neajta ne'ɨ́jna jɨme'e ɨ́ hua'ateyuu . Canu neajta ti'itɨj jɨ́n auteájturaa a'ɨ́jna jemi ɨ́ tɨ tihuá'aijte'e a'ɨ́mej ɨ́ romanos . ― Ayee pu tihua'utá'ixaa a'ɨ́jna ɨ́ Pablo .
44025009	Ajta a'ɨ́ɨn ɨ́ Festo , a'iné ayée pu tí'ijxe'eve'eca'a tɨ rɨ́'ɨ tiu'uteáturan a'ɨ́mej jemi ɨ́ mej Israél jetze ajtéme'ecan , tɨ́'ɨj i ayén tiraata'íhua'uri'i tɨjɨ́n : ― ¿ Ni mua'aráanajche pej á'ura'ani pe'ánna Jerusalén neatá'aj ne'ájna ye'uxɨ́'epɨ'ɨntare'en mú'eetzi jɨme'e ?
44025010	Pablo pu ayén tiu'utaniú tɨjɨ́n : ― Yee nu huatéjvee huá'a jemi i jueesi i mej huaíca i mej ravaɨre'e ɨ́ tɨ tihuá'aijte'e ɨ́ romanos . Ayee pu hui tiraavíjte'e sej raaxɨ́'epɨ'ɨntare'en seyajna a'iné pepu'uri temua'a ramua'aree , canu ti'itɨj jɨ́n auteájturaa a'ɨ́mej jemi ɨ́ mej Israél jetze ajtéme'ecan .
44025011	Tɨ pua'a xaa na'uteáturanche'e ti'itɨj jɨme'e tɨ hua'atá'aca mej naajé'ica , aj nu xaa ánca'anénche'e nej huámɨ'ɨni . Na'ari caí , tɨ pua'a hui caí ayén ti'ayajna a'ij mej meri tinaaxájtzi'iri'i , capu ja'atɨ huataújcɨ'ɨpua tɨ neetzi tiu'utátuiire'en huá'a jemi . Némuahuavii tɨ a'ɨ́ɨn raaxɨ́'epɨ'ɨntare'en a'ɨ́jna tɨ tihuá'aijte'e ɨ́ romanos .
44025012	Ajta a'ɨ́ɨn ɨ́ Festo , a'ɨ́mej jamuan pu tiu'uxájtaca'a ɨ́ mej tirá'ixaa . Aj pu i ayén tiraata'ixaa a'ɨ́jna ɨ́ Pablo tɨjɨ́n : ― Mú'ee pe hui rájhuau tɨ a'ɨ́ɨn raaxɨ́'epɨ'ɨntare'en ɨ́ tɨ tihuá'aijte'e ɨ́ romanos , a'ɨ́jna jemi pe a'umé .
44025013	Teuumé'eca a'achú cumu hua'apua xɨcaj , huaíca xɨcaj tɨ́'ɨj seɨj a'uun a'ará'a a'ujna u Cesarea . A'ii pu a'ɨ́ɨn pú'een a'íjna tɨ rey jɨme'e ti'itéveeca'a . A'ɨ́ɨ pu tihuá'aijte'e a'ɨ́mej ɨ́ mej Israél jetze ajtéme'ecan . Ayee pu ántehuaaca'a tɨjɨ́n Agripa . A'ii pu ajta a'uun a'ará'a a'ɨ́jna tɨ yá'uvi'itɨn tɨ ayén ántehuaaca'a tɨjɨ́n Berenice . A'uu mú a'uvé'eju'un mej mi raatateújte'en me'ɨ́jna ɨ́ Festo .
44025014	A'iné jeíhua mú u á'ateeri me'újna , Festo pu raatá'ixaa a'ɨ́jna ɨ́ rey a'ɨ́jna jɨme'e ɨ́ Pablo . Ayee pu tiraata'ixaa tɨjɨ́n : ― A'ɨ́jna tɨ́'ɨj hui Félix airájraa ɨ́ tɨ jɨ́n ti'itéveeca'a , netɨ́'ɨj ne'újna á'ucatii u Jerusalén , a'ɨ́ɨme ɨ́ mej tí'aijta huá'a teyujta'a , majta hua'avaujsi ɨ́ mej Israél jetze ajtéme'ecan , a'ɨ́ɨ mú ti'itɨj jɨ́n jetzen te'ujpuá'ajte me'ɨ́jna ɨ́ Pablo . Majta á'iyen néjhuaviiri'i nej puaíjtzi raatá'an .
44025015	
44025016	Ayee nu tihua'utá'ixaa ne'ɨ́jna jɨme'e tɨ caí taatá'aca ɨ́ hua'aye'ira ɨ́ romanos tej tiyen puaíjtzi raatá'an ɨ́ Ja'atɨj tɨ a'ɨ́ɨn huámɨ'ɨni . Amuacaí pu ayén tiú'ujxe'eve'e tɨ a'ɨ́ɨn ja'atɨ tiu'uxáj huá'a jamuan ɨ́ mej ti'itɨj jɨ́n jetzen tí'ijpua'ajte'e tɨ ruseɨ́j runiuuca jɨ́n huateújnan .
44025017	’ A'ɨ́j nu hui jɨ́n , matɨ́'ɨj mú a'uvé'eju'un neetzi jemi , canu a'achú á'atee , sino yee ruijmua'ate'e yee nu a'ujyeíjxɨ huá'a jamuan ɨ́ jueesi . Netɨ́'ɨj ni raata'aíjtaca'a mej rá'anvi'itɨn ɨ́ Pablo .
44025018	Majta me'ɨ́n ɨ́ mej ti'itɨj jɨ́n jetzen te'ujpuá'ajte , matɨ́'ɨj autéjhuii mej tiu'utaxáj , camu me'ɨ́jna jɨ́n jetzen te'ujpuá'ajte a'ij nej tí'imua'ajca .
44025019	A'ii mu'u jɨ́n tiraaxájtzi'iri'i me'ɨ́jna jɨme'e ɨ́ ruye'irá , ajta a'ɨ́jna ɨ́ ja'atɨ teecan tɨ ayén ántehuaaca'a tɨjɨ́n Jesús . Mɨ ajta a'ɨ́ɨn Pablo ayén ti'ixa tɨjɨ́n : “ Aúche'e pu nu'u ruuri a'ɨ́jna ɨ́ Jesús . ”
44025020	’ Ja'iné canu a'atzu rájteu a'ij nej ye'í huárɨni ne'íjna jɨme'e , netiraata'íhua'uri'i ne'ɨ́jna ɨ́ Pablo tɨ pua'a u á'uye'imɨ'ɨ a'ánna Jerusalén mej mi ye'uxɨ́'epɨ'ɨntare'en me'ɨ́jna jɨme'e .
44025021	Tɨ'ɨquí a'ɨ́ɨn naatáhuaviiri'i tɨ a'ɨ́ɨn hui raaxɨ́'epɨ'ɨntare'en ɨ́ tɨ tí'ita'aijte'e itejmi i tej romanos pú'een . Netɨ́'ɨj ni raata'íteca'a tɨ aiteánami'ihua , ajta caí capu rɨ'ɨrí nej raata'íte ne'ɨ́jna jemi ɨ́ tɨ tí'ita'aijte'e .
44025022	Aj pu i a'ɨ́ɨn Agripa ayén tiraata'ixaa tɨjɨ́n : ― Na'aráanajche hui nej ráanamua inee ruséntacan . Aj pu i ayén tiu'utaniú a'ɨ́jna ɨ́ Festo tɨjɨ́n : ― Ruijmua'a pej hui ranamuajran .
44025023	Yee ruijmua'ate'e yee pu a'uun a'ará'a a'ɨ́jna ɨ́ Agripa , ajta a'ɨ́jna ɨ́ Berenice , ajta a'ɨ́jna ɨ́ Festo . Jéihua mú á'ujtzaahuate'eca'a . Matɨ́'ɨj mi me'uun a'uteájrupi huá'a jamuan ɨ́ mej vivejmé'en jɨ́n títetateí ɨ́ xantaaru'u , majta ɨ́ mej ye'eráaja me'ɨ́jna ɨ́ Pablo .
44025024	Yee pu tiu'utaxájtaca'a a'ɨ́jna ɨ́ Festo tɨjɨ́n : ― Agripa mɨ pej i'i rey , seajta mɨ sej yee huaté'uu ta jamuan , xaaseíj hui semɨ́jna mɨ tevi . A'ɨ́ɨme ɨ́ mej Israél jetze ajtéme'ecan ɨ́ mej a'uun é'eche a'ánna Jerusalén , majta ɨ́ mej íiyen a'uchéjme ayujna Cesarea , naími'i mú naatáhuaviiri'i amɨjna jɨme'e i tevi . Ayee mú títetéjijhuajmé'e tɨjɨ́n : “ Capu nu'u ché'e ayén tiraavíjte'e tɨ ruuri . ”
44025025	’ Ayee pu hui tiná'amitɨejte'e ineetzi tɨ caí ti'itɨj jɨ́n auté'ɨtze tɨ hua'atá'aca mej raajé'ica . Ajta amɨjna , ayée pu tinaatáhuaviiri'i tɨ a'ɨ́ɨn nu'u raaxɨ́'epɨ'ɨntare'en a'ɨ́jna ɨ́ tɨ tí'ita'aijte'e . Netɨ́'ɨj ni niyen tiu'umuá'aj tɨjɨ́n niché'e raata'íte ne'újna u Roma .
44025026	’ Ja'iné capu hui a'ij tiná'amitɨejte'e a'ij nej ye'í tiraata'íte ɨ́ nevástara'a , a'ɨ́jna tɨ tí'ita'aijte'e a'íjna jɨme'e i tevi , nee nu yee ravé'evi'itɨ mú'ejmi jemi , ne'ihuaamua'a , neajta mú'eetzi jemi , Agripa , mɨ pej i'i rey , patá'aj tiraa'íhua'u tɨ́'ij huámua'areeri'ihua a'ij nej ye'í tiraata'íte .
44025027	Ayee pu'u , a'iné ayej ne'ase capu ti'itɨj vaɨre'e tɨ pua'a nej caí ra'uyú'uxan a'ij mej ti'itɨj jɨ́n jetzen tí'ijpua'ajte'e nej ni raata'íte . ― Ayee pu tiraata'ixaa a'ɨ́jna ɨ́ Festo .
44026001	Aj pu i Agripa ayén tiraata'ixaa a'ɨ́jna ɨ́ Pablo tɨjɨ́n : ― Nee nu muaatá'asin pej tiu'utaxáj mua'a niuuca jɨme'e . Aj pu i Pablo ajmeíjca'ataca'a . Tɨ́'ɨj i a'utéjche tɨ huateújnan runiuuca jɨme'e .
44026002	Ayen tɨjɨ́n : ― Agripa mú'ee pej i'i rey , yee pu hui tiná'amitɨejte'e tɨ temua'a naa tineetéva'ɨri nej yé huatéjvee mú'eetzi jemi nej ni huaténnan íjii i mej jɨ́n tí'inexajtzi'i ɨ́ mej Israél jetze ajtéme'ecan .
44026003	Naa pu ne'ase a'iné pepu'uri ramua'aree a'ij tɨ 'een ɨ́ hua'aye'ira ɨ́ mej Israél jetze ajtéme'ecan , pajta ramua'aree ɨ́ mej jɨ́me'en rújee . A'ɨ́j nu jɨ́n niyen tí'imuaahuavii pej náanamua temua'a naa .
44026004	’ Naíimi'i ɨ́ mej Israél jetze ajtéme'ecan mu'uri hui ramua'aree a'ij nej yé tiu'utéveeca netɨ́'ɨj pá'arɨ'ɨstaca'a , ajta íjii nej neri vásta'a . Canu ti'itɨj a'ij huáruu a'ujna nej é'eche ni iiyecuí , canu neajta ti'itɨj a'ij ruure .
44026005	Mu'uri á'atee mej nemua'ate . Tɨ pua'a hua'aráanajche , í'irɨ'ɨri mej miyen tiu'utaxáj yee nain nu jɨ́n te'ara'aste'a ɨ́ ye'irá ɨ́ mej raaxɨ́'epɨ'ɨntare ɨ́ mej i'i fariseo . Jaítze'e pu hui muárɨ'eri hua'aye'ira a'ɨ́mej ɨ́ fariseo .
44026006	’ Mɨ́ majta , mu'uri u ne'aráajaj mej mi neetzi jetze te'ujpuá'ajte'en me'ɨ́jna jɨme'e nej rachú'eve'e ne'ɨ́jna tɨ Dios jɨ́n te'ataújratziiri'i ɨ́ tavaújsimua'acɨ'ɨ jemi .
44026007	’ Majta a'ɨ́ɨme ɨ́ tateɨ́testemua'a ɨ́ mej tamuáamuata'a japuan hua'apua ará'ase , a'ɨ́ɨ mú majta rachú'eve'e ajta na'a caí teja'uré'enen a'ɨ́jna xɨcáara'a jetze matɨ́'ɨj huatarújsin huá'a tzajta'a ɨ́ mɨ'ɨchite . A'ɨ́j mú hui jɨ́n raná'amiche'e ɨ́ Dios . Nain tújca'ari tzajta'a , majta nain tɨ́ca'ari tzajta'a mú ravaɨre'e . Ajta mú'ee , Agripa , pej i'i rey , a'iné ayée nu che'atá nena'a tí'ijchu'eve'en ne'ɨ́jna , a'ɨ́j mú jɨ́n tí'inexajtzi'i .
44026008	¿ Ni tzaa caí rɨ'ɨrí sej rá'antzaahuate'en tɨ Dios ajtahua'a hua'utá'asen ɨ́ mej meri huácuii mej mi majtáhua'a huatarún ?
44026009	’ Nee nu neajta jéjcua'ɨmua niyen tí'imua'ajca tɨ ayén tiú'ujxe'eve'e nej nain jɨ́n tihua'utá'ijmɨi ɨ́ mej rá'atzaahuate'e me'ɨ́jna tɨ ayén ántehuaa tɨjɨ́n Jesús tɨ Nazarét é'eme'ecan .
44026010	Neajta niyen huarɨ́j a'ánna Jerusalén . A'ɨ́ɨme ɨ́ mej tí'aijta teyujta'a , a'ɨ́ɨ mú hui cuapée naatapíj ɨ́ nej jɨ́n huatáncɨ'ɨpua nej hua'iteáanan jeíhua ɨ́ mej té'atzaahuate'e . Ajta , matɨ́'ɨj huá'acui'icare'e , nee nu neajta tiu'utá'a ɨ́ ca'aníjra'a ne'ɨ́jna jɨme'e tɨ na'aránajcheca'a .
44026011	’ Mu'iitɨ́ nu hui puaíjtzi hua'utá'a mej mi ra'antipuá'ajte'en ɨ́ mej rá'atzaahuate'e , mej mi majta raatéxɨeehuata me'ɨ́jna ɨ́ Jesús . Ayee nu huá'aruurejca'a nainjapua hua'atéyujta'a , a'iné jeíhua nu huá'ajcha'ɨre'eca . A'u tɨ na'a nu huayé'ive matɨ́j mena'a titeechéejme'ecaa nej ni a'ij pua'a huá'uruuren .
44026012	’ Ayee nu éeni'icɨ'e aumé'ecaa ne'újna Damasco . A'ɨ́ɨme ɨ́ mej tí'aijta teyujta'a , a'ɨ́ɨ mú hui naata'íteca'a , majta naatá'a ɨ́ nej jɨ́n niyen rɨcɨ .
44026013	’ Ayee nu tí'imua'ixaate'e , mú'ee pej i'i rey , a'úu nu auumé'eca juye jetze a'atzaj cumu tacuarixpua netɨ́'ɨj raaseíj tɨ a'icátaaxɨ u ta japua . Temua'a pu ne jetze ti'irájve ɨ́ taij , ajta huá'a jetze ɨ́ mej ne jamuan á'ujujhua'ane'e . Jaítze'e pu huatátaaxɨ caí ɨ́ xɨcaj .
44026014	Tetɨ́'ɨj ti a'itavátzɨ . Aj nu ni ja'atɨ huánamuajri'i tɨ á'a teja'utaxájtaca'a hua'aniuuca jɨme'e a'ɨ́ɨme ɨ́ mej Israél jetze ajtéme'ecan tɨjɨ́n : “ Saulo , Saulo , ¿ a'iné pej pi piyen a'ij pua'a neruure ineetzi ? Mú'ee pe aseɨ́j a'aa ɨ́ puaíjtzi . ”
44026015	’ Netɨ́'ɨj ni niyen tiraata'íhua'uri'i tɨjɨ́n : “ ¿ A'ataani pej pú'een , nevástara'a ? ” ’ Aj pu i ayén tiu'utaniú tɨjɨ́n : “ Nee nu nu'u ne'ɨ́n pú'een ɨ́ Jesús , pej a'ij pua'a neruure .
44026016	Ájchesi . Huatéechaxɨ . Ayee nu 'een jɨ́n huataseíjre mú'eetzi jemi nej ni timua'íjcate'en ne'ɨ́jna jɨme'e pej naatévaɨre'e , pajta tihua'utá'ixaate'en ɨ́ teɨte a'ij pej peri tiu'uséij inee jemi , pajta piyen tihua'utá'ixaate'esin a'ij nej nauj éeni'icɨ'e timuaataseíjrate'esin .
44026017	’ “ Nee nu nu'u á japua niuuni huá'a jemi ɨ́ mej Israél jetze ajtéme'ecan , neajta huá'a jemi ɨ́ mej seɨj chuéjra'a japua é'eme'ecan . Ijii nu hui muaata'íti pej á'ura'ani a'ɨ́mej jemi mej mi yaú'itɨée muá'ara'ani , majta ráamua'aree a'ij tɨ tí'ijxe'eve'e ɨ́ Dios , tɨ i caí ché'e a'ɨ́ɨn tihuá'aijte'e ɨ́ Satanás sino Dios pu'u tíhua'uta'aíjte'esin . Aj pu nu'u xaa Dios tíhua'utá'uuni'ira . Ajta hua'utá'asin mej me'uun a'uté'e muá'ara'ani a'ɨ́mej jamuan ɨ́ tɨ Dios rɨ́'ɨ á tihuaja'utéhuii a'ɨ́jna jɨme'e ɨ́ mej ná'antzaahua . ” Ayee pu hui tinaatá'ixaa a'ɨ́jna ɨ́ Jesús .
44026018	
44026019	’ Ayee pu'u xaa , Agripa mú'ee pej i'i rey , nera'ará'aste ne'ɨ́jna u ta japua tɨ é'eseijre'e .
44026020	Netɨ́'ɨj ni amuacaí tihua'utá'ixaa ne'ɨ́mej ɨ́ mej a'uun a'uchéjme a'ujna Damasco . Neajta a'ɨ́mej jemi ɨ́ mej me'uun Jerusalén é'eche . Neajta naíjmi'icɨ'e tɨ́j na'a a'uun tɨ huatacá'a u Judea , a'úu nu tihua'utá'ixaa ɨ́ teɨte , neajta ɨ́ mej seɨj chuéjra'a japua é'eme'ecan . Jéihua nu hui hua'ujé mej mi seɨcɨé tiú'umua'ati ɨ́ ru tzajta'a , mej mi majtáhua'a Dios jemi seíire'e muá'ara'ani , matá'aj majta miyen huárɨni mej mi seica ráamua'aree tɨjɨ́n : “ Mu'uri seɨcɨé tiu'umuá'aj . ”
44026021	A'ɨ́j mú hui jɨ́n ɨ́ mej Israél jetze ajtéme'ecan , a'ɨ́ɨ mú naateevi'i a'ujna teyujta'a . Méneje'icatacuca'a , micu .
44026022	’ Mɨ́ ajta , Dios pu naatévaɨ jeíhua . A'ɨ́j nu jɨ́n caí xɨ huamɨ́'ɨ sino naúche'e nu hui tihuá'a'ixaate'e naíjmi'ica ɨ́ teɨte , ɨ́ mej tɨ'ɨríi , neajta ɨ́ mej vaujsi . A'ii nu'u hua'utá'ixa a'ij mej tiu'utaxájtaca'a a'ɨ́ɨme ɨ́ mej tí'ixaxa'ata'a ɨ́ Dios jetze me'ecan , ajta a'ɨ́jna ɨ́ Moisés teecan . Ayee mú tiu'utaxájtaca'a tɨ ayén éene'en rɨníiche'en tɨ nu'u ayén rajpuaíitzi á'ara'ani a'ɨ́ɨn tɨ Dios án yá'ujra ɨ́ ɨpuari jetze . Ajta nu'u tɨ́'ɨj huamɨ́'ɨn , a'ɨ́ɨ pu a'ɨ́ɨn pú'eene'e a'ame ɨ́ tɨ amuacaí huatarújsin ɨ́ mɨ'ɨchite tzajta'a . Ajta á'iyen a'ɨ́ɨn nu'u tihuá'a'ixaate'en tɨ ari é'eseijre'e ɨ́ tɨ jɨ́n Dios hua'utévaɨ ɨ́ teɨte ɨ́ mej Israél jetze ajtéme'ecan , ajta ɨ́ mej seɨj chuéjra'a japua é'eme'ecan .
44026023	
44026024	Jɨ́me'en pu'u ayén tiu'utaxájtaca'a ɨ́ Pablo , aj pu i á'iyen huajíjhuaca'a a'ɨ́jna ɨ́ Festo tɨjɨ́n : ― Pablo , pá'atɨmua'i mú'ee . Pá'atɨmua'i hui pe'ɨ́jna jɨme'e pej jeíhua tihuá'amua'ate .
44026025	Ajta a'ɨ́ɨn ɨ́ Pablo , ayée pu tiraata'ixaa tɨjɨ́n : ― Festo pej i'i tajtuhuan . Canu hui netɨ́mua'i . A'ɨjna jɨme'e ɨ́ nej neri tejamuá'ixaa nemua'atziira'a jetze pu huanéj tɨ rɨ́'en , ajta ayén ti'ayajna .
44026026	Amɨ́ pu hui rey rú'umua'aree a'ɨ́jna jɨme'e . A'ɨ́j pu jɨ́n í'irɨ'ɨri nej caí tí'itziɨɨne'e netiu'utaxáj jamuan . Ayej ne'ase , capu ti'itɨ́j a'ij huarɨ́j tɨ caí ráamua'areeri'i , a'iné capu ti'itɨ́j a'ij huarɨ́j avíitzi'i jɨme'e .
44026027	’ Ari mú'ee , Agripa pej i'i rey , ¿ ni pecaí rá'atzaahuate'e ɨ́ mej tiu'utaxájtaca'a a'ɨ́ɨme ɨ́ mej tí'ixaxa'ata'a ɨ́ Dios jetze me'ecan ? Nee nu ramua'aree pej rá'atzaahuate'e .
44026028	Ajta Agripa ayén tiraata'ixaa tɨjɨ́n : ― ¿ Ni ayén timuá'amitɨejte'e pej pe'ɨ́jna jɨ́n na'antimuá'itɨn nej neajta inee té'antzaahuate'en a'ɨ́jna jɨme'e ɨ́ niuucari tɨ caí ti'imu'íi ?
44026029	Ajta a'ɨ́ɨn ɨ́ Pablo ayén tiu'utaniú tɨjɨ́n : ― Tɨ pua'a cɨ́j na'a , na'ari tɨ pua'a jeíhua , ayée nu hui tí'ijxe'eve'e ɨ́ Dios jemi , pej mú'ee , majta naími'i mɨ seica ɨ́ mej nenamua íjii , mej mi miyen tira'ará'asten me'ɨ́jna ɨ́ Jesús netɨ́j inee , ɨ́ nej jɨ́me'en neri puaíjtzi huatánne'a , sino mej caí miyen tirajpuaíitzi muá'ara'ani netɨ́j inee .
44026030	Jɨ́me'en pu'u ayén tiu'utaxájtaca'a a'ɨ́jna ɨ́ Pablo , tɨ́'ɨj i huatéechaxɨ a'ɨ́jna ɨ́ rey , ajta a'ɨ́jna ɨ́ tajtuhuan , ajta a'ɨ́jna ɨ́ Berenice ; majta mú huatéhuiixɨ ɨ́ mej e'eré'ete'ecaa huá'a jamuan .
44026031	Aj mú mi huiráacɨ rujɨ́ɨmua'a mej mi ti'ihuaúrixaate'en me'ɨ́jna jɨme'e . Majta miyen tiú'urixaate'ecaa tɨjɨ́n : ― Amɨjna mɨ tevi , capu hui ti'itɨj a'ij huáruu ɨ́ tɨ ti'itá'aca ɨ́ mej jɨ́n raajé'ica . Capu ajta ayén tiraavíjte'e tɨ ayén aiteánami'ihua .
44026032	Ajta a'ɨ́ɨn Agripa , a'ɨ́ɨ pu ayén tiraata'ixaa a'ɨ́jna ɨ́ Festo tɨjɨ́n : ― Tɨ pua'a a'ɨ́ɨn caí ayén tí'ijhuauca tɨ a'ɨ́ɨn raaxɨ́'epɨ'ɨntare'en ɨ́ tɨ tí'ita'aijte'e , rɨ'ɨríistaca'a pu tej ra'uxɨ́jte'enche'e iteen .
44027001	Matɨ́'ɨj raaxɨ́'epɨ'ɨntare mej hua'uta'íte a'ujna Italia , matɨ́'ɨj mi tiu'utátui me'ɨ́jna ɨ́ Pablo , majta ɨ́ seica ɨ́ mej námi'ihuaca'a seɨ́j jemi ɨ́ tɨ anxɨ́te tí'aijta . Ayee pu ántehuaaca'a a'ɨ́jna tɨjɨ́n Julio . A'ɨ́ɨ pu tihuá'aijte'e ɨ́ mej miyen ánte'arua tɨjɨ́n xantaaru'ustemua'ame'en ɨ́ tɨ tí'ita'aijte'e .
44027002	A'uu tu a'atéecɨ baarcu jetze a'ujna chajta'a tɨ ayén téja'arájtehuaa tɨjɨ́n Adramitio . Ajta a'ɨ́ɨn ɨ́ baarcu , a'ɨ́ɨ pu antamé'eniche'e után pújme'en tɨ ij a'uun a'ure'enéniche'e a'u mej baarcu a'uté'uuve tɨ huatacá'a u Asia . Tetɨ́'ɨj ti a'ucɨ́j , seɨ́j pu ajta á'uraa ta jamuan tɨ ayén ántehuaaca'a tɨjɨ́n Aristarco . A'uu pu é'eme'ecan a'ujna Tesalónica , a'ujna chajta'a tɨ a'uun huatacá'a a'ujna já'ahua'a tɨ ayén téja'arájtehuaa tɨjɨ́n Macedonia .
44027003	Yee ruijmua'ate'e yee , tetɨ́'ɨj ti te'uun a'ará'a baarcu tɨ a'utéeche'eca tɨ ayén téja'arájtehuaa tɨjɨ́n Sidón . Ajta a'ɨ́ɨn ɨ́ Julio , a'ɨ́ɨ pu rɨ́'ɨ tí'itevistaca'a a'ɨ́jna jemi ɨ́ Pablo . A'ɨ́ɨ pu raatá'a tɨ huá'umuaare ɨ́ ru'amiigustemua'a . Majta me'ɨ́n ɨ́ amiigustemua'ame'en , rɨ́'ɨ mú naa tira'ancuré'evi'itɨ ɨ́ Pablo .
44027004	A'uu tu tijtá ti antacɨ́j . Tetɨ́'ɨj ti te'uun a'uré'ene tɨ e'eráahuachi , ta'úutata'a tu pújme'en ajcáane . A'ujna tɨ ayén téja'arájtehuaa tɨjɨ́n Chipre . A'uu tu pújme'en a'uré'erupi a'iné yéeme'en pu avé'eecacaa .
44027005	Tetɨ'ɨjta ti antacɨ́j a'ájna vejli'i tɨ e'eve'e'ástɨme ɨ́ jaj , a'uun tɨ huatacá'a a'ujna u Cilicia , ajta u Panfilia . Tetɨ'ɨjta ti te'uun antanéj a'ujna chajta'a tɨ ayén téja'arájtehuaa tɨjɨ́n Mira , ajta a'uun tɨ huatacá'a já'ahua'a Licia .
44027006	Ajta a'ɨ́ɨn tɨ anxɨ́te tí'aijta , seɨ́j pu a'uun huáteu ɨ́ baarcu tɨ Italia á'ume . A'uu pu é'eme'ecan a'ɨ́jna ɨ́ baarcu a'ujna Alejandria . Aj pu a'ɨ́ɨn taata'aíj tej atécɨɨne te'ɨ́jna jetze .
44027007	A'ɨjna ɨ́ baarcu , yee pu pua'an xɨcaj á'atee tɨ huaméj . Jé'ecan pu taatamuárɨ'eriste . Xa'ichu'i tu á vejli'i a'uré'ene a'ujna tɨ e'eráahuachi tɨ ayén téja'arájtehuaa tɨjɨ́n Gnido . Aúche'e pu á e'evé'eecaca'a a'ujna . A'ɨ́j tu jɨ́n u jetze pújme'en ajcáane tɨ e'eráahuachi tɨ ayén téja'arájtehuaa tɨjɨ́n Creta . A'uu tu vejli'i a'uré'ene a'ujna já'ahua'a Salmón .
44027008	Tetɨ'ɨjta ti mú á'uju'un muárɨ'eri jɨme'e a'ujna tɨ e'eve'e'ástɨme ɨ́ jaj . Tetɨ'ɨjta ti te'uun antanéj tɨ baarcu a'utéeche'eca tɨ ayén téja'arájtehuaa tɨjɨ́n Tɨ a'urɨ́'en tɨ rɨ'ɨrí tɨ irá'ujcheni . A'uu pu vejli'i pɨ́tejá'arɨcɨ a'ujna chajta'a tɨ ayén téja'arájtehuaa tɨjɨ́n Lasea .
44027009	Tu'uri a'ateevi'i tej huajú'un . Pu'uri tiú'utziɨɨni'ire'ecaa a'ujna a'u tej a'uju'ucaa , a'iné pu'uri vejli'i pɨ́ tí'irɨjca ɨ́ tɨ jetzen tɨ huáseevi'i á'aye'i . A'ɨ́j pu jɨ́n ayén tihua'utá'ixaa a'ɨ́jna ɨ́ Pablo , tɨjɨ́n : ― Mú'een teteca , ayée pu hui tiná'amitɨejte'e ineetzi tɨ jé'ecan tiú'utziɨɨni'ire'e a'ame , tɨ pua'a taajú'un . Teyá'ujɨsin i baarcu , teajta ɨ́ ijca , ajta ayén tiu'utárɨ'ɨriistari tej hui á'uveti iteen .
44027010	
44027011	Ajta a'ɨ́ɨn tɨ anxɨ́te tí'aijta , jaítze'e pu rá'antzaahua a'ɨ́jna ɨ́ ja'atɨ tɨ baarcu huajájsin , ajta a'ɨ́jna tɨ antiújmua'aree a'ɨ́jna u baarcu jɨme'e . Ajta a'ɨ́jna ɨ́ niuucari ɨ́ tɨ Pablo hua'utá'ixa , capu rá'antzaahua .
44027012	Ajta a'ujna mej autéjhuii , capu naa hua'é'ene'e mej mi me'uun á'ateevi'in me'újna a'ɨ́jna xɨcájra'a jetze tɨ huácɨmuajra . A'ɨ́j mú jɨ́n mu'iitɨ́ miyen tiu'umuá'aj mej á'ucɨɨne me'újna mej mi me'uun e'ará'asti me'újna Fenice , tej ti a'atzu á'ateevi'in te'újna , baarcu tɨ a'utéeche'eca . A'ujna Fenice , a'úu pu Creta e'ejtéme'ecan . A'uu pu seijre'eca'a tɨ́j na'a újtepua pújme'en , ajta ante pújme'en .
44027013	A'ujna , cɨ́j pu ti'iré'e'éecarej ye'icáa yénte pújme'en . Ayee mú tí'ixajtaca'a tɨjɨ́n rɨ'ɨrí mej nu'u mauj huajú'un . Matɨ́'ɨj mi a'ucɨ́j . A'uu mú vejli'i e'ejtéene a'u tɨ e'eve'e'ástɨme ɨ́ jaj , a'ujna u Creta .
44027014	Mɨ ajta , capu a'achú a'ateevi'i , ca'anín jɨ́n u a'utá'eecareca'a ɨ́ jɨrí jetze . Ca'anín pu jɨ́n raatajɨ́'ɨtze ɨ́ baarcu a'ɨ́jna tɨ yéntepua pújme'en a'iré'e'eecareca'a .
44027015	Jé'ecan pu yé'utajchájraa ɨ́ baarcu . Capu ché'e huatárɨ'ɨristareca'a tej huajú'un ɨ́ eeca tzajta'a . A'ɨ́j tu jɨ́n huatáta'a tɨ tá'antɨni ɨ́ eeca .
44027016	Aj tu ti te'uun a'uré'ene tɨ e'eráahuachi , chuej tɨ cɨ́lieen , tɨ ayén téja'arájtehuaa tɨjɨ́n Cauda . Capu ayén rɨ́'ɨ huápɨ'ɨ tiú'eecaca'a a'ujna . Ajta a'ɨ́ɨn ɨ́ baarcu tɨ cɨ́lieen jɨ́n seijre'e tej raajájsime'e , muárɨ'eri tu jɨ́n ra'antítuaa ɨ́ baarcu jetze tɨ ve'ée .
44027017	Matɨ́'ɨj meri ra'antítuaa , aj mú mi raatacá'ane caujnari jɨme'e ɨ́ baarcu tɨ ve'ée . Mu'uri tí'itziɨɨne'eca'a tɨ ari té'ejcachee ɨ́ sej japua . Ayee pu téja'arájtehuaa a'ujna tɨjɨ́n La Sirte . A'ɨ́j mú jɨ́n ra'acájtuaa á jaata'a ɨ́ ti'itɨj tɨ ij ra'anján ɨ́ eeca .
44027018	Yee ruijmua'ate'e yee , aúche'e pu huá'eecaca'a temua'a , jeíhua . Matɨ́'ɨj mi autéjhuii mej te'etéhua'axɨn á jaata'a ɨ́ ijca mej tiú'utɨsime'e ɨ́ baarcu jetze .
44027019	Huaíca xɨcaj tu á'atee tej te'eteehua'axɨ tamuájca'a jɨme'e nain tɨ tiú'utɨsime'ecaa ɨ́ baarcu .
44027020	Jé'ecan tu á'atee tej caí a'atzu raaseíj ɨ́ xɨcaj , teajta ɨ́ xu'ura'ave . Ajta aúche'e pu a'ij pua'a hua'é'eene'ecaa . Temua'a pu tiú'eecaca'a , majta viiyeca'a . Tu'uri tiyen tí'imua'ajca tej teri muá'itɨche'esin . Teajta tiyen tí'imuajca tej caí ché'e a'ij rɨni .
44027021	Ajta tu'uri a'ateevi'i tej caí ti'itɨj cua'acaa . Aj pu i huatéechaxɨ huá'a tzajta'a a'ɨ́jna ɨ́ Pablo . Ayee pu tihua'utá'ixaa tɨjɨ́n : ― Mú'een teteca , sena'ajtzɨ́ ná'antzaahuate'enche'e . Sej caí e'erácɨ'ɨca'anche'e se'újna u Creta , catu tiyen teja'urɨeéniche'e ɨ́ ijca .
44027022	Aru íjii , jeíhua nu hui á'amuahuavii sej uhuateújca'anen mɨ ru tzajta'a , a'iné capu ja'atɨ mɨ'ɨni mú'een . Tij teajta baarcu á'urɨeni . Capu amɨ́n ti'itɨ́j .
44027023	’ Tɨ́ca'a , seɨj pu hui huataseíjre inee jemi , seɨj tɨ ravaɨre'e ɨ́ Dios ɨ́ nej neajta ravaɨre'e inee , ɨ́ tɨ ajta necha'ɨɨ .
44027024	Ayee pu tinaatá'ixaa tɨjɨ́n : “ Pablo , capej nu'u tí'itziɨɨne'e . Ruxe'eve'e tɨ a'ɨ́ɨn César raaxɨ́'epɨ'ɨntare'en ɨ́ mej jɨ́n ti'imuaxájtzi'i . Ajta nu'u ruxɨ́'evi'ira'a pu jɨ́n Dios raatá'a mej ruuri muá'ara'ani naími'i a'achú pua'amé mej huajú'un é'e jamuan . ”
44027025	’ A'ɨ́j pu hui jɨ́n setá'aj uhuateújca'anen mɨ ru tzajta'a , mú'een , teteca . Nee nu xaa rá'atzaahuate'e ɨ́ Dios . Ayee pu té'eme a'ij tɨ a'ɨ́ɨn tinaatá'ixaa .
44027026	Mɨ ajta , aúche'e pu hui ruxe'eve'e tej te'uun e'ará'asti a'ujna já'ahua'a tɨ e'eráahuachi .
44027027	Teuumé'eca a'achú cumu tamuáamuata'a japuan muáacua xɨcaj , tɨ́ca'a , aúche'e pu ráatajchijme'e ɨ́ baarcu ɨ́ eeca . A'ɨjna japua ɨ́ jaj tɨ ayén téja'arájtehuaa tɨjɨ́n Adriático , tɨ́'ɨj teja'uré'ene cumu a'atzaj já'ita'a tɨ́ca'a , a'ɨ́ɨme ɨ́ mej ramuarɨ'e ɨ́ baarcu , mu'uri ramua'areereca'a tej teri ratá'asijme'e a'u tɨ e'eráahuachi .
44027028	Matɨ́'ɨj mi raaté'itɨee caujnari jɨme'e a'achú tɨ auutɨ́'ɨ . Ayee pu autɨ́'ɨcaa a'achú cumu seité japuan tamuáamuata'a japuan arájsevi meetro . Capu a'atzu a'ateevi'i , majtáhua'a raaté'itɨee , pu'uri seité japuan aráhua'apua meetro autɨ́'ɨcaa .
44027029	Matɨ́'ɨj mi muáacuaca atéehua'axɨ ɨ́ tepúusti'i tɨ acaujtuáavijmee cɨ́tzata'an ɨ́ baarcu tɨ i sej jetze avá'ujnan . Metí'itziɨɨne'eca'a tej te'ejteátu'a ɨ́ tetej jetze . Majta tí'itziɨɨne'eca'a , a'ɨ́j mú jɨ́n autéjhuii mej huatéjniuuni ajta na'a caí huatapuá'are .
44027030	Seica mú miyen tí'ijxe'eve'eca'a mej huirácɨɨne ɨ́ baarcu jetze . A'ɨ́ɨ mú miyen ruseíjrataca'a mej ra'atéhua'axɨn ɨ́ tepúusti'i tɨ acaujtuáavijmee . Mɨ majta caí miyen huarɨ́j . Meraacájtuaa mu'u ɨ́ baarcu ɨ́ tɨ cɨ́lieen jɨ́n seijre'e mej mi me'ɨ́jna jetze huateújvaɨre'en .
44027031	Aj pu i Pablo ayén tiraata'ixaa a'ɨ́jna anxɨ́te tɨ tí'aijta , ajta ɨ́ mej jamuan á'ujujhua'ane'e tɨjɨ́n : ― Ayee pu hui tiú'ujxe'eve'e mej yee huateáturan ta jamuan íiye baarcu jetze , na'ari caí , capu ti'itɨ́j a'ij tejámuaatévaɨre'esin .
44027032	A'ɨ́j mú jɨ́n me'ɨ́n xantaaru'u ra'antiveíjcheca'a ɨ́ caujnari ɨ́ tɨ jɨ́n a'ijtápi'ihuaca'a ɨ́ baarcu tɨ cɨ́lieen jɨ́n seijre'e . Aj pu 'i atéjve á jaata'a .
44027033	Tɨ́'ɨj ari tɨ́n tapuá'arijme'eca , Pablo pu ayén ca'aníjra'a tihua'utá'a ɨ́ huá'a tzajta'a mej nu'u tí'icua'ani . Ayen tɨjɨ́n : ― Pu'uri á'atee tamuáamuata'a japuan muáacua xɨcaj sej siyen ti'ijchú'eve'e , seajta siyen tirajpuaíjtzi tujri jɨme'e , caxu mé'e tejé'ecua'a .
44027034	Nu'uri tejá'amua'ixaate'e sej a'atzu tiú'ucua'ani . Ayee pu hui tiú'ujxe'eve'e sej si caí huácui'ini , a'iné capu ti'itɨ́j a'ij á'amuaruuren .
44027035	Tɨ́'ɨj ayén tihua'utá'ixaa , aj pu 'i pan huiirá'ɨ . Tɨ́'ɨj i rɨ́'ɨ tiraatá'a ɨ́ Dios jemi , mejseíiraca'a ɨ́ teɨte . Tɨ́'ɨj i ra'antítaaraxɨ ɨ́ pan , aj pu i a'utéjche tɨ ráacua'ani .
44027036	Naíimi'i mú á'ujca'anejca'a . Matɨ́'ɨj mi tiú'ucuaa majta a'ɨ́me .
44027037	Ayee tu ará'axcaa a'achú cumu hua'apua ciento japuan huaícate japuan tamuáamuata'a japuan arájsevi tej aráte'ecaa ɨ́ baarcu jetze .
44027038	Matɨ́'ɨj tiú'ucuaa a'achú tɨ hua'aránajcheca'a , matɨ́'ɨj mi ra'ateájrɨe á jaata'a me'ɨ́jna ɨ́ triigu tɨ ij caí ché'e tíjetere ɨ́ baarcu .
44027039	Tɨ́'ɨj huateapuá'areca'a , camu ché'e huamuájtejcaa a'u tɨ pɨ́tejá'arɨcɨ . Matɨ́'ɨj mi raaseíj a'u tɨ é'erɨ'ɨri tɨ a'utéjcheni ɨ́ baarcu , a'u tɨ huatáseaata'a . A'uu mú tí'ijxe'eve'eca'a mej ye'use'aráichejra'ani ɨ́ baarcu ɨ́ sej japua tɨ pua'a rɨ'ɨriistan .
44027040	Matɨ́'ɨj mi ra'antiveíjcheca'a ɨ́ caujnari ɨ́ mej jɨ́n ra'ijtápe ɨ́ baarcu . Majta raatáxɨpi ɨ́ cɨyej mej jetzen huajú'un . Matɨ́'ɨj mi raatáxɨjtaca'a me'ɨ́jna ɨ́ caujnari ɨ́ tɨ jɨ́n ajtatápi'ihuajme'ecaa ɨ́ paala ɨ́ mej jɨ́n raatéchaxɨjte'en ɨ́ baarcu . Majta miyen huarɨ́j , merajcá'ane ɨ́ cɨ́ɨxuri ɨ́ ta'acáaviɨ ɨ́ baarcu jetze á tɨ aúunee tɨ ij ra'anján eeca jɨme'e a'ɨ́jna ɨ́ cɨ́ɨxuri . Matɨ́'ɨj mi huataúra'a tɨ rá'antɨni a'ɨ́jna ɨ́ baarcu .
44027041	Ajta catu raatá'aseca'a a'ájna a'u tɨ á'useaata'a a'iné sej jetze pu te'ejcáxɨ . Capu ché'e rɨ'ɨríistaca'a mej raatáru'uxante'en a'u tɨ aúunee . Ajta ɨ́ cɨ́tzata'an u baarcu , pu'uri teená'achijme'ecaa a'ɨ́jna jɨme'e tɨ ra'ajtéeva'ara ɨ́ jaj ca'anín jɨme'e .
44027042	Majta me'ɨ́n xantaaru'u , mehuá'acui'icucaa naíjmi'ica ɨ́ mej aiteánami'ihuaca'a mej mi caí antajaún , ajta , mej mi caí á'ucɨ'ɨca'an .
44027043	Ajta a'ɨ́ɨn anxɨ́te tɨ tí'aijta , a'ɨ́ɨ pu ayén tí'ijxe'eve'eca'a tɨ japuan huániuuni tɨ́'ij ráavaɨre'en a'ɨ́jna ɨ́ Pablo . Aj pu jɨ́n caí hua'utá'a ɨ́ xantaaru'u mej huá'ucui'ini . Aj pu i ayén tíhua'uta'aíj ɨ́ mej raayɨ́'ɨtɨhua'a mej huatajaún mej nu'u anáaté'ee mua'atévatzɨn á jaata'a mej mi antajaún u jetze pújme'en a'u tɨ á'useaata'a .
44027044	Majta nu'u seica cɨyej japua huatajaún , majta seica cɨyej japua tɨ ti'ipá'atza ɨ́ baarcu jetze ajtaná'axɨ . A'uu mú naími'i a'ará'a u jetze pújme'en . Capu ja'atɨ aujámɨ .
44028001	Tetɨ́'ɨj teri te'uun e'eré'etei tɨ e'eráahuachi , naími'i tu ruuricaa . Capu seɨj huamɨ́'ɨ . Aj tu ti ráamua'areeri'i tɨjɨ́n ayée pu téja'arájtehuaa a'ájna tɨ e'eráahuachi tɨjɨ́n Malta .
44028002	Majta me'ɨ́n ɨ́ mej a'uun é'eche , rɨ́'ɨ mú tí'iteteɨtestaca'a itejmi jemi . Matɨ́'ɨj mi aúunai , aj mú mi taatajé tej ahuátapɨste'en a'iné mevíiyecaa , ajta huáseevi'i .
44028003	Ajta a'ɨ́ɨn Pablo , cɨyej pu huaré'eseɨj tɨ́'ij ra'anajtuaa á tá'ataa . Aj pu i cu'ucu'u u airáane tɨ tiu'ujé'ica ɨ́ taij jetze a'iné capu rá'aviicua'ireca'a tɨ pɨsti ɨ́ taij . Tɨ'ɨquí Pablo tímu'iiri'i muájca'are'ara'an jetze .
44028004	Majta me'ɨ́n ɨ́ mej a'uun é'eche , matɨ́'ɨj raaseíj tɨ cu'ucu'u a'án cáviɨjcaa muájca'are'ara'an jetze ɨ́ Pablo , ayée mú tiú'urixaate'ecaa tɨjɨ́n : ― Cu xɨee a'ɨ́ɨn pú'een ɨ́ tɨ tí'itecui'ica . Pu'uri xaa ráavaɨ tɨ caí aujámɨ á jaata'a . Mɨ ajta , ayée pu hui tiraavíjte'e ɨ́ Dios jemi , tɨ caí raatá'asin tɨ ruuri á'ara'ani a'ɨ́jna ɨ́ Pablo .
44028005	Tɨ'ɨquí a'ɨ́ɨn Pablo , raatéeca'atzɨj ɨ́ rumuájca'a . Aj pu i án tá'ataa huavátzɨ ɨ́ cu'ucu'u . Capu ti'itɨ́j a'ij ráaruu ɨ́ Pablo .
44028006	Majta me'ɨ́n ɨ́ teɨte , ayée mú tí'imuajca tɨjɨ́n pu'uri tɨ́n teájaasin . Majta seica miyen tɨjɨ́n pu'uri tɨ́n mɨ'ɨni . Metí'ijchu'eve'eca'a a'atzaj tɨ ti'itɨ́j a'ij raruuren . A'atzu á'ateevi'ica , ajta a'ɨ́jna ɨ́ Pablo , capu ti'itɨ́j a'ij ráaruu . Aj mú mi seɨcɨé tiu'umuá'aj . Matɨ́'ɨj mi miyen tiu'utaxájtaca'a tɨjɨ́n : ― Amɨjna , Dios pu hui pɨ́rɨcɨ .
44028007	A'ujna vejli'i chuej tɨ a'utacá'a , ajta a'ɨ́jna ɨ́ ja'atɨ ɨ́ tɨ tajtuhuan pɨ́rɨcɨ a'ujna tɨ e'eráahuachi , a'ɨ́ɨ pu ta'ancuré'evi'itɨ . Ajta , temua'a pu naa titaaxá'apuairi'i huaíca xɨcaj tzajta'a . Ayee pu ántehuaaca'a a'ɨ́jna tɨjɨ́n Publio .
44028008	Ajta a'ɨ́ɨn táàtajra'an a'ɨ́jna ɨ́ Publio , a'ɨ́ɨ pu tí'icui'ica'a . Jéihua pu pɨ́stacare'e , ajta a'achu'itaca'a . Tɨ'ɨquí Pablo ráamuaareca'a . Ajta raatáhuaviiri'i ɨ́ Dios tɨ huarún . Aj pu i ra'avé'emuarɨej án mu'úutze'en . Tɨ́'ɨj i huarúj .
44028009	Ayee pu'u huarɨ́j , majta mú seica u a'uvé'eju'un ɨ́ mej tí'icucui'i ɨ́ mej a'uun é'eche . A'ɨ́mej pu ajta tiú'uhuaa .
44028010	Jé'ecan mú rɨ́'ɨ titaatéeje , majta nain mú títaatapuaíjve a'achú tɨ titá'aturaate'ecaa ɨ́ tej jɨ́n á'uju'un . Tetɨ'ɨjta ti huátacate tej ti á'ucɨɨne .
44028011	Tɨ́'ɨj teuumé'eca huaíca máxcɨra'i , aj tu ti atéecɨ seɨ́j jetze ɨ́ baarcu tɨ ajta a'uun a'uteájturaa téjmi jamuan ajta tɨ́j na'a caí ché'e tiú'ucɨmuajravi'icaa . A'uu pu é'eme'ecan a'ɨ́jna ɨ́ baarcu u Alejandria ɨ́ tɨ taajá'utɨɨ . Ajta , ti'itɨ́j pu seijre'eca'a á tɨ aúunee ɨ́ baarcu jetze . Ti'itɨ pu antítaaviihuajme'ecaa hua'apua tɨ ayén seijre'e tɨ́j dioosi ɨ́ mej hua'apua , seɨj tɨ ayén ántehuaa tɨjɨ́n Cástor , ajta ɨ́ seɨj tɨjɨ́n Pólux . Tetɨ'ɨjta ti te'uun a'ucɨ́j tej ti te'uun u e'ará'asti , seɨ́j jetze ɨ́ chajta'a .
44028012	Tetɨ́'ɨj ti te'uun a'ará'a baarcu tɨ a'utéeche'eca a'ujna chajta'a tɨ ayén téja'arájtehuaa tɨjɨ́n Siracusa . Huaíca xɨcaj tu á'atee te'újna .
44028013	Tetɨ́'ɨj ti a'ucɨ́j . Tetɨ́'ɨj ti te'uun vejli'i ajtéene tɨ e'eve'e'ástɨme . A'uu tu ti a'ará'a te'újna chajta'a tɨ ayén téja'arájtehuaa tɨjɨ́n Regio . Yee ruijmua'ate'e yee yénte pújme'en pu ve'etá'eecaca'a ca'anín jɨme'e . Teajta seɨ́j jetze ɨ́ xɨcaj , a'úu tu a'ará'a a'ujna chajta'a tɨ ayén téja'arájtehuaa tɨjɨ́n Puteoli .
44028014	A'uu tu huá'uteu seica ɨ́ ta'ihuaamua'a . Matɨ́'ɨj mi taatajé tej te'uun a'uteáturan huá'a jamuan sei itɨeeri . Ayee tu te'ɨ́jna jɨ́n huarɨ́j , tetɨ́'ɨj ti te'uun a'ará'a te'újna u Roma .
44028015	Majta me'ɨ́n ɨ́ ta'ihuaamua'a ɨ́ mej me'uun é'eche , mu'uri ramua'areereca'a tej teri te'uun á'uju'un . A'ɨ́j mú jɨ́n huiráacɨ u chajta'a mej mi ta'antinájche . A'uu mú ɨmuá e'eráacɨ me'újna chajta'a tɨ ayén téja'arájtehuaa tɨjɨ́n El Foro de Apio , ajta tɨ ayén téja'arájtehuaa tɨjɨ́n Tɨ huaíca chi'ij e'erá'ase a'u mej á'ujta'aruaijve'e . Tɨ́'ɨj Pablo hua'useíj , aj pu 'i rɨ́'ɨ tiraatá'a ɨ́ Dios , ajta jaítze'e ahuaújca'ane ɨ́ ru tzajta'a .
44028016	Tetɨ́'ɨj te'uun a'ará'a te'újna u Roma , a'ɨ́ɨ mú raatá'a tɨ Pablo ruseɨ́j námi'ihua . Seɨ́j pu'u racha'ɨɨca'a ɨ́ xantaaru'u .
44028017	Teuumé'eca huaíca xɨcaj tzajta'a , aj pu i Pablo hua'utajé ɨ́ mej tihuá'aijte'e ɨ́ mej Israél jetze ajtéme'ecan . Matɨ́'ɨj tiújseɨj , tɨ'ɨqui Pablo ayén tihua'utá'ixaa tɨjɨ́n : ― Ne'ihuaamua'a , canu hui ti'itɨ́j a'ij huá'uruu a'ɨ́mej jemi ɨ́ teɨte , canu neajta auté'ɨtze a'ɨ́jna jɨme'e ɨ́ taye'irá . Ayee nu éene'e , majtáhua'a mú naateevi'i me'újna Jerusalén , matɨ́'ɨj mi a'ɨ́ɨme hua'utátuii ɨ́ romanos .
44028018	Metína'íhua'uri'i , majta miyen tí'ijxe'eve'eca'a mej naatátuaani a'iné canu ti'itɨ́j a'ij huáruu tɨ ayén tiraavíjte'e mej me'ɨ́jna jɨ́n naajé'ica .
44028019	’ Canu ti'itɨ́j jɨ́n tihuá'axajtzi'iran ɨ́ mej Israél jetze ajtéme'ecan inee . Mɨ majta , matɨ́'ɨj huaújniuuste , aj nu ni raatáhuaviiri'i tɨ a'ɨ́ɨn raaxɨ́'epɨ'ɨntare'en a'ɨ́jna tɨ ayén ántehuaa tɨjɨ́n César .
44028020	A'ɨ́ɨ nu hui jɨ́n niyen tiraatáhuaviiri'i nej yé amuaatéeseij , neajta tejamuá'ixaate'en . A'ɨ́j nu jɨ́n amuájɨ'ɨcɨ'i cadeena jɨme'e a'iné nee nu niyen che'atá nena'a ti'ijchú'eve'e ɨ́ Dios matɨ́j a'ɨ́ɨme ɨ́ mej Israél jetze ajtéme'ecan .
44028021	Matɨ́'ɨj mi miyen tiraata'ixaa tɨjɨ́n : ― Capu ja'atɨ mú titaja'utá'iti'iri'i mú'eetzi jɨme'e a'ujna u Judea . Majta ɨ́ ta'ihuaamua'a , ɨ́ mej a'uun e'eráacɨ , capu ajta ja'atɨ ti'itɨ́j jɨ́n ti'imuaxájtzi'i , ni capu ajta ja'atɨ titaatá'ixaa mú'eetzi jɨme'e ti'itɨ́j pej a'ij huáruu mé já'ahua'a .
44028022	’ Ajta itejmi , ta'aráanajche tej hui ráanamua a'ij pej ti'ixa mú'ee , a'iné naíjmi'icɨ'e pu a'ij pua'a namuajre'e a'ɨ́jna jɨme'e ɨ́ tɨ jéjcua ɨ́ niuucari pej tíhua'ihuá'ixaa ɨ́ teɨte . ― Ayee mú tiraata'ixaa me'ɨ́jna ɨ́ Pablo .
44028023	Matɨ́'ɨj mi raaxɨ́'epɨ'ɨntare ja'anáj mej majtáhua'a tiújseɨre'esin mej mi majtáhua'a ráanamua me'ɨ́jna ɨ́ Pablo . Mu'iitɨ́ mú ajteáxɨɨreca'a ɨ́ teɨte a'u tɨ Pablo a'utéveeca'a . Tɨ́j na'a aré'apua'a te'utéjche ajta chúmua'anɨmua , raatapuá'ajtaca'a tɨ tihuaú'ixaa a'ɨ́jna jɨme'e tɨ Dios tí'aijta nainjapua íiyen chaanaca japua , ajta u ta japua . A'ɨjna ɨ́ Pablo huá'atese'eca'a tɨ hua'utémua'itɨn mej mi rá'antzaahuate'en ɨ́ Jesús . A'ɨ́jna ɨ́ yu'uxari jetze pu tihua'utá'ixaate'eca'a a'ɨ́ɨn tɨ ra'uyú'uxaca'a a'ɨ́jna ɨ́ Moisés teecan , ajta a'ɨ́ɨn mej ra'uyú'uxaca'a ɨ́ seica ɨ́ mej tí'ixaxa'ata'a ɨ́ Dios jetze me'ecan .
44028024	Seica mú rá'atzaahuate'eca'a a'ij tɨ Pablo tihuá'a'ixaate'eca'a . Majta seica , camu a'atzu rá'atzaahuate'eca'a .
44028025	Matɨ́'ɨj mi caí a'ij tiu'utá'a . A'ɨ́j mu jɨ́n a'ucɨ́jxɨ . Maúche'e mú seica ranamuáaraca'a a'ij tɨ Pablo tí'ixajtaca'a . Tɨ́'ɨj ra'antipuá'ajte , ayée pu tihua'utá'ixaa tɨjɨ́n : ― A'ɨ́ɨn ɨ́ xɨéjniu'ucare'ara'an ɨ́ Dios , tzáahuati'ira'a pu hui jɨ́n tihua'utá'ixaa á'amuavaujsimua'acɨ'ɨ tɨ́'ɨj a'ɨ́ɨn Isaías ayén tiu'utaxájtaca'a ɨ́ Dios jetze me'ecan tɨjɨ́n :
44028026	Aricu , huá'a tzajta'a a'ɨ́mej jemi ɨ́ teɨtestemua'ame'en . Patá'aj nu'u tihua'utá'ixaate'en yee mú'een xu ranamuaara xá'aju'un , aru caxu yaú'itɨée xá'aju'un . Ja'atɨ pu nu'u xaa tejámuaatá'ixaate'esin a'ɨ́jna jɨme'e ɨ́ niuucari , aru caxu ramua'aréeren a'ij tɨ huataújmua'a .
44028027	Ayee nu nu'u huá'aruuren a'iné mu'uri hua'uteáana ɨ́ huá'axɨejniu'uca jetze . Majta nácuxa'i pú'een . Yee mú cu xɨee mecaí tanamuaj . Camu nu'u majta atanéjne'e . Canu xaa hua'utá'asin mej mé uunéjne'ere . Canu neajta hua'utá'asin mej ráanamua a'ɨ́me mej mi yaú'itɨée muá'ara'ani ɨ́ ru tzajta'a , mej mi caí yé vé'eju'un ineetzi jemi nej ni tihua'utá'uuni'i . Ayee a'ɨ́jna ɨ́ Isaías ɨ́ Dios jetze me'ecan tí'ixaxa'ata'a .
44028028	’ Setá'aj hui siyen ráamua'aree mú'een , íjii tɨ yú auumé , tɨ Dios ari hua'utá'a ɨ́ mej seɨj chuéjra'a japua é'eme'ecan , mej mi miyen che'atá mena'a tira'ancuré'an ɨ́ tɨ jɨ́n Dios te'ataújratziiri'i tɨ nu'u huá'a japua huatáaniuni . A'ɨ́ɨ mú xaa ranamuajran , micu . ― Ayee pu tihua'utá'ixaa a'ɨ́jna ɨ́ Pablo .
44028029	Tɨ́'ɨj ayén tiu'utaxájtaca'a a'ɨ́jna ɨ́ Pablo , aj mú mi a'ucɨ́j ɨ́ mej Israél jetze ajtéme'ecan . Matɨ́'ɨj mi huiráacɨ á pua'acɨé . Aj mú mi ti'itiúrixáate'ajraa rujɨ́ɨmua'a .
44028030	Ajta a'ɨ́jna ɨ́ Pablo , a'úu pu á'atee hua'apua nine'ira'a a'ujna u chi'ita ɨ́ mej huataújneɨj tzajta'a . A'ɨ́ɨ pu hua'ancuré'evi'itɨjcɨcare'e naíjmi'ica ɨ́ mej yé'emuaarecare'e .
44028031	Jéihua pu tihuá'a'ixa'atehua'a a'ɨ́jna jɨme'e tɨ Dios nain jɨ́n antiújmua'aree íiyen chaanaca japua , ajta u ta japua . Ajta tihuá'amua'atehua'a a'ɨ́jna jɨme'e ɨ́ tavástara'a , ɨ́ Jesús tɨ Dios án yá'ujra ɨ́ ɨpuari japua . Capu tí'itziɨɨne'eca'a a'ɨ́jna ɨ́ Pablo . Ajta capu ja'atɨ niu'ucamɨ'ɨca'a .
45001001	A'ij nu jetze tejá'amuayu'use'e ne'ɨ́jna jɨme'e ɨ́ nej ravaɨre'e ɨ́ Cɨríistu'u tɨ i'i Jesús . A'ɨ́ɨ pu na'antíhuau ineetzi , i nej i'i Pablo nej ni ne'ɨ́jna jɨ́n te'ará'asten a'ij tɨ a'ɨ́ɨn tinaa'íjca . Ayee pu een jɨ́n na'avé'ehuau huá'a tzajta'a ɨ́ seica , nej ni tihua'utá'ixaate'en ne'íjna jɨme'e ɨ́ niuucari tɨ jɨ́n Dios huá'a japua huániuuni .
45001002	Jéjcua ɨmuá pu Dios ayén te'ataújratziiri'i tɨ ayén rɨ́'ɨ tihua'utá'an a'ɨ́mej ɨ́ mej tí'ixaxa'ata'a ɨ́ Dios jetze me'ecan . A'ɨ́j mú jɨ́n miyen ra'utéyu'uxaca'a me'ɨ́jna jetze ɨ́ yu'uxari tɨ yen téjmi jemi huateájturaa .
45001003	Ajta a'ɨ́ɨn ɨ́ niuucari , a'ɨ́j pu jɨ́me'en raxa a'ɨ́jna tɨ i'i yaujra'an pú'een , tɨ ajta airáane a'ɨ́jna jetze ɨ́ David teecan . Ayee pu teja'uré'ene a'iné a'ɨ́ɨ pu teáatacan huanú'ihuaca'a matɨ́j ɨ́ seica .
45001004	Mɨ́ ajta a'ɨ́ɨn ɨ́ Dios , a'ɨ́ɨ pu á'iyen ayén ra'antíhua'u tɨ nain jɨ́n antiújmua'areere a'ɨ́jna jɨme'e tɨ a'ɨ́jna jetze aráujca'anejca'a ɨ́ xɨéjniu'ucare'ara'an ɨ́ Dios a'ɨ́jna tɨ ayén raatamuá'a tɨjɨ́n niyauj pu yee pú'een . Dios pu ayén nain jɨ́n tira'íjca tɨ́'ɨj a'ɨ́ɨn a'itáraa huá'a tzajta'a ɨ́ mɨ'ɨchite . A'ii pu a'ɨ́ɨn pú'een a'ɨ́jna ɨ́ ja'atɨ tɨ ayén ántehuaa Jesús tɨ ajta i'i Cɨríistu'u . A'ɨ́ɨ pu tavástara'a pú'een .
45001005	Cɨríistu'u nu jetze ra'ancuré'a a'ɨ́jna tɨ jɨ́n ɨ́ Dios rɨ́'ɨ tinaatá'a nej ni niyen jetzen me'ecan á'ura'ani huá'a tzajta'a ɨ́ teɨte nej ni niyen hua'utá'inen mej mi ra'ará'astijre'en me'ɨ́jna ɨ́ tavástara'a me'ɨ́jna jɨme'e mej té'antzaahuate'en , naími'i ɨ́ teɨte ɨ́ mej yen chaanaca japua huachéjme .
45001006	Seajta mú'een , mú'een xu seajta huá'a jetze ajtéme'ecan a'ɨ́ɨme ɨ́ teɨte , ɨ́ tɨ Dios ajta amua'antíhua'u mú'ejmi sej si jetzen ajtéme'ecanta xá'ara'ani ɨ́ Jesús tɨ ajta i'i Cɨríistu'u .
45001007	A'íjna yu'uxari jetze nu niyen tejá'amuayu'use'e naíjmi'ica mɨ sej se'uun huachéjme se'újna u Roma , mú'een ɨ́ tɨ Dios já'amuaxe'eve'e , tɨ ajta amua'antíhua'u sej si jemin seíire'e xá'ara'ani . Ché'e ayén teja'uré'enen tɨ a'ɨ́ɨn ɨ́ Dios , ɨ́ tej rájya'upua , ajta ɨ́ tavástara'a , a'ɨ́jna ɨ́ Jesús tɨ ajta i'i Cɨríistu'u , miché'e me'ɨ́n rɨ́'ɨ tejamuaatá'an , majta amua'anpuá'ajte'en .
45001008	Amuacaícan jɨme'e , ayée nu naíjmi'i rɨ́'ɨ tiratá'aca ne'ɨ́jna ɨ́ Dios ɨ́ nej ravaɨre'e ne'ɨ́jna jɨme'e sej siyen tirá'astijre'e ɨ́ Dios . Jamuan ɨ́ Jesús tɨ ajta i'i Cɨríistu'u , ayée nu rɨ́'ɨ tiratá'aca , a'iné nain japua ɨ́ chaanaca mu'uri ramua'aree sej siyen té'atzaahuate'e .
45001009	Ajta a'ɨ́ɨn ɨ́ Dios , ɨ́ nej ravaɨre'e nain jɨ́n a'achú nej a'anca'anéecan jɨ́n niyen tihua'utá'ixaate'en ɨ́ niuucari tɨ jɨ́me'en raxa a'ɨ́jna tɨ yaujra'an pú'een ɨ́ Dios , a'ɨ́ɨ pu tirú'umua'aree nej ja'anáj tɨ na'a niyen amua'utámua'areeri'i netɨ́'ɨjtá rahuavíiraj ná'aye'i . Ayee nu tí'ijhuavii tɨ ayén neetá'acare'en ɨ́ Dios nej ne'uun á'amuamuaare ná'ara'ani tɨ pua'a ayén Dios tirá'aca'ane .
45001010	
45001011	Jéihua nu á'amuaseijramɨ'ɨ nej ni ca'aníjra'a amuaatá'an sej si se'ɨ́jna jetze araújca'anen ɨ́ xɨéjniu'ucare'ara'an ɨ́ Dios sej si jaítze'e te'utáviicua'i .
45001012	Jee xaa ne'u , ayée nu tí'ijxe'eve'e inee , tej ti tiyen che'atá tena'a ca'aníjra'a huatáta'an itejmi jemi , a'ɨ́jna jɨme'e tej taxɨ́'ej té'atzaahuate'e taxɨ́'evi'ira'a jɨme'e .
45001013	Ayee nu neajta tí'ijxe'eve'e , ne'ihuaamua'a , sej siyen ráamua'aree nej mu'iitɨ́ niyen raaxɨ́'epɨ'ɨntare nej ne'uun a'atanén mú'ejmi jemi . Tɨ́j na'a nej amuacaí niyen tiraaxɨ́'epɨ'ɨntare nej niyen huárɨni , tɨ́j na'a tɨ yú e'iré'ene , ti'itɨ́j pu naatá'ijmɨijri'i nej ni caí ne'uun á'ume'en . Ayee nu tí'ijxe'eve'eca'a nej niyen che'atá nena'a tiraamuá'itɨn mú'ejmi jɨme'e ɨ́ nej jɨ́n tiu'utátuiire'en ɨ́ Dios jemi a'ij nej neri tiraamuá'itɨ huá'a tzajta'a ɨ́ seica ɨ́ teɨte ɨ́ mej seɨj chuéjra'a japua huachéjme .
45001014	Ayee nu neri ne'ɨ́jna jɨ́n te'atánratziiri'i ɨ́ Dios jemi nej ni tihua'utá'ixaate'en a'ɨ́ɨme ɨ́ mej raayɨ́'ɨtɨ hua'aniuuca a'ɨ́ɨme ɨ́ mej Grecia é'eme'ecan , nej ni neajta tihua'utá'ixaate'en a'ɨ́ɨme ɨ́ mej seɨj chuéjra'a japua é'eme'ecan . Capu amɨ́n a'ij tɨ pua'a jeíhua mé té'umua'aree nusu tɨ pua'a mecaí ti'itɨ́j a'ij té'umua'aree , naúche'e nu niyen tihua'utá'ixaate'esin naíjmi'ica .
45001015	A'ɨ́j nu jɨ́n jeíhua a'anca'anéecan jɨ́n niyen raxɨ́'eve'e nej neajta tejámuaatá'ixaate'en ɨ́ niuucari jɨme'e tɨ jɨ́n Dios a'amua japua huániuuni , mú'een , mɨ sej Roma é'eche .
45001016	Capu netévi'iraste'e a'ɨ́jna ɨ́ niuucari , sino a'ɨ́j nu jɨ́n rɨ́'ɨ tiratá'aca ɨ́ Dios , a'iné ɨ́ niuucari jetze pu me'ecan ɨ́ muárɨ'eri'ire'ara'an ɨ́ Dios ɨ́ tɨ jɨ́n huá'a japua huániuuni naíjmi'ica ɨ́ mej ra'ará'astijre'esin , amuacaícan a'ɨ́ɨme ɨ́ mej Israél jetze ajtéme'ecan , majta á'iyen a'ɨ́ɨme ɨ́ mej seɨj chuéjra'a japua é'eme'ecan .
45001017	A'ɨ́jna ɨ́ niuucari jetze pu ajta seijre'e a'ij tɨ huarɨ́j ɨ́ Dios mej mi me'ɨ́n teɨte miyen rɨ'éene'ecán jɨ́n huateáturan ɨ́ jemin . Ayee mú xaa ne'u rɨ'éene'ecán jɨ́n huateáturaasin ɨ́ Dios jemi tɨ́j na'a rusén jɨme'e , me'ɨ́jna jɨme'e mej meri té'atzaahuate'e . A'ɨ́j pu jɨ́n ayén té'eyu'usi'i ɨ́ yu'uxari jetze tɨjɨ́n : “ A'ɨ́jna tɨ urarɨ́'ene'acan jɨ́n huateájturaa ɨ́ Dios jemi ɨ́ ru tzajta'a , a'ɨ́ɨ pu ruurican huateáturaasin a'ɨ́jna jɨme'e tɨ araújca'ane a'ɨ́jna jɨme'e tɨ té'atzaahuate'e . ”
45001018	Mɨ́ ajta , júte'e pu e'evé'eme'ecan a'ɨ́jna tɨ jéjre'e seijre'e tɨ rɨ́'ɨ huápɨ'ɨ niu'ucamɨ'ɨ ɨ́ Dios a'ɨ́jna jɨme'e a'ij mej rɨcɨ ɨ́ teɨte a'ɨ́jna tɨ a'ij pua'a 'een , a'ɨ́jna jɨme'e ɨ́ mej meri mé rúurɨe ɨ́ Dios , majta a'ij pua'a tihuá'ajcha'ɨɨ ɨ́ ruxɨ́'ej teɨte , majta miyen tihuá'ijmɨi mej caí ché'e ranajche ɨ́ Dios tzáahuati'ira'a jɨme'e . Ayee mú 'een jɨ́n huá'aruure mej mi a'ij pua'a tí'iteteɨ́testa muá'ara'ani .
45001019	Ajta tɨ́j na'a tɨ ayén í'irɨ'ɨri tɨ ja'atɨ́ ayén tirá'amitɨejte'e a'ij tɨ 'een ɨ́ Dios , matɨ́j mena'a pua'amé ɨ́ teɨte miyen tirú'umua'aree ɨ́ ru tzajta'a a'iné Dios pu ruseɨ́j ari hua'utaseíjrate .
45001020	Tɨ́j na'a tɨ Dios raatétaahuaca'a ɨ́ chaanaca tɨ yú e'iré'ene , temua'a pu naa ayén tihuá'amitɨejte'e á'aye'i a'ɨ́ɨme a'ɨ́jna ɨ́ tej caí rasise'i tajɨ́'ɨ jɨme'e . A'ɨ́ɨ pu xaa ayén tirá'amitɨejte'e á'aye'i a'ij tɨ 'een ɨ́ muárɨ'eri'ire'ara'an ɨ́ Dios , ajta tɨ ayén huateáturan tɨ́j na'a tɨ yú auca'itɨ́ a'ame , tɨ́j na'a rusén jɨme'e , a'iné ayée pu 'een ɨ́ Dios . Ayee pu tirá'amitɨejte'e á'aye'i a'ɨ́jna jɨme'e tɨ Dios ari raatétaahuaca'a . A'ɨ́j pu jɨ́n , capu rɨ'ɨrí tɨ ja'atɨ́ ayén jetzen seɨj té'ujpuaapua'are'en . A'ɨ́ɨme mú rujɨ́ɨmua'a miyen pú'een .
45001021	A'ɨ́ɨ mú ramua'atejca'a ɨ́ Dios . Majta raatéxɨeehuataca'a me'ɨ́jna jɨme'e mej caí ché'e ranajcheca'a me'ɨ́jna tɨ i'i Dios , camu majta rɨ́'ɨ tiraatá'acare'e . Mɨ́ majta a'ɨ́ɨme , a'ɨ́j mú jetze ucájrupi mej me'ɨ́jna jetze tiú'umua'ati ɨ́ mua'atzíira'a tɨ caí ti'itɨ́j vaɨre'eca'a . Capu ché'e huatárɨ'ɨristareca'a tɨ ayén tihua'utámitɨejte'en tzáahuati'ira'a jɨme'e .
45001022	Matɨ́'ɨj mauj miyen tí'ixajtaca'a tɨjɨ́n teen tu yee rɨ́'ɨ metíteumuámua'aree , capu ayén te'irájraa . Jaítze'e mú caí mé uumuámua'aree muá'araa .
45001023	Ayee pu tihuá'aruurejca'a asta mena'a caí raatapuá'ajtaca'a mej miyen rɨ́'ɨ tiraatá'an me'ɨ́jna ɨ́ Dios tɨ caí ja'anáj mɨ'ɨni . Ayee mu'u seɨj huateánajcheca'a tɨ ayén seijre'e tɨ́j tevi na'ari tɨ́j pina'a nusu tɨ́j ti'itɨ́j tɨ muáacuaca ajta'ɨ́ɨcajmee ca'ɨ́n ti'itɨ́j tɨ á'usinuuren .
45001024	A'ɨ́j pu jɨ́n Dios ayén mé hua'uhuá'axɨ mej mi miyen ra'ará'astijre'en naíjmi'i tɨ́j na'a tɨ a'ij pua'a 'een tɨ ayén tihuá'amitɨejte'e ɨ́ huá'a tzajta'a , ti'itɨ́j tɨ na'a tɨ a'ij pua'a 'een ɨ́ mej jɨ́n huaújtemua'ave'en . A'ɨ́ɨ mú majta miyen tí'ijrɨ'ɨrée muá'araa ɨ́ ru jetze tɨ́j na'a tɨ tiu'utévi'iraste'e .
45001025	Ayee pu a'ɨ́jna jɨ́n tihuá'uruu a'iné a'ɨ́ɨ mú ya'uhuá'axɨ me'ɨ́jna tɨ jɨ́me'en raxa ɨ́ Dios tzáahuati'ira'a jɨme'e mej mi ra'ará'astijre'en me'ɨ́jna tɨ hua'itzi na'a pú'een . A'ɨ́ɨ mú miyen hua'uténajcheca'a , majta hua'utévaɨ a'ɨ́mej tɨ Dios huá'utaahuaca'a . Camu ché'e mi ravaɨ́re'ecu muá'araa me'ɨ́jna ɨ́ Dios , ɨ́ tej tiyen rɨ́'ɨ tiratá'aca tɨ́j na'a rusén jɨme'e . Ché'e ayén teja'uré'enen .
45001026	A'ɨ́j pu jɨ́n Dios ayén hua'utá'a mej mi miyen ra'ará'astijre'en ti'itɨ́j tɨ a'ij pua'a éene'ecan jɨ́n huiránineica ɨ́ huá'a tzajta'a , tɨ́j na'a tɨ tiu'utévi'iraste'e . Ajta a'ɨ́ɨme ɨ́ mej 'uuca ɨ́ mej huá'a jetze ajtéme'ecantaca'a , a'ɨ́ɨ mú tiratépuaapua'ajtehua'a mej miyen tite'enteújnaxca teteca jamuan a'ij tɨ a'ɨ́ɨn Dios tihua'uteájtuaa . Ayee mu'u 'een jɨ́n huarɨ́j mej mi miyen seɨcɨé huárɨni tɨ caí a'ɨ́ɨn Dios ayén éeni'icɨ'e tihua'uteájtuaa .
45001027	Majta a'ɨ́ɨme ɨ́ teteca , ayée mú che'atá mena'a tiratépuaapua'ajtehua'a mej miyen tihua'anteánaxcan ɨ́ 'uuca a'ij tɨ tiraaxɨ́'epɨ'ɨntare ɨ́ Dios . Ayee mú éeni'icɨ'e huarɨ́j me'ɨ́jna jɨme'e mej ruxɨ́'ej teteca jamuan huaújxana'acɨra'aten a'ɨ́jna jɨme'e ɨ́ tɨ a'ij pua'a 'een tɨ huá'a tzajta'a huiiráninei . Ayee mú huarɨ́j me'ɨ́jna jɨme'e tɨ tiu'utévi'iraste'e ɨ́ ruxɨ́'ej teteca jamuan . A'ɨ́j pu jɨ́n pu'uri tihua'ucɨ́'ɨ a'ij tɨ tiraavíjte'e a'ɨ́jna jɨme'e ɨ́ mej jeíhua huápɨ'ɨ a'ij pua'a huarɨ́j .
45001028	Ajta , a'iné capu ayén tihuá'amitɨejte'eca'a tɨ ayén raavíjte'eca'a mej miyen ráamua'ati ɨ́ Dios , a'ɨ́ɨ pu ayén hua'utá'a mej miyen tiú'umua'ati a'ij mej tirájteu rujɨ́ɨmua'a a'ɨ́jna jɨme'e ɨ́ rumua'atzíira'a . Ayee mu'u huarɨ́j me'ɨ́jna jɨme'e tɨ caí ti'itɨ́j vaɨre'e , ajta mej mi miyen tí'ijrɨ'ɨrée tɨ́j na'a tɨ caí ayén tiraavíjte'e .
45001029	Nain pu huá'a jemi seijre'e tɨ a'ij pua'a 'een . A'ɨ́j mú jɨ́n huaújxana'acɨra'ataca'a , majta a'ij pua'a titetiújcha'ɨɨca'a . Jé'ecan mú tí'inecua'atzeca'a . Jee xaa ne'u a'ij mú pua'a tí'iteteɨtestaca'a . A'ɨ́j mú jetze ucájrupi : a'ɨ́ɨ mú ti'iteúra'ate'ecare'e ɨ́ ti'á'ara'an ɨ́ ruxɨ́'ej tevi . Majta tí'itecui'ica . Jéihua mú majta ruté'axɨ'ɨcaa . Majta rucuanamuajca'a rujɨ́ɨmua'a . Majta mú a'ij pua'a huá'aruurejca'a ɨ́ ru'ihuaamua'a . Jee xaa ne'u , ayée mú rɨcɨ . A'ij mú pua'a tiú'ujjepe'e .
45001030	Hua'itzi mú jɨ́n tihuá'a'ixaate'e ɨ́ ruxɨ́'ej teɨte , majta rájcha'ɨɨre'e ɨ́ Dios . Majta ruxɨ́'evi'ira'a jɨ́n hua'utéxɨeehuataca'a ɨ́ ruxɨ́'ej teɨte . Majta á'ujtzaahuate'e . Ayee mú ruseíjrataca'a mej nu'u huápɨ'ɨ ruxe'eve'e . A'ɨ́j mú majta jetzen ucájrupi a'ij mej ye'í huárɨni mej mi a'ij pua'a tihua'utzeɨ́jrajmua'an . Camu majta huá'astijre'e ɨ́ ruvaújsimua'a .
45001031	Camu a'atzu miyen tí'ijrɨ'ɨre tɨ xɨ́'epɨ'ɨn 'een seijre'e . Jéihua mú majta caí araúraste ɨ́ mej jɨ́n te'ataújratziiri'i . Camu majta huá'axe'eve'e ɨ́ ruteɨ́testemua'a . Camu a'atzu xaa ne'u hua'acu'uvée muá'aye'i ɨ́ ruxɨ́'ej teɨte .
45001032	Rumua'atzíira'a mú jɨ́n tirú'umua'aree a'ij tɨ Dios ari tiraaxɨ́'epɨ'ɨntare tɨ ayén tiraavíjte'e tɨ ayén tiráacɨ'ɨti tɨ huámɨ'ɨni a'ɨ́jna ɨ́ ja'atɨ tɨ ayén tí'ijrɨ'ɨre . Capu huá'a jetze ruxe'eve'e . Maúche'e mú miyen rɨcɨ . Majta ca'aníjra'a hua'atá'aca ɨ́ seica mej mi miyen che'atá mena'a tí'ijrɨ'ɨrée muá'ara'ani .
45002001	Pajta mú'ee , ja'atɨ́ pej pɨ́rɨcɨ , tɨ pua'a piyen seɨj jetze tí'ijpua'ajte'e ɨ́ a'axɨ́'ej tevi ti'itɨ́j jɨme'e . Capu rɨ'ɨrí pej piyen tiu'utaxáj yee capej a'ɨ́ɨn pu'éene'e ɨ́ pej jɨ́n piyen huarɨ́j ti'itɨ́j tɨ a'ij pua'a 'een . Mú'ee pej aseɨ́j á jetze tiá'apua'ajte'e pe'ɨ́jna jɨme'e pej piyen che'atá pena'a ti'itiá'acha'ɨɨ a'ij tɨ a'ɨ́ɨn ti'itiújcha'ɨɨ a'ɨ́jna ɨ́ pej jetzen ti'itɨ́j jɨ́n tí'ijpua'ajte'e .
45002002	Teajta iteen , ayée tu ramua'aree tɨ a'ɨ́ɨn Dios ayén tihua'uxɨ́jte'en tzáahuati'ira'a jɨme'e a'ɨ́mej ɨ́ mej miyen a'ij pua'a titetiújcha'ɨɨ .
45002003	¿ Ni qui ayén timuá'amitɨejte'e tɨ caí Dios puaíjtzi muaatá'asin , mú'ee mɨ pej piyen che'atá pena'a a'ij pua'a ti'itiá'acha'ɨɨ tɨ́j ajta a'ɨ́ɨn a'ij pua'a ti'itiújcha'ɨɨ ɨ́ pej jetzen tí'ijpua'ajte'e ti'itɨ́j jɨ́me'en ?
45002004	¿ Ní qui mú'ee pej raatéxɨeehuataca'a pe'ɨ́jna ɨ́ Dios tɨ jeíhua huápɨ'ɨ rɨ́'ɨ timuaatá'aca , tɨ ajta mua'acu'uvée á'aye'i ? Aúche'e pu té'eviicua'i mú'eetzi jɨme'e . ¿ Ni caí ti'itɨ́j mú'eetzi jetze tásiseiiri tɨ Dios ayén rɨ́'ɨ timuaatá'aca pej pi seɨcɨé tiú'umua'ati ɨ́ jemin ?
45002005	Mɨ́ pajta mú'ee , ¿ a'iné pej pi peri ra'iteáana ɨ́ á'axɨejniu'uca pej pi caí seɨcɨé tiú'umua'ati ɨ́ Dios jemi ? Ayee pej ramuá'itɨcɨ tɨ a'ɨ́ɨn Dios jeíhua huápɨ'ɨ puaíjtzi muaatá'asin a'ájna xɨcájra'a jetze tɨ jetzen ayén huataseíjre'en á jéjre'e ɨ́ Dios tɨ́'ij nain jɨ́n tité'axɨjte'en tzáahuati'ira'a jɨme'e .
45002006	A'ɨ́ɨ pu Dios nu'u ja'atɨ́ ayén tiu'utá'asin a'ij tɨ nu'u tiraavíjte'e seɨj ajta seɨj .
45002007	Majta seica , a'ɨ́ɨ mú ɨ́ mej miyen té'eviicua'i mej miyen rɨ́'ɨ titetiújcha'ɨɨ me'ɨ́jna jɨme'e mej miyen rahuauhuau tɨ Dios ayén rɨ́'ɨ tihua'utá'an , tɨ a'ɨ́ɨn ajta ve'ecán jɨ́n tíhua'uta'aíjte'en , tɨ ajta ayén tihua'utá'an mej mi ruurican huateáturan ɨ́ jemin tɨ́j na'a rusén jɨme'e , ayée pu xaa ne'u tihuá'acɨ'ɨti mej ruurican huateáturan ɨ́ Dios jemi tɨ́j na'a rusén jɨme'e .
45002008	Ajta a'ɨ́ɨme ɨ́ mej rujɨ́ɨmua'a mena'a rájteuve , majta caí á'ujca'ane mej miyen ra'ará'astijre'en a'ɨ́jna jɨme'e tɨ ayén ti'ayajna , sino a'ɨ́ɨ mu'u me'ɨ́jna jɨ́n ra'ará'astijre'e me'ɨ́jna tɨ huá'a tzajta'a huiiráninei tɨ a'ij pua'a 'een , ayée pu tihuá'acɨ'ɨti tɨ Dios ayén hua'ajteá'axɨ'ɨsin . A'ij pu pua'a tihua'utá'asin ɨ́ puaíjtzi a'ɨ́jna jɨme'e tɨ niu'ucamɨ'ɨ .
45002009	Matɨ́j mena'a pua'amé ɨ́ mej a'ij pua'a titetiújcha'ɨɨ , jé'ecan pu hua'utamuárɨ'eriste'esin . Dios pu huápɨ'ɨ puaíjtzi hua'utá'asin , amuacaí a'ɨ́mej ɨ́ mej Israél jetze ajtéme'ecan , ajta á'iyen a'ɨ́mej jemi ɨ́ mej seɨj chuéjra'a japua huachéjme .
45002010	Majta a'ɨ́ɨme , matɨ́j mena'a pua'amé ɨ́ mej rɨ́'ɨ titetiújcha'ɨɨ , Dios pu ayén rɨ́'ɨ tihua'utá'asin . A'ɨ́ɨ pu ajta ve'ecán jɨ́n tíhua'uta'aíjte'esin . Temua'a pu naa hua'anpuá'ajte'esin tɨ́j na'a rusén jɨme'e . Ayee pu xaa ne'u tihuá'acɨ'ɨti a'ɨ́mej ɨ́ mej Israél jetze ajtéme'ecan , majta a'ɨ́ɨme ɨ́ mej seɨj chuéjra'a japua é'eme'ecan .
45002011	Ayee pu té'eme a'iné naími'i mú ruxɨ́'ej 'een ɨ́ Dios jemi .
45002012	Matɨ́j mena'a pua'amé ɨ́ mej caí ja'anáj ra'ancuré'a ɨ́ niuucari ɨ́ mej jɨ́n tí'aijta , ayée mú majta á'apua'aren . Mɨ́ ajta Dios pu caí huá'axɨjte'esin a'ɨ́jna jɨme'e ɨ́ niuucari . Majta a'ɨ́ɨme ɨ́ mej ra'ancuré'a me'ɨ́jna ɨ́ niuucari , tɨ pua'a miyen ti'itɨ́j jɨ́n até'ɨtze'ara'an , matɨ́j mena'a pua'amé , a'ɨ́jna ɨ́ niuucari , a'ɨ́ɨ pu xaa ti'itɨ́j jɨ́n huá'a jetze te'ujpuá'ajte'esin .
45002013	Ayee pu'u , a'iné a'ɨ́ɨme ɨ́ mej urarɨ́'ene'acan jɨ́n huateáturaasin ɨ́ Dios jemi , camu miyen huateáturaasin me'ɨ́jna jɨme'e mej ranamua me'ɨ́jna ɨ́ niuucari ɨ́ mej jɨ́n tí'aijta . Camu xaa ne'u , sino ayée mú xaa urarɨ́'ene'acan jɨ́n huateáturaasin ɨ́ Dios jemi tɨ pua'a miyen ra'ará'astijre'en a'ij tɨ tirá'axa a'ɨ́jna ɨ́ niuucari .
45002014	Jee xaa ne'u , a'ɨ́ɨme ɨ́ mej seɨj chuéjra'a japua é'eme'ecan , ɨ́ mej caí ja'anáj ra'ancuré'a ɨ́ niuucari , tɨ pua'a miyen ra'ará'astijre'en a'ij tɨ ti'ixa me'ɨ́jna jɨme'e mej a'ij tirájteu ɨ́ ru tzajta'a , ayée pu a'ɨ́jna jɨ́n huataújmua'a mej ru tzajta'a a'ij tirájteu me'ɨ́jna ɨ́ niuucari ɨ́ mej jɨ́n tí'aijta .
45002015	A'ɨ́ɨ mú miyen tí'itaseijrate'e tɨ́j na'a a'ij tɨ a'ɨ́ɨn tí'ijxe'eve'e ɨ́ niuucari ɨ́ mej jɨ́n tí'aijta . A'ɨ́ɨ pu seijre'e ɨ́ huá'a tzajta'a . Tzáahuati'ira'a pu jɨ́n hua'atá'aca mej xaa tirú'umua'aree a'ij tɨ tí'ijxe'eve'e a'ɨ́jna ɨ́ niuucari . Ayee pu huá'a jetze tí'ipuaapua'ajte'e ɨ́ huá'amua'atziira'a , ajta a'ɨ́ɨ pu tihua'atá'uuni'iraca .
45002016	Ayee pu té'eme a'ij nej tejá'amuamua'ate . A'ájna xɨcájra'a jetze tɨ jetzen nain jɨ́n antiújmua'areere a'ame a'ɨ́jna ɨ́ Jesús tɨ ajta i'i Cɨríistu'u , Dios pu raatá'asin tɨ a'ɨ́ɨn Cɨríistu'u huá'axɨjte'en ɨ́ teteca tɨ́j na'a ɨ́ mej jɨ́n miyen tiú'uruu avíitzi jɨme'e .
45002017	Pajta mú'ee , tiché'e tiyen mú'eetzi jɨ́n tiu'utaxáj pej nu'u pe'ɨ́jna jetze ajtéme'ecan ɨ́ Israél , pajta rá'astijre'e pe'ɨ́jna ɨ́ niuucari ɨ́ mej jɨ́n tí'aijta , pajta piyen á'atzaahuate'e pe'ɨ́jna jɨme'e pej nu'u ranajche tzáahuati'ira'a jɨme'e ɨ́ Dios .
45002018	¿ Ni qui ayén ti'ayajna , nusu peri ramua'aree a'ij tɨ a'ɨ́ɨn tí'ijxe'eve'e ? ¿ Ni pajta peri piyen raxɨ́'epɨ'ɨntare'e ɨ́ tɨ í'ixɨ'epɨ'ɨn pe'ɨ́jna jɨme'e pej temua'a naa tihuá'amua'ate pe'ɨ́jna jetze ɨ́ niuucari ɨ́ mej jɨ́n tí'aijta ?
45002019	¿ Ni qui pajta piyen tí'imua'atze pej nu'u raayɨ́'ɨtɨ pej tihuá'umua'aten a'ɨ́mej ɨ́ mej caí ja'anáj ti'ihuaújmua'ate ? ¿ Na'ari pej nu'u raayɨ́'ɨtɨ pej tihua'utaseíjrate'en tzáahuati'ira'a jɨme'e a'ij tɨ 'een ɨ́ Dios ?
45002020	¿ Ni qui piyen raayɨ́'ɨtɨ pej rɨ́'ɨ tihuá'umua'aten a'ɨ́mej ɨ́ tɨ caí ayén tihuá'amitɨejte'e a'ij tɨ tiraavíjte'e , nusu piyen raayɨ́'ɨtɨ pej tihuá'umua'aten a'ɨ́mej ɨ́ mej caí xɨ huavaújse ? ¿ Ni qui ayén ti'ayajna pej piyen raayɨ́'ɨtɨ a'ɨ́jna jɨme'e ɨ́ niuucari ɨ́ mej jɨ́n tí'aijta , tɨ ajta ayén tzáahuati'ira'a jɨ́n té'eyu'usi'i ? ¿ Ni tzaa ayén tí'ivaɨre'e a'ɨ́jna ɨ́ niuucari pej pi nain jɨ́n rú'umua'areere ?
45002021	Tɨ́ pua'a ayén ti'ayajna mú'eetzi jemi , mɨ pej seica tiú'umua'aten , ¿ a'iné 'een jɨme'e pecaí piyen tiá'amua'ate aseɨ́j ? Mɨ́ pej piyen tihuá'amua'ate mej nu'u caí tiu'unáhua'an , ¿ ai qui piyen caí tí'inahua'aj mú'ee ?
45002022	Ayee pej pajta tihuá'ixaate'e mej nu'u caí ruxána'acɨra'ate . ¿ Ni qui mú'ee pecaí axana'acɨra'ate ? Mɨ́ tɨ caí mua'aráanajche mej huá'anajche ɨ́ mej caí dios pú'een , ¿ ni pecaí piyen tí'inahua'aj huá'a teyujta'a tzajta'a ?
45002023	Mú'ee pej ca'anéeri hua'atá'aca mej mi ratéxɨeehua ɨ́ Dios a'ɨ́jna jɨme'e pej caí ra'ará'astijre'e pe'ɨ́jna ɨ́ niuucari ɨ́ mej jɨ́n tí'aijta . Mɨ́ pajta mú'ee , mú'ee pej ahua'atzaahuate'e pe'ɨ́jna jɨme'e ɨ́ niuucari .
45002024	A'ɨ́j pu jɨ́n ayén té'eyu'usi'i , tɨjɨ́n : “ A'ij mú pua'a tiya'useíj ɨ́ Dios a'ɨ́ɨme ɨ́ mej seɨj chuéjra'a japua é'eme'ecan mú'ejmi jɨme'e . ”
45002025	Tɨ́ pua'a piyen rá'astijre'e pe'ɨ́jna ɨ́ niuucari ɨ́ mej jɨ́n tí'aijta , aj pu xaa ayén timuaatévaɨre'esin mej mi ráamua'aree ɨ́ teɨte pej pe'ɨ́jna jetze ajtéme'ecan a'ɨ́jna ɨ́ Israél . Mɨ́ ajta , tɨ pua'a piyen ti'itɨ́j jɨ́n auteáturan pe'ɨ́jna jetze ɨ́ niuucari , ayée mú muáruuren matɨ́j hua'arujca a'ɨ́mej ɨ́ mej seɨj chuéjra'a japua é'eme'ecan .
45002026	Ajta , ja'atɨ́ tɨ seɨj chuéjra'a japua é'eme'ecan , tɨ pua'a a'ɨ́ɨn ayén ra'ará'astijre'en ɨ́ niuucari ɨ́ mej jɨ́n tí'aijta , ¿ ni caí Dios ayén tiraatá'asin a'ɨ́jna ɨ́ ja'atɨ́ tɨ ayén éene'en huateáturan a'ɨ́mej jemi ɨ́ mej Israél jetze ajtéme'ecan tɨ́j ɨ́ ja'atɨ tɨ ra'antisíjcheca'a ɨ́ runavij ? Jee xaa ne'u , ayée mú rɨcɨ .
45002027	A'ɨ́jna ɨ́ ja'atɨ tɨ caí ra'antisíjcheca'a ɨ́ runavij tɨ ajta auj rá'astijre'e ɨ́ niuucari ɨ́ mej jɨ́n tí'aijta , a'ɨ́ɨ pu muá'axɨjte'en mú'eetzi a'ɨ́jna jɨme'e pej até'ɨtzea'ara pe'ɨ́jna jemi ɨ́ niuucari . Capu amɨ́n a'ij pej peri ra'ancuré'a pe'ɨ́jna ɨ́ niuucari , pajta ra'antisíjcheca'a ɨ́ á'anavij .
45002028	Tɨ́ pua'a ja'atɨ́ ayée na'a tí'ijrɨ'ɨre mé jéjre'e , capu ayén huataújmua'a tɨ a'ɨ́ɨn ɨ́ ja'atɨ tzáahuati'ira'a jɨ́n Israél jetze ajtéme'ecan . Capu xaa ne'u . Ajta a'ɨ́ɨn ɨ́ ja'atɨ tɨ ayén ra'antisíjcheca'a ɨ́ runavij , capu ayée na'a tí'ivaɨre'e tɨ ij ayén seíire'e á'ara'ani mé jéjre'e ɨ́ huá'ire'ara'an jetze .
45002029	Capu ayén ti'ayajna tɨ ja'atɨ́ tzáahuati'ira'a jɨ́n Israél jetze ajtéme'ecan a'ɨ́jna jɨme'e tɨ a'ɨ́ɨn te'ará'astijre mé jéjre'e seijre'e . A'ɨ́ɨ pu'u xaa ruxe'eve'e tɨ a'ɨ́ɨn nain jɨ́n araúrasten ɨ́ ru tzajta'a . Ajta , a'ɨ́jna ɨ́ ti'itɨ́ tɨ tí'ivaɨre'e tɨ ij ja'atɨ́ ayén urarɨ́'ene'acan jɨ́n huateáturan ɨ́ Dios jemi , capu a'ɨ́ɨ na'a ɨ́ mej miyen tí'ijrɨ'ɨre ɨ́ ruhuá'ira'a jɨme'e . Capu ajta a'ɨ́ɨ na'a pɨ́rɨcɨ ɨ́ tɨ té'eyu'usi'i ɨ́ yu'uxari jetze , sino a'ii pu a'ɨ́ɨn pɨ́rɨcɨ tɨ a'ɨ́ɨn xɨéjniu'ucare'ara'an ɨ́ Dios ayén rɨ́'ɨ ráaruuren ɨ́ ja'atɨ ɨ́ tzajta'an . Ajta a'ɨ́jna ɨ́ mej jɨ́n rɨ́'ɨ tiraatá'asin a'ɨ́jna ɨ́ ja'atɨ , capu huá'a jemi a'iránineica ɨ́ teɨte sino Dios pu jemi airánineica .
45003001	¿ Ti'itájni jɨ́n a'ij rá'amua'araj a'ɨ́jna ɨ́ ja'atɨ tɨ Israél jetze ajtéme'ecan ? ¿ Ni qui ti'itɨ́j a'ij tiraatéva'ɨri tɨ a'ɨ́ɨn ra'antisíjcheca'a ɨ́ runavij ?
45003002	Ayej xaa ne'u . Jéihua pu tira'ancuré'asin , ajta mu'iicáca pu jɨ́n raatéva'ɨri , a'ɨ́jna jɨme'e tɨ Dios amuacaí raateájtuaa ɨ́ runiuuca a'ɨ́mej jemi ɨ́ mej Israél jetze ajtéme'ecan .
45003003	Mɨ́ majta seica , camu miyen tira'ará'astijre . ¿ A'iné huataújmua'a a'ɨ́jna ɨ́ mej caí miyen tira'ará'astijre ? ¿ Ni qui miyen ra'uré'uuna me'ɨ́jna tɨ jɨ́n Dios te'ataújratziiri'i ?
45003004	Camu a'atzu xaa ne'u . Ché'e ayén éene'en ɨ́ Dios jemi tɨ a'ɨ́ɨn Dios ruseɨ́j ayén tzáahuati'ira'a jɨ́n huateáturan tɨ́j na'a rusén jɨme'e . Mɨ́ majta ɨ́ teteca , ché'e ayén éene'en mej tí'ihua'itaca . Ché'e ayén éene'en a'iné ayée pu té'eyu'usi'i tɨjɨ́n : Mej mi ráamua'aree tɨ ayén ti'ayajna a'ij pej peri tiu'utaxájtaca'a , pej pi tiu'utémua'itɨn pe'ɨ́jna jɨme'e matɨ́'ɨj me'ɨ́n muá'axɨjte'en .
45003005	Tɨ́ pua'a ayén seijre'e tɨ Dios ayén urarɨ́'ene'acan jɨ́n huateájturaa a'ɨ́jna jɨme'e tej caí rá'astijre'e iteen , ¿ a'iné huataújmua'a amɨ́jna ? ¿ Ni qui tiyen tiu'utaxáj a'ij mej tí'ixaxa'a a'ɨ́ɨme ɨ́ mej caí ramua'ate ɨ́ Dios ? Ayee mú tɨjɨ́n : “ Capu nu'u xɨ́'epɨ'ɨn rɨcɨ ɨ́ Dios a'ɨ́jna jɨme'e tɨ a'ɨ́ɨn huataniú'ucan itejmi jemi . ”
45003006	Ayee nu tejá'amua'ixaate'e , tɨ pua'a ayén ti'ayajna a'ij mej tí'ixaxa'a a'ɨ́ɨme , ¿ a'iné auj tí'irɨ'ɨri tɨ a'ɨ́ɨn Dios huá'axɨjte'en naíjmi'ica ɨ́ mej yen huachéjme ɨ́ chaanaca japua ? Capu xaa ne'u a'ij tí'irɨ'ɨri .
45003007	Rɨ'ɨrí tɨ ja'atɨ́ ayén tiu'utaxáj yee : “ ¿ A'iné 'een jɨme'e Dios ayén auj ná'axɨjte'en a'ɨ́jna jɨme'e ɨ́ nej nu'u auteájturaa ɨ́ jemin ? Capu ayén tiraavíjte'e a'iné Dios pu jaítze'e tzáahuati'ira'a jɨ́n huateáturaasin a'ɨ́jna jɨme'e nej nu'u tí'ihua'itaca . Ajta jaítze'e mú miyen rɨ́'ɨ tiratá'aca ɨ́ Dios me'ɨ́jna jɨme'e . ”
45003008	Tɨ́ pua'a ayén ti'ayájnache'e a'ij tɨ ti'ixa a'ɨ́jna ɨ́ ja'atɨ , ayée pu ajta rɨ'ɨríistaca'a tej tiyen tiu'utaxájtache'e tɨjɨ́n : “ Tiché'e nu'u tiyen a'ij pua'a tirájcha'ɨɨ tɨ ij ayén huateáturan ɨ́ tɨ í'ixɨ'epɨ'ɨn . ” Jee xaa ne'u , ayée mú seica ta jetze tí'ijpua'ajte'e tej nu'u tiyen tí'ixaxa'a . Mu'uri xaa ne'u miyen ra'antimuá'itɨ tɨ Dios ayén a'ɨ́jna jɨ́n huá'axɨjte'en . Naími'i tu auteájturaa ɨ́ jemin .
45003009	¿ A'iné na'aqui ? ¿ Ni qui ayén huataújmua'a tɨ jaítze'e naa tí'itavaɨre'e itejmi i tej Israél jetze ajtéme'ecan caí a'ɨ́mej ? Capu xaa ne'u a'atzu , a'iné tu'uri tiyen raataxájtaca'a tɨ a'ɨ́ɨn ɨ́ tɨ a'ij pua'a 'een , a'ɨ́ɨ pu ta'antimuá'itɨ tej ti a'uté'ɨtzee ɨ́ Dios jemi naíjmi'ica iteen i tej Israél jetze ajtéme'ecan , majta a'ɨ́ɨme ɨ́ mej seɨj chuéjra'a japua é'eme'ecan .
45003010	Ayee pu xaa ne'u ti'ayajna a'iné ayée pu té'eyu'usi'i tɨjɨ́n : Capu nu'u mé'e ja'atɨ́ tɨ ayén urarɨ́'ene'acan jɨ́n seijre'e . Capu ja'atɨ́ .
45003011	Capu nu'u mé'e ja'atɨ́ tɨ yaú'itɨe a'ij tɨ 'een ɨ́ Dios jemi . Capu nu'u mé'e ja'atɨ́ tɨ ayén rahuauhuau tɨ ij raateánajche .
45003012	Naíimi'i mú meri mé rúurɨe méjca'i . Camu ché'e ti'itɨ́j jɨ́n tí'ivaɨre'e ɨ́ jemin . Capu mé'e ja'atɨ́ tɨ ayén rɨ́'ɨ ti'itiújcha'ɨɨ . Capu ja'atɨ́ xaa ne'u .
45003013	A'ij pu pua'a namuajre'e a'ij mej tí'ixaxa'a . Runeanu mú jɨ́n tí'ihua'itaca mej mi huá'ucuanamuan ɨ́ ruxɨ́'ej teɨte . Ayee pu che'atá na'a tí'ivaɨre'e ɨ́ niuucari ɨ́ mej jɨ́n tí'ixaxa'a tɨ́j ajta ɨ́ huá'ave'eri tɨ je'ihuajé'ica , a'ɨ́jna tɨ cu'ucu'u jetze 'aíjninei .
45003014	Jéihua mú a'ij pua'a tiú'ujjepe'e , majta huápɨ'ɨ jeíhua huá'ajaaxɨejte'e ɨ́ ruxɨ́'ej teɨte .
45003015	Ca'anacan mú a'uruáachejye'i mej mi seɨj huajé'ica mé já'ahua'a .
45003016	A'u tɨ na'a mej é'ecɨɨnej , a'ɨ́ɨ mú a'ujca'anéecan jɨ́n raaté'uuna tɨ́j na'a tɨ a'uun tejé'eseijre'e . Jéihua mú puaíjtzi hua'atá'aca ɨ́ ruxɨ́'ej teɨte .
45003017	Capu ayén tihuá'amitɨejte'e a'ij tɨ 'een tɨ́'ɨj Dios hua'utéjpua'ajte'en ɨ́ teɨte mej mi ru'ihuaamua'atan temua'a naa .
45003018	Camu majta rá'atese'e ɨ́ Dios . Camu majta ratá'aca tɨ huá'a jemi seijre'e .
45003019	Teajta iteen , tu'uri tiyen ramua'aree a'ij tɨ ti'ixa ɨ́ niuucari ɨ́ mej jɨ́n tí'aijta . Ayee pu tihuá'ixaate'e a'ɨ́mej ɨ́ mej jetzen ruxe'eve'e mej miyen ra'ará'astijre'en me'ɨ́jna ɨ́ niuucari . Ajta ayén huatétuiihuaca'a mej mi huateáturan mej caí ché'e ti'itɨ́j xajta naíjmi'i ɨ́ teɨte me'ɨ́jna jɨme'e tɨ caí ché'e mé'e ti'itɨ́j ɨ́ mej ru jetze rujpuá'ajte'en . Ayee pu'u te'irájraa tɨ ij ayén ámitɨeere'e tɨ Dios huá'axɨjte'en naíjmi'ica ɨ́ mej yen huachéjme ɨ́ chaanaca japua a'ɨ́jna jɨme'e mej auteájturaa ɨ́ jemin .
45003020	A'ɨ́j pu jɨ́n , capu ja'atɨ́ ayén rɨ'éene'ecán jɨ́n huateáturaasin ɨ́ Dios jemi a'ɨ́jna jɨme'e tɨ a'ɨ́ɨn ja'atɨ́ ayén rá'astijre'e a'ɨ́jna ɨ́ niuucari ɨ́ mej jɨ́n tí'aijta . Mɨ́ teajta iteen , ayée tu 'een jɨ́n ramua'aree ti'itɨ́j tɨ pɨ́rɨcɨ tɨ a'ij pua'a 'een te'ɨ́jna jɨme'e tɨ caí rɨ'ɨrí tej nain jɨ́n ra'ará'astijre'en te'ɨ́jna ɨ́ niuucari .
45003021	Ajta íjii , pu'uri ayén titaataseíjrate a'ij tɨ tí'irɨ'ɨri tej tiyen rɨ'éene'ecán jɨ́n huateáturan ɨ́ Dios jemi . Tu'uri ramua'aree tɨ caí ayén che'atá na'a tí'ivaɨre'e a'ɨ́jna ɨ́ niuucari ɨ́ mej jɨ́n tí'aijta . Jee xaa ne'u , ayée pu che'atá na'a tí'ita'ixaate'e a'ɨ́jna ɨ́ niuucari , majta a'ɨ́ɨme ɨ́ mej mejmí'i tí'ixaxa'ata'a ɨ́ Dios jetze me'ecan .
45003022	Ayee pu che'atá na'a tihuá'acɨ'ɨti naíjmi'ica mej mi miyen rɨ'éene'ecán jɨ́n huateáturan ɨ́ Dios jemi me'ɨ́jna jɨme'e mej miyen ra'ará'asten me'ɨ́jna ɨ́ Jesús tɨ ajta i'i Cɨríistu'u . Ayee pu che'atá na'a tihuá'acɨ'ɨti a'ɨ́mej ɨ́ mej Israél jetze ajtéme'ecan , majta a'ɨ́mej ɨ́ mej seɨj chuéjra'a japua é'eme'ecan , a'iné naími'i mú ruxɨ́'ej 'een ɨ́ Dios jemi . Naími'i mú majta auteájturaa ɨ́ jemin . Ajta capu ja'atɨ́ ayén raayɨ́'ɨtɨ tɨ́'ij ayén nain jɨ́n rɨ́'ɨ tiraatá'an ɨ́ Dios .
45003023	
45003024	Ajta pu Dios ruxɨ́'evi'ira'a jɨ́n ayén tíhua'uxɨ́'epɨ'ɨntari'iri'i mej mi rɨ'éene'ecán jɨ́n huateáturan ɨ́ jemin a'ɨ́jna jɨme'e tɨ a'ɨ́ɨ pu ayén rɨ́'ɨ tihua'utá'a . Ayee pu 'een jɨ́n huá'a japua huaniú a'ɨ́jna jɨme'e a'ij tɨ huarɨ́j ɨ́ Cɨríistu'u tɨ ajta i'i Jesús .
45003025	Dios pu ayén raateájtuaa ɨ́ Jesús huá'a tzajta'a a'ɨ́ɨme ɨ́ mej yen japuan huachéjme íiyen chaanaca japua tɨ ij a'ɨ́ɨn ayén huataúra'an tɨ́j muaɨ'ɨvéjri ɨ́ tɨ jɨ́n tiu'utanájchita a'ɨ́jna jɨme'e ɨ́ mej té'echa'ɨɨca'a ɨ́ Dios jemi . Ajta tɨ ij a'ɨ́ɨn hua'utéjpua'ajte'en ɨ́ Dios jemi a'ɨ́jna jɨme'e mej rá'atzaahuate'e . Dios pu ayén huarɨ́j tɨ ij ayén tihua'utaseíjrate'en tɨ caí a'ɨ́ɨn a'ij pua'a huarɨ́j tɨ́'ɨj a'ɨ́ɨn amuacaí tihua'utá'uuni'iri'i ɨ́ mej jɨ́n auteájturaa ɨ́ jemin . Capu a'ájná'ɨmua puaíjtzi hua'atá'acare'e .
45003026	A'ɨ́ɨ pu ajta ayén huarɨ́j mej mi me'ɨ́n ɨ́ mej huáteɨte íjii miyen raaseíj tɨ a'ɨ́ɨn xɨ́'epɨ'ɨn huarɨ́j a'ɨ́jna jɨme'e tɨ ruseɨ́j urarɨ́'en . Ayee pu ajta huarɨ́j mej mi ráamua'aree tɨ ajta xɨ́'epɨ'ɨn rɨcɨ a'ɨ́jna jɨme'e tɨ ayén tihuá'axɨ'epɨ'ɨntari'i mej mi miyen rɨ'éene'ecán jɨ́n huateáturan ɨ́ jemin , naíjmi'ica , a'achú mej pua'amé rá'astijre'e .
45003027	Tɨ́ pua'a ayén ti'ayajna , ¿ ti'itájni jɨ́n tá'atatzaahuate'e ? Catu ti'itɨ́j jɨme'e , a'iné capu ché'e ayén tiraavíjte'e . ¿ Ti'itájni pɨ́rɨcɨ ɨ́ niuucari tɨ taatá'ijmɨijra ? ¿ Ni qui a'ɨ́jna jɨme'e tej ra'ará'astijre'en te'ɨ́jna ɨ́ niuucari ɨ́ mej jɨ́n tí'aijta ? Capu xaa ne'u a'ɨ́ɨn pú'een , sino a'ɨ́jna ɨ́ niuucari ɨ́ tej jɨ́n té'atzaahuate'e .
45003028	Ayee pu xaa ti'ayajna , a'iné ayée pu titá'amitɨejte'e tɨ ja'atɨ́ ayén rɨ'éene'ecán jɨ́n huateáturaasin ɨ́ Dios jemi a'ɨ́jna jɨme'e tɨ a'ɨ́ɨn ja'atɨ́ té'atzaahuate'e . Ajta capu ti'itɨ́j jɨ́n raatéva'ɨri tɨ ayén ra'ará'astijre'en a'ɨ́jna ɨ́ niuucari ɨ́ mej jɨ́n tí'aijta .
45003029	Ajta a'ɨ́ɨn ɨ́ Dios , ¿ ni qui ayée na'a pú'een huá'a Dios , ɨ́ mej Israél jetze ajtéme'ecan nusu ajta huá'a Dios pú'een a'ɨ́ɨme ɨ́ mej seɨj chuéjra'a japua é'eme'ecan ? Jee xaa ne'u , a'ɨ́ɨ pu ajta huá'a Dios pú'een a'iné seɨ́j pu'u a'ɨ́ɨn pú'een ɨ́ Dios . A'ɨ́ɨ pu huá'axɨjte'en a'ɨ́ɨme ɨ́ mej Israél jetze ajtéme'ecan mej mi rɨ'éene'ecán jɨ́n huateáturan ɨ́ jemin me'ɨ́jna jɨme'e ɨ́ mej té'atzaahuate'e . A'ɨ́ɨ pu ajta ayén che'atá na'a huá'axɨjte'en a'ɨ́ɨme ɨ́ mej seɨj chuéjra'a japua é'eme'ecan mej mi miyen che'atá mena'a rɨ'éene'ecán jɨ́n huateáturan ɨ́ jemin a'iné ayée mú che'atá mena'a té'atzaahuate'e .
45003030	
45003031	¿ Ni qui tiyen te'ɨ́jna jɨ́n ra'uré'uuna te'ɨ́jna ɨ́ niuucari ɨ́ mej jɨ́n tí'aijta te'ɨ́jna jɨme'e tej tiyen té'atzaahuate'e ? Catu xaa ne'u . Mɨ́ teajta iteen , teen tu te'ɨ́jna jɨ́n raanaíjmire'en .
45004001	¿ A'iné tena'a tiu'utaxájta te'ɨ́jna jɨme'e ɨ́ tayaaxújcɨ'ɨ , a'ɨ́jna ɨ́ Abraham teecan , ɨ́ tej jetzen airáane ? ¿ A'iné tíraarɨ́'ɨre a'ɨ́jna jemi ɨ́ Dios ?
45004002	Ayej xaa ne'u ti'ayajna , tɨ pua'a a'ɨ́ɨn Abraham ayén rɨ'éene'ecán jɨ́n huateáturanche'e ɨ́ Dios jemi , a'ɨ́jna jɨme'e tɨ ayén ti'itɨ́j jɨ́n te'ará'aste , aj pu xaa rɨ'ɨríista á'ame'enche'e tɨ a'ɨ́ɨn ruseɨ́j ahuaújtzaahuate'en . Mɨ́ ajta caí , capu a'atzu rɨ'ɨríistaca'a tɨ ayén huárɨni ɨ́ Dios jemi .
45004003	Mɨ́ ajta , ayée pu té'axa ɨ́ yu'uxari jetze tɨjɨ́n : “ Abraham pu rá'antzaahua a'ɨ́jna ɨ́ Dios . A'ɨ́j pu jɨ́n , ayée pu Dios tiraaxɨ́'epɨ'ɨntari'iri'i tɨ a'ɨ́ɨn ayén urarɨ́'ene'acan jɨ́n huateájturaa ɨ́ jemin . ” Ayee pu té'eyu'usi'i .
45004004	Niché'e seɨj huataxáj ɨ́ niuucari . Tɨ́ pua'a ja'atɨ́ ti'itɨ́j jɨ́n tí'imuarɨ'e , ayée pu ruxe'eve'e mej tiraanájchite'en me'ɨ́jna jɨme'e tɨ a'ɨ́ɨn tiu'umuárɨej . Camu ti'itɨ́j raatapuaíjve'esin ruxɨ́'evi'ira'a jɨme'e , sino ayée mú tí'ijnajchite'en a'ij tɨ tiraavíjte'e .
45004005	Ayee pu che'atá na'a 'een ɨ́ Dios jemi . Capu a'atzu a'ij tí'irɨ'ɨri tɨ ja'atɨ́ ayén raamuá'itɨn tɨ ayén urarɨ́'ene'acan jɨ́n huateáturan ɨ́ Dios jemi a'ɨ́jna jɨme'e tɨ ayée na'a tiu'umuárɨej ti'itɨ́j jɨme'e . Mɨ́ ajta a'ɨ́ɨn , tɨ pua'a ayén rá'antzaahuate'en a'ɨ́jna tɨ tihuá'axɨ'epɨ'ɨntari'ire a'ɨ́mej ɨ́ mej a'ij pua'a titetiújcha'ɨɨ mej mi miyen rɨ'éene'ecán jɨ́n huateáturan ɨ́ jemin , tɨ pua'a rá'antzaahuate'en na'a a'ɨ́jna ɨ́ ja'atɨ , Dios pu a'ɨ́jna jɨ́n tí'ijxɨ'epɨ'ɨntari'iran tɨ ij a'ɨ́ɨn rɨ'éene'ecán jɨ́n huateáturan ɨ́ jemin .
45004006	Ajta , ayée pu che'atá na'a ra'utéyu'uxaca'a a'ɨ́jna ɨ́ David teecan tɨ ayén té'axa tɨ nu'u Dios ayén rɨ́'ɨ tiratá'aca a'ɨ́jna ɨ́ ja'atɨ tɨ Dios ayén tiji'ijxɨ́'epɨ'ɨntari'ire tɨ ij ayén a'ɨ́ɨn rɨ'éene'ecán jɨ́n huateáturan ɨ́ jemin . Capu ajta nu'u jetzen ruxe'eve'e tɨ a'ɨ́ɨn ja'atɨ́ caí tiu'umuárɨej ti'itɨ́j jɨme'e tɨ xɨ́'epɨ'ɨn 'een .
45004007	Ayen tɨjɨ́n : Rɨ́'ɨ pu tihua'utá'a a'ɨ́mej ɨ́ tɨ Dios tihua'utá'uuni'iri'i ɨ́ mej jɨ́n auteájturaa ɨ́ jemin . Miché'e me'ɨ́jna jɨ́n huaújtemua'ave'en , a'iné capu ché'e puaíjtzi hua'utá'asin .
45004008	Rɨ́'ɨ pu tiratá'aca a'ɨ́jna ɨ́ ja'atɨ tɨ Dios caí ayén jetzen ti'itɨ́j jɨ́n te'ujpuá'ajte'en tɨ a'ɨ́ɨn ti'itɨ́j jɨ́n auteájturaa ɨ́ jemin .
45004009	Ajta a'ɨ́jna ɨ́ tɨ jɨ́n Dios rɨ́'ɨ tihua'atá'aca , ¿ ni qui a'ɨ́mej na'a cɨ'ɨti ɨ́ mej meri ra'antisíjcheca'a ɨ́ runavij na'ari ajta ayén tihuá'acɨ'ɨti ɨ́ seica ɨ́ mej caí miyen ra'antisíjcheca'a ɨ́ runavij ? Ayee nu neri tejámuaatá'ixaa ne'ɨ́jna jɨme'e ɨ́ Abraham teecan , tɨ Dios ayén tiraaxɨ́'epɨ'ɨntari'iri'i tɨ a'ɨ́ɨn rɨ'éene'ecán jɨ́n huateájturaa ɨ́ jemin , a'ɨ́jna jɨme'e tɨ a'ɨ́ɨn Abraham ayén rá'antzaahua .
45004010	¿ A'anajni ayén tiraaxɨ́'epɨ'ɨntari'iri'i ɨ́ Dios ? ¿ Ni qui ayén ráaruu tɨ́'ɨj Abraham caí xɨ ra'antisíjcheca'a ɨ́ runavij ? ¿ Na'ari ayén tiraaxɨ́'epɨ'ɨntari'iri'i tɨ́'ɨj a'ɨ́ɨn ayén ari ra'antisíjcheca'a ? Jee xaa ne'u , ayée pu ti'ayajna , capu Dios ayén tiraaxɨ́'epɨ'ɨntari'iri'i tɨ́'ɨj ari ra'antisíjcheca'a ɨ́ runavij sino tɨ́'ɨj caí xɨ ra'antisí'iche .
45004011	Aj pu'i ayén raateájtuaa a'ɨ́jna ɨ́ ye'irá mej mi miyen ra'antisíjche ɨ́ runavij . Ajta ayén huataujmuajcaa a'ɨ́jna ɨ́ ye'irá tɨ a'ɨ́ɨn Abraham teecan ayén rɨ'éene'ecán jɨ́n huateájturaa ɨ́ Dios jemi , a'ɨ́jna jɨme'e tɨ́'ɨj caí xɨ ra'antisí'iche ɨ́ runavij , a'ɨ́ɨ pu rá'antzaahuate ɨ́ Dios . A'ɨ́j pu jɨ́n , a'ii pu a'ɨ́ɨn pú'een ɨ́ huá'ahuaacɨxa'a naíjmi'i a'ɨ́ɨme ɨ́ mej caí ra'antisí'iche ɨ́ runavij , ɨ́ mej majta té'atzaahuate'e . A'ɨ́j pu jɨ́n Dios ayén che'atá na'a tihuá'axɨ'epɨ'ɨntari'ire mej mi miyen che'atá mena'a rɨ'éene'ecán jɨ́n huateáturan ɨ́ Dios jemi tɨ́j a'ɨ́jna ɨ́ huá'ayaaxujcɨ'ɨ .
45004012	Ajta a'ɨ́jna ɨ́ Abraham teecan , a'ɨ́ɨ pu ajta huá'ahuaacɨxa'a pú'een ɨ́ mej ra'antisí'iche ɨ́ runavij . Majta a'ɨ́ɨme , camu miyen mena'a ra'antisí'iche ɨ́ runavij , sino a'ɨ́ɨ mú majta miyen éene'e rɨ́'ɨ titetiújcha'ɨɨ tɨ́j ajta a'ɨ́jna ɨ́ Abraham teecan rɨ́'ɨ ti'itiújcha'ɨɨca'a , a'ɨ́jna tɨ tahuáacɨxa'a pú'een , tɨ ajta té'atzaahuate'eca'a tɨ́'ɨj caí xɨ ra'antisí'iche ɨ́ runavij .
45004013	Ajta pu Dios ayén te'ataújratziiri'i a'ɨ́jna jemi ɨ́ Abraham , ajta a'ɨ́mej jemi ɨ́ mej jetzen airáane tɨ nu'u ayén tiráacɨ'ɨti nain tɨ seijre'e íiyen chaanaca japua . Capu Dios ayén te'ataújratziiri'i , a'ɨ́jna jɨme'e tɨ a'ɨ́ɨn Abraham ayén rá'astijre'eca'a a'ɨ́jna ɨ́ niuucari ɨ́ mej jɨ́n tí'aijta . Capu xaa ne'u , sino ayée pu 'een jɨ́n Dios te'ataújratziiri'i a'ɨ́jna jɨme'e tɨ a'ɨ́ɨn Abraham teecan ayén rɨ'éene'ecán jɨ́n huateáturan ɨ́ Dios jemi a'ɨ́jna jɨme'e tɨ té'atzaahuate'eca'a .
45004014	Ayee pu'u na'a , a'iné tɨ pua'a ayén tihuá'ucɨ'ɨti a'ɨ́mej ɨ́ mej rá'astijre'e me'ɨ́jna ɨ́ niuucari ɨ́ mej jɨ́n tí'aijta , capu ché'e ayén ruxe'eve'e tɨ ja'atɨ́ ayén té'antzaahuate'en , ajta capu ché'e ti'itɨ́j vaɨre'e ɨ́ tɨ jɨ́n Dios te'ataújratziiri'i . Puaíjtzi pu hua'atá'aca a'ɨ́jna jɨme'e tɨ caí rɨ'ɨrí tɨ ja'atɨ́ nain jɨ́n ra'ará'astijre'en a'ɨ́jna ɨ́ niuucari . Mɨ́ ajta , camu ti'itɨ́j jɨ́n auteáturan tɨ pua'a caí seijre'e a'ɨ́jna ɨ́ niuucari ɨ́ mej jɨ́n tí'aijta .
45004015	
45004016	A'ɨ́j pu jɨ́n , a'ɨ́jna tɨ jɨ́n Dios te'ataújratziiri'i ayén tihuá'acɨ'ɨti a'ɨ́jna jɨme'e mej miyen té'atzaahuate'e tɨ ij ayén éene'e á'ara'ani tɨ Dios ruxɨ́'evi'ira'a jɨ́n rɨ́'ɨ tihua'utá'an , ajta tɨ ayén tzáahuati'ira'a jɨ́n tihuá'acɨ'ɨti naíjmi'ica a'ɨ́mej ɨ́ mej me'ɨ́jna jetze airáane ɨ́ Abraham teecan . Naíjmi'ica pu tí'icɨ'ɨti amuacaícan a'ɨ́ɨme ɨ́ mej ra'antisíjcheca'a ɨ́ runavij , ajta a'ɨ́ɨme ɨ́ mej miyen che'atá mena'a té'atzaahuate'e tɨ́j a'ɨ́jna ɨ́ Abraham teecan . A'ɨ́ɨ pu a'ɨ́ɨn pú'een ɨ́ tahuáacɨxa'a , naíjmi'ica a'achú tej pua'amé .
45004017	Ayee pu té'eyu'usi'i tɨjɨ́n : “ Ayee nu neri timuaaxɨ́'epɨ'ɨntari'iri'i mú'eetzi . Mu'iitɨ́ mú teɨte mú'eetzi jetze a'iránejsin . ” A'ɨ́j pu jɨ́n , ayée pu tirá'amitɨejte'e ɨ́ Dios , tɨ a'ɨ́ɨn Abraham teecan a'ɨ́ɨn pu'éene'e já'araa ɨ́ tahuáacɨxa'a . Abraham pu ayén rá'antzaahua a'ɨ́jna ɨ́ Dios tɨ raayɨ́'ɨtɨ tɨ ajtahua'a hua'utátɨsten ɨ́ huá'axɨejniu'uca a'ɨ́mej ɨ́ mej meri huácuii . Ajta a'ɨ́jna ɨ́ tɨ caí xɨ tí'iseijre'e , Dios pu runiuuca jɨ́n ayén tí'ixaxa'a tɨ́'ij ajta ayén te'irájra'ani .
45004018	Ajta a'ɨ́ɨn ɨ́ Abraham , tɨ́'ɨj ayén tirá'amitɨejte'eca'a tɨ caí ché'e a'ij tí'irɨ'ɨristaca'a tɨ típe'eri á'ara'ani , mɨ ajta , ayée pu té'antzaahua mej miyen mu'iitɨ́ jetzen tite'iránejsin ɨ́ teɨte a'ij tɨ Dios te'ataújratziiri'i ɨ́ jemin . Ayen tɨjɨ́n : “ Ayee mú pua'amé muá'aju'u a'ɨ́ɨme ɨ́ mej mú'eetzi jetze a'iránejsin matɨ́j xu'ura'ave pua'an . ”
45004019	Pu'uri rájcha'ɨɨca'a a'ɨ́jna a'achú cumu anxɨ́te nine'ira'a a'ɨ́jna ɨ́ Abraham . A'ɨ́j pu jɨ́n ayén tirá'amitɨejte'eca'a tɨ ari á'apua'aren ɨ́ rutevij jetze . Ayee pu che'atá na'a tí'imua'ajca a'ɨ́jna ɨ́ ru'ɨ́j jɨme'e , a'ɨ́jna ɨ́ Sara , tɨ caí ché'e rɨ'ɨríistaca'a tɨ tiyaúj á'ara'ani .
45004020	Capu amɨ́n a'ij . Capu raatéxɨeehuataca'a tɨ rá'antzaahuate'en . Jé'ecan pu ra'utámua'areeri'i a'ij tɨ te'ataújratziiri'i ɨ́ Dios . A'ɨ́j pu jɨ́n , huateújca'ane ɨ́ ru tzajta'a tɨ ij jaítze'e ayén té'antzaahuate'en . Ajta , a'ɨ́ɨ pu rɨ́'ɨ tiraatá'a ɨ́ Dios .
45004021	Ayee pu nain jɨ́n tirá'amitɨejte'eca'a tɨ Dios ayén raayɨ́'ɨtɨ tɨ ayén huárɨni ɨ́ rumuárɨ'eri'ire'ara'an jɨme'e a'ij tɨ a'ɨ́ɨn ari te'ataújratziiri'i .
45004022	A'ɨ́j pu jɨ́n ayén Dios tiraaxɨ́'epɨ'ɨntari'iri'i tɨ a'ɨ́ɨn Abraham rɨ'éene'ecán jɨ́n huateáturan ɨ́ jemin .
45004023	Ajta a'ɨ́jna ɨ́ niuucari tɨ jɨ́me'en ayén Dios tiraaxɨ́'epɨ'ɨntari'iri'i , capu ayén té'eyu'usi'ihuaca'a tɨ ij ayée na'a tiráacɨ'ɨti a'ɨ́jna sino ayée pu ajta tí'itacɨ'ɨti itejmi . Dios pu ayén che'atá na'a titaaxɨ́'epɨ'ɨntari'iri'i itejmi tej ti teajta rɨ'éene'ecán jɨ́n huateáturan ɨ́ jemin . Ayee pu ajta tí'itacɨ'ɨti itejmi , i tej rá'atzaahuate'e a'ɨ́jna tɨ ra'ajjáj huá'a tzajta'a ɨ́ mɨ'ɨchite a'ɨ́jna ɨ́ Jesús tɨ ajta a'ɨ́ɨn pú'een ɨ́ tavástara'a .
45004024	
45004025	A'ɨ́ɨ pu ayén huataújtuii tɨ i huámɨ'ɨni ta jetze me'ecan , tɨ ij a'ɨ́ɨn tiu'unájchitaca'a ta jɨ́me'en ɨ́ tej té'echa'ɨɨca'a te'ɨ́jna jɨme'e ɨ́ tej jɨ́n auteájturaa ɨ́ Dios jemi . Aj pu'i Dios a'ɨ́jna jɨ́n ra'ajjáj huá'a tzajta'a ɨ́ mɨ'ɨchite tej ti tiyen rɨ'éene'ecán jɨ́n huateáturan ɨ́ jemin .
45005001	Ayee pu ti'ayajna . Tu'uri rɨ'éene'ecán jɨ́n huateájturaa ɨ́ Dios jemi a'ɨ́jna jɨme'e ɨ́ tej té'atzaahuate'e . Ajta a'ɨ́ɨn ɨ́ tavástara'a , a'ɨ́jna Jesús tɨ ajta i'i Cɨríistu'u , a'ɨ́ɨ pu ayén ta'anpuá'ajte ɨ́ Dios jemi .
45005002	Pu'uri xaa ne'u rɨ'ɨrí tej tiyen huataseíjre'en jemin tɨ ij íjii , a'ɨ́ɨ rɨ́'ɨ titaatá'an . Ayee tu éeni'icɨ'e seijre'e tɨ a'ɨ́ɨ rɨ́'ɨ titaatá'a . Teajta tiyen te'ɨ́jna jɨ́n tátemua'ave'e te'ɨ́jna jɨme'e tej teuj rachú'eve'e a'ájna xɨcáara'an ɨ́ tej jetzen seijre'e tá'ara'ani te'ɨ́jna jamuan ɨ́ Dios tɨ ayén rɨ́'ɨ huápɨ'ɨ naa seijre'e mej mi me'ɨ́jna jɨ́n rɨ́'ɨ naa tira'utaseíj ɨ́ teɨte .
45005003	Capu a'ɨ́ɨ na'a , sino teajta te'ɨ́jna jɨ́n tiyen tátemua'ave'e te'ɨ́jna jɨme'e ɨ́ tej jɨ́n rajpuaíjtzi , a'iné ayée tu tí'ijmua'aree tej tiyen raayɨ́'ɨtɨ tej te'utáviicua'i te'ɨ́jna jɨme'e tej ti'itɨ́j jɨ́n tirajpuaíjtzica'a .
45005004	Ajta , tɨ pua'a tiyen raayɨ́'ɨtɨ tej tiyen te'utáviicua'i , teajta tu teri tiu'utéemua'itɨ ɨ́ Dios jemi . Tɨ́ pua'a teajta tiyen tiu'utémua'itɨn , aj pu xaa ayén í'irɨ'ɨri tej tiyen raachú'eve'en tej ti te'uun a'uteáturan ɨ́ Dios jemi .
45005005	Capu ja'anáj taatatévi'iraste'esin tej tiyen raachú'eve'en a'iné jeíhua pu ca'aníjra'a taatá'a ɨ́ Dios ɨ́ tatzajta'a a'ɨ́jna jɨme'e tej jetzen arátaca'ane a'ɨ́jna ɨ́ xɨéjniu'ucare'ara'an ɨ́ Dios . Ajta Dios ayén tíya'uta'íteca'a ɨ́ ruxɨ́ejniu'uca tɨ́'ij téjmi jemi huateáturan .
45005006	Catu a'atzu a'ij té'eviicua'iraca'a tɨ́'ɨj a'ájna teja'uré'ene a'ájna xɨcáara'an tɨ jetzen Dios ayén tiraaxɨ́'epɨ'ɨntare tɨ a'ɨ́ɨn Cɨríistu'u huá'a jetze me'ecan huámɨ'ɨni ɨ́ teɨte ɨ́ mej jɨ́n auteájturaa ɨ́ Dios jemi .
45005007	A'ájná'ɨmua pu ayén tí'irɨni tɨ ja'atɨ́ ayén huataúra'an tɨ huámɨ'ɨni seɨj jetze me'ecan tɨ rɨ́'ɨ tí'itevij . Jee xaa ne'u , camu mu'íi ɨ́ mej miyen huataúra'an mej mi seɨj jetzen me'ecan huácui'ini . Capu amɨ́n a'ij tɨ pua'a a'ɨ́ɨn ja'atɨ́ jé'ecan huápɨ'ɨ rɨ́'ɨ tí'itevij .
45005008	Mɨ́ ajta Dios , ayée pu 'een jɨ́n titaataseíjrate tɨ a'ɨ́ɨn huápɨ'ɨ taxe'eve'e a'ɨ́jna jɨme'e tetɨ́'ɨj teuj á'aturaave'e ɨ́ jemin , Cɨríistu'u pu xaa ta jetze me'ecan huamɨ́'ɨ .
45005009	Ayee pu'u 'een jɨ́n huamɨ́'ɨ tej ti tiyen rɨ'éene'ecán jɨ́n huateáturan ɨ́ Dios jemi . A'ɨ́j pu jɨ́n ayén huarɨ́n , ayej xaa ne'u ti'ayajna tɨ́'ij a'ɨ́ɨn ta japua huániuuni tɨ ij caí táacɨ'ɨti ɨ́ puaíjtzi tɨ ayén teja'uré'enejsin .
45005010	Ayee pu ti'ayajna , a'iné tetɨ́'ɨj teuj rájcha'ɨɨre'eca'a te'ɨ́jna ɨ́ Dios , a'ɨ́ɨ pu ayén rɨ́'ɨ táaruu tej ti tiyen rɨ́'ɨ titeeteáturan ɨ́ jemin a'ɨ́jna jɨme'e tɨ a'ɨ́ɨn yaujra'an ta jetze me'ecan huamɨ́'ɨ . Ijii , a'iné a'ɨ́ɨ pu ayén rɨ́'ɨ táaruu tej ti rɨ́'ɨ titeeteáturan ɨ́ Dios jemi , ¿ ni caí ayén ti'ayajna tɨ a'ɨ́ɨn tu'irájtuaani a'ɨ́jna jɨme'e tɨ ajtahua'a i'irúuri ? Jee xaa ne'u , ayée pu ti'ayajna .
45005011	Capu a'ɨ́ɨ na'a , sino teajta tu tiyen tátemua'ave'e jemin ɨ́ Dios te'ɨ́jna jɨme'e tɨ a'ɨ́ɨn tavástara'a , a'ɨ́jna ɨ́ Jesús tɨ ajta i'i Cɨríistu'u , a'ɨ́ɨ pu ayén rɨ́'ɨ titáaruu tej ti tiyen rɨ́'ɨ titeeteáturan ɨ́ Dios jemi .
45005012	Ayee pu ti'ayajna , tɨ a'ɨ́jna tɨ a'ij pua'a 'een ayén huataseíjre íiyen chaanaca japua a'ɨ́jna jɨme'e tɨ seɨj na'a ayén auteájturaa ɨ́ Dios jemi . Ajta a'ɨ́jna jɨme'e tɨ a'ɨ́jna ɨ́ seɨj ayén auteájturaa , aj pu'i ajta ayén teja'uré'ene tɨ huamɨ́'ɨ a'ɨ́jna ɨ́ ja'atɨ́ . A'iné naími'i mú miyen airáane me'ɨ́jna jetze ɨ́ tevi , ayée pu ajta tihua'ucɨ́'ɨ mej mi majta huácuii a'iné naími'i mú majta miyen auteájturaa ɨ́ Dios jemi .
45005013	Jee xaa , tɨ́'ɨj caí xɨ huatétuiihuaca'a ɨ́ niuucari ɨ́ mej jɨ́n tí'aijta , mu'uri miyen á'aturaacaj ɨ́ teɨte ɨ́ Dios jemi . Mɨ́ ajta , tɨ pua'a caí seijre'e ɨ́ niuucari ɨ́ mej jɨ́n tí'aijta , capu ajta xaa rɨ'ɨríista a'ame tɨ ja'atɨ́ ayén ra'uxɨ́jte'en ɨ́ seɨj ti'itɨ́j jɨme'e ɨ́ tɨ jɨ́n auteájturaa .
45005014	Mɨ́ ajta , tɨ́j na'a tɨ Dios raatétaahuaca'a a'ɨ́jna ɨ́ Adán asta na'a caí huataseíjre a'ɨ́jna ɨ́ Moisés , naími'i mú huácuii ɨ́ teɨte . Capu amɨ́n a'ij tɨ pua'a mecaí miyen che'atá mena'a huarɨ́j a'ij tɨ huarɨ́j a'ɨ́jna ɨ́ Adán tɨ caí ayén ra'ará'astijre a'ij tɨ Dios ayén tira'íjca . Ajta a'ɨ́jna ɨ́ Adán , a'ɨ́ɨ pu ayén éene'e tɨ́j a'ɨ́jna tɨ caí xɨ huataseíjre .
45005015	Mɨ́ ajta , capu ruxɨ́'ej na'a a'ɨ́jna tɨ te'irájraa a'ɨ́jna jɨme'e tɨ Dios ruxɨ́'evi'ira'a jɨ́n taatapuaíjve , ajta a'ɨ́jna tɨ 'airájraa tɨ seɨj na'a auteájturaa ɨ́ Dios jemi . Capu xaa ne'u , a'iné mu'iitɨ́ mú miyen huácuii me'ɨ́jna jɨme'e tɨ seɨj ayén auteájturaa ɨ́ Dios jemi . Mɨ́ ajta , jaítze'e pu huápɨ'ɨ tí'ivaɨre'e a'ɨ́jna tɨ Dios taatapuaíjve , a'iné a'ɨ́ɨ pu ra'uré'uu a'ɨ́jna tɨ jetzen me'ecan seíire'e já'araa tɨ a'ij pua'a éene'eca'a tɨ ij ajta huá'acɨ'ɨti mu'iicáca a'ij tɨ ɨ́ seɨj ɨ́ tevi huarɨ́j ruxɨ́'evi'ira'a jɨme'e tɨ ij a'ɨ́ɨn ayén rɨ́'ɨ tihua'utá'an .
45005016	Ajta , a'ɨ́jna tɨ Dios taatapuaíjve , capu ayén che'atá na'a 'een a'ij tɨ te'irájraa a'ɨ́jna jɨme'e tɨ ɨ́ seɨj ayén auteájturaa ɨ́ Dios jemi . Tɨ́'ɨj a'ɨ́ɨn ɨ́ ja'atɨ ayén auteájturaa ɨ́ Dios jemi , aj pu'i Dios ra'uxɨ́jte , ajta puaíjtzi raatá'a . Mɨ́ ajta Dios , matɨ́'ɨj jeíhua auteájturaa ɨ́ jemin , a'ɨ́ɨ pu ayén taatapuaíjve a'ɨ́jna ɨ́ tej jɨ́n urarɨ́'ene'en jɨ́n huateáturan ɨ́ jemin .
45005017	Ayee pu'u xaa ne'u , a'iné tɨ pua'a ayén ti'ayántan ɨ́ mej huácuii matɨ́j mena'a pua'amé airáane me'ɨ́jna jetze ɨ́ tevi , ayée pu ajta ayén ti'ayajna mej mi ruuri muá'ara'ani me'ɨ́jna jɨme'e mej ra'ancuré'a me'ɨ́jna tɨ jɨ́n Dios jeíhua huápɨ'ɨ rɨ́'ɨ tihua'utá'a , majta me'ɨ́jna jɨme'e miyen ra'ancuré'a tɨ hua'utapuaíjve mej mi miyen urarɨ́'ene'acan jɨ́n huateáturan ɨ́ jemin a'ɨ́jna jɨme'e a'ij tɨ huarɨ́j a'ɨ́jna ɨ́ tevi , a'ɨ́jna ɨ́ Jesús tɨ ajta i'i Cɨríistu'u .
45005018	Ayee pu xaa ne'u teja'uré'ene , a'iné seɨj pu'u ayén auteájturaa ɨ́ Dios jemi , Dios pu naíjmi'ica a'uxɨ́jte tɨ ij puaíjtzi hua'utá'an . Ayee pu ajta te'irájraa mej mi naíjmi'i miyen urarɨ́'ene'acan jɨ́n huateáturan , mej mi ruuri muá'ara'ani tɨ́j na'a rusén jɨme'e .
45005019	A'ɨ́j pu jɨ́n , ayén te'irájraa mej miyen tite'uteájturaa ɨ́ Dios jemi a'ɨ́ɨme ɨ́ mej mu'íi a'ɨ́jna jɨme'e tɨ ɨ́ seɨj a'ɨ́jna ɨ́ Adán teecan ayén auteájturaa ɨ́ Dios jemi , ayée pu ajta tihuá'acɨ'ɨti mu'iicáca mej mi miyen urarɨ́'ene'acan jɨ́n huateáturan ɨ́ Dios jemi a'ɨ́jna jɨme'e tɨ ɨ́ seɨj ɨ́ tevi , a'ɨ́jna ɨ́ Jesús , ayén araúraste a'ɨ́jna tɨ jɨ́n Dios tira'íjca .
45005020	Ajta a'ɨ́ɨn ɨ́ niuucari ɨ́ mej jɨ́n tí'aijta , ayée pu 'een jɨ́n raateájtuaa tɨ ij ayén jaítze'e huataseíjre'en ɨ́ mej jɨ́n a'uteájturaa ɨ́ Dios jemi . Mɨ́ ajta jɨ́me'en a'ɨ́jna tɨ nu'u ayén jaítze'e huataseíjre ɨ́ mej jɨ́n auteájturaa , ayée pu ajta te'irájraa . Dios pu ajta jaítze'e rɨ́'ɨ tihua'utá'a ɨ́ ruxɨ́'evi'ira'a jɨme'e .
45005021	Ayee pu'u xaa ne'u , a'ɨ́jna tɨ a'ij pua'a 'een ɨ́ Dios jemi , ayée pu a'ɨ́jna hua'utéemua'itɨ ɨ́ mej huácuii . Ayee pu te'irájraa tɨ́'ij ayén che'atá na'a tiu'utéemua'itɨ a'ame a'ɨ́jna ɨ́ tɨ jɨ́n Dios rɨ́'ɨ titaatá'a , tej ti rɨ'éene'ecán jɨ́n huateáturan , tej ti tiyen ruuri tá'ara'ani tɨ́j na'a rusén jɨme'e a'ɨ́jna jɨme'e tɨ a'ɨ́ɨn tavástara'a ɨ́ Jesús tɨ ajta i'i Cɨríistu'u , a'ɨ́ɨ pu ayén ta japua huaniú .
45006001	¿ A'iné huataújmua'a ɨ́ nej neri jamuá'ixa ? ¿ Ni qui tej teuj auté'ɨtze'ara'an ɨ́ Dios jemi tɨ ij jaítze'e Dios rɨ́'ɨ titaatá'an ?
45006002	Catu xaa ne'u . ¿ A'iné tí'irɨ'ɨri tej tiyen teuj títe'uté'ɨtze'ara'an ɨ́ Dios jemi , a'iné catu ché'e rá'astijre'e te'ɨ́jna tɨ a'ij pua'a 'een ? Capu xaa ne'u ché'e a'ij tí'irɨ'ɨri tej ra'ará'asten ɨ́ tɨ a'ij pua'a 'een .
45006003	Mɨ́ seajta mú'een , xu'uri siyen ramua'aree se'ɨ́jna , tetɨ́'ɨj huámuaɨ'ɨvijhuaca'a te'ɨ́jna jɨme'e tej teri rá'astijre'e te'ɨ́jna ɨ́ Cɨríistu'u tɨ ajta i'i Jesús , teen tu teajta te'ɨ́jna jetze ajtéme'ecantaca'a tɨ́'ij a'ɨ́ɨn huamɨ́'ɨ .
45006004	Tetɨ́'ɨj huámuaɨ'ɨvijhuaca'a , ayée pu ajta titáaruu mej ta'avé'ena a'ɨ́jna jamuan ɨ́ tɨ huamɨ́'ɨ , tej ti tiyen che'atá tena'a jéjcuacan jɨ́n ruuri tá'ara'ani a'ij tɨ ajta tiráaruu a'ɨ́jna ɨ́ Cɨríistu'u . Dios pu ayén ra'ajjáj huá'a tzajta'a ɨ́ mɨ'ɨchite a'ɨ́jna jɨme'e tɨ muárɨ'eri'ire'ara'an huataseíjre .
45006005	Tɨ́ pua'a tiyen te'ɨ́jna jetze ajtéme'ecantaca'a tɨ́'ɨj a'ɨ́ɨn huamɨ́'ɨ , ayée pu ti'ayajna tej teajta jetzen ajtéme'ecanta tá'aju'un te'ɨ́jna tɨ́'ɨj Dios ayén ra'ajjáj huá'a tzajta'a ɨ́ mɨ'ɨchite .
45006006	Ayee pu'u , ayée pu titá'amitɨejte'e , tɨ a'ɨ́ɨn tɨ a'ij pua'a 'een , ɨ́ tej jɨ́n a'ij pua'a ti'itítacha'ɨɨca'a , Dios pu ajta ra'uxɨ́jte jamuan ɨ́ Cɨríistu'u matɨ́'ɨj rá'utatai ɨ́ Cúruu jetze , tɨ ij ayén antipuá'are a'ɨ́jna tɨ a'ij pua'a 'een ɨ́ tej jɨ́n a'ij pua'a ti'itítacha'ɨɨca'a tɨ ij caí ché'e ca'aníjra'a tejámuaata'aíjte'en a'ɨ́jna tɨ a'ij pua'a 'een .
45006007	Tɨ́ pua'a ja'atɨ́ ari huámɨ'ɨni , capu ché'e rɨ'ɨríista a'ame tɨ a'ɨ́ɨn ɨ́ tɨ a'ij pua'a 'een ayén tiraata'aíjte'en .
45006008	Mɨ teajta iteen , ayée pu titá'amitɨejte'e tɨ ayén ti'ayajna . Tɨ́ pua'a iteen Cɨríistu'u jetze ajtéme'ecan a'ɨ́jna jɨme'e tɨ huamɨ́'ɨ , teen tu teajtáhua'a ruuri tá'aju'un te'ɨ́jna jamuan .
45006009	Ayej xaa ne'u ti'ayajna , a'iné Dios pu ari ra'ajjáj a'ɨ́jna ɨ́ Cɨríistu'u huá'a tzajta'a ɨ́ mɨ'ɨchite , a'ɨ́j pu jɨ́n , capu ché'e rɨ'ɨrí tɨ Cɨríistu'u ajtahua'a huámɨ'ɨni . Capu ché'e rɨ'ɨrí tɨ ra'antimuá'itɨn a'ɨ́jna ɨ́ muárɨ'eri'ire'ara'an ɨ́ mej jɨ́n huácui'ini .
45006010	Tɨ́'ɨj a'ɨ́ɨn huamɨ́'ɨ , ayée pu 'een jɨ́n huamɨ́'ɨ tɨ ij ra'upuá'ajte'en a'ɨ́jna tɨ a'ij pua'a 'een ɨ́ mej jɨ́n a'ij pua'a titetiújcha'ɨɨca'a . Ajta íjii , tɨ Cɨríistu'u ajtahua'a i'irúuri , a'ɨ́ɨ pu ayén a'ɨ́jna jɨ́n ruuri tɨ ij rɨ́'ɨ tiraatá'an ɨ́ Dios .
45006011	Ché'e ayén che'atá na'a tejamuá'amitɨejte'e sej seri huácuii sej si caí ché'e siyen ratéva'ɨrihua'an se'ɨ́jna tɨ a'ij pua'a 'een . Ché'e ajta ayén tejamuá'amitɨejte'e sej ruurican huateájturaa ɨ́ Dios jemi a'ɨ́jna jɨme'e sej seri se'ɨ́jna jetze ajtéme'ecan ɨ́ Cɨríistu'u tɨ ajta i'i Jesús .
45006012	A'ɨ́j pu jɨ́n , caxu siyen ratá'acare'en tɨ a'ɨ́ɨn ɨ́ tɨ a'ij pua'a 'een ayén tejá'amua'ijte'e ɨ́ a'amua tzajta'a . Caxu seajta rá'astijre'e a'ɨ́jna tɨ a'ij pua'a 'een tɨ huiiráninei ɨ́ a'amua tzajta'a .
45006013	Caxu seajta ratuiire'e tɨ́j na'a tɨ seijre'e ɨ́ á'amuajetze se'ɨ́jna jemi ɨ́ tɨ a'ij pua'a 'een sej si siyen ratéva'ɨrihua'an , sino setá'aj siyen huataújtuiire'en ɨ́ Dios jemi se'ɨ́jna jɨme'e tɨ ayén tejamuá'amitɨejte'e tɨ a'ɨ́ɨn ari amua'irájtua huá'a tzajta'a a'ɨ́ɨme ɨ́ mej meri huácuii . Setá'aj siyen tiraatátuire'e tɨ́j na'a tɨ seijre'e á'amuajetze sej si siyen se'ɨ́jna jɨ́n ratéva'ɨrihua'an ti'itɨ́j jɨme'e tɨ xɨ́'epɨ'ɨn 'een .
45006014	Tɨ́ pua'a siyen huárɨni , capu ja'anáj tejámuaata'aíjte'esin a'ɨ́jna tɨ a'ij pua'a 'een , a'iné xu'uri siyen se'ɨ́jna jetze araújca'ane tɨ Dios ruxɨ́'evi'ira'a jɨ́n rɨ́'ɨ tejamuatá'aca . Caxu ché'e siyen ca'anéeri jɨ́n rá'astijre'e se'ɨ́jna ɨ́ niuucari ɨ́ mej jɨ́n tí'aijta .
45006015	¿ A'iné tejamuá'amitɨejte'e mú'ejmi ? ¿ Ni qui tiyen teuj a'ij pua'a ti'itítacha'ɨɨ tá'ara'ani te'ɨ́jna jɨme'e tɨ Dios ruxɨ́'evi'ira'a jɨ́n rɨ́'ɨ titaatá'aca , teajta caí ché'e rá'astijre'e te'ɨ́jna ɨ́ niuucari ɨ́ mej jɨ́n tí'aijta ? Catu xaa ne'u a'atzu .
45006016	Mú'een xu siyen ramua'aree tɨ pua'a siyen huataújtuiire'en ja'atɨ́ jemi sej si ca'anéeri jɨ́n ra'ará'astijre'en , mú'een xu ca'anéeri jɨ́n raatéva'ɨrihua'a xá'aju'un , xaa ne'u . Capu amɨ́n a'ij , tɨ pua'a siyen tiraatéva'ɨrihua'an se'ɨ́jna tɨ a'ij pua'a 'een , tɨ ajta ayén amuaatá'asin sej huácui'ini , na'ari tɨ pua'a siyen sena'a tiraatéva'ɨrihua'an se'ɨ́jna tɨ xɨ́'epɨ'ɨn 'een sej si siyen ruuri huateáturan ɨ́ Dios jemi .
45006017	A'ajná'ɨmua xu xaa siyen ca'anéeri jɨ́n raatévaɨ se'ɨ́jna tɨ a'ij pua'a 'een . Ajta íjii , ayée nu 'een jɨ́n rɨ́'ɨ tiraatá'aca ɨ́ Dios ne'ɨ́jna jɨme'e sej a'ujca'anéecan jɨ́n ra'ará'astijre'e se'ɨ́jna ɨ́ niuucari ɨ́ mej jɨ́n tejamuaamuá'ate , ɨ́ sej seajta ra'ancuré'a .
45006018	Dios pu amua'irájtua sej si caí ché'e ca'anéeri jɨ́n ratéva'ɨrihua'an se'ɨ́jna tɨ a'ij pua'a 'een . Mɨ́ ajta , ayée pu amuáaruu sej si ca'anéeri jɨ́n raatévaɨre'en se'ɨ́jna tɨ xɨ́'epɨ'ɨn 'een a'ɨ́jna jemi ɨ́ Dios .
45006019	Ayee nu ne'ɨ́jna jɨ́n e'ehuauritɨéecan jɨ́n tejá'amua'ixaate'e a'ij tɨ tihuá'aruurejca'a huá'a tzajta'a ɨ́ teɨte a'iné ayée pu tejamuá'aturaate'e sej caí nain jaú'itɨe . Ayee xu sejmí'i tiú'ujtuiiraca'a setɨ́j sena'a sej ratéhua'ira'a sej si siyen raatéva'ɨrihua'an ɨ́ sej jɨ́n huateújxana'acɨra'aten , sej si seajta siyen huárɨni tɨ́j na'a tɨ caí xɨ́'epɨ'ɨn 'een ɨ́ Dios jemi . A'ɨ́j pu jɨ́n , ayée pu ruxe'eve'e sej siyen che'atá sena'a huataújtuiire'en nain jɨme'e setɨ́j sena'a sej ratéhua'ira'a sej si siyen raatéva'ɨrihua'an ɨ́ tɨ xɨ́'epɨ'ɨn 'een sej si siyen rɨ'éene'ecán jɨ́n huateáturan ɨ́ Dios jemi .
45006020	Setɨ́'ɨj seuj raatéva'ɨrihua'a se'ɨ́jna tɨ a'ij pua'a 'een , capu a'amua jetze ruxe'eve'eca'a sej siyen ra'ará'astijre'en se'ɨ́jna tɨ xɨ́'epɨ'ɨn 'een ɨ́ Dios jemi .
45006021	¿ Ti'itájni jɨ́n a'ij tejámuaatévaɨ a'ájná'ɨmua a'ɨ́jna , tɨ́j na'a tɨ ari já'amuatevi'iraste'e ? Capu sein ti'itɨ́j , a'iné tɨ́j na'a tɨ ayén a'ij pua'a 'een , ayée pu hua'atéva'ɨrihua'a mej mi me'ɨ́jna jɨ́n huácui'ini .
45006022	Mɨ́ ajta íjii , tɨ́'ɨj Dios amua'irájtua sej si caí ché'e ratéva'ɨrihua'an a'ɨ́jna ɨ́ tɨ a'ij pua'a 'een , ayée xu seri ca'anéeri jɨ́n raatéva'ɨri se'ɨ́jna ɨ́ Dios . Ajta , ayée pu tejá'amuacɨ'ɨti sej siyen rɨ'éene'ecán jɨ́n huateáturan ɨ́ Dios jemi , sej si siyen seíire'e xá'ara'ani ɨ́ jemin tɨ́j na'a rusén jɨme'e .
45006023	Ayee pu'u xaa ne'u ti'ayajna . Ayee pu raamuá'itɨn ɨ́ ja'atɨ tɨ huámɨ'ɨni tɨ pua'a ayén raatévaɨre'e a'ɨ́jna tɨ a'ij pua'a 'een . Ajta , ayée pu 'een jɨ́n Dios rɨ́'ɨ titaatá'a ruxɨ́'evi'ira'a jɨme'e tej ti tiyen ruuri huateáturan ɨ́ jemin , a'ɨ́jna jɨme'e tej te'ɨ́jna jetze ajtéme'ecan te'ɨ́jna ɨ́ Cɨríistu'u tɨ ajta i'i Jesús , ɨ́ tavástara'a .
45007001	Ne'ihuaamua'a , mɨ sej ramua'aree a'ij tɨ té'axa ɨ́ yu'uxari jetze ɨ́ mej jɨ́n tí'aijta , ayée nu tejá'amua'ixaate'e tɨ a'ɨ́ɨn niuucari ayée na'a tí'ira'aijte'e ɨ́ ja'atɨ tɨ́j na'a tɨ auj ruuri . Capu ché'e tí'ira'aíite'e a'ame tɨ́'ɨj huámɨ'ɨni .
45007002	Ayee pu ti'ayajna , tɨ pua'a 'ɨ́ita'a ayén ari viɨ́che'e , ayée pu tí'ira'aijte'e a'ɨ́jna ɨ́ niuucari tɨ nu'u ayén ruxe'eve'e tɨ a'ɨ́ɨn 'ɨ́ita'a ayén huateáturan jamuan ɨ́ rucɨ́n tɨ́j na'a tɨ auj ruuri . Ajta tɨ pua'a a'ɨ́ɨn cɨ́na'ara'an ɨ́ 'ɨ́ita'a huámɨ'ɨni , capu ché'e ayén tí'ira'aíite'e a'ame .
45007003	A'ɨ́j pu jɨ́n , tɨ pua'a nu'u seɨj jamuan huatéviche'en tɨ pua'a auj ruuri ɨ́ cɨ́na'ara'an , ayée mú tiraatamuá'amuate'e muá'aju'u me'ɨ́jna ɨ́ 'ɨ́ita'a tɨjɨ́n tɨ huaújxana'acɨra'ate . Mɨ́ ajta tɨ pua'a a'ɨ́ɨn cɨ́na'ara'an ayén huámɨ'ɨni , a'ɨ́jna ɨ́ niuucari capu ché'e tí'ira'aíite'e a'ame . Ajta camu ché'e miyen raatamuá'amuate'e muá'aju'u tɨjɨ́n tɨ huaújxana'acɨra'ate , tɨ pua'a seɨj jamuan huatéviche'en .
45007004	Seajta mú'een , ne'ihuaamua'a , a'iné Cɨríistu'u pu ayén rajpuaíjtzi já'araa ɨ́ rutevij jɨme'e mú'ejmi jetze me'ecan a'ɨ́jna jɨme'e tɨ huamɨ́'ɨ ɨ́ cúruu jetze , capu ché'e tejá'amua'aíite'e a'ame a'ɨ́jna ɨ́ niuucari ɨ́ mej jɨ́n tí'aijta . A'ɨ́j xu jɨ́n , mú'een seɨj jetze xu ajtéme'ecan . A'ii pu a'ɨ́ɨn pú'een a'ɨ́jna tɨ Dios ayén ra'ajjáj huá'a tzajta'a ɨ́ mɨ'ɨchite sej si siyen raatátuiire'en ɨ́ Dios jemi setɨ́j sena'a sej se'ɨ́jna jɨ́n huarɨ́j tɨ í'ixɨ'epɨ'ɨn .
45007005	Ayee pu'u xaa ne'u titáaruu tɨ́'ɨj ayén tí'ita'aijte'eca'a a'ɨ́jna tɨ a'ij pua'a 'een . A'ɨ́jna ɨ́ niuucari ɨ́ mej jɨ́n tí'aijta , a'ɨ́ɨ pu ca'aníjra'a raatá'a a'ɨ́jna tɨ a'ij pua'a 'een tɨ huiiráninei ɨ́ ta tzajta'a . Ajta a'ɨ́ɨn tɨ a'ij pua'a 'een , ayée pu tí'imuarɨ'eca'a ɨ́ ta tzajta'a , tetɨ́j tena'a ve'ée ɨ́ ta jetze , tej ti tiyen raamuá'itɨn tej huácui'ini .
45007006	Ajta íjii , capu ché'e tí'ita'aíite'e a'ame a'ɨ́jna ɨ́ niuucari ɨ́ mej jɨ́n tí'aijta , a'iné Cɨríistu'u pu huamɨ́'ɨ ta jetze me'ecan . A'ɨ́ɨ pu a'ɨ́jna jetze taateájtuaa tej ti jéjcuacan jɨ́n ti'itéva'ɨrihua'an te'ɨ́jna jɨme'e ɨ́ ye'irá tɨ a'ɨ́jna jetze me'ecan ɨ́ xɨéjniu'ucare'ara'an ɨ́ Dios , tej ti caí ché'e tiyen ti'itéva'ɨrihua'an ɨ́ ye'irá jɨme'e tɨ mí'ime'ecan , tɨ ajta té'eyu'usi'ihuaca'a .
45007007	¿ A'iné huataújmua'a a'ɨ́jna ? ¿ Ni ayén huataújmua'a , tɨ a'ɨ́ɨn niuucari ɨ́ mej jɨ́n tí'aijta , ni caí a'ɨ́ɨn pú'een ɨ́ tɨ a'ij pua'a 'een ? Capu xaa ne'u , a'iné canu niyen ramua'aréerenche'e ti'itɨ́j tɨ pɨ́rɨcɨ tɨ a'ij pua'a 'een tɨ pua'a caí huateáturanche'e itejmi jemi a'ɨ́jna ɨ́ niuucari ɨ́ mej jɨ́n tí'aijta . Tɨ́ pua'a caí ayén tinaatá'ixaate'enche'e a'ɨ́jna ɨ́ niuucari tɨjɨ́n : “ Capej tí'inecua'atze ” , canu ja'anáj ramua'aréerenche'e tɨ ayén a'ij pua'a 'een tɨ pua'a niyen tí'inecua'atze .
45007008	Ajta a'ɨ́jna tɨ a'ij pua'a 'een tɨ huiiráninei yú ne tzajta'a , a'ɨ́ɨ pu ayén ti'ihuaújxe'eviste neetzi jetze nej ni jeíhua huápɨ'ɨ tí'inecua'atze a'ɨ́jna jɨme'e tɨ a'ɨ́ɨn niuucari ayén tinaamuá'ate a'ij tɨ huataújmua'a a'ɨ́jna ɨ́ niuucari tɨ jɨ́me'en yee “ capej tí'inecua'atze . ” Ayee pu'u , a'iné tɨ pua'a caí ayén seijre'e ɨ́ niuucari ɨ́ mej jɨ́n tí'aijta , capu rɨ'ɨrí tej tiyen tí'iramua'areere ti'itɨ́j tɨ pɨ́rɨcɨ tɨ a'ij pua'a 'een .
45007009	Ajta jéjcua ɨmuá nu niyen nexɨéehua á'uche'ecane'e ; canu ti'itɨ́j tí'ijmua'areereca'a . Capu tí'ine'aijte'eca'a a'ɨ́jna ɨ́ niuucari ɨ́ mej jɨ́n tí'aijta . Aj nu ni niyen ra'utámua'areeri'i ne'ɨ́jna ɨ́ niuucari . Netɨ́'ɨj ni niyen tiráamua'areeri'i tɨ́j na'a ɨ́ nej jɨ́n auteájturaa ne'ɨ́jna jemi ɨ́ niuucari . Canu ché'e rɨ́'ɨ mé te'uché'ecane'e .
45007010	Ajta , ayée pu tiná'amitɨejte'eca'a tɨ ayén tiu'urɨ́j . A'ɨ́jna ɨ́ niuucari tɨ jɨ́n Dios ayén tiraaxɨ́'epɨ'ɨntare tɨ nu'u jɨ́n rɨ́'ɨ titaatá'acare'enche'e , capu ayén rɨ́'ɨ titaatá'a tzɨ́te'e , sino ayée pu'u na'uxɨ́jte nej ni niyen huámɨ'ɨni ne'ɨ́jna jɨme'e nej caí ra'ará'aste ne'ɨ́jna ɨ́ niuucari .
45007011	Ayee pu a'ɨ́jna jɨ́n te'irájraa . A'ɨ́jna tɨ a'ij pua'a 'een , ayée pu ti'ihuaújxe'eviste ineetzi jetze a'ɨ́jna jɨme'e tɨ a'ɨ́ɨn niuucari ayén tiu'utaxájtaca'a ti'itɨ́j tɨ pɨ́rɨcɨ tɨ a'ij pua'a 'een . Ajta á'iyen , a'ɨ́ɨn tɨ a'ij pua'a 'een ayén náacuanamua nej ni caí niyen ra'ará'asten ne'ɨ́jna ɨ́ niuucari . Ayee pu a'ɨ́jna jɨ́n huarɨ́j , a'ɨ́ɨ pu ɨ́ niuucari ayén na'uxɨ́jte nej ni huámɨ'ɨni a'ɨ́jna jɨme'e nej caí ra'ará'astijre .
45007012	A'ɨ́j pu jɨ́n , capu ti'itɨ́j rá'aturaate'e a'ɨ́jna ɨ́ niuucari ɨ́ mej jɨ́n tí'aijta . Ajta a'ɨ́jna tɨ jɨ́n ayén tihuá'aijte'e , capu ajta ti'itɨ́j rá'aturaate'e . Ayee pu 'een jɨ́n tí'aijta a'ij tɨ tiraavíjte'e , ajta nain pu jɨ́n i'i xɨ́'epɨ'ɨn .
45007013	¿ Ni qui ayén huataújmua'a tɨ a'ɨ́jna tɨ i'i xɨ́'epɨ'ɨn ayén na'uxɨ́jte nej ni niyen huámɨ'ɨni ? Capu xaa ne'u a'atzu . Mɨ́ ajta , ayée pu ruxe'eve'eca'a tej tiyen tiraatámua'ati ti'itɨ́j tɨ pɨ́rɨcɨ tɨ a'ij pua'a 'een , tej ti tiyen tiráamua'aree tɨ a'ɨ́ɨn pɨ́rɨcɨ a'ɨ́jna tɨ xaa a'ij pua'a 'een ɨ́ Dios jemi . A'ɨ́j pu jɨ́n a'ɨ́jna tɨ a'ij pua'a 'een ayén ti'ihuaújxe'eviste ineetzi jetze , tɨ i a'ɨ́ɨn tɨ i'i xɨ́'epɨ'ɨn , ayén na'uxɨ́jte'en nej ni ne'ɨ́jna jɨ́n huámɨ'ɨni , nej caí rá'aste ne'ɨ́jna ɨ́ niuucari , tɨ ij ajta ayén seíire'e á'ara'ani tɨ jeíhua huápɨ'ɨ a'ij pua'a seijre'e ɨ́ Dios jemi a'ɨ́jna ɨ́ ti'itɨ́j tɨ a'ɨ́ɨn niuucari raatá'ijmɨi .
45007014	Ayee tu ramua'aree tɨ a'ɨ́ɨn niuucari a'ɨ́jna jetze me'ecan ɨ́ xɨéjniu'ucare'ara'an ɨ́ Dios . Mɨ́ neajta inee , i nej jɨ́n ratéhua'ira'a , nee nu neajta tí'ivaɨre'e nain jɨme'e ne'ɨ́jna tɨ a'ij pua'a 'een .
45007015	Ayee pu'u , canu yaú'itɨe a'ij nej 'een jɨ́n niyen ti'itíncha'ɨɨ . A'iné ɨ́ ti'itɨ́j ɨ́ nej niyen raxɨ́'eve'e nej jɨ́n niyen huárɨni , canu xaa ne'u niyen rɨcɨ . Ajta , a'ɨ́jna tɨ caí a'atzu na'aráanajche , ayée nu ne'ɨ́jna jɨ́n rɨcɨ .
45007016	Ayee pu'u , tɨ pua'a niyen rɨcɨ ne'ɨ́jna jɨme'e tɨ caí a'atzu na'aráanajche , aj nu xaa ne'ɨ́jna jɨ́n niyen tiu'utaxáj yee a'ɨ́ɨ pu nu'u i'i xɨ́'epɨ'ɨn a'ɨ́jna ɨ́ niuucari ɨ́ mej jɨ́n tí'aijta .
45007017	A'ɨ́j pu jɨ́n , ayée na'a 'een . Canu ché'e ne'ɨ́n pú'een ɨ́ nej neseɨ́j niyen rɨcɨ , sino a'ɨ́ɨ pu a'ɨ́ɨn pú'een ɨ́ tɨ a'ij pua'a 'een tɨ tásiseiiri yú ne tzajta'a .
45007018	Ayee nu ramua'aree tɨ yú ne tzajta'a a'ɨ́jna jetze ɨ́ nej ratéhua'ira'a , capu ti'itɨ́j ú'useijre'e tɨ xɨ́'epɨ'ɨn 'een . Nee nu xaa niyen á'anca'ane nej niyen huárɨni ne'ɨ́jna jɨme'e tɨ i'i xɨ́'epɨ'ɨn . Mɨ́ neajta inee , capu rɨ'ɨrí nej niyen rɨjca .
45007019	Mɨ́ ajta , ɨ́ nej jɨ́n niyen rɨcɨ , capu a'ɨ́ɨn pú'een ɨ́ tɨ i'i xɨ́'epɨ'ɨn tɨ ajta na'aráanajche nej niyen huárɨni . Ca pu xaa ne'u . Ajta , a'ɨ́jna tɨ a'ij pua'a 'een , tɨ ajta caí a'atzu na'aráanajche nej niyen rɨjca , naúche'e nu ne'ɨ́jna jɨ́n niyen rɨcɨ .
45007020	A'ɨ́j pu jɨ́n , tɨ pua'a niyen ne'ɨ́jna jɨ́n rɨjca a'ij tɨ caí tina'aráanajche , canu ché'e ne'ɨ́n pú'een inee , i nej niyen rɨcɨ , sino a'ɨ́jna tɨ a'ij pua'a 'een tɨ ú'useijre'e yú ne tzajta'a , a'ɨ́ɨ pu xaa a'ɨ́ɨn pú'een ɨ́ tɨ a'ɨ́jna jɨ́n ayén rɨcɨ .
45007021	A'ɨ́j pu jɨ́n , ayée pu tiná'amitɨejte'e tɨ ayén tí'ineruure . Netɨ́j nena'a nej niyen ne'ɨ́jna jɨ́n á'anca'ane nej niyen huárɨni ɨ́ tɨ i'i xɨ́'epɨ'ɨn jɨme'e , a'ɨ́ɨ pu ajta neetzi jemi seijre'e a'ɨ́jna tɨ a'ij pua'a 'een .
45007022	Jee xaa ne'u , nexɨejniu'uca nu jɨ́n niyen tí'ijxe'eve'e nej niyen ra'ará'astijre'en tɨ́j na'a tɨ taateájtuaa ɨ́ Dios .
45007023	Ayee pu ajta tiná'amitɨejte'e tɨ ayén tí'ineruure netɨ́j nena'a ti'itéjvee ɨ́ ne jetze . A'ɨ́ɨ pu ne'use'e a'ɨ́jna tɨ a'ij pua'a 'een a'ɨ́jna jamuan ɨ́ tɨ tí'aijta yú nexɨejniu'uca jetze . A'ɨ́ɨ pu ajta na'antimuá'itɨ nej ni ca'anéeri jɨ́n raatéva'ɨrihua'a ne'ɨ́jna tɨ a'ij pua'a 'een tɨ ayén tí'aijta yú nej jetze netɨ́j nena'a ti'itéjvee .
45007024	Cui'i xaa ineetzi . ¿ A'ataani ayén nu'irájtuaasin a'ɨ́jna jetze i nej ratéhua'ira'a tɨ i caí ayén tináacɨ'ɨti nej niyen huámɨ'ɨni ?
45007025	Jee xaa ne'u , jé'ecan nu huápɨ'ɨ rɨ́'ɨ tiratá'aca ɨ́ Dios ne'ɨ́jna jɨme'e a'ij tɨ huarɨ́j ta jetze me'ecan a'ɨ́jna ɨ́ Jesús , ɨ́ Cɨríistu'u tɨ ajta tavástara'a pú'een . Mɨ́ neajta inee , nexɨejniu'uca nu jɨ́n ratéva'ɨri a'ij tɨ titaateájtuaa a'ɨ́jna ɨ́ Dios . Netɨ́j nena'a ti'itéjvee yú ne jetze , ayée nu neajta ratéva'ɨri a'ij tɨ tí'ine'aijte'e a'ɨ́jna tɨ a'ij pua'a 'een . Tej nu'u tiyen rɨ́'ɨ tí'itacha'ɨɨ taajú'un a'ij tɨ tí'ijxe'eve'e ɨ́ xɨéjniu'ucare'ara'an ɨ́ Dios .
45008001	Rumuárɨ'eri'ire'ara'an pu jɨ́n amua'irájtua a'ɨ́jna ɨ́ xɨéjniu'ucare'ara'an ɨ́ Dios sej si siyen ruuri huateáturan ɨ́ jemin a'ɨ́jna ɨ́ Cɨríistu'u tɨ ajta i'i Jesús . Capu ché'e ja'anáj tejá'amua'aíite'e a'ame a'ɨ́jna ɨ́ muárɨ'eri'ire'ara'an a'ɨ́jna tɨ a'ij pua'a 'een tɨ ajta jamuatá'aca sej huácui'ini . A'ɨ́j pu jɨ́n , capu ché'e Dios ti'itɨ́j jɨ́n mú'ejmi jetze te'upuá'ajte'esin .
45008002	
45008003	Ajta a'ɨ́ɨn ɨ́ Dios , a'ɨ́ɨ pu ayén huarɨ́j a'ij tɨ caí tiu'utárɨ'ɨristareca'a tɨ ayén huárɨni itejmi jemi a'ɨ́jna ɨ́ niuucari ɨ́ mej jɨ́n tí'aijta . Capu a'atzu tavaɨre'eca'a a'ɨ́jna ɨ́ niuucari a'ɨ́jna jɨme'e tej caí te'evíicua'ira tej ra'ará'asten . A'ɨ́j pu jɨ́n Dios mú ya'uta'íteca'a ɨ́ ruyauj tɨ ij a'ɨ́ɨn ayén che'atá na'a huataseíjre'en matɨ́j a'ɨ́ɨme ɨ́ teteca ɨ́ mej a'ij pua'a titetiújcha'ɨɨ ɨ́ Dios jemi , tɨ ij ajta a'ɨ́ɨn huataújmuaɨ'ɨvejta a'ɨ́mej jetze me'ecan ɨ́ mej jɨ́n auteájturaa ɨ́ Dios jemi . Ayee pu a'ɨ́jna jɨ́n huarɨ́j tɨ́'ij ayén ra'uxɨ́jte'en tɨ caí ché'e tí'ita'aíite'e á'ara'ani a'ɨ́jna tɨ a'ij pua'a 'een .
45008004	A'ɨ́ɨ pu ayén huarɨ́j tej ti te'ɨ́jna jɨ́n tiyen ra'ará'astijre'en a'ij tɨ tiraavíjte'e , a'ij tɨ a'ɨ́ɨn tí'ijxe'eve'e a'ɨ́jna ɨ́ niuucari . Ayee tu xaa teri tiyen ra'ará'astijre a'iné catu ché'e tiyen ti'itítacha'ɨɨ te'ɨ́jna jɨme'e tɨ a'ij pua'a 'een tɨ huiiráninei ɨ́ ta tzajta'a , sino tej tiyen te'ɨ́jna jetze arátaca'ane te'ɨ́jna ɨ́ xɨéjniu'ucare'ara'an ɨ́ Dios .
45008005	Majta a'ɨ́ɨme ɨ́ mej miyen ti'itiújcha'ɨɨ me'ɨ́jna jɨme'e tɨ a'ij pua'a 'een tɨ huiiráninei ɨ́ huá'a tzajta'a a'ɨ́mej , ayée mú me'ɨ́jna jɨ́n tí'imua'atze a'ij tɨ a'ɨ́ɨn ca'aníjra'a tihua'atá'aca a'ɨ́jna tɨ a'ij pua'a 'een . Majta a'ɨ́ɨme ɨ́ mej me'ɨ́jna jetze araújca'ane ɨ́ xɨéjniu'ucare'ara'an ɨ́ Dios , ayée mú me'ɨ́jna jɨ́n rahuauhuau a'ij tɨ tí'ijxe'eve'e a'ɨ́jna ɨ́ xɨéjniu'ucare'ara'an ɨ́ Dios .
45008006	Tɨ́ pua'a ja'atɨ́ ayén na'a a'ɨ́jna jetze tí'imuajca tɨ a'ij pua'a 'een tɨ huiiráninei ɨ́ tzajta'an , ayée pu tí'ijcɨ'ɨti tɨ huámɨ'ɨni . Mɨ́ ajta tɨ pua'a a'ɨ́ɨn ja'atɨ́ ayén tiu'utaúra'an tɨ ayén ti'itiújcha'ɨɨ a'ij tɨ a'ɨ́ɨn tí'ijxe'eve'e a'ɨ́jna ɨ́ xɨéjniu'ucare'ara'an ɨ́ Dios , ayée pu Dios ra'anpuá'ajte'en ɨ́ tzajta'an , ajta ayén raatá'acare'en tɨ ayén ruurican huateáturan ɨ́ jemin .
45008007	Ajta a'ɨ́jna ɨ́ ja'atɨ tɨ a'ɨ́jna jetze tiú'umua'ati tɨ a'ij pua'a 'een , a'ɨ́ɨ pu rájcha'ɨɨre'e ɨ́ Dios . Capu taúra'aca tɨ a'ɨ́ɨn tí'ira'aíite'e á'ara'ani a'ɨ́jna ɨ́ niuucari tɨ Dios jetze airáninei . Jee xaa ne'u , capu a'atzu a'ij tí'irɨ'ɨri tɨ a'ɨ́ɨn ja'atɨ́ ayén ra'ará'asten ruseɨ́j .
45008008	Ayee pu'u na'a . Capu a'ij tí'irɨ'ɨri mej rɨ́'ɨ tiraatá'an ɨ́ Dios a'ɨ́ɨme ɨ́ mej mena'a miyen rá'astijre'e me'ɨ́jna tɨ a'ij pua'a 'een tɨ huiiráninei ɨ́ huá'a tzajta'a .
45008009	Mɨ́ seajta mú'een , caxu siyen titetaúra'acare'en tɨ a'ɨ́ɨn ɨ́ tɨ a'ij pua'a 'een ayén tejá'amua'aíite'e á'ara'ani , a'iné a'ɨ́j pu ari huateájturaa mú'ejmi jemi a'ɨ́jna ɨ́ xɨéjniu'ucare'ara'an ɨ́ Dios . A'ɨ́j pu jɨ́n , a'ɨ́ɨ pu tejá'amua'aíite'e a'ame . Ajta , tɨ pua'a caí ayén seɨj jemi huateájturaa a'ɨ́jna ɨ́ xɨéjniu'ucare'ara'an ɨ́ Cɨríistu'u , a'ɨ́jna ɨ́ ja'atɨ , capu Cɨríistu'u jetze ajtéme'ecan .
45008010	Ajta , tɨ pua'a Cɨríistu'u ayén huateájturaa ɨ́ a'amua tzajta'a , ayée pu já'amuacɨ'ɨti tɨ a'ɨ́ɨn auupuá'are ɨ́ sej ratéhua'ira'a . Á'apua'aren xaa ne'u a'ɨ́jna jɨme'e tɨ huiiránineica'a á'aye'i tɨ a'ij pua'a 'een ɨ́ a'amua tzajta'a . Mɨ́ ajta , ayée xu ruuri huateájturaa ɨ́ a'amua tzajta'a a'ɨ́jna jɨme'e tɨ Dios ayén amua'uxɨjte sej si siyen rɨ'éene'ecán jɨ́n huateáturan ɨ́ jemin .
45008011	Ajta , tɨ pua'a ayén huateájturaa mú'ejmi tzajta'a ɨ́ xɨéjniu'ucare'ara'an a'ɨ́jna ɨ́ Dios tɨ ra'ajjáj a'ɨ́jna ɨ́ Jesús huá'a tzajta'a ɨ́ mɨ'ɨchite , a'ɨ́jna tɨ ra'ajjáj ɨ́ Cɨríistu'u huá'a tzajta'a ɨ́ mej meri huácuii , a'ɨ́ɨ pu ajta rarújte'en ɨ́ sej ratéhua'ira'a a'ɨ́jna jɨme'e tɨ a'ɨ́ɨn xɨéjniu'ucare'ara'an ari seijre'e ɨ́ a'amua tzajta'a .
45008012	A'ɨ́j pu jɨ́n , ayén ruxe'eve'e itejmi jemi tej ti caí ché'e tiyen rá'astijre'e te'ɨ́jna tɨ a'ij pua'a 'een tɨ huiiráninei ɨ́ ta tzajta'a .
45008013	Ayee pu'u na'a , a'iné tɨ pua'a siyen ra'ará'astijre'e se'ɨ́jna tɨ a'ij pua'a 'een tɨ huiiráninei ɨ́ a'amua tzajta'a , ayée pu tejá'amuacɨ'ɨti sej huácui'ini . Mɨ́ seajta mú'een , tɨ pua'a siyen tira'antipuá'ajte'en se'ɨ́jna tɨ a'ij pua'a 'een tɨ ayén huiiráninei ɨ́ a'amua tzajta'a , tɨ pua'a seajta siyen huárɨni se'ɨ́jna jɨme'e sej jetzen araújca'ane ɨ́ xɨéjniu'ucare'ara'an ɨ́ Dios , ayée pu tejá'amuacɨ'ɨti sej siyen ruuri huateáturan ɨ́ Dios jemi , a'iné a'ɨ́ɨme ɨ́ mej miyen jetzen araújca'ane ɨ́ xɨéjniu'ucare'ara'an ɨ́ Dios , a'ɨ́ɨ mú yaújmua'ame'en pú'een ɨ́ Dios .
45008014	
45008015	Ajta a'ɨ́ɨn ɨ́ xɨéjniu'ucare'ara'an ɨ́ sej ra'ancuré'a , capu ayén tejá'amua'aijte'e sej ca'anéeri jɨ́n tiu'umuárɨ'en , sej si seajtáhua'a rátziɨɨne'e se'ɨ́jna tɨ tejá'amua'aijte'e . Capu xaa ne'u , sino a'ii pu'u a'ɨ́ɨn pú'een ɨ́ xɨéjniu'ucari tɨ ayén á'amuaya'upuajtaca'a . A'ɨ́j tu jɨ́n tiyen rá'anjee ɨ́ Dios , tɨjɨ́n : “ Táàta yee , taata . ”
45008016	Ajta a'ɨ́jna ɨ́ xɨéjniu'ucare'ara'an ɨ́ Dios , ajta ɨ́ tamua'atzíira'a , ayée mú che'atá mena'a tí'ijmua'aree tej nu'u tiyen yaújmua'ame'en pú'een ɨ́ Dios , ɨ́ tɨ tá'iya'upua .
45008017	Ajta , tɨ pua'a teri tiyen yaújmua'ame'en pu'éene'en ɨ́ Dios , ti'itɨ́j pu a'ɨ́jna jɨ́n ajta tí'itacɨ'ɨti . Ayee pu tí'itacɨ'ɨti ɨ́ Dios jemi tɨ́j ajta ayén tiraacɨ́'ɨ ɨ́ Cɨríistu'u . Tɨ́ pua'a tiyen teajta jamuan Cɨríistu'u rajpuaíjtzi , teen tu teajta jamuan Cɨríistu'u ra'ancuré'asin te'ɨ́jna tɨ rɨ́'ɨ huápɨ'ɨ naa seíire'e a'ame tɨ́j na'a rusén jɨme'e .
45008018	Ayee pu xaa ne'u tiná'amitɨejte'e ineetzi . A'ɨ́jna tɨ caí xɨ seijre'e itejmi jemi , ɨ́ tɨ huápɨ'ɨ naa seíire'e a'ame tɨ ajta tí'itacɨ'ɨti tɨ́'ɨjtáhua'a huataseíjre'en ɨ́ tavástara'a , jeíhua pu jaítze'e huápɨ'ɨ ruxe'eve'e a'ɨ́jna caí a'ɨ́jna ɨ́ tej jɨ́n rajpuaíjtzi íiyen chaanaca japua .
45008019	Ajta , tɨ́j na'a tɨ ayén tí'iseijre'e tɨ Dios ayén tiú'utaahuaca'a , a'ɨ́ɨ pu ari a'ujca'anéecan jɨ́n rachú'eve'e a'ájna xɨcáara'an tɨ jetzen Dios hua'utaseíjrata a'ɨ́mej ɨ́ mej yaújmua'ame'en pú'een .
45008020	Ajta nain tɨ́j na'a a'ɨ́jna tɨ tí'iseijre'e , ayée pu seɨcɨé huaújruu tɨ ij caí ayén éene'e á'ara'ani a'ij tɨ tí'ijxe'eve'eca'a ɨ́ Dios . Mɨ́ ajta , capu ayén ruseɨ́j huaújruu sino Dios pu ruxɨ́'evi'ira'a jɨ́n ayén raateájtuaa tɨ ij ayén raajéjcuare'en mejca'ihuáyee .
45008021	Nain tɨ tí'iseijre'e , ayée pu ti'ijchú'eve'e a'ájna xɨcáara'an tɨ jetzen Dios ayén raateájtuaani tɨ ij caí ché'e ayén ca'anéeri jɨ́n ratéva'ɨrihua'an a'ɨ́jna tɨ ra'antipuá'ajte'esin . Aj pu xaa ayén che'atá na'a huataujseíirata a'ame tɨ́j na'a ɨ́ tɨ Dios raatétaahuaca'a jamuan ɨ́ mej yaújmua'ame'en pú'een ɨ́ Dios . Ruxɨéehua pu jɨ́n naa seíire'e a'ame .
45008022	Ayee tu tí'ijmua'aree tɨ ayén éene'e á'aye'i tɨ́j na'a jéjcua ɨmuá tɨ yú e'iré'ene , tɨ ayén che'atá na'a tí'iseijre'e tɨ taújye'in a'ɨ́jna jɨme'e tɨ temua'a tirajpuaíitzi á'aye'i tɨ́j 'ɨ́ita'a tɨ pua'a ayén tira'utacuí'ine .
45008023	Mɨ́ teajta iteen , teen tu tiyen che'atá tena'a tataye'in a'iné pu'uri seijre'e itejmi jemi a'ɨ́jna ɨ́ xɨéjniu'ucare'ara'an ɨ́ Dios , tɨ a'ɨ́ɨn pú'een ɨ́ ta'amuájca tɨ Dios ayén jɨ́n te'ataújratziiri'i . Ta'ataca'anéecan tu jɨ́n tiyen rachú'eve'e tɨ ij ayén nain jɨ́n titáacɨ'ɨti a'ɨ́jna jɨme'e tej yaújmua'ame'en pú'een ɨ́ Dios , tɨ ij ajta Dios ayén ru'irájtuaani ɨ́ tej ratéhua'ira'a .
45008024	Ayee pu 'een jɨ́n Dios tu'irájtuaa tej ti tiyen rachú'eve'en te'ɨ́jna ɨ́ tej caí xɨ raseíj . Mɨ́ ajta , tɨ pua'a teri raseíj ɨ́ tej rachú'eve'e , capu ché'e ruxe'eve'e tej rachú'eve'e . ¿ Ni caí ayén ti'ayajna tɨ caí mé'e ja'atɨ́ tɨ ayén rachú'eve'e a'ɨ́jna tɨ ari raseíj ? Capu xaa ne'u mé'e ja'atɨ́ .
45008025	A'iné tu'uri rachú'eve'e te'ɨ́jna tɨ caí xɨ taacɨ́'ɨ , a'ɨ́j pu jɨ́n ayén tiú'ujxe'eve'e tej tiyen rachú'eve'en tecaí tiyen cátaxɨeehuata .
45008026	Ajta a'ɨ́ɨn xɨéjniu'ucare'ara'an ɨ́ Dios , a'ɨ́ɨ pu tavaɨre'e a'ɨ́jna jɨme'e ɨ́ tej rahuavíiraca ɨ́ Dios jemi , a'iné catu a'ij rɨni tajɨ́ɨmua'a , ni catu a'atzu ramua'aree ti'itɨ́j tɨ niuucarijra'a ayén ruxe'eve'e tej ti tiyen tiu'utéjniuuni ɨ́ jemin . A'ɨ́j pu jɨ́n a'ɨ́ɨ pu ta jetze me'ecan téniuusin . Ayee pu tí'icɨ'ɨxɨ , cumu tɨ́caí té'anrɨ'ɨre , a'iné capu ja'atɨ́ raayɨ́'ɨtɨ tɨ ayén tiu'utaxáj .
45008027	Ajta a'ɨ́jna tɨ ayén tirú'umua'aree nain jɨme'e a'ij tej tí'imua'atze ɨ́ ta tzajta'a , a'ɨ́ɨ pu ajta ramua'aree a'ij tɨ huataújmua'a a'ɨ́jna tɨ rahuavii a'ɨ́jna ɨ́ xɨéjniu'ucare'ara'an ɨ́ Dios a'iné a'ɨ́ɨ pu ayén huá'a japua huatániuusin a'ij tɨ a'ɨ́ɨn ayén tí'ijxe'eve'e ɨ́ Dios .
45008028	Teen tu teajta tiyen ramua'aree tɨ Dios ayén tavaɨre'e tɨ ij nain jɨ́n ayén te'irájra'ani tɨ i a'ɨ́jna jɨ́n rɨ́'ɨ titaatá'an itejmi , i tej raxɨ́'eve'e ɨ́ Dios . Ajta Dios pu a'ɨ́jna jɨ́n ayén taatajé tej ti tiyen ratéva'ɨrihua'an a'ij tɨ a'ɨ́ɨn ari titaaxɨ́'epɨ'ɨntari'iri'i .
45008029	Ajta a'ɨ́ɨme ɨ́ tɨ Dios jéjcua ɨmuá huá'amuajtejca'a tɨ ayén hua'irájtuaani , a'ɨ́ɨ pu ajta jéjcua ɨmuá hua'antíhuau tɨ ij ayén huá'uruuren mej mi miyen che'atá mena'a seíire'e muá'ara'ani tɨ a'ɨ́jna ɨ́ yaujra'an . Ajta ayén tiraaxɨ́'epɨ'ɨntare tɨ ij ayén hua'ajá'a pu'éene'e á'ara'ani , a'ɨ́ɨ pu ajta jaítze'e vásta'a pu'éene'e á'ara'ani mecaí ɨ́ seica ɨ́ ru'ihuaamua'a ɨ́ mej mu'íi tɨ Dios huá'aya'upuaca'a .
45008030	Ajta a'ɨ́ɨme ɨ́ tɨ ayén jéjcua ɨmuá hua'antíhuau , a'ɨ́ɨ pu ajta hua'utajé . Ajta a'ɨ́ɨme ɨ́ tɨ ayén hua'utajé , a'ɨ́ɨ pu ajta ayén tíhua'uxɨ́'epɨ'ɨntari'iri'i mej nu'u rɨ'éene'ecán jɨ́n huateáturan ɨ́ jemin . Ajta a'ɨ́ɨme ɨ́ tɨ ayén tíhua'uxɨ́'epɨ'ɨntari'iri'i , a'ɨ́ɨ pu ajta ayén hua'utá'a mej mi nain jɨ́n miyen che'atá mena'a seíire'e tɨ́j ajta a'uun seijre'e ɨ́ yaujra'an tɨ́j na'a rusén jɨme'e .
45008031	A'ɨ́j pu jɨ́n , ¿ a'iné tetiu'utaxájta ? Tɨ́ pua'a Dios ayén ta japua niuucari , ¿ ni qui auj ayén tí'irɨ'ɨri tɨ ja'atɨ́ ayén ta'antipuá'ajte'en itejmi ? Capu xaa ne'u .
45008032	Capu Dios ayén tiraatá'uuni'iri'i ɨ́ ruyauj tɨ ij caí huámɨ'ɨni ɨ́ cúruu jetze , sino ayée pu tihua'utátuii ta jetze me'ecan naíjmi'ica , tetɨ́j tena'a pua'amé iteen . A'ɨ́j pu jɨ́n , ayén che'atá na'a ruxɨ́'evi'ira'a jɨ́n ayén nain taatapuaíjve'esin , nain tɨ́j na'a tɨ tí'iseijre'e ɨ́ Cɨríistu'u jemi .
45008033	¿ A'ataani ayén tihuá'axajtzi'iran a'ɨ́mej tɨ Dios ayén hua'antíhuau ? Capu ja'atɨ́ xaa ne'u , a'iné Dios pu ruseɨ́j ayén tíhua'uxɨ́'epɨ'ɨntari'iri'i mej mi miyen rɨ'éene'ecán jɨ́n huateáturan ɨ́ jemin .
45008034	¿ A'ataani ayén tí'ijxɨ'epɨ'ɨntare'en tɨ ayén puaíjtzi taatá'an itejmi ? Capu ja'atɨ́ , a'iné seɨ́j pu'u ta jetze me'ecan niuu a'ame . A'ɨ́ɨ pu ajta a'uun é'eseijre'e rɨ'ɨríinta'an ɨ́ Dios . A'ii pu a'ɨ́ɨn pú'een ɨ́ Cɨríistu'u tɨ huamɨ́'ɨ ta jetze me'ecan . Jee xaa ne'u , jaítze'e pu ayén tiraavíjte'e tej tiyen raataxáj yee a'ii pu a'ɨ́ɨn pú'een tɨ ajta a'itáraa huá'a tzajta'a ɨ́ mej meri huácuii .
45008035	¿ A'ataani ayén te'entiú'uuna ɨ́ Cɨríistu'u jemi tɨ ij caí ché'e ayén taxe'eve'e ? ¿ Ni qui ayén tí'ijruuren tɨ pua'a ti'itɨ́j tamuárɨ'eriste'e na'ari tɨ pua'a ti'itɨ́j ayén tá'ɨtziite'e ? Capu xaa ne'u . ¿ Arí tɨ pua'a miyen a'ij pua'a táaruuren nusu tɨ pua'a tiyen tɨejcu ? Capu ajta a'ɨ́jna . ¿ Ari tɨ pua'a tej caí a'ij tí'ijviicua'i ? , ca'ɨ́n ¿ tɨ́ pua'a ayén titáacɨ'ɨti tɨ tziɨ́ɨni'ire'e ɨ́ tej te'ɨ́jna jɨ́n huácui'ini ? Capu xaa ne'u ayén te'entiú'uuna ɨ́ Cɨríistu'u jemi . ¿ Arí tɨ pua'a miyen táacui'ini ? Capu ajta xaa ne'u .
45008036	Ayee pu té'eyu'usi'i tɨjɨ́n : Tɨ́j na'a tɨ 'eíjninei ɨ́ xɨcaj , asta na'a caí u e'eteárute , tɨ́'ɨj pɨ́na'a mú miyen huá'atu'ire'e a'ɨ́mej mej mi táacui'ini . Ayee pu tihuá'amitɨejte'e tej tiyen che'atá tena'a ti'itéva'ɨri matɨ́j a'ɨ́ɨme ɨ́ cáne'axɨ ɨ́ mej huá'acui'ica mej mi miyen ráatuaani ɨ́ huá'ahua'ira'a ɨ́ cáne'axɨ .
45008037	Capu xaa ne'u ayén ja'atɨ́ te'entiú'uuna . Tɨ́j na'a tɨ ayén tí'itaruure , nain tu jɨ́n tiyen tiu'utémua'itɨ a'ɨ́jna jɨme'e tɨ Cɨríistu'u ayén taataxɨ́'eve tɨ ij ayén huámɨ'ɨni ta jetze me'ecan .
45008038	Ayej xaa ne'u ti'ayajna . Ayee pu tiná'amitɨejte'e ineetzi tɨ ayén ti'ayajna tɨ caí ti'itɨ́j ayén te'entiú'uuna tɨ ij caí ché'e ayén titáacɨ'ɨti a'ɨ́jna tɨ jɨ́n Dios taataxɨ́'eve . Capu amɨ́n a'ij tɨ pua'a tiyen ruuri huateáturan na'ari tɨ pua'a tiyen huácui'ini . Camu majta miyen te'entiú'uuna a'ɨ́ɨme ɨ́ mej ta japua tí'ivaɨre'e ɨ́ Dios jemi , na'ari a'ɨ́ɨme ɨ́ mej miyen tí'ivaɨre'e ɨ́ tiyaaru'u jemi . Ti'itɨ́j tɨ na'a tɨ a'ij seijre'e , tɨ pua'a auj teja'uré'enejsin na'ari tɨ pua'a ari ayén te'irájraa nusu muárɨ'eri'ire'ara'an pú'een ɨ́ ja'atɨ , capu ajta ayén te'entiú'uuna . Capu amɨ́n a'ij tɨ pua'a a'ɨ́ɨn pu'éene'en tɨ ta japua é'eseijre'e na'ari u tajete , ti'itɨ́j tɨ na'a tɨ ayén seijre'e , capu a'atzu a'ij tí'irɨ'ɨri tɨ ayén te'entiú'uuna ɨ́ Cɨríistu'u jemi , a'ɨ́jna ɨ́ Jesús tɨ ajta tavástara'a pú'een .
45008039	
45009001	Ayee nu tzáahuati'ira'a jɨ́n niyen tejá'amua'ixaate'e ɨ́ Cɨríistu'u jemi . Canu tí'ihua'i nena'a . Ayee nu á'anxɨjte'en ɨ́ nemua'atziira'a jɨme'e nej ni niyen ráamua'ati tɨ pua'a ayén tiraavíjte'e nusu caí . Ajta a'ɨ́ɨn ɨ́ xɨéjniu'ucare'ara'an ɨ́ Dios , a'ɨ́ɨ pu ajta a'ɨ́jna jɨ́n nevaɨre'e .
45009002	Jé'ecan nu huatánxɨeemɨjte'e , neajta ja'anáj tɨ na'a niyen rajpuaíjtzi yú ne tzajta'a .
45009003	Tɨ́ pua'a rɨ'ɨríistanche'e , tɨ Cɨríistu'u ayén mé núurɨeniche'e tɨ ij na'antipuá'ajte'en huá'a jetze me'ecan ɨ́ ne'ihuaamua'a , a'ɨ́ɨme ɨ́ mej miyen che'atá mena'a airaújneijte netɨ́j inee .
45009004	A'ɨ́ɨ mú Israél jetze ajtéme'ecan . A'ii mú a'ɨ́ɨn pú'een ɨ́ tɨ Dios huá'aya'upuaca'a . A'ɨ́ɨ pu ajta huataseíjre huá'a jemi a'ɨ́jna tɨ naa seíire'e já'araa mej mi miyen raamuaarée tɨ Dios a'uun huateájturaa huá'a jemi . Dios pu ajta huá'a jemi mu'iicáca jɨ́n tiu'utá'a ɨ́ runiuuca a'ij tɨ ayén té'eme'enche'e . Majta a'ɨ́ɨme , ayée mú ra'ancuré'a me'ɨ́jna ɨ́ niuucari ɨ́ mej jɨ́n tí'aijta , majta me'ɨ́jna ɨ́ ye'irá a'ij mej tí'ina'amiche'e . Dios pu ajta mu'iicáca jɨ́n te'ataújratziiri'i huá'a jemi .
45009005	A'ɨ́ɨ mú majta huá'a jetze huanéj ɨ́ tavaújsimua'a jetze . Ajta , huá'a jetze pu ayén airaújneijte a'ɨ́jna ɨ́ Cɨríistu'u tɨ ajta a'ɨ́ɨn pú'een ɨ́ Dios ɨ́ tɨ nain jɨ́n antiújmua'aree . Tiché'e tiyen rɨ́'ɨ tiraatá'acare'en tɨ́j na'a rusén jɨme'e . Ché'e ayén teja'uré'enen .
45009006	Canu niyen tejá'amua'ixaate'e tɨ a'ɨ́ɨn niuucari caí ti'itɨ́j vaɨre'eca'a tɨ Dios ayén tihua'utá'a . Canu xaa ne'u , a'iné a'ɨ́ɨme ɨ́ mej jetzen airaújneijte ɨ́ tayá'upuacɨ'ɨ a'ɨ́jna ɨ́ Israél , camu naími'i miyen Israél jetze ajtéme'ecan .
45009007	Ajta capu ayén huataújmua'a mej naími'i yaújmua'ame'en pú'een a'ɨ́jna ɨ́ Abraham teecan tɨ pua'a miyen me'ɨ́jna jetze airaújneijte . Camu xaa ne'u . Mɨ́ ajta ayén tɨjɨ́n : “ Ayee pu ámitɨeere'e a'ame . A'ɨ́ɨ mu'u a'ɨ́ɨn pu'éene'e muá'aju'u ɨ́ á'ayaujmua'a , a'ɨ́ɨme ɨ́ mej jetzen a'iránejsin a'ɨ́jna jetze ɨ́ Isaac . ”
45009008	Ayee pu'u na'a , a'ɨ́ɨme ɨ́ mej Abraham jetze airaújneijte , capu ayée na'a hua'ucɨ́'ɨ naíjmi'ica tɨ Dios ayén huá'aya'upuaca'a me'ɨ́jna jɨme'e mej me'ɨ́jna jetze airaújneijte . Ayee pu ajta tihuá'acɨ'ɨti a'ɨ́mej ɨ́ mej té'atzaahuate'e me'ɨ́jna tɨ jɨ́n Dios te'ataújratziiri'i . A'ɨ́ɨme pu xaa ayén ámitɨeere'e a'ame mej miyen yaújmua'ame'en pú'een a'ɨ́jna ɨ́ Abraham teecan .
45009009	Ayee pu'u , a'iné Dios pu ayén te'ataújratziiri'i tɨjɨ́n : “ A'ájna tɨ ari ayén tiraaxɨ́'epɨ'ɨntare tɨ ayén teja'uré'enejsin , nee nu neajtahua'a yé uvé'enejsin . Ajta a'ɨ́ɨn ɨ́ Sara , a'ɨ́ɨ pu ari tiyaúj a'ame . ”
45009010	Ajta ɨ́ tɨ jaítze'e ruxe'eve'e , ayée pu tiráaruu a'ɨ́jna ɨ́ Rebeca . A'ɨ́ɨ pu hua'apuaca tiyaúumua'a já'araa . Ajta seɨ́j pu'u a'ɨ́ɨn pu'éene'e ɨ́ hua'atáàta , a'ɨ́jna ɨ́ tayá'upuacɨ'ɨ , a'ɨ́jna ɨ́ Isaac .
45009011	Ajta matɨ́'ɨj caí xɨ huanúnu'ihua ɨ́ mej hua'apua , matɨ́'ɨj caí xɨ ti'itɨ́j a'ij huáruurejca'a , tɨ pua'a tɨ xɨ́'epɨ'ɨn 'een na'ari tɨ a'ij pua'a 'een , ayée pu Dios tiraata'ixaa ɨ́ hua'anáànaj tɨjɨ́n : “ A'ɨ́jna tɨ vásta'a , a'ɨ́ɨ pu raatévaɨre'esin a'ɨ́jna tɨ pa'arɨ'ɨ . ” Ajta ayén tɨjɨ́n : “ Nee nu raataxɨ́'eve ne'ɨ́jna ɨ́ Jacobo . Neajta rájcha'ɨɨre'eca'a ne'ɨ́jna ɨ́ Esaú . ” Ayee pu 'een jɨ́n tiraata'ixaa tɨ ij ayén ráamua'aree a'ij tɨ rɨcɨ ɨ́ Dios tɨ a'ɨ́ɨn seɨj avé'ehuau . Capu ayén a'ɨ́jna jɨ́n ra'avé'ehuau a'ɨ́jna jɨme'e tɨ a'ɨ́ɨn ja'atɨ́ ti'itɨ́j jɨ́n ra'ará'astijre , sino a'ɨ́ɨ pu ayén 'een jɨ́n ra'avé'ehuau tɨ a'ɨ́ɨn Dios ruseɨ́j raatajé .
45009012	
45009013	
45009014	A'iné tiyen te'ɨ́jna jɨ́n tiu'utaxájta . ¿ Ni qui tiyen tiu'utaxájta tɨ caí xɨ́'epɨ'ɨn rɨcɨ ɨ́ Dios ? Catu xaa ne'u .
45009015	Ayee pu tiraata'ixaa a'ɨ́jna ɨ́ Moisés tɨjɨ́n : “ Nee nu niyen tiraatá'uuni'ira ja'atɨ́ tɨ na'a tɨ ayén na'aráanajche . Neajta nu niyen rá'acu'uve ja'atɨ́ tɨ na'a tɨ ayén na'aráanajche . ”
45009016	A'ɨ́j pu jɨ́n , capu ayén tí'ijcɨ'ɨti seɨj ɨ́ ja'atɨ a'ɨ́jna jɨme'e tɨ ayén raxɨ́'eve'e ruseɨ́j . Capu ajta a'ɨ́jna jɨ́n tɨ ti'itɨ́j rɨcɨ , sino a'ɨ́jna jɨ́n pu ayén tí'ijcɨ'ɨti tɨ Dios ayén rá'ancu'uvajxɨ .
45009017	A'ɨ́j pu jɨ́n Dios ayén tiraata'ixaa a'ɨ́jna ɨ́ Faraón tɨjɨ́n : “ Ayee nu ne'ɨ́jna jɨ́n niyen timua'íjca pej te'enteárute pe'ɨ́jna jɨme'e pej i'i rey , nej ni hua'utaseíjrate'en a'ij nej huárɨni ɨ́ nemuárɨ'eri'ira'a jɨme'e nej ni puaíjtzi muaatá'an . Aj mú mi neetzi jɨme'e miyen tihua'utá'ixaate'esin a'u tɨ na'a mej huachéjme íiyen chaanaca japua . ”
45009018	A'ɨ́j pu jɨ́n , Dios ayén rá'acu'uve ja'atɨ́ tɨ na'a tɨ ayén ra'aráanajche . Ajta pu ayén raatá'aca tɨ ayén ra'atéchaxɨjte'en ɨ́ xɨéjniu'uca ja'atɨ́ tɨ na'a tɨ ayén ra'aráanajche ɨ́ Dios tɨ ij ayén ráaruuren .
45009019	Ajta seɨ́j mú'een , ayée pu tinaatá'ixaate'esin tɨjɨ́n : “ Tɨ́ pua'a ayén ti'ayajna , ¿ a'iné 'een jɨme'e Dios ayén auj ta jetze tí'ijpua'ajte'e ? ¿ A'ataani rájcha'ɨɨre'e ɨ́ Dios ? ”
45009020	Mɨ́ neajta inee , ayée nu tí'imua'ihuau tɨjɨ́n : “ ¿ A'ataani pej pú'een pej pi piyen aniúuste'e ɨ́ Dios jemi mɨ pej i'i teáata'a ? Dios pu muaatétaahuaca'a mú'eetzi . ” ¿ Ni piyen tiraatá'ixaate'esin pe'ɨ́jna tɨ muaatétaahuaca'a tɨjɨ́n : “ A'iné 'een jɨme'e piyen naatétaahuaca'a ” ? Capej xaa ne'u .
45009021	Niché'e neajtahua'a seɨj timuaata'íhua'u ne'ɨ́jna jɨme'e ɨ́ ja'atɨ tɨ xa'ari tí'ita'ahuaca . ¿ Ni caí ayén tiraavíjte'e tɨ a'ɨ́ɨn seica huátaahuan ɨ́ xa'ari tɨ naa tí'iseijre'e , tɨ ajta huápɨ'ɨ tí'ijnajche , ajta seica tɨ caí naa tí'een , tɨ chá'ana'a na'a jɨ́n tí'ivaɨre'e ? Ajta nain a'ɨ́ɨ pu jɨ́n ayén tí'itaavijhuaca'a seɨj jɨme'e ɨ́ xarij .
45009022	¿ A'iné pena'a tiu'utaxájta tɨ pua'a Dios ayén huárɨniiche'e tɨ a'ɨ́ɨn caí huataniú'ucan , ajta ayén te'utavíicua'iranche'e temua'a naa a'ij mej rɨ́'ɨ muá'aye'i a'ɨ́ɨme ɨ́ tɨ ayén tiraavíjte'e tɨ a'ɨ́ɨn Dios puaíjtzi hua'utá'an ? Ayee pu 'een jɨ́n rɨni ɨ́ Dios tɨ ij ayén ámitɨeere'e tɨ a'ɨ́ɨn rumuárɨ'eri'ire'ara'an jɨ́n puaíjtzi hua'utá'asin a'ɨ́mej ɨ́ mej a'ij pua'a titetiújcha'ɨɨ .
45009023	Ajta , ayée pu te'utavíicua'iranche'e tɨ ij ajta tiraataseíjrata tɨ ayén huápɨ'ɨ rɨ́'ɨ tihua'utá'a a'ɨ́mej ɨ́ tɨ huá'ancu'uvajxɨ , ɨ́ tɨ amuacaí ayén rɨ́'ɨ tihua'uteájtuaa tɨ ij ayén tihuá'ucɨ'ɨti mej mi ruuri miyen éeni'icɨ'e huateáturan ɨ́ jemin tɨ́j na'a rusén jɨme'e .
45009024	Ayee pu xaa ne'u tí'itaruuren itejmi ɨ́ tɨ ari taatajé , itejmi i tej Israél jetze ajtéme'ecan , ajta a'ɨ́mej ɨ́ mej seɨj chuéjra'a japua é'eme'ecan .
45009025	Jee xaa ne'u , ayée pu a'ɨ́jna jɨ́n ti'ixa ɨ́ Dios a'ɨ́jna jetze tɨ ayén ra'utéyu'uxaca'a a'ɨ́jna ɨ́ Oseas teecan tɨjɨ́n : A'ɨ́ɨme ɨ́ mej caí amuacaí neetzi jetze ajtéme'ecantaca'a , nu'uri niyen hua'utámua'atzi tɨjɨ́n mej neteɨ́testemua'a pú'een . Ajta a'ɨ́jna nej caí raataxɨ́'eve , ayée nu neajta raatámua'atzi tɨjɨ́n mɨ nej muaxe'eve'e .
45009026	Ajta , ayée pu té'eme a'ájna a'u mej miyen tihua'utá'ixaa ɨ́ teɨte mej nu'u caí neteɨ́testemua'a pú'een , a'ájna mú miyen hua'utámua'atzi mej nu'u yaújmua'ame'en pú'een ɨ́ Dios tɨ i'i ruuri .
45009027	Ajta a'ɨ́ɨn ɨ́ Isaías teecan , ayée pu ca'anín jɨ́n tiu'utaxájtaca'a a'ɨ́mej jɨme'e ɨ́ mej Israél jetze ajtéme'ecan tɨjɨ́n : “ Capu amɨ́n a'ij , tɨ pua'a miyen mu'iicáa a'ɨ́ɨme ɨ́ huá'ayaujmua'a a'ɨ́mej ɨ́ mej Israél jetze ajtéme'ecan . Tɨ́ pua'a mej miyen a'achú ará'axca tɨ́j na'a tɨ seijre'e ɨ́ sej tɨ a'uun é'ejca a'u tɨ e'eve'e'ástɨme ɨ́ jaj , capu naíjmi'ica hua'irátuaasin ɨ́ Dios , sino a'ɨ́mej pu'u hua'irátuaasin ɨ́ mej jɨ́n miyen huateájturaa . ”
45009028	“ Ayee pu té'eme , a'iné ca'anacan pu Dios ayén nain jɨ́n ra'antipuá'ajte'esin tɨ puaíjtzi hua'utá'asin a'ɨ́mej ɨ́ mej yen huachéjme ɨ́ chaanaca japua . ”
45009029	Ayee pu che'atá amuacaí tira'utéyu'uxaca'a a'ɨ́jna ɨ́ Isaías tɨjɨ́n : Ayee tu éene'e ta'aju'unche'e matɨ́j a'ɨ́ɨme ɨ́ mej me'uun a'uchéjme'ecaa u Sodoma , matɨ́j majta a'ɨ́ɨme ɨ́ mej a'uun é'echejca'a u Gomorra , ɨ́ mej caí ché'e é'eseijre'e me'újna . Mɨ́ ajta a'ɨ́ɨn Dios , ɨ́ tɨ tihuá'aijte'e naíjmi'ica ɨ́ mej a'uun é'eseijre'e u ta japua , a'ɨ́ɨ pu ayén raateájtuaa itejmi jemi mej mi miyen huateáturan a'ɨ́ɨme ɨ́ mej ta jetze airaújneijte .
45009030	A'ɨ́j pu jɨ́n , ¿ a'iné ti'itɨ́j tetiu'utaxájta ? Ayee pu'u xaa ne'u . A'ɨ́ɨme ɨ́ mej seɨj chuéjra'a japua é'eme'ecan , camu miyen rahuauca'a mej mi miyen rɨ'éene'ecán jɨ́n huateáturan ɨ́ Dios jemi . Capu amɨ́n a'ij . Ayee pu ajta tihua'ucɨ́'ɨ a'ɨ́jna jɨme'e ɨ́ mej miyen rɨ'éene'ecán jɨ́n huateájturaa ɨ́ Dios jemi me'ɨ́jna jɨme'e mej té'antzaahua .
45009031	Mɨ́ majta a'ɨ́ɨme , ɨ́ mej Israél jetze ajtéme'ecantaca'a , ɨ́ mej miyen rahuauca'a mej mi rɨ'éene'ecán jɨ́n huateáturan ɨ́ Dios jemi , me'ɨ́jna jɨme'e mej miyen ra'ará'astijre me'ɨ́jna ɨ́ niuucari ɨ́ mej jɨ́n tí'aijta , a'ɨ́ɨ mú xaa caí miyen ra'ancuré'a me'ɨ́jna ɨ́ mej rahuauca'a .
45009032	¿ A'iné 'een jɨ́n mecaí miyen ra'ancuré'a ? Ayej xaa ne'u , ayée mú 'een jɨ́n huamuá'itɨche me'ɨ́jna jɨme'e mej rahuauca'a mej mi miyen huárɨni mej ti'itɨ́j jɨ́n te'ará'astijre'en . Camu rahuauca'a me'ɨ́jna jɨme'e mej té'antzaahuate'en . A'ɨ́ɨ mú jɨ́n huamuá'itɨche me'ɨ́jna jɨme'e mej raatéxɨeehuataca'a me'ɨ́jna tɨ jɨ́me'en ayén té'eyu'usi'i tɨjɨ́n : Casi'i , ayée nu raateátuaasin ne'ɨ́jna ɨ́ ja'atɨ ne'újna u Sión . Ayee pu tinaatéva'ɨre'e tɨ́j ɨ́ tetej ɨ́ mej jetzen a'ijcá'acata ɨ́ teteca , ɨ́ mej majta jetzen a'itávitzej . Ajta capu raatatévi'iraste'esin a'ɨ́jna ɨ́ ja'atɨ tɨ ayén rá'atzaahuate'en .
45009033	
45010001	Ayee nu tejá'amua'ixaate'e , ne'ihuaamua'a , nej niyen a'anca'anéecan jɨ́n tí'ijxe'eve'e yú ne tzajta'a , neajta nu rahuauhuau ɨ́ Dios tɨ ij a'ɨ́ɨn Dios ayén hua'irájtuaani .
45010002	A'ɨ́ɨme nu jɨ́n niyen ti'ixa ɨ́ mej a'ujca'anéecan jɨ́n rana'amiche ɨ́ Dios . Aru camu tzáahuati'ira'a jɨ́n rana'amiche .
45010003	Matɨ́'ɨj miyen rahuauca a'ij mej ye'í huárɨni mej mi miyen rɨ'éene'ecán jɨ́n huateáturan ɨ́ Dios jemi , camu a'atzu ramua'areereca'a a'ij tɨ Dios ari tiraaxɨ́'epɨ'ɨntare tɨ ij ja'atɨ́ ayén rɨ'éene'ecán jɨ́n huateáturan ɨ́ jemin . Ayee mu'u rahuauca me'ɨ́jna ɨ́ mej jɨ́n rujɨ́ɨmua'a mena'a rájteu . A'ɨ́j mú jɨ́n miyen raatéxɨeehuataca'a me'ɨ́jna ɨ́ tɨ Dios ari ayén tiraaxɨ́'epɨ'ɨntare .
45010004	Ayee pu'u na'a , a'iné Cɨríistu'u pu nain jɨ́n ra'ará'astijre a'ɨ́jna ɨ́ niuucari ɨ́ mej jɨ́n tí'aijta tɨ ij ja'atɨ́ tɨ na'a ayén rɨ'éene'ecán jɨ́n huateáturan ɨ́ Dios jemi a'ɨ́jna jɨme'e tɨ a'ɨ́ɨn ɨ́ ja'atɨ́ ayén té'atzaahuate'e .
45010005	Ajta a'ɨ́jna ɨ́ Moisés teecan , ayée pu ra'uyú'uxaca'a tɨ nu'u a'ɨ́ɨn ɨ́ ja'atɨ tɨ rá'astijre'e a'ɨ́jna ɨ́ niuucari ɨ́ mej jɨ́n tí'aijta , ayée pu nu'u ajta tiú'ujxe'eve'e tɨ a'ɨ́ɨn a'ɨ́jna jetze araújca'ane ɨ́ niuucari .
45010006	Ajta a'ɨ́jna ɨ́ ja'atɨ tɨ ari rɨ'éene'ecán jɨ́n huateájturaa ɨ́ Dios jemi , ayée pu tí'imua'atze tɨjɨ́n : “ Capej piyen té'umua'atze ɨ́ a'atzajta'a tɨ ayén ruxe'eve'e peja'ujnén u ta japua pej yé rave'ecájneijte'en pe'ɨ́jna ɨ́ Cɨríistu'u . ” Ajta ayén tɨ a'ɨ́jna jɨ́me'en : “ Capej piyen pej téte'ɨmua a'ucáanen ɨ́ tajete pej ra'itátuaani ɨ́ Cɨríistu'u huá'a tzajta'a ɨ́ mej meri huácuii . ”
45010007	
45010008	Mɨ́ ajta , ayée pu ti'ixa a'ɨ́jna tɨ tzáahuati'ira'a jɨ́n huateájturaa rɨ'éene'ecán jɨ́n ɨ́ Dios jemi tɨjɨ́n : “ Pu'uri mú'eetzi jemi seijre'e ɨ́ niuucari pej piyen tihua'utá'ixaate'en , pajta pe'ɨ́jna jetze piyen tí'imua'atze ɨ́ á'a tzajta'a . ” A'ii pu a'ɨ́ɨn pú'een ɨ́ niuucari ɨ́ tej tiyen tihuá'a'ixaate'e tá'aye'i .
45010009	Ayee pu'u na'a , a'iné tɨ pua'a mémuaseiiraca'a ɨ́ teɨte , pej piyen raataxáj yee Jesús pu tavástara'a pú'een , ajta tɨ pua'a piyen té'atzaahuate'e ɨ́ á'a tzajta'a tɨ Dios ayén ra'ajjáj huá'a tzajta'a ɨ́ mɨ'ɨchite , aj pu xaa Dios mua'irájtuaani .
45010010	Jee xaa ne'u , ayée pu ti'ayajna , ja'atɨ́ pu ayén rɨ'éene'ecán jɨ́n huateáturaasin ɨ́ Dios jemi a'ɨ́jna jɨme'e tɨ té'atzaahuate'e ɨ́ ru tzajta'a . Dios pu ajta ru'irátuaasin a'ɨ́jna jɨme'e tɨ a'ɨ́ɨn ja'atɨ́ ayén tiu'utaxájtaca'a tɨ Dios jetze ajtéme'ecan , meti'iseíiraca'a ɨ́ teɨte .
45010011	Ayej xaa ne'u ti'ayajna , a'iné ayée pu té'eyu'usi'i ɨ́ niuucari jetze tɨjɨ́n : “ Capu ja'anáj ratatévi'iraste'esin ja'atɨ́ tɨ na'a tɨ rá'antzaahuate'en a'ɨ́jna ɨ́ Cɨríistu'u . ”
45010012	Ayee pu'u , naími'i mú ruxɨ́'ej 'een , a'ɨ́ɨme ɨ́ mej Israél jetze ajtéme'ecan , majta a'ɨ́ɨme ɨ́ mej seɨj chuéjra'a japua é'eme'ecan , a'iné seɨj pu'u a'ɨ́ɨn pú'een ɨ́ tavástara'a tɨ ayén tí'ita'aijte'e naíjmi'ica itejmi , tɨ ajta nain jɨ́n rɨ́'ɨ tihua'atá'aca a'ɨ́mej ɨ́ mej miyen rahuavii tɨ a'ɨ́ɨn hua'utévaɨre'en .
45010013	Ajta ayén té'eyu'usi'i tɨjɨ́n : “ Ja'atɨ́ tɨ na'a tɨ ayén rahuauhuau ɨ́ tavástara'a jemi tɨ a'ɨ́ɨn raatévaɨre'en , Dios pu ayén ru'irátuaasin a'ɨ́jna ɨ́ ja'atɨ . ”
45010014	Aru , ¿ a'iné tí'irɨ'ɨri mej miyen rahuaviira me'ɨ́jna ɨ́ tavástara'a tɨ pua'a mej caí xɨ rá'atzaahuate'e ? Capu a'ij tí'irɨ'ɨri xaa ne'u . Ajta , ¿ a'iné tí'irɨ'ɨri mej miyen rá'antzaahuate'en tɨ pua'a mej caí xɨ ráanamuajri'i me'ɨ́jna ja'atɨ́ tɨ pɨ́rɨcɨ ? Capu a'atzu a'ij tí'irɨ'ɨri . Ajta , ¿ a'iné tí'irɨ'ɨri mej miyen ráanamua tɨ pua'a caí ja'atɨ́ ayén tihua'utá'ixaate'en ? Capu xaa ne'u a'ij tí'irɨ'ɨri .
45010015	Ajta , ¿ a'iné tí'irɨ'ɨri mej miyen tihua'utá'ixaate'en tɨ pua'a mé caí huata'íti'ihuaca'a mej me'uun á'uju'un huá'a jemi ? Capu xaa ne'u a'ij tí'irɨ'ɨri . A'ɨ́j pu jɨ́n ayén té'eyu'usi'i tɨjɨ́n : “ Jé'ecan tu huápɨ'ɨ naa huá'aseijrate'e a'ɨ́mej ɨ́ mej huata'íti'ihuaca'a téjmi jemi mej mi taatá'ixaate'en me'ɨ́jna jɨ́me'en ɨ́ tavástara'a . ”
45010016	Mɨ́ ajta , camu naími'i miyen ra'ancuré'a me'ɨ́jna ɨ́ niuucari ɨ́ tej jɨ́n tátemua'ave'e , a'iné ayée pu tiu'utaxájtaca'a a'ɨ́jna ɨ́ Isaías teecan tɨjɨ́n : “ Tavastara'a , capu ja'atɨ́ ayén rá'antzaahua a'ij tej tihua'utá'ixaa . ”
45010017	Ayee pu'u . Ja'atɨ́ pu ayén té'atzaahuate'e a'ɨ́jna jɨme'e tɨ ayén ráanamuajri'i ɨ́ mej tiu'utaxájtaca'a . Ajta a'ɨ́ɨn ɨ́ niuucari ɨ́ mej miyen raataxájtaca'a , ayée mú 'een jɨ́n raataxájtaca'a a'iné Cɨríistu'u pu ayén hua'uta'aíj .
45010018	Neajta inee , ayée nu tejá'amua'ihua'u tɨ pua'a mecaí ráanamuajri'i . A'iné mijta , xaa ne'u . Ayen té'eyu'usi'i tɨjɨ́n : Ayee pu nainjapua namuajre'e a'ij mej tí'ixaxa'a íiyen chaanaca japua . Ajta hua'aniuuca , mu'uri miyen ráanamuajri'i a'u tɨ na'a yen japuan ɨ́ chaanaca tɨ́j na'a auuyaúj .
45010019	Neajtahua'a nu niyen tejá'amua'ihua'u tɨ pua'a mecaí yaú'itɨee muá'araa a'ɨ́ɨme ɨ́ mej Israél jetze ajtéme'ecan . Ajmí'i pu ayén tiu'utaniú a'ɨ́jna ɨ́ Moisés teecan . Ayen tɨjɨ́n : Ayee nu ca'anéeri jɨ́n amuaatá'asin sej ahuaújchueere'en ne'ɨ́jna jɨme'e nej rɨ́'ɨ tihua'utá'asin a'ɨ́mej ɨ́ mej caí Israél jetze ajtéme'ecan . Neajta nu amuaataniú'ucaste'esin ne'ɨ́jna jɨme'e nej ni rɨ́'ɨ tihua'utá'asin a'ɨ́mej ɨ́ teɨte ɨ́ mej caí rɨ́'ɨ mé tite'umuámua'aree .
45010020	Ajta a'ɨ́ɨn Isaías , ayée pu huataúra'a tɨ ayén á jéjre'e tiu'utaxáj tɨjɨ́n : Ayee mú na'antinájcheca'a a'ɨ́ɨme ɨ́ mej caí náahuausime'e . Neajta nu huatánseijrataca'a a'ɨ́mej jemi ɨ́ mej caí nehuauca'a .
45010021	Mɨ́ ajta a'ɨ́ɨn , ayée pu tiu'utaxájtaca'a a'ɨ́ɨme jɨme'e ɨ́ mej Israél jetze ajtéme'ecantaca'a tɨjɨ́n : Tɨ́'ɨj pɨ́ na'a nain xɨcaj tzajta'a , ayée nu huá'ahuavii mej mi seɨcɨé tiú'umua'ati ineetzi jemi . Mɨ́ ajta , camu a'atzu ná'astijre'e . Temua'a mú tite'entaújnaamua ineetzi jemi .
45011001	A'ɨ́j nu jɨ́n niyen tejá'amua'ihua'u . ¿ Ni qui ari mé hua'uhuá'axɨ ɨ́ Dios a'ɨ́mej ɨ́ mej teɨtestemua'ame'en pú'een ? Capu xaa ne'u , a'iné capu mé núurɨe ineetzi , i nej neajta Israél jetze ajtéme'ecan , a'iné a'ɨ́j nu jetze 'airáanej ɨ́ Abraham teecan , neajta huá'a jetze ajtéme'ecan a'ɨ́ɨme ɨ́ mej airaújneijte me'ɨ́jna jetze ɨ́ Benjamín teecan .
45011002	Jee xaa ne'u , capu ayén mé hua'uhuá'axɨ ɨ́ Dios a'ɨ́mej ɨ́ ruteɨ́testemua'a ɨ́ tɨ jéjcua ɨmuá hua'antíhuau . ¿ Ni secaí siyen ramua'aree a'ij tɨ té'eyu'usi'i ɨ́ yu'uxari jetze tɨ a'ɨ́jna jɨ́n ayén té'axa a'ij tɨ a'ɨ́ɨn Elías ayén tiraatéjhuau ɨ́ Dios jemi tɨ ij a'ɨ́ɨn puaíjtzi hua'utá'an ?
45011003	Tɨjɨ́n : “ Casi'i , nevástara'a , mu'uri huá'ucuii a'ɨ́mej ɨ́ mej mú'eetzi jetze me'ecan tí'ixaxa'a . Majta miyen tiu'uté'uunaxɨ me'ɨ́jna ɨ́ tejcuá ɨ́ mej japuan tí'imuaɨ'ɨvajtaca . Nee nu'u ni yé huatéjvee . Capu ché'e máàj ja'atɨ́ . Majta meri nejé'icatacu . ” Ayee pu'u tiu'utaxájtaca'a a'ɨ́jna ɨ́ Elías .
45011004	Mɨ́ ajta a'ɨ́ɨn ɨ́ Dios , ayée pu tiu'utaniú tɨjɨ́n : “ Ayee nu hua'uteájtuaa mej mi miyen huateáturan ineetzi jemi a'achú cumu aráhua'apua vi'ira'a ɨ́ teɨte , ɨ́ mej caí ja'anáj ranajcheca'a me'ɨ́jna ɨ́ Baal . ” Ayee pu tiraata'ixaa .
45011005	Ayee pu che'atá na'a seijre'e íjii a'ɨ́ɨme ɨ́ mej teɨtestemua'ame'en pú'een . Dios pu ruxɨ́'evi'ira'a jɨ́n hua'antíhuau .
45011006	Ajta tɨ pua'a Dios ayén hua'antíhuau ruxɨ́'evi'ira'a jɨme'e , capu ché'e rɨ'ɨrí mej miyen ti'itɨ́j jɨ́n te'enteárute ɨ́ jemin a'ɨ́jna jɨme'e mej miyen ti'itɨ́j jɨ́n ra'ará'astijre'en . Na'ari caí , capu ti'itɨ́j a'ij ti'itéva'ɨri tɨ Dios ayén hua'antíhuau ɨ́ ruxɨ́'evi'ira'a jɨme'e .
45011007	¿ A'iné na'aqui ? A'ɨ́jna ɨ́ mej a'ujca'anéecan jɨ́n rahuauca'a a'ɨ́ɨme ɨ́ mej Israél jetze ajtéme'ecantaca'a , camu ra'ancuré'a me'ɨ́jna . Mɨ́ majta , a'ɨ́ɨme ɨ́ tɨ Dios hua'antíhuau , a'ɨ́ɨ mú xaa ra'ancuré'a . Majta a'ɨ́ɨme ɨ́ seica , Dios pu ayén ca'aníjra'a hua'utá'a mej mi antaújnaamuan ɨ́ ruxɨ́ejniu'uca jetze ɨ́ jemin .
45011008	Ayee pu'u na'a , a'iné ayée pu té'eyu'usi'i tɨjɨ́n : “ Dios pu ayén huá'uruu mej mi miyen tíu'ujtɨmua'ira ɨ́ rumu'úu jetze . Ayee pu huá'uruu tɨ ij caí a'ij tihuá'amitɨejte'e ɨ́ mej rasise'i , mej mi majta caí yaú'itɨée muá'ara'ani ɨ́ mej ranamua . Ayee pu'i éene'e já'araa tɨ́j na'a tɨ yú e'iré'ene . ”
45011009	Ajta a'ɨ́ɨn ɨ́ David teecan , ayée pu tiu'utaxájtaca'a tɨjɨ́n : Miché'e caí ché'e miyen rutémua'ave'e me'ɨ́jna jɨme'e tɨ jeíhua tihua'ucɨ́'ɨ , sino miché'e seica tihuá'ari'i nain jɨme'e , majta hua'antipuá'ajte'en . Ché'e ayén huá'a japua rájveti a'ij tɨ tiraavíjte'e a'ɨ́jna jɨme'e mej auté'ɨtze ɨ́ Dios jemi .
45011010	Ché'e caí ayén tihuá'amitɨejte'e a'ij tɨ ti'itɨ́j tihuá'ucɨ'ɨti . Miché'e miyen títeeteújca'anen tɨ́j na'a tɨ yú auca'itɨ́ a'ame me'ɨ́jna jɨme'e mej ca'anéeri jɨ́n tí'imuarɨ'e .
45011011	Neajta nu niyen tejá'amua'ihua'u . ¿ Ni qui miyen nain jɨ́n auté'ɨtze tɨ ij ayén huá'a japua rájveti mej rajpuaíitzi muá'ara'ani tɨ́j na'a rusén jɨme'e , tɨ ij caí ché'e rɨ'ɨriistan tɨ Dios hua'irájtuaani ? Capu xaa ne'u a'atzu , sino ayée pu éene'e já'araa . A'iné a'ɨ́ɨ mú auteájturaa ɨ́ Dios jemi , Dios pu ayén rɨ́'ɨ tihua'utá'a a'ɨ́mej ɨ́ mej seɨj chuéjra'a japua é'eme'ecan mej mi miyen ruuri huateáturan ɨ́ jemin . Ayee pu 'een jɨ́n huarɨ́j ɨ́ Dios tɨ ij ayén huá'uruuren a'ɨ́mej ɨ́ mej Israél jetze ajtéme'ecan mej mi chueere'e muá'ara'ani .
45011012	Ajta , tɨ pua'a Dios ayén jeíhua huápɨ'ɨ rɨ́'ɨ tihua'utá'a a'ɨ́mej ɨ́ mej seɨj chuéjra'a japua é'eme'ecan a'ɨ́jna jɨme'e ɨ́ mej miyen huamuá'itɨche ɨ́ jemin a'ɨ́ɨme ɨ́ mej Israél jetze ajtéme'ecantaca'a , jeíhua pu jaítze'e huápɨ'ɨ tihua'utá'asin naíjmi'ica a'ájna xɨcáara'an tɨ jetzen huá'anaijmire'en a'ɨ́mej ɨ́ mej Israél jetze ajtéme'ecan .
45011013	Ayee nu tejá'amua'ixaate'e mɨ sej seɨj chuéjra'a japua é'eme'ecan , a'iné Dios pu ayén tinaata'aíj nej niyen tejámuaatá'ixaate'en mú'ejmi , ayée nu tiu'utánca'ane nej ni nain jɨ́n jamuaatévaɨre'en a'ij tɨ tiraavíjte'e .
45011014	Ayee nu 'een jɨ́n rɨcɨ nej ne'ɨ́jna jɨ́n ca'aníjra'a hua'utá'an ne'ɨ́mej ɨ́ nexɨ́'ej teɨte tɨ pua'a rɨ'ɨriistan mej mi chueere'e muá'ara'ani nej ni je'icáca antimuá'itɨn mej miyen rá'antzaahuate'en .
45011015	Ayee pu'u , tɨ́'ɨj a'ɨ́ɨn Dios ayén mé hua'uhuá'axɨ a'ɨ́mej ɨ́ mej Israél jetze ajtéme'ecantaca'a , aj pu i a'ɨ́ɨn hua'ancuré'evi'itɨ a'ɨ́mej ɨ́ mej seɨj chuéjra'a japua é'eme'ecantaca'a . ¿ A'iné té'eme icu , tɨ́'ɨj Dios ajtahua'a hua'ancuré'evi'itɨn a'ɨ́mej ɨ́ mej Israél jetze ajtéme'ecan ? ¿ Ni caí ayén seíire'e a'ame tɨ́'ɨj tɨ pua'a Dios ayén hua'ajjájpuan huá'a tzajta'a ɨ́ mej meri huácuii ?
45011016	Niché'e seɨj niuucari amuaatá'ixaate'en ne'ɨ́jna jɨme'e ɨ́ cuaíjtzi ɨ́ mej jɨ́n pan ta'ahuaca . Tɨ́ pua'a Dios huateúra'ate'en a'ɨ́jna ɨ́ cuaíjtzi ɨ́ mej amuacaícan raatámuaɨ'ɨvejte , a'ɨ́ɨ pu ajta huateúra'ate'esin nain ɨ́ pan ɨ́ mej ráataahuaca'a . Ajta , tɨ pua'a Dios ayén huateúra'ate a'ɨ́jna ɨ́ naana'a tɨ jetzen ajtanéj ɨ́ cɨyej , a'ɨ́ɨ pu ajta huateúra'ate naíjmi'i ɨ́ pi'ista tɨ jetzen ajta'ú'upu'u ɨ́ cɨyej jetze . Ayee pu che'atá na'a 'een mú'ejmi jemi .
45011017	Tiché'e tiyen raataxáj tɨ Dios ayén ra'antiná'axɨ jetzen ɨ́ aceituuna je'icáca ɨ́ pi'ista . Aj pu ij seɨ́j antiví'ijte ɨ́ pi'ista tɨ seɨ́j jetze me'ecantaca'a aceituuna tɨ ruseɨ́j ajnéj . Seajta mú'een , ayée xu se'ɨ́jna jetze ajtéme'ecantaca'a ɨ́ aceituuna tɨ ruseɨ́j ajnéj . Ajta íjii , mú'een xu seri se'ɨ́jna jetze ajtéme'ecan tɨ Dios jetze ra'antiví'ijte a'ɨ́jna ɨ́ pi'ista . Pu'uri amú'uca'anisti'i a'ɨ́jna tɨ já'ara'ara'an pɨ́rɨcɨ a'ɨ́jna ɨ́ aceituuna .
45011018	A'ɨ́j xu jɨ́n , caxu siyen á'ujtzaahuate'e se'ɨ́jna jɨme'e ɨ́ tɨ Dios ari ra'antiná'axɨ a'ɨ́jna ɨ́ pi'ista . Tɨ́ pua'a siyen á'ujtzaahuate'e setá'aj siyen tiú'umua'ati se'ɨ́jna jetze ɨ́ niuucari tɨ ayén tɨjɨ́n yee : “ Capu ayén mú'ejmi jetze araújca'ane ɨ́ naana'ara'an a'ɨ́jna ɨ́ cɨyej , sino mú'een xu se'ɨ́jna jetze araújca'ane ɨ́ naana'ara'an . ”
45011019	Rɨ'ɨrí sej siyen tí'ixajta tɨ jɨ́me'en : “ Ayee pu ra'antiná'axɨ a'ɨ́jna ɨ́ pi'ista tɨ ij ayén ta'antiví'ijte'axɨ'ɨn itejmi ɨ́ cɨyej jetze . ”
45011020	Jee xaa ne'u , ayée pu ti'ayajna . Capu amɨ́n a'ij . Ayee pu 'een jɨ́n huá'uruu a'ɨ́jna jɨme'e mej caí rá'antzaahua . Mɨ́ seajta mú'een , ayée xu'u sena'a se'ɨ́jna jetze ajtéme'ecan se'ɨ́jna jɨme'e sej siyen té'atzaahuate'e . Caxu siyen á'ujtzaahuate'e , sino setá'aj siyen tí'itziɨɨne'e , a'iné Dios capu ayén tiraatá'uuni'iri'i a'ɨ́jna ɨ́ pi'ista tɨ ajtaneájxɨ ɨ́ cɨyej jetze tɨ rɨ́'en . Capu ajta tejámuaatá'uuni'ira mú'ejmi .
45011021	
45011022	Setá'aj siyen se'ɨ́jna jetze tiú'umua'ati ɨ́ tɨ jɨ́n Dios amuá'ancu'uvajxɨ mú'ejmi , ajta ɨ́ tɨ jɨ́n muárɨ'eri hua'utá'a a'ɨ́mej . A'ɨ́ɨ pu muárɨ'eri hua'utá'a a'ɨ́mej ɨ́ mej auteájturaa ɨ́ jemin . A'ɨ́ɨ pu ajta amuá'ancu'uvajxɨ mú'ejmi . Ajta , ayée pu auj á'amuaruuren tɨ pua'a siyen á'ateevi'in sej se'ɨ́jna jetze araújca'ane tɨ jɨ́me'en Dios rɨ́'ɨ tejamuaatá'a . Na'ari caí , a'ɨ́ɨ pu ajta mé amúuhua'axɨjsin mú'ejmi .
45011023	Ajta a'ɨ́ɨme , tɨ pua'a mecaí ché'e á'ateevi'in mej caí miyen té'atzaahuate'e , Dios pu ayén ajtahua'a hua'antiví'ijte'esin a'iné a'ɨ́ɨ pu raayɨ́'ɨtɨ tɨ ayén huárɨni .
45011024	Ayej xaa ne'u ti'ayajna , Dios pu raayɨ́'ɨtɨ tɨ ayén huárɨni a'ij tɨ caí tí'irɨneca ja'anáj tɨ na'a íiyen . A'ɨ́ɨ pu amua'antiná'axɨ a'ɨ́jna jetze ɨ́ cɨyej tɨ 'ɨtzitá huanéj tɨ ij ayén amua'antiví'ijte'en jetzen ɨ́ seɨj ɨ́ mej ra'ateáhuii . Mɨ́ ajta , a'ɨ́ɨme ɨ́ mej Israél jetze ajtéme'ecan , a'iné a'ɨ́ɨme amuacaí mú ajtéme'ecantaca'a me'ɨ́jna jetze ɨ́ cɨyej , capu a'atzu muárɨ'erista a'ame tɨ Dios ajtahua'a hua'antiví'ijte'axɨ'ɨn a'ɨ́jna jetze , mej mi majtáhua'a teɨtestemua'ame'en pu'éene'e muá'ara'ani .
45011025	Ayee nu tí'ijxe'eve'e , ne'ihuaamua'a , sej si yaú'itɨée xá'ara'ani temua'a naa a'ij tɨ huataújmua'a a'íjna tɨ rú'avaa ɨ́ Dios jemi , sej si caí á'ujtzaahuate'e ti'itɨ́j jɨme'e . Ayee nu tejá'amua'ixaate'e mej meri antaújnaamua mu'iitɨ́ a'ɨ́ɨme ɨ́ mej Israél jetze ajtéme'ecan . Maúche'e mú miyen huateáturaasin asta mena'a caí miyen ara'astɨ́ muá'ara'ani a'achú mej pua'amé tɨ Dios ayén huá'uxɨ'epɨ'ɨntare mej té'antzaahuate'en a'ɨ́ɨme ɨ́ mej seɨj chuéjra'a japua é'eme'ecan .
45011026	Aj pu i xaa Dios hua'irájtuaani naíjmi'ica a'ɨ́mej ɨ́ mej Israél jetze ajtéme'ecan . A'ɨ́j pu jɨ́n ayén té'eyu'usi'i tɨjɨ́n : Mu pu a'uvé'emé'e a'ame a'ujna u Sión , a'ɨ́jna ɨ́ ja'atɨ tɨ hua'irájtuaani . Ayee pu rɨ́'ɨ huá'aruuren a'ɨ́ɨme ɨ́ mej Jacobo jetze airáane mej mi caí ché'e a'ij pua'a titetiújcha'ɨɨ ɨ́ Dios jemi .
45011027	Neajta nu niyen te'atánratziiri'i a'ɨ́mej jemi nej niyen huá'uruuren ne'ájna xɨcáara'an nej jetzen tíhua'utá'uuni'ira ɨ́ mej jɨ́n auteájturaa neetzi jemi .
45011028	A'ɨ́ɨ mú rájcha'ɨɨre'e ɨ́ Dios me'ɨ́jna jɨme'e mej raatéxɨeehuataca'a me'ɨ́jna ɨ́ niuucari ɨ́ tɨ jɨ́n Dios hua'irájtuaani . Ayee mú me'ɨ́jna jɨ́n huarɨ́j , ayée pu tejamuaacɨ́'ɨ mú'ejmi sej si seajta ráanamua se'ɨ́jna ɨ́ niuucari . Mɨ́ ajta , a'ɨ́ɨn ɨ́ Dios , aúche'e pu huá'axe'eve'e a'ɨ́jna jɨme'e tɨ jéjcua ɨmuá hua'antíhuau , ajta a'ɨ́jna jɨme'e tɨ ti'itɨ́j jɨ́n te'ataújratziiri'i a'ɨ́mej jemi ɨ́ huá'ahuaacɨxa'astemua'acɨ'ɨ .
45011029	Jee xaa ne'u , aúche'e pu hua'utévaɨre'esin a'iné Dios pu caí ra'uré'uuna a'ɨ́jna ɨ́ niuucari tɨ ti'itɨ́j jɨ́n te'ataújratziiri'i . Capu ajta yá'uhua'ana a'ɨ́jna tɨ jɨ́n hua'utajé .
45011030	Seajta mú'een , a'ájná'ɨmua xu caí seajta rá'astijre'eca'a . Mɨ́ ajta a'ɨ́ɨn Dios pu ayén amuá'ancu'uvajxɨ mú'ejmi , a'iné a'ɨ́ɨme ɨ́ mej Israél jetze ajtéme'ecan , camu rá'astijre'eca'a .
45011031	Ajta íjii , ayée mú 'een jɨ́n auteájturaa ɨ́ Dios jemi tɨ ij ajta Dios huá'ancu'uvajxɨ'ɨn a'ɨ́jna jɨme'e tɨ ari amuá'ancu'uvajxɨ mú'ejmi .
45011032	Ayee pu Dios hua'uxɨ́jte naíjmi'ica ɨ́ mej jɨ́n auteájturaa ɨ́ jemin , tɨ ij ajta huá'ancu'uvajxɨ'ɨn matɨ́j mena'a pua'amé miyen seijre'e .
45011033	Jee xaa ne'u , ayée pu ti'ayajna . Jé'ecan pu huápɨ'ɨ tiu'uyɨ́'ɨtɨ a'ɨ́jna ɨ́ Dios . Nain pu jɨ́n tirú'umua'aree . Capu a'atzu ámitɨeere'e a'ij tɨ ti'itɨ́j jɨ́n ayén tí'ixɨ'epɨ'ɨntare'e . Capu rɨ'ɨrí tej tiyen yaú'itɨee tá'ara'ani a'ij tɨ Dios ayén ruxɨ́'evi'ira'a jɨ́n huá'aruure ɨ́ teɨte ɨ́ mej yen japuan seijre'e ɨ́ chaanaca japua .
45011034	“ ¿ A'ataani ramua'aree a'ij tɨ 'een ɨ́ mua'atzíire'ara'an ɨ́ Dios ? ¿ A'ataani ayén raatévaɨ ɨ́ Dios tɨ ij ayén tiraata'ixaate'en a'ɨ́jna ɨ́ Dios a'ij tɨ ye'í huárɨni ? Capu ja'atɨ́ xaa ne'u .
45011035	¿ A'ataani ari ayén ti'itɨ́j tiraatapuaíjve ɨ́ Dios tɨ ij ayén ruxe'eve'e á'ara'ani tɨ a'ɨ́ɨn Dios ajta ti'itɨ́j jɨ́n ayén tirá'acha'ɨɨre'e a'ɨ́jna ɨ́ ja'atɨ ? Capu ja'atɨ́ xaa ne'u . ”
45011036	Ayee pu'u , a'iné naíjmi'i pu jemin me'ecan . A'ɨ́ɨ pu nain tiú'utaahuaca'a . Nain pu a'ɨ́jna jɨ́n ayén tí'iseijre'e tɨ ij ayén rɨ́'ɨ tiraatá'an . Teajta iteen , tiché'e teajta rɨ́'ɨ tiraatá'an tɨ́j na'a rusén jɨme'e . Ché'e ayén teja'uré'enen .
45012001	A'iné Dios pu ari amuá'ancu'uvajxɨ , ayée nu tejá'amuahuavii , ne'ihuaamua'a , sej si huataújtuaani ɨ́ Dios jemi ɨ́ rutevij jɨme'e , setá'aj raateájtuaani ɨ́ Dios jemi ɨ́ sej seajta jɨ́n rɨ́'ɨ tiraatá'an . Tɨ́ pua'a seri siyen huárɨni , aj xu si raatévaɨre'en a'ij tɨ tiraavíjte'e , sej ruuri jɨ́n huataújmuaɨ'ɨvejta .
45012002	Caxu siyen titetaúra'acare'en sej siyen che'atá sena'a titetiújcha'ɨɨ matɨ́j a'ɨ́ɨme ɨ́ seica ɨ́ mej yen japuan seijre'e i chaanaca . Caxu xaa ne'u siyen rɨjca mú'een , sino setá'aj siyen seɨcɨé huaújruuren se'ɨ́jna jɨme'e sej seri huaújjejcuare ɨ́ á'amuamua'atziira'a jetze . Aj xu siyen ramua'aréeren a'ij tɨ tí'ijxe'eve'e ɨ́ Dios , seajta siyen ramua'aréeren ti'itɨ́j tɨ i'i xɨ́'epɨ'ɨn ɨ́ Dios jemi , ti'itɨ́j tɨ ayén tira'aráanajche , nusu a'ij sej huárɨni sej si nain jɨ́n ra'ará'astijre'en a'ij tɨ Dios tí'ijxe'eve'e .
45012003	A'iné Dios pu a'ɨ́jna jɨ́n tinaa'íjca nej ni niyen tejamuáamua'aten , ayée nu tejá'amua'ixaate'e naíjmi'ica mú'ejmi . Ché'e caí ja'atɨ́ ayén á'ujtzaahuate'e , a'iné capu ayén tiraavíjte'e . Caxu xaa ne'u siyen rɨjca , sino setá'aj siyen rɨ́'ɨ mé tite'umuámua'aree ɨ́ ru jetze . Setá'aj siyen se'ɨ́jna jetze tiú'umua'ati a'ij tɨ ti'itɨ́j jɨ́n Dios ari tejámua'íjca , seɨj ajta seɨj . Ayee pu xaa ne'u tiraavíjte'e .
45012004	Ayee pu'u na'a . Tetɨ́j tena'a pua'amé tej tiyen ratéhua'ira'a , ajta capu tí'iseicaj na'a tɨ́j na'a ti'itéjvee ɨ́ ta jetze . Capu ajta tí'iseicaj na'a ɨ́ tɨ jɨ́n titaatéva'ɨri tetɨ́j tena'a tiyen ti'itéjvee , sino ayée pu'u ti'imu'íi .
45012005	Ayee pu che'atá na'a 'een tej teri Cɨríistu'u jetze ajtéme'ecan . I tej mu'iitɨ́ ará'ase , ayée tu naíjmi'i tí'itaseijrata tej seɨj tena'a jetze ajtéme'ecan ɨ́ tevi . Ajta ja'atɨ́ tɨ na'a tɨ ta jetze ajtéme'ecan , a'ɨ́ɨ pu ajta huá'a jetze ajtéme'ecan ɨ́ seica , a'achú mej pua'amé .
45012006	Capu ayén ruxɨ́'ej na'a titaacɨ́'ɨ itejmi a'ɨ́jna ɨ́ tej jɨ́n teri ratéva'ɨri . A'ɨ́j pu jɨ́n , tiché'e tiyen tiraatévaɨre'en , a'ij tɨ a'ɨ́ɨn Cɨríistu'u ayén rɨ́'ɨ titaatá'a . Tɨ́ pua'a ayén tiraacɨ́'ɨ seɨj ɨ́ ja'atɨ tɨ ayén tiu'utaxáj ɨ́ Dios jetze me'ecan , ché'e a'ɨ́ɨn ayén jetzen me'ecan tiu'utaxájta a'achú tɨ caj tirú'umua'aree .
45012007	Tɨ́ pua'a ayén tiraacɨ́'ɨ seɨj ɨ́ ja'atɨ tɨ ayén hua'utévaɨre'en ɨ́ seica , ché'e ayén hua'utévaɨre'en , na'ari tɨ pua'a ayén tiraacɨ́'ɨ tɨ ayén tihuá'umua'aten ɨ́ seica , ché'e ayén tihuá'umua'aten .
45012008	Tɨ́ pua'a ayén tiraacɨ́'ɨ a'ɨ́jna ɨ́ ja'atɨ tɨ ayén raayɨ́'ɨtɨhua'an tɨ ca'aníjra'a hua'utá'an ɨ́ seica , ché'e ayén ca'aníjra'a hua'utá'an . Seica pu ayén tihua'ucɨ́'ɨ mej miyen tíhua'utapuaíjve'en a'ɨ́mej ɨ́ mej caí a'ij tí'ijviicua'i . Miché'e miyen ruxɨ́'evi'ira'a jɨ́n temua'a naa tíhua'utapuaíjve'en . Ajta a'ɨ́ɨn tɨ ayén antiújmua'aree a'ɨ́jna jɨme'e tɨ tí'aijta teyujta'a , ché'e a'ɨ́ɨn a'ujca'anéecan jɨ́n tí'ivaɨre'e . Ajta a'ɨ́ɨn tɨ huá'acu'uve a'ɨ́mej ɨ́ mej caí a'ij tí'ijviicua'i , ché'e a'ɨ́ɨn rutémua'ave'ecan jɨ́n huá'ancu'uvajxɨ'ɨn .
45012009	Ayee pu ruxe'eve'e sej tzáahuati'ira'a jɨ́n huaújxe'eve'en seɨj seajta seɨj . Setá'aj raatéxɨeehuate'en se'ɨ́jna tɨ a'ij pua'a 'een , seajta ra'ará'astijre'en se'ɨ́jna tɨ i'i xɨ́'epɨ'ɨn .
45012010	Setá'aj siyen huaújxe'eve'en seɨj seajta seɨj tɨ́j ru'ihuaamua'a naa . Setá'aj seajta huateújca'anen temua'a naa se'ɨ́jna jɨme'e sej rɨ́'ɨ tiu'utá'an seɨj seajta seɨj .
45012011	Caxu raaxɨéehuata sej ratéva'ɨrihua'an ɨ́ tavástara'a , sino sa'ujca'anéecan xu jɨ́n siyen se'ɨ́jna jetze huateújca'anen ɨ́ xɨéjniu'ucare'ara'an ɨ́ Dios .
45012012	Setá'aj huaújtemua'ave'en se'ɨ́jna jɨme'e sej siyen ti'itɨ́j jɨ́n tí'ichu'eve'e tɨ Dios jemi é'eme'ecan . Setá'aj seajta siyen te'utáviicua'i se'ɨ́jna jɨme'e ɨ́ sej jɨ́n rajpuaíitzi xa'aye'i . Seuche'e xu rahuaviira ɨ́ Dios . Caxu raatápuaapua'ata'an .
45012013	Setá'aj siyen tihua'uré'an ɨ́ sej tí'ijcha'ɨɨ a'ɨ́mej jemi ɨ́ mej caí a'ij tí'ijviicua'i . Setá'aj seajta siyen ruxɨ́'evi'ira'a jɨ́n hua'ancuré'evi'itɨn ɨ́ á'amuaxɨ'ej teɨte ɨ́ ruche .
45012014	Ayee xu seajta siyen huá'uruuren a'ɨ́mej ɨ́ mej a'ij pua'a á'amuaruure . Setá'aj rɨ́'ɨ tihua'utá'an . Caxu siyen rahuaviira ɨ́ Dios jemi tɨ ij a'ɨ́ɨn puaíjtzi hua'utá'an , sino rɨ́'ɨ xu tihua'utá'an .
45012015	Setá'aj siyen huaújtemua'ave'en a'ɨ́mej jamuan ɨ́ mej rutémua'ave'e . Ayee xu seajta huárɨni sej huataújxɨeemɨste'en a'ɨ́mej jamuan ɨ́ mej ruxɨéemɨste'e .
45012016	Setá'aj siyen rɨ́'ɨ tí'itechejca tɨ́j ɨ́ ru'ihuaamua'a naa . Caxu á'ujtzaahuate'e , sino setá'aj siyen anteújseɨre'en huá'a jamuan ɨ́ mej caí ti'itɨ́j jɨ́n títeté'u'upu'u tɨ jeíhua ruxe'eve'e . Caxu siyen á'ujtzaahuate'e ɨ́ ru tzajta'a sej nu'u rɨ́'ɨ mé tite'umuámua'aree temua'a naa caí máàj ja'atɨ́ .
45012017	Tɨ́ pua'a ja'atɨ́ ayén a'ij pua'a á'amuaruure mú'ejmi , caxu siyen che'atá sena'a a'ij pua'a raruure mú'een . Rɨ́'ɨ xu'u setá'aj siyen sena'a huárɨni tɨ́'ij ayén rɨ́'ɨ tihuá'amitɨejte'e naíjmi'ica ɨ́ teɨte sej xɨ́'epɨ'ɨn rɨcɨ .
45012018	Setá'aj siyen huárɨni , setɨ́j sena'a sej caj tirú'umua'aree , tɨ pua'a rɨ'ɨriistan , setá'aj rɨ́'ɨ titetiújcha'ɨɨ huá'a jemi ɨ́ seica ɨ́ teɨte , a'achú mej pua'amé .
45012019	Caxu puaíjtzi ratá'acare'en ɨ́ ja'atɨ tɨ ari a'ij pua'a amuáaruu , sino ché'e a'ɨ́ɨn Dios ayén puaíjtzi raatá'an . Ayee xu huárɨni , a'iné ayée pu té'eyu'usi'i tɨjɨ́n : “ Ayee pu tí'inecɨ'ɨpua ineetzi nej puaíjtzi raatá'an ne'ɨ́jna ɨ́ ja'atɨ tɨ a'ij pua'a muáaruu . Nee nu raatá'asin ne'ɨ́jna a'ij tɨ tiraavíjte'e . ”
45012020	Mɨ́ seajta mú'een , ayée xu huárɨni a'ij tɨ té'eyu'usi'i tɨjɨ́n : “ Tɨ́ pua'a i'icuatá a'ɨ́jna tɨ muájcha'ɨɨre'e , patá'aj tiraamín . Ajta tɨ pua'a huata'í'imɨn a'ɨ́jna ɨ́ ja'atɨ , patá'aj jaj raatá'an . Tɨ́ pua'a piyen huárɨni , ayée pej puaíjtzi raatá'asin pe'ɨ́jna jɨme'e pej xɨ́'epɨ'ɨn ráaruu . A'ɨ́ɨ pu xaa , a'ɨ́ɨ pu tirajpuaíitzi a'ame temua'a naa . ”
45012021	Caxu ratá'acare'en tɨ a'ɨ́jna tɨ a'ij pua'a 'een ayén amuaamuá'itɨn , sino setá'aj siyen tiraamuá'itɨn se'ɨ́jna tɨ a'ij pua'a 'een se'ɨ́jna jɨme'e sej xɨ́'epɨ'ɨn rɨcɨ .
45013001	Ayee pu tiú'ujxe'eve'e tɨ ja'atɨ́ tɨ na'a ayén hua'ará'astijre'en a'ɨ́mej ɨ́ mej ti'itɨ́j jɨ́n antiújmua'aree . Dios pu ayén raaxɨ́'epɨ'ɨntare mej miyen ti'itɨ́j jɨ́n títetaté'en . A'ɨ́j pu jɨ́n Dios ayén hua'antíhuau .
45013002	A'ɨ́j pu jɨ́n , tɨ pua'a ja'atɨ́ caí huataúra'an tɨ ij ayén hua'ará'astijre'en , a'ɨ́ɨ pu ajta mé rúuhua'ana a'ɨ́jna tɨ Dios ayén raateájtuaa íiyen chaanaca japua . Ajta , tɨ pua'a ja'atɨ́ ayén huárɨni , puaíjtzi pu a'ɨ́jna japua rávaɨjtzi .
45013003	Tɨ́ pua'a ja'atɨ́ ayén rɨ́'ɨ ti'itiújcha'ɨɨ , capu ruxe'eve'e tɨ a'ɨ́ɨn ja'atɨ́ ayén huá'atziɨɨne'e a'ɨ́mej ɨ́ mej ti'itɨ́j jɨ́n antiújmua'aree . Mɨ́ ajta , a'ɨ́jna tɨ a'ij pua'a ti'itiújcha'ɨɨ , ayée pu xaa ne'u tiraavíjte'e tɨ a'ɨ́ɨn ayén huá'atziɨɨne'e a'ɨ́ɨme ɨ́ mej tí'aijta . Tɨ́ pua'a piyen tí'ijxe'eve'e pej caí ti'itɨ́j jɨ́n rátziɨɨne'e pe'ɨ́jna tɨ tí'aijta , patá'aj piyen huárɨni ti'itɨ́j jɨme'e tɨ i'i xɨ́'epɨ'ɨn . Tɨ́ pua'a piyen huárɨni , ayée pu rɨ́'ɨ timuaatá'asin a'ɨ́jna tɨ tí'aijta , a'iné Dios pu a'ɨ́jna jɨ́n ra'antíhua'u tɨ ij a'ɨ́ɨn ti'itéva'ɨrihua'an jemin . Mɨ́ ajta , tɨ pua'a piyen a'ij pua'a títiá'acha'ɨɨ , aj pej xaa rátziɨɨne'e pua'amé , a'iné a'ɨ́ɨ pu a'ɨ́jna jɨ́n antiújmua'aree tɨ puaíjtzi jamuaatá'an . A'ɨ́ɨ pu xaa ne'u tí'ivaɨre'e ɨ́ Dios jemi tɨ ij Dios jetze me'ecan ayén puaíjtzi hua'utá'an a'ɨ́mej ɨ́ mej a'ij pua'a titetiújcha'ɨɨ .
45013004	
45013005	A'ɨ́j pu jɨ́n , ayén tiú'ujxe'eve'e sej siyen hua'ará'astijre'en a'ɨ́mej ɨ́ mej ti'itɨ́j jɨ́n títetateí tɨ ij caí ayén a'amua japua rájveti ɨ́ puaíjtzi . Ayee pu ajta ruxe'eve'e a'ɨ́jna jɨme'e sej siyen ra'ará'astijre'e ɨ́ Dios .
45013006	Ayee pu ajta tiú'ujxe'eve'e sej seajta se'ɨ́jna jɨ́n tí'inajchita a'ɨ́jna tɨ á'amuajijve'e , a'iné a'ɨ́mej ɨ́ mej miyen á'amuajijve'e , a'ɨ́ɨ mú tí'ivaɨre'e ɨ́ Dios jemi . Tɨ́'ɨj pɨ́ na'a nain xɨcaj tzajta'a , ayée mú me'ɨ́jna jɨ́n tí'ivaɨre'e .
45013007	Tɨ́ pua'a piyen ja'atɨ́ té'echa'ɨɨre'e , patá'aj piyen tiraanájchite'en a'achú pej caj tirá'acha'ɨɨre'e , na'ari tɨ pua'a piyen pe'ɨ́jna jɨ́n té'echa'ɨɨ ɨ́ mej Gobieerno jemi muajíjve'e , patá'aj piyen che'atá pena'a tihua'unájchite'en . Ajta tɨ pua'a piyen pe'ɨ́jna jɨ́n té'echa'ɨɨ ɨ́ mej muajíjve'e me'ɨ́jna jɨme'e ɨ́ pej tí'itu'araca , patá'aj pajta piyen pe'ɨ́jna jɨ́n tiu'unájchita . Tɨ́ pua'a ayén tiraavíjte'e pej piyen rɨ́'ɨ tihuá'ajcha'ɨɨ a'ɨ́mej ɨ́ mej tí'aijta , patá'aj piyen huárɨni . Na'ari tɨ pua'a ayén tiraavíjte'e pej rɨ́'ɨ tihua'uteájtuaani a'ɨ́mej ɨ́ mej títeté'u'upu'u , patá'aj piyen rɨ́'ɨ tihua'utá'an .
45013008	Setá'aj nain jɨ́n tiu'unájchita sej si caí ché'e ti'itɨ́j jɨ́n té'echa'ɨɨ ɨ́ á'amuaxɨ'ej tevi jemi . Ayee xu'u sena'a se'ɨ́jna jɨ́n tirá'acha'ɨɨre'e ɨ́ seɨj sej huaújxe'eve'en seɨj seajta seɨj , a'iné a'ɨ́jna tɨ ayén raxɨ́'eve'e ɨ́ ruxɨ́'ej tevi , a'ɨ́ɨ pu a'ɨ́jna jɨ́n ari ra'ará'astijre a'ɨ́jna ɨ́ niuucari ɨ́ mej jɨ́n tí'aijta .
45013009	Ayee pu tíhua'uta'aíj tɨjɨ́n : “ Capej tí'ixana'acɨre'e . ” Ajta ayén tɨjɨ́n : “ Capej tí'itecui'ica . ” Ajta i'i tɨ ayén tɨjɨ́n : “ Capej tí'inahua'aj . ” Ajta i'i tɨ ayén tɨjɨ́n : “ Capej tí'inecua'atze . ” Naíjmi'i ɨ́ niuucari tɨ ayén 'een , ajta ti'itɨ́j tɨ a'ij tɨ ra'ité'ase , naíjmi'i tɨ́j na'a tɨ ayén , a'ɨ́ɨ pu ará'ase a'ɨ́jna jetze ɨ́ niuucari tɨ ayén té'eyu'usi'i tɨjɨ́n : “ Patá'aj piyen raxɨ́'eve'e ɨ́ axɨ́'ej tevi patɨ́j aseɨ́j tí'axe'eve'e . ”
45013010	Tɨ́ pua'a ja'atɨ́ ayén tzáahuati'ira'a jɨ́n raxɨ́'eve'e ɨ́ ruxɨ́'ej tevi , a'ɨ́ɨ pu caí ja'anáj a'ij pua'a raruuren . A'ɨ́j pu jɨ́n , a'ɨ́jna ɨ́ ja'atɨ nain jɨ́n ra'ará'astejsin a'ɨ́jna ɨ́ niuucari ɨ́ mej jɨ́n tí'aijta .
45013011	Setá'aj siyen huárɨni se'ɨ́jna jɨme'e sej seri rú'umua'aree ti'itɨ́j tɨ xɨcáara'an jetze pɨ́tí'irɨcɨ . Pu'uri ayén teja'uré'ene sej rɨ́'ɨ huaújruuren sej si atanéjne'ere temua'a naa , a'iné pu'uri jaítze'e vejli'i a'ájna xɨcáara'an tɨ jetzen Dios ta japua niuuni . Pu'uri xaa ne'u jaítze'e vejli'i tɨ caí vejli'itaca'a tetɨ́'ɨj amuacaí té'antzaahua .
45013012	Pu'uri jaítze'e huatɨ́ca'a a'ɨ́jna tɨ jetzen tí'aijta a'ɨ́jna tɨ a'ij pua'a 'een . Pu'uri ajta vejli'i a'ájna xɨcáara'an tɨ jetzen Cɨríistu'u ta japua niuuni . A'ɨ́j pu jɨ́n , tiché'e tiyen mé rúuhua'axɨn tɨ́j na'a tɨ a'ij pua'a 'een tej tiyen amuacaí te'ɨ́jna jɨ́n tiyen rɨjcaa . Tiché'e teajta te'ɨ́jna jetze arátaca'anen ɨ́ tej jɨ́n raatémua'itɨn te'ɨ́jna ɨ́ tej jɨ́n tí'itese'e .
45013013	Tiché'e tiyen rɨ́'ɨ ti'itítacha'ɨɨca a'ij mej tí'ijrɨ'ɨre ɨ́ teɨte mej néeriste'e á'ujujhua'an . Tiché'e teajta caí ché'e tiyen a'ij pua'a éene'ecan jɨ́n tí'iyeste , teajta caí ché'e a'ij pua'a tí'iteta'arua , teajta caí ché'e tí'ixana'acɨre'e huá'a jamuan ɨ́ mej tiú'unecua'atziste'e , teajta caí ché'e tí'ixana'acɨre'e seɨ́j jamuan tɨ caí a'ɨ́j pú'een ɨ́ pej yá'uvi'itɨn . Tiché'e teajta caí tiyen ne'use'e tajɨ́ɨmua'a . Capu ajta xɨ́'epɨ'ɨn tej tiyen a'atachueere'e tajɨ́ɨmua'a .
45013014	Mɨ́ seajta mú'een , setá'aj siyen rɨ́'ɨ titetiújcha'ɨɨca a'ij tɨ ti'itiújcha'ɨɨca'a ɨ́ tavástara'a , a'ɨ́jna ɨ́ Jesús tɨ ajta Cɨríistu'u pú'een . Caxu ché'e siyen se'ɨ́jna jetze tí'imuajca a'ij sej ye'í huárɨni sej si siyen ra'ará'astijre'en se'ɨ́jna tɨ a'ij pua'a 'een tɨ huiiráninei ɨ́ á'amuatzajta'a .
45014001	Tɨ́ pua'a ja'atɨ́ caí xɨ tirú'umua'aree a'ij tɨ huataújmua'a tɨ ayén ra'ará'astijre'en ɨ́ tavástara'a , setá'aj ra'ancuré'evi'itɨn ruxɨ́'evi'ira'a jɨme'e . Caxu siyen sena'a rá'axɨjte'e se'ɨ́jna jɨme'e a'ij tɨ tirá'amitɨejte'e a'ɨ́jna .
45014002	Ayee pu tí'ijmua'aree ruseɨ́j ɨ́ Dios jemi tɨ nú'u ayén ti'itá'aca tɨ nain tiu'uca'aní , ajta a'ɨ́jna ɨ́ seɨj , tɨ caí temua'a naa tirú'umua'aree a'ij tɨ 'een ɨ́ Dios jemi , ayée pu tirá'amitɨejte'e tɨ ayée na'a ti'itá'aca tɨ ráacua'ani tɨ te'ejnéj á chuaata'a .
45014003	Ayee pu tiú'ujxe'eve'e tɨ a'ɨ́ɨn ɨ́ tɨ nain tí'icua'a caí ayén raxɨéehuata a'ɨ́jna tɨ caí nain tí'icua'a . Ajta a'ɨ́ɨn tɨ caí nain tí'icua'a , ayée pu che'atá na'a ruxe'eve'e tɨ a'ɨ́ɨn caí rá'axɨjte'e a'ɨ́jna tɨ nain tí'icua'a , a'iné Dios pu ajta ayén ra'ancuré'evi'itɨ a'ɨ́jna ɨ́ ja'atɨ .
45014004	Pajta mú'ee , mɨ pej caí nain tí'icua'a , ¿ a'atani ayén a'ɨ́jna jɨ́n timua'íjca pej piyen rá'axɨjte'en ɨ́ ja'atɨ tɨ seɨ́j jemi tí'ivaɨre'e ? Capu ja'atɨ́ , a'iné seɨ́j pu'u tí'ira'aijte'e . Ajta a'ɨ́ɨn ɨ́ ja'atɨ , a'ɨ́ɨ pu ará'astijre'esin a'ɨ́jna tɨ tí'ira'aijte'e . Na'ari tɨ pua'a caí ayén huárɨni , a'ɨ́ɨ pu jemin muá'itɨche'en . Mɨ́ ajta , a'ɨ́jna tɨ nain tí'icua'a , a'ɨ́ɨ pu xaa ará'astijre'esin , a'iné tavástara'a pu ca'aníjra'a raatá'asin tɨ ij ayén ra'ará'astijre'en .
45014005	Ajta seɨ́j jemi , ayée pu tirá'amitɨejte'e tɨ sei xɨcaj ayén jaítze'e ruxe'eve'e ɨ́ Dios jemi caí seica xɨcáara'an jetze . Ajta seɨ́j jemi , ayée pu tirá'amitɨejte'e tɨ ruxɨ́'ej na'a ayén 'een nain xɨcáara'an jetze . Miché'e miyen rujɨ́ɨmua'a mena'a tiraaxɨ́'epɨ'ɨntare'en temua'a naa , a'ij tɨ té'umua'atze ɨ́ ru tzajta'a ɨ́ tɨ xɨ́'epɨ'ɨn 'een ɨ́ Dios jemi .
45014006	A'ɨ́jna tɨ ayén tirá'amitɨejte'e tɨ seɨ́j xɨcáara'an jetze jaítze'e ruxe'eve'e , ayée pu tiraaxɨ́'epɨ'ɨntare ɨ́ tavástara'a jemi . Ajta a'ɨ́ɨn tɨ nain tí'icua'a , ayée pu ajta rɨcɨ ɨ́ tavástara'a jemi , a'iné a'ɨ́jna ɨ́ ja'atɨ ajta pu rɨ́'ɨ tiratá'aca ɨ́ Dios . Ajta a'ɨ́ɨn tɨ caí nain tí'icua'a , a'ɨ́ɨ pu ayén che'atá na'a tí'icua'a ɨ́ tavástara'a jemi . A'ɨ́ɨ pu ajta rɨ́'ɨ tiratá'aca ɨ́ Dios .
45014007	Ayee pu'u , a'iné tetɨ́j tena'a pua'amé iteen , capu ja'atɨ́ ayén ruseɨ́j ruuri . Capu ajta ayén ruseɨ́j mɨ'ɨni .
45014008	Tɨ́ pua'a tiyen i'irúuri , ayée tu i'irúuri tej ti rɨ́'ɨ tiraatá'an ɨ́ tavástara'a na'ari tɨ pua'a tiyen huácui'ini , ayée tu che'atá tena'a cui'ini tej ti huatátatuiire'en ɨ́ tatevij jɨme'e te'ɨ́jna jemi . A'ɨ́j pu jɨ́n , capu amɨ́n a'ij tɨ pua'a tiyen i'irúuri nusu tɨ pua'a tiyen huácui'ini . Teuche'e tu tavástara'a jetze ajtéme'ecan .
45014009	A'ɨ́j pu jɨ́n , Cɨríistu'u ayén huamɨ́'ɨ , ajta a'itáraa huá'a tzajta'a ɨ́ mɨ'ɨchite tɨ ij a'ɨ́ɨn ayén hua'avastara'a pu'éene'e á'ara'ani a'ɨ́mej ɨ́ mej meri huácuii , ajta a'ɨ́mej ɨ́ mej mauj i'irúuri .
45014010	Pajta mú'ee , ɨ́ pej caí xɨ tirú'umua'aree temua'a naa , ¿ a'iné 'een jɨ́n piyen rá'axɨjte'e ɨ́ a'ihuáara'a ? Pajta mú'ee , ɨ́ pej nain jɨ́n ti'itá'aca , a'iné 'een jɨ́n piyen raxɨéehua pe'ɨ́jna ɨ́ a'ihuáara'a . Capu a'atzu ayén tiraavíjte'e sej siyen rɨjca , a'iné naíjmi'i tu tiyen huataseíjre'esin a'ɨ́jna jemi ɨ́ Dios tɨ ij a'ɨ́ɨn ayén tá'uxɨjte'en naíjmi'ica itejmi .
45014011	Ayee pu xaa ne'u té'eyu'usi'i tɨjɨ́n : Ayee pu ti'ixa a'ɨ́jna ɨ́ tavástara'a tɨjɨ́n : A'iné nee nu ruuri , ayée pu ti'ayajna , matɨ́j mena'a pua'amé mej yen chaanaca japua seijre'e , a'ɨ́ɨ mú títunutaxɨ'ɨsin ineetzi jemi . A'ɨ́ɨ mú majta , miyen rɨ́'ɨ tinaatá'asin me'ɨ́jna jɨme'e ɨ́ nej Dios pú'een .
45014012	A'ɨ́j pu jɨ́n , a'achú tej pua'amé tej yen seijre'e , naíjmi'i tu tiyen tiu'utaxájta mé jéjre'e ɨ́ Dios jemi a'ij tej ti'itɨ́j jɨ́n huarɨ́j .
45014013	A'ɨ́j pu jɨ́n , tiché'e tiyen raatapuá'ajta tej tiyen té'ataxɨjte'e tajɨ́ɨmua'a . Aru tiché'e tiyen raaxɨ́'epɨ'ɨntare'en ɨ́ ta tzajta'a tej ti caí ché'e ti'itɨ́j jɨ́n raatamuárɨ'eristen ɨ́ ta'ihuaara'a , nusu tej ti caí ché'e ca'aníjra'a raatá'an tɨ ij ti'itɨ́j jɨ́n huamuá'itɨchen ɨ́ Dios jemi .
45014014	Ayee nu tirú'umua'aree inee , a'iné ayée nu tiú'unamuajri'i ne'ɨ́jna jemi ɨ́ tavástara'a , a'ɨ́jna ɨ́ Jesús tɨ ayén ti'ayajna . Tɨ́j na'a tɨ seɨ́j racua'aca tɨ tí'icua'iri'i pú'een , capu ruseɨ́j na'a raxana'ave'e a'ɨ́jna tɨ racua'aca . Mɨ́ ajta , tɨ pua'a a'ɨ́jna jemi ɨ́ ja'atɨ ayén tirá'amitɨejte'e tɨ ti'itɨ́j ayén xána'avi'ire'e , a'ɨ́jna jemi pu xaa ayén 'een , tɨ ayén xána'avi'ire'e .
45014015	Tɨ́ pua'a piyen ca'aníjra'a ratá'aca ɨ́ a'ihuáara'a tɨ a'ɨ́ɨn caí ayén racua'aca ɨ́ ti'itɨ́j ɨ́ pej xaa racua'aca , rɨ'ɨríista a'ame pej raapuaíjtzite'en i tzajta'an a'iné , a'ɨ́jna jemi , a'ɨ́ɨ pu xána'avi'ire'e a'ɨ́jna tɨ ráacua . Capej xɨ́'epɨ'ɨn huarɨ́j . Capej xaa ne'u raxɨ́'eve'e ɨ́ a'ihuáara'a pe'ɨ́jna jɨme'e pej ca'aníjra'a raatá'a tɨ ayén huárɨni a'ij tɨ tiraapuaíjtzitare . Capej mú'ee rá'apua'ajte'e ɨ́ a'ihuáara'a a'iné Cɨríistu'u pu ari jetzen me'ecan huamɨ́'ɨ .
45014016	Capej ché'e piyen ti'itiá'acha'ɨɨ . Na'ari caí , ayée mú seica miyen ti'ijxáatzi'ire'e muá'ara'ani me'ɨ́jna tɨ ayén timuá'amitɨejte'e tɨ xɨ́'epɨ'ɨn 'een .
45014017	Ayee nu tejá'amua'ixaate'e a'iné a'ɨ́jna tɨ ayén titaacɨ́'ɨ tɨ Dios ayén tí'ita'aijte'e naíjmi'ica itejmi , capu ayén a'ɨ́jna jɨ́n tej tiyen tí'icua'a na'ari tej tiyen ye'eca . Capu xaa ne'u , sino ayée tu rɨ'éene'ecán jɨ́n huateájturaa ɨ́ Dios jemi . Teajta rɨ́'ɨ titeeteájturaa ɨ́ ta tzajta'a . Ajta , a'ɨ́ɨ pu ca'aníjra'a taatá'a a'ɨ́jna ɨ́ xɨéjniu'ucare'ara'an ɨ́ Dios tej ti tiyen huatátatemua'ave'en .
45014018	Jee xaa ne'u , ja'atɨ́ tɨ na'a tɨ ayén ravaɨre'e ɨ́ Cɨríistu'u , a'ɨ́jna ɨ́ ja'atɨ ayée pu rɨ́'ɨ tiratá'aca ɨ́ Dios . Majta me'ɨ́n ɨ́ teɨte , ayée pu ajta hua'aráanajche tɨ ayén tí'ijrɨ'ɨre a'ɨ́jna ɨ́ ja'atɨ .
45014019	A'ɨ́j pu jɨ́n , tiché'e tiyen ahuátaca'anen tej ti tiyen rɨ́'ɨ ti'itítacha'ɨɨ tej tiyen ta'ihuaamua'a tá'ara'ani temua'a naa , tej teajta rɨ́'ɨ huátaruuren tajɨ́ɨmua'a tej ti jaítze'e raayɨ́'ɨtɨhua'an a'ij tɨ tí'ijxe'eve'e ɨ́ Dios .
45014020	Caxu se'ɨ́jna jɨ́n raaté'uunan se'ɨ́jna tɨ Dios ayén raateájtuaa huá'a jemi ɨ́ á'amua'ihuaamua'a se'ɨ́jna jɨme'e sej nain tí'icua'a . Naa pu ti'irɨ́'een tɨ́j na'a tɨ tí'icua'iri'i . Mɨ́ ajta , tɨ pua'a ja'atɨ́ a'ɨ́jna jɨ́n ca'aníjra'a raatá'an ɨ́ ru'ihuaara'a tɨ a'ɨ́ɨn ihuáare'ara'an ayén ráacua'ani a'ɨ́jna tɨ rajpuaíjtzi ɨ́ Dios jemi , a'ɨ́j pu jɨ́n ayén auteáturaasin ɨ́ Dios jemi a'ɨ́jna ɨ́ ja'atɨ tɨ ayén ca'aníjra'a raatá'a ɨ́ ru'ihuaara'a .
45014021	A'ɨ́j pu jɨ́n , jaítze'e pu ayén tiraavíjte'e pej caí piyen racua'aca ɨ́ hua'ira'a ca'ɨ́n pej caí piyen raye'eca ɨ́ nahuáj . Jee xaa ne'u patá'aj caí piyen ti'itɨ́j jɨ́n a'ij huárɨni tɨ ayén ca'aníjra'a raatá'acare'en tɨ a'ɨ́ɨn a'ihuáara'a ti'itɨ́j jɨ́n auteáturan ɨ́ Dios jemi .
45014022	Tɨ́ pua'a ayén timuá'amitɨejte'e tɨ ayén ti'irɨ́'een ɨ́ Dios jemi pej piyen ti'itɨ́j huácua'ani , patá'aj piyen aseɨ́j pena'a avíitzi jɨ́n tirú'umua'areere . Capej piyen tí'ixajta mé jéjre'e , teɨte tzajta'a . Ché'e huaújtemua'ave'en a'ɨ́jna ɨ́ ja'atɨ tɨ caí rumua'atzíira'a jɨ́n á'ujxɨjte'e a'ɨ́jna jɨme'e a'ij tɨ ti'itɨ́j jɨ́n rɨcɨ , a'iné a'ɨ́ɨ pu ari ayén tiraaxɨ́'epɨ'ɨntare tɨ ayén ti'irɨ́'een ɨ́ Dios jemi .
45014023	Mɨ́ ajta a'ɨ́ɨn ɨ́ ja'atɨ́ , tɨ pua'a caí xɨ temua'a naa tiraaxɨ́'epɨ'ɨntare tɨ ayén ti'irɨ́'een ɨ́ Dios jemi tɨ ij ti'itɨ́j huácua'ani , tɨ pua'a ayén racua'aca , a'ɨ́ɨ pu a'ɨ́jna jɨ́n a'uxɨ́jte'en tɨ a'ij pua'a rɨcɨ a'iné a'ɨ́ɨ pu caí té'atzaahuate'e ayén ráacua . Ajta , ti'itɨ́j tɨ na'a tɨ ja'atɨ́ ayén jɨ́n rɨcɨ , tɨ pua'a caí ayén tiraaxɨ́'epɨ'ɨntare tɨ ayén ti'irɨ́'een ɨ́ Dios jemi tɨ ayén huárɨni , a'ɨ́ɨ pu a'ɨ́jna jɨ́n auteáturaasin ɨ́ Dios jemi tɨ pua'a ayén rɨjca , a'iné capu té'atzaahuate'eca'a .
45015001	Teajta iteen , i tej temua'a naa tirú'umua'aree a'ij tɨ 'een ɨ́ Dios jemi , ayée pu tiraavíjte'e tej te'utáviicua'i te'ɨ́jna jɨme'e a'ij mej tí'ijrɨ'ɨre a'ɨ́ɨme ɨ́ mej caí xɨ yaú'itɨe temua'a naa ɨ́ Dios jemi . Tiché'e caí tiyen tena'a rahuauca itejmi jɨme'e a'ij tɨ titá'amitɨejte'e , sino tiché'e rɨ́'ɨ tihua'utá'an ɨ́ seica .
45015002	Ayee pu titaavíjte'e itejmi , a'achú tej pua'amé , tej ti rɨ́'ɨ tiraatévaɨre'en ɨ́ ta'ihuaara'a tɨ ij a'ɨ́ɨn jaítze'e raayɨ́'ɨtɨhua'an a'ij tɨ tí'ijxe'eve'e ɨ́ Dios .
45015003	Ayee pu xaa ne'u Cɨríistu'u ajta ayén huarɨ́j . Capu ayée na'a rahuauca'a a'ij tɨ tira'aránajcheca'a , sino ayée pu tira'ará'aste a'ij tɨ té'eyu'usi'i tɨjɨ́n : “ Ayee pu neetzi japua rájve mej na'ajteá'axɨ'ɨn mú'eetzi jetze me'ecan . ”
45015004	Ayee pu'u , a'iné nain tɨ́j na'a tɨ a'ájná'ɨmua é'eyu'usi'ihuaca'a , ayée pu 'een jɨ́n té'eyu'usi'ihuaca'a tej ti jetzen huátamua'aten , tɨ ij a'ɨ́ɨn tɨ é'eyu'usi'ihuaca'a ca'aníjra'a taatá'acare'en tej ti tiyen te'utáviicua'i , teajta tiyen rachú'eve'e tɨ Dios ayén tu'irájtuaani .
45015005	Ajta a'ɨ́ɨn Dios tɨ ayén ca'aníjra'a amuaatá'aca sej si siyen huateújca'anen , ajta sej si te'utáviicua'i , ché'e a'ɨ́ɨn ajta amuaatá'acare'en sej rɨ́'ɨ titetiújcha'ɨɨ rujɨ́ɨmua'a sej si siyen ru'ihuaamua'a xá'ara'ani temua'a naa a'achú sej pua'amé . Ché'e Dios rɨ́'ɨ tejamuaatá'acare'en a'ɨ́jna jɨme'e sej seuj siyen rá'astijre'e ɨ́ Cɨríistu'u tɨ ajta i'i Jesús , sej si naíjmi'i siyen rɨ́'ɨ tiraatá'an se'ɨ́jna ɨ́ Dios tɨ ya'upuáara'an pú'een ɨ́ tavástara'a , a'ɨ́jna ɨ́ Jesús tɨ ajta i'i Cɨríistu'u . Setá'aj siyen rɨ́'ɨ tiraatá'acare'en a'achú sej tirú'umua'aree ɨ́ á'amuatzajta'a .
45015006	
45015007	Setá'aj siyen che'atá sena'a ancuré'ujvi'itɨn seɨj seajta seɨj a'ij tɨ Cɨríistu'u ajta amua'ancuré'evi'itɨ mú'ejmi sej si siyen se'ɨ́jna jɨ́n rɨ́'ɨ tiraatá'an ɨ́ Dios .
45015008	Ayee nu tejá'amua'ixaate'e tɨ a'ɨ́ɨn Cɨríistu'u ayén a'ɨ́jna jɨ́n te'enteájrupi tɨ ij hua'utévaɨre'en a'ɨ́mej ɨ́ mej runavij a'antisí'iche a'ɨ́jna jɨme'e mej miyen ráamua'aree tɨ Dios tzáahuati'ira'a jɨ́n araúraste a'ij tɨ ari te'ataújratziiri'i . Cɨríistu'u pu nain jɨ́n te'ataújratziiri'i huá'a jemi ɨ́ huá'ahuaacɨxa'astemua'acɨ'ɨ mej mi a'ɨ́ɨme ɨ́ mej seɨj chuéjra'a japua é'eme'ecantaca'a majta miyen rɨ́'ɨ tiraatá'asin ɨ́ Dios me'ɨ́jna jɨme'e tɨ a'ɨ́ɨn huá'ancu'uvajxɨ . Ayee pu té'eyu'usi'i tɨjɨ́n : A'ɨ́j nu jɨ́n rɨ́'ɨ timuaatá'asin huá'a tzajta'a a'ɨ́mej ɨ́ mej seɨj chuéjra'a japua é'eme'ecan . Ayee nu ti'ichuíica na'ame nej ni ne'ɨ́jna jɨ́n rɨ́'ɨ timuaatá'an .
45015009	
45015010	Ajtahua'a ayén tɨjɨ́n : Setá'aj huataújtemua'ave'en huá'a jamuan ɨ́ teɨtestemua'ame'en ɨ́ Israél teecan , mú'een mɨ sej seɨj chuéjra'a japua é'eme'ecan .
45015011	Ajtahua'a seɨ́j ayén tɨjɨ́n : Setá'aj rɨ́'ɨ tiraatá'an ɨ́ tavástara'a , naíjmi'i mú'een , a'achú sej pua'amé , mɨ sej seɨj chuéjra'a japua é'eme'ecan . Setá'aj seajta siyen tiu'utáchuiica ɨ́ jemin sej se'ɨ́jna jɨ́n rɨ́'ɨ tiraatá'an , naíjmi'i mú'een , mɨ teɨte , mɨ sej yen huachéjme chaanaca japua .
45015012	Ajtahua'a , ayén tiu'utaxájtaca'a a'ɨ́jna ɨ́ Isaías teecan tɨjɨ́n : Seɨj pu airaújneijte'esin a'ɨ́jna jetze ɨ́ Isaí . A'ɨ́ɨ pu ayén huataseíjre'esin tɨ ij ayén tíhua'uta'aíjte'en naíjmi'ica a'ɨ́mej ɨ́ mej seɨj chuéjra'a japua é'eme'ecan . Majta a'ɨ́ɨme , ayée mú rájchu'eve'esin tɨ́'ij a'ɨ́ɨn hua'irájtuaani .
45015013	Ajta a'ɨ́ɨn ɨ́ Dios tɨ ayén ca'aníjra'a tatá'a tej ti tiyen raachú'eve'en , ché'e a'ɨ́ɨn ayén rɨ́'ɨ tejamuaatá'an sej si jeíhua huápɨ'ɨ huataújtemua'ave'en , tɨ ij ajta amua'anpuá'ajte'en temua'a naa se'ɨ́jna jɨme'e sej siyen rá'astijre'e se'ɨ́jna ɨ́ tavástara'a . Ché'e a'ɨ́ɨn ajta ayén rɨ́'ɨ tejamuaatá'an sej si jaítze'e siyen raachú'eve'en se'ɨ́jna jɨme'e sej se'ɨ́jna jetze araújca'ane ɨ́ xɨéjniu'ucare'ara'an ɨ́ Dios .
45015014	Ayee pu tiná'amitɨejte'e ineetzi tɨ ayén ti'ayajna mú'ejmi jɨme'e sej siyen nain jɨ́n rɨ́'ɨ titetiújcha'ɨɨ seɨj seajta seɨj . Nain xu ú'umua'aree ɨ́ tɨ ruxe'eve'e , seajta siyen raayɨ́'ɨtɨ sej si huaúritɨi seɨj seajta seɨj .
45015015	Ayee nu jeíhua ahuánca'ane nej ni niyen tejámuaatayú'use'en ti'itɨ́j jɨme'e . Capu tí'iseicaj na'a , canu neajta tí'itziɨɨne'eca'a nej niyen huarɨ́j , sino ayée nu neajtahua'a ti'itɨ́j jɨ́n amua'utámua'areeri'i ne'ɨ́jna jɨme'e , a'iné Dios pu ayén tinaa'íjca . Ayee nu ne'ɨ́jna jɨ́n te'enteájrupi nej ni tiu'utévaɨre'en ɨ́ Dios jemi . Neajta nu ne'ɨ́jna jɨ́n antínmua'aree nej niyen raatévaɨre'en ɨ́ Cɨríistu'u tɨ ajta i'i Jesús , nej ni niyen tihua'utá'ixaate'en a'ɨ́mej ɨ́ mej seɨj chuéjra'a japua é'eme'ecan a'ij tɨ ari huarɨ́j ɨ́ Dios . Ayee mú éene'e muá'aju'u tɨ́j muaɨ'ɨvéjri tɨ seɨ́j raateájtuaa ɨ́ Dios jemi tɨ ij ayén rɨ́'ɨ tiraatá'an . Jee xaa ne'u , a'ɨ́ɨn ɨ́ xɨéjniu'ucare'ara'an ɨ́ Dios , a'ɨ́ɨ pu ayén huá'aruuren mej mi miyen urarɨ́'ene'acan jɨ́n huateáturan ɨ́ Dios jemi .
45015016	
45015017	A'ɨ́j nu jɨ́n huápɨ'ɨ huatántemua'ave'e jemin ɨ́ Cɨríistu'u tɨ ajta i'i Jesús ne'ɨ́jna jɨme'e nej niyen ravaɨre'e ɨ́ Dios .
45015018	A'ɨ́j nu'u jɨ́n niyen á'anca'ane nej tejamuá'ixaate'en ne'ɨ́jna jɨme'e tɨ Cɨríistu'u ari ayén tiú'uruu a'ɨ́jna jɨme'e nej ravaɨre'e mej mi me'ɨ́n ɨ́ mej seɨj chuéjra'a japua é'eme'ecan miyen ra'ará'astijre'en me'ɨ́jna ɨ́ Dios . Ayee mú 'een jɨ́n rá'astijre'e me'ɨ́jna jɨme'e mej miyen ráanamuajri'i a'ij nej tiu'utaxájtaca'a , majta miyen naaseíj ineetzi a'ij nej ti'itɨ́j jɨ́n huarɨ́j , nej niyen huarɨ́j tɨ huápɨ'ɨ ruxe'eve'e , ɨ́ mej jɨ́n a'ij te'utaseíj , a'iné Dios pu raateájtuaa ɨ́ rumuárɨ'eri'ire'ara'an ineetzi jemi a'ɨ́jna jɨme'e nej ne'ɨ́jna jetze aránca'anejca'a ɨ́ xɨéjniu'ucare'ara'an ɨ́ Dios . A'ɨ́j nu jɨ́n nain japua neri tihua'utá'ixaa ne'ɨ́jna ɨ́ niuucari tɨ jɨ́me'en raxa ɨ́ Cɨríistu'u . Nainjapua tɨ́j na'a a'uun mej huachéjme u Jerusalén , neajta méyee a'u mej e'eré'ete'ecaa ajta nena'a caí ne'uun ɨmuá a'atanéj ne'újna a'u mej a'uchéjme tɨ́j na'a tɨ a'uun huatacá'a u Ilírico , nain nu jɨ́n tihua'utá'ixaa ɨ́ Cɨríistu'u jetze me'ecan .
45015019	
45015020	Tɨ́j na'a nej a'utéjche nej ra'ará'astijre'en ɨ́ tavástara'a tɨ yú e'iré'ene , ayée nu ahuánca'ane nej niyen tihua'utá'ixaate'en ɨ́ niuucari jɨme'e a'u mej caí xɨ ja'anáj yá'unamuajri'i , nej ni caí niyen che'atá nena'a ne'ɨ́jna jetze autéjcheni a'u tɨ ari seɨ́j teja'umuárɨej .
45015021	Mɨ́ neajta inee , ayée nu huarɨ́j a'ij tɨ té'eyu'usi'i tɨjɨ́n : A'ɨ́ɨ mú raseijran me'ɨ́jna ɨ́ tɨ caí xɨ ja'atɨ́ a'ɨ́jna jɨ́n tihua'utá'ixaa . Majta mú yaú'itɨée muá'aju'u me'ɨ́jna ɨ́ mej caí xɨ ja'anáj ráanamuajri'i .
45015022	A'ɨ́j pu jɨ́n , mu'iitɨ́ mú naatá'ijmɨijri'i nej caí niyen ne'uun a'atanén mú'ejmi jemi .
45015023	Aru íjii , a'iné capu ché'e mé'e é'erɨ'ɨri nej ne'uun teja'umuárɨ'en tɨ́j na'a ayun tɨ huacá'a , ajta a'iné pu'uri tejauume a'achú pua'an nine'ira'a nej niyen tí'ijxe'eve'e nej amuaja'uvé'emuaare , ayée nu tí'imua'atze nej niyen huárɨni netɨ́'ɨj ne'uun á'ume'en u España . Ayee nu tí'ijxe'eve'e inee nej ne'uun amuaja'utéseijra netɨ́'ɨj ne'uun á'ume'en , tej ti a'atzu huátatemua'ave'en tajɨ́ɨmua'a , sej si seajta naatévaɨre'en nej ni neajtahua'a u á'ume'en a'u nej á'ume .
45015024	
45015025	Mɨ́ neajta inee , íjii , u nu a'umé'e na'ame u Jerusalén nej ni hua'utévaɨre'en a'ɨ́mej ɨ́ mej me'uun é'eche ɨ́ ta'ihuaamua'a , ɨ́ mej Dios jemi seijre'e .
45015026	Majta a'ɨ́mej ɨ́ mej me'uun Macedonia huachéjme , majta a'ɨ́mej ɨ́ mej me'uun Acaya é'eme'ecan , ayée pu hua'aránajcheca'a mej ti'itɨ́j hua'utá'an a'ɨ́mej ɨ́ mej caí a'ij tí'ijviicua'i , ɨ́ mej me'uun é'eche u Jerusalén .
45015027	Ayee pu tihua'aránajcheca'a mej miyen huárɨni . Jee xaa ne'u , ayée mú tihuá'acha'ɨɨre'eca'a , a'iné a'ɨ́ɨme ɨ́ mej seɨj chuéjra'a japua é'eme'ecan , ayée pu tihua'ucɨ́'ɨ mej ra'ancuré'an me'ɨ́jna ɨ́ tɨ jɨ́n Dios rɨ́'ɨ tihua'utá'a a'ɨ́mej ɨ́ mej Israél jetze ajtéme'ecantaca'a . A'ɨ́j mú jɨ́n , a'ɨ́ɨme ɨ́ mej seɨ́j chuéjra'a japua é'eme'ecan miyen tihuá'acha'ɨɨre'e mej miyen ti'itɨ́j tihua'utá'an me'ɨ́jna ɨ́ mej jɨ́n huateújvaɨre'en .
45015028	Ayee nu amuacaí hua'utátuiire'esin ne'ɨ́jna ɨ́ mej tiu'utá'a ɨ́ ta'ihuaamua'a . Netɨ́'ɨj nain jɨ́n ra'anticɨ́'ɨn , aj nu ni ne'uun a'umé mú'ejmi jemi . Neajta á'iyen u a'umé'e na'ame u España .
45015029	Ayee nu rú'umua'aree tɨ ayén té'eme a'ájna netɨ́'ɨj ne'uun á'ume'en mú'ejmi jemi tɨ a'ɨ́ɨn tavástara'a ayén nain jɨ́n rɨ́'ɨ titaatá'an naíjmi'ica itejmi . Capu ti'itɨ́j a'ij tita'aturáate'e a'ame .
45015030	Ayee nu tejá'amuahuavii , ne'ihuaamua'a , mɨ sej seajta ra'ará'astijre'en ɨ́ tavástara'a , a'ɨ́jna ɨ́ Jesús tɨ ajta i'i Cɨríistu'u , sej si siyen tinaatévaɨre'en se'ɨ́jna jɨme'e ɨ́ nej jɨ́n tí'itese'e . Setá'aj siyen tí'ijhuaviira ɨ́ Dios ineetzi jɨme'e .
45015031	Setá'aj siyen tí'ijhuaviira tɨ ij a'ɨ́ɨn Dios ayén nu'irájtuaani mej mi caí a'ij neruure a'ɨ́ɨme ɨ́ mej caí miyen ra'ará'astijre'e ɨ́ tavástara'a , a'ɨ́ɨme ɨ́ mej Judea huachéjme . Setá'aj seajta siyen rahuaviira mej mi me'ɨ́n ɨ́ mej Dios jemi seijre'e , ɨ́ mej Jerusalén é'eme'ecan , mej mi miyen ra'ancuré'an ɨ́ nej jɨ́n hua'utévaɨre'en .
45015032	Ayee xu huárɨni nej ni ne'uun á'ume'en mú'ejmi jemi tɨ pua'a Dios ayén neetá'acare'en , tej ti tajɨ́ɨmua'a huatátatemua'ave'en , tej ti teajta ca'aníjra'a huatáta'an seɨj teajta seɨj .
45015033	Ajta a'ɨ́ɨn ɨ́ Dios tɨ rɨ́'ɨ ta'anpuá'ajte , ché'e a'ɨ́ɨn ayén huateáturan naíjmi'ica jemi , mú'ejmi . Ché'e ayén teja'uré'enen .
45016001	Ayee nu tejá'amua'ixaate'e ne'ɨ́jna jɨme'e ɨ́ ta'ihuaara'a tɨ 'ɨ́ita'a , a'ɨ́jna ɨ́ Febe . A'ɨ́ɨ pu huá'avaɨre'e a'ɨ́mej ɨ́ mej e'etiújse'ɨri a'ujna já'ahua'a Cencrea .
45016002	Ayee nu tejá'amuahuavii sej si siyen ra'ancuré'evi'itɨ temua'a naa a'ij tɨ tiraavíjte'e itejmi jemi , i tej Dios jemi seijre'e . Setá'aj siyen ra'ancuré'evi'itɨn a'iné a'ɨ́ɨ pu ajta rá'astijre'e ɨ́ tavástara'a . Setá'aj siyen nain jɨ́n raatévaɨre'en tɨ́j na'a tɨ tirá'aturaate'e , a'iné a'ɨ́ɨ pu ari mu'iicáca huatévaɨ ɨ́ teɨte , ajta pu neetzi huatévaɨ .
45016003	Setá'aj hua'utateújte'en se'ɨ́mej ɨ́ Priscila , seajta se'ɨ́jna ɨ́ Aquila . A'ɨ́ɨ mú majta miyen neetzi jamuan tí'imuarɨ'e tej ti naíjmi'i raatévaɨre'en te'ɨ́jna ɨ́ Cɨríistu'u tɨ ajta i'i Jesús .
45016004	A'ɨ́ɨ mú miyen huataúra'a mej mi neetzi japua huániuuni . Ayee mú tɨ́n me'ɨ́jna jɨ́n huácuii . Jé'ecan nu ne'ɨ́jna jɨ́n tí'intemua'ave'e . Majta a'ɨ́ɨme , ayée mú majta tiú'ujtemua'ave'e matɨ́j mena'a pua'amé ɨ́ mej e'etiújse'ɨri , a'ɨ́ɨme ɨ́ mej seɨj chuéjra'a japua é'eme'ecan .
45016005	Setá'aj seajta hua'utateújte'en a'ɨ́mej ɨ́ mej a'uun e'etiújse'ɨri a'u mej é'eche a'ɨ́jna ɨ́ Priscila , ajta a'ɨ́jna ɨ́ Aquila . Setá'aj seajta siyen tiraatateújte'en se'ɨ́jna ɨ́ ne'amiigu ɨ́ Epeneto , tɨ a'uun é'eche u Acaya tɨ ayén amuacaí huataújtuiiri'i ɨ́ Cɨríistu'u jemi .
45016006	Setá'aj siyen tiraatateújte'en se'ɨ́jna ɨ́ María , a'ɨ́jna tɨ ari jeíhua tiu'umuárɨej mú'ejmi jemi .
45016007	Setá'aj seajta hua'utateújte'en se'ɨ́mej ɨ́ Andrónico , seajta ɨ́ Junias . A'ɨ́ɨ mú majta nee jamuan aiteánami'ihuaca'a . Majta a'ɨ́ɨme ɨ́ mej tamuáamuata'a japuan hua'apua ará'ase , a'ɨ́ɨ mú temua'a naa huá'amuajte me'ɨ́jna ɨ́ mej hua'apua , ɨ́ mej majta amuacaí ra'ará'astijre ɨ́ Cɨríistu'u nee caí inee .
45016008	Setá'aj siyen che'atá sena'a tiraatateújte'en se'ɨ́jna ɨ́ Ampliato , ɨ́ nej jeíhua raxɨ́'eve'e ɨ́ tavástara'a jemi .
45016009	Ayee xu seajta tiraatateújte'en se'ɨ́jna ɨ́ Urbano tɨ ta jamuan ravaɨre'e ɨ́ Cɨríistu'u . Setá'aj siyen tiraatateújte'en se'ɨ́jna ɨ́ Estaquis , ɨ́ ne'amiigu ɨ́ nej neajta jeíhua raxɨ́'eve'e .
45016010	Setá'aj se'ɨ́jna huatatéujte'en ɨ́ Apeles . A'ɨ́ɨ pu jeíhua rá'uviicua'iri'i ɨ́ Cɨríistu'u jetze me'ecan , ajta ayée pu tiu'utéemua'itɨ . Setá'aj siyen hua'utateújte'en se'ɨ́mej ɨ́ mej Aristóbulo jamuan é'eche .
45016011	Setá'aj seajta raatateújte'en ɨ́ ne'ihuaara'a , se'ɨ́jna ɨ́ Herodión . Ajta a'ɨ́ɨme ɨ́ mej Narciso jamuan é'eche , ɨ́ mej majta rá'astijre'e ɨ́ tavástara'a , setá'aj siyen che'atá sena'a tihua'utateújte'en .
45016012	Setá'aj seajta se'ɨ́mej huatatéujte'en a'ɨ́jna ɨ́ Trifena , seajta se'ɨ́jna ɨ́ Trifosa . A'ɨ́ɨ mú 'úucaj pú'een , ɨ́ mej majta jeíhua huápɨ'ɨ tí'imuarɨ'e ɨ́ tavástara'a jemi . Setá'aj siyen raatateújte'en se'ɨ́jna ɨ́ Pérsida , ɨ́ ne'amiigu ɨ́ nej neajta jeíhua raxɨ́'eve'e . A'ii pu a'ɨ́ɨn pú'een seɨ́j ɨ́ 'ɨ́ita'a tɨ ajta jeíhua huápɨ'ɨ ari tiu'umuárɨej ɨ́ tavástara'a jemi .
45016013	Setá'aj seajta raatateújte'en se'ɨ́jna ɨ́ Rufo , tavástara'a tɨ ra'antíhua'u . Setá'aj seajta siyen raatateújte'en se'ɨ́jna náànajra'an a'ɨ́jna ɨ́ Rufo , a'iné a'ɨ́ɨ pu ayén tináacha'ɨɨ cumu nej yaujra'an i'i pú'eene'en .
45016014	Setá'aj siyen hua'utateújte'en se'ɨ́mej ɨ́ Asíncrito , seajta se'ɨ́jna ɨ́ Flegonte , seajta se'ɨ́jna ɨ́ Hermas . Setá'aj siyen che'atá sena'a hua'utateújte'en ɨ́ seica , se'ɨ́jna ɨ́ Patrobas , seajta se'ɨ́jna ɨ́ Hermes , seajta a'ɨ́mej ɨ́ ta'ihuaamua'a ɨ́ mej huá'a jamuan e'eré'etei .
45016015	Setá'aj seajta se'ɨ́mej huatatéujte'en se'ɨ́jna ɨ́ Filólogo , seajta se'ɨ́jna ɨ́ Julia , seajta se'ɨ́jna ɨ́ Nereo , seajta ɨ́ juutzeájra'an tɨ 'ɨ́ita'a , seajta se'ɨ́jna ɨ́ Olimpas , setá'aj seajta siyen hua'utateújte'en naíjmi'ica a'ɨ́mej ɨ́ mej huá'a jamuan e'eré'etei , ɨ́ mej majta Dios jemi seijre'e .
45016016	Setá'aj seajta siyen hua'utateújte'en seɨj seajta seɨj a'ij tɨ tiraavíjte'e ɨ́ Dios jemi . Matɨ́j mena'a pua'amé ɨ́ mej e'etiújse'ɨri mej mi raanájche ɨ́ Dios , naími'i mú miyen tejá'amuateújte'e .
45016017	Ayee nu tejá'amua'ixaate'e tzáahuati'ira'a jɨme'e , mú'een , ne'ihuaamua'a . Rɨ́'ɨ xu'u mú'een a'ɨ́mej jemi ɨ́ mej ca'aníjra'a amuaatá'aca sej si já'ita'a a'utácɨɨne , majta miyen á'amuamuarɨ'eriste'e sej siyen auté'ɨtzen ɨ́ Dios jemi . A'ɨ́ɨ mú meri ajtacɨ́j a'ɨ́jna jetze a'ij sej seri tíraarɨ́'ɨre . Caxu huá'a jamuan á'ujujhua'ane'en , a'iné matɨ́j mena'a mej miyen 'een , camu a'atzu ravaɨre'e ɨ́ tavástara'a , a'ɨ́jna ɨ́ Cɨríistu'u . Rujɨ́ɨmua'a mu'u ravaɨre'e . Ayee mú me'ɨ́jna jɨ́n huá'acuanamua ɨ́ teɨte ɨ́ mej caí ti'itɨ́j jɨ́n á'atura . Ayee mú me'ɨ́jna jɨ́n tihuá'a'ixaate'e niuucari jɨme'e tɨ ayée na'a naa namuajre'e , nusu ti'itɨ́j ɨ́ mej jɨ́n ahuaújtzaahuate'en a'ɨ́ɨme ɨ́ mej miyen ranamua .
45016018	
45016019	Naími'i mú meri miyen ráanamuajri'i sej seri rá'astijre'e ɨ́ tavástara'a . A'ɨ́j nu jɨ́n huápɨ'ɨ netémua'ave'e mú'ejmi jɨme'e . Mɨ́ neajta inee , ayée nu tí'ijxe'eve'e sej siyen támua'aree sej si siyen rɨjca a'ij tɨ ayén tiraavíjte'e ɨ́ Dios jemi , sej si seajta caí siyen huataúra'an sej siyen rɨjca se'ɨ́jna jɨme'e tɨ a'ij pua'a 'een .
45016020	Ajta a'ɨ́ɨn ɨ́ Dios tɨ rɨ́'ɨ ta'anpuá'ajte , ca'anacan pu nain jɨ́n ra'antipuá'ajte'esin a'ɨ́jna ɨ́ Satanás , tɨ ij ayén amuaatá'an sej nain jɨ́n raatémua'itɨn se'ɨ́jna ɨ́ tiyaaru'u .
45016021	A'ɨ́ɨ pu ayén yé á'amuaatéujte'e a'ɨ́jna ɨ́ Timoteo , tɨ ne jamuan tí'imuarɨ'e . Yé mú majta á'amuateujte'e ɨ́ ne'ihuaamua'a a'ɨ́jna ɨ́ Lucio , ajta ɨ́ Jasón , ajta a'ɨ́jna ɨ́ Sosípater .
45016022	Neajta inee , i nej i'i Tercio , i nej neajta niyen rá'ayu'uxa ɨ́ Pablo jetze me'ecan ne'íjna i yu'uxari , nee nu neajta á'amuateujte'e ɨ́ tavástara'a jetze me'ecan .
45016023	Ajta a'ɨ́jna ɨ́ Gayo , ɨ́ nej jemin yé huaca ajta tɨ rɨ́'ɨ tihua'atá'aca naíjmi'ica a'ɨ́mej ɨ́ mej miyen yé tiújse'ɨri meyajna , a'ɨ́ɨ pu ajta yé á'amuateujte'e .
45016024	Majta a'ɨ́ɨme , ɨ́ Erasto tɨ a'ɨ́jna jɨ́n ti'itéjvee íiye chajta'a tɨ tumin tíse'ɨri , ajta a'ɨ́jna ɨ́ ta'ihuaara'a , a'ɨ́jna ɨ́ Cuarto , a'ɨ́ɨ mú majta yé á'amuateujte'e .
45016025	Tiché'e tiyen rɨ́'ɨ tiraatá'an te'ɨ́jna ɨ́ Dios tɨ ayén raayɨ́'ɨtɨ tɨ ca'aníjra'a amuaatá'an sej si siyen rɨ́'ɨ titetiújcha'ɨɨca a'ij nej tejá'amua'ixaate'e ná'aye'i ne'ɨ́jna jɨme'e ɨ́ niuucari tɨ jɨ́me'en raxa a'ij tɨ huarɨ́j ɨ́ Jesús tɨ ajta i'i Cɨríistu'u . A'ɨ́jna ɨ́ niuucari , a'ii pu a'ɨ́ɨn pú'een ɨ́ tɨ Dios jɨ́n ari titaataseíjrate a'ɨ́jna tɨ ayén rú'avaataca'a tɨ́j na'a tɨ Dios raatétaahuaca'a ɨ́ chaanaca tɨ yú e'iré'ene .
45016026	Mɨ́ ajta íjii , Dios pu ari titaataseíjrate . A'ɨ́jna ɨ́ Dios tɨ seijre'e tɨ́j na'a rusén jɨme'e , a'ɨ́ɨ pu ayén tiu'uta'aíjtaca'a tej tiyen ráamua'aree te'ɨ́jna jetze ɨ́ mej jetzen ra'utéyu'uxaca'a a'ɨ́ɨme ɨ́ mej tí'ixaxa'ata'a ɨ́ Dios jetze me'ecan . Ayee pu tí'ijxe'eve'e mej mi naími'i matɨ́j mena'a pua'amé ɨ́ mej íiyen seijre'e ɨ́ chaanaca japua , mej mi rá'antzaahuate'en , majta ra'ará'astijre'en ɨ́ jemin .
45016027	Tiché'e tiyen rɨ́'ɨ tiraatá'acare'en tɨ́j na'a rusén jɨme'e te'ɨ́jna ɨ́ Dios tɨ a'ɨ́ɨn ruseɨ́j nain jɨ́n támua'aree . Tiché'e tiyen rɨ́'ɨ tiraatá'acare'en a'ɨ́jna jɨme'e tɨ ta japua huaniú a'ɨ́jna ɨ́ Jesús tɨ ajta i'i Cɨríistu'u . Ché'e ayén teja'uré'enen .
46001001	Inee , i nej i'i Pablo , ɨ́ tɨ Dios na'antíhuau ruxɨ́'evi'ira'a jɨme'e nej ni tiu'utévaɨre'en ɨ́ Cɨríistu'u jetze me'ecan tɨ ajta a'ɨ́ɨn pú'een ɨ́ Jesús , ne'ɨ́jna jamuan ɨ́ ta'ihuaara'a ɨ́ Sóstenes . Yee nu tejá'amuayu'use'e mú'een mɨ sej se'uun e'etiújse'ɨri se'újna Corinto sej si raateánajche ɨ́ Dios , mɨ sej rɨ́'ɨ tí'iteseijre'e se'ɨ́jna jɨme'e tɨ a'ɨ́ɨn Cɨríistu'u , tɨ ajta Jesús pú'een , mú'ejmi huateúra'ate , ajta mú'ejmi huatajé sej si jemin seijre'e . Mú'een xu seajta huá'a jemi seijre'e matɨ́j mena'a pua'amé mej yen seijre'e tɨ́j na'a ve'ée ɨ́ chaanaca ɨ́ mej majta miyen ti'ixa tɨ yee Jesús pu hua'avastara'a pú'een . Jee xaa ne'u , a'ɨ́ɨ pu a'ɨ́ɨn pú'een ɨ́ hua'avastara'a , ajta ayén che'atá na'a tavástara'a pú'een itejmi .
46001002	
46001003	Ajta a'ɨ́ɨn ɨ́ Dios ɨ́ tej rájya'upua , ajta ɨ́ tavástara'a a'ɨ́jna ɨ́ Jesús tɨ ajta Cɨríistu'u pú'een , miché'e me'ɨ́n rɨ́'ɨ tejamuaatá'an , majta amua'anpuá'ajte'en .
46001004	Ja'anáj tɨ na'a nu niyen rɨ́'ɨ tiraatá'aca ɨ́ Dios nej ranajche mú'ejmi jɨme'e , a'iné jeíhua pu rɨ́'ɨ tejamuaatá'a ɨ́ Dios a'ɨ́jna jɨme'e sej seri jemin seijre'e ɨ́ Cɨríistu'u , tɨ ajta Jesús pú'een , a'ine a'ɨ́jna jemi mú'een xu seri nain te'encuré'a tɨ tejámuatéva'ɨri ɨ́ sej jɨ́n tihua'utá'ixaate'en ɨ́ teɨte , ajta ɨ́ sej jɨ́n yaú'itɨée xá'ara'ani a'ij tɨ 'een ɨ́ Dios jemi .
46001005	
46001006	Ayee pu 'een jɨ́n amuáaruu a'iné mú'een xu temua'a naa tihua'utá'ixaa ɨ́ teɨte ɨ́ Cɨríistu'u jetze me'ecan .
46001007	A'ɨ́j pu jɨ́n caí ti'itɨ jama'utéturaate ɨ́ tɨ jɨ́n Dios rɨ́'ɨ tejamuaatá'a . A'ɨ́j xu jɨ́n , seuj rachú'eve'e tɨ yen huataseíjre'en ɨ́ tavástara'a , a'ɨ́jna ɨ́ Jesús tɨ ajta Cɨríistu'u pú'een .
46001008	A'ɨ́ɨ pu ajta ca'aníjra'a amuaatá'asin sej si te'utáviicua'i ajta na'a caí nain te'entipuá'are , tɨ ij caí ja'atɨ ti'itɨ jɨ́n a'amua jetze tí'ijpua'ajte'e a'ɨ́jna xɨcáara'a tɨ jetzen tihuá'axɨejte'en ɨ́ teɨte a'ɨ́jna ɨ́ tavástara'a , ɨ́ Jesús tɨ ajta Cɨríistu'u pú'een . A'ɨ́ɨ pu xaa tihuá'axɨejte'en a'achú mej pua'amé yen huachéjme ɨ́ chaanaca japua .
46001009	Ayee pu té'eme a'iné Dios pu ayén araúrastejsin a'ɨ́jna jɨme'e ɨ́ tɨ jɨ́n te'ataújratziiri'i . Ajta , a'ɨ́ɨ pu amuaatajé sej si siyen ruuristan jamuan ɨ́ yaujra'an a'ɨ́jna ɨ́ tavástara'a , a'ɨ́jna ɨ́ Jesús tɨ ajta Cɨríistu'u pú'een .
46001010	Mɨ neajta inee , ayée nu jeíhua tejá'amuahuavii niuucajtze'en a'ɨ́jna ɨ́ tavástara'a , a'ɨ́jna ɨ́ Jesús tɨ ajta i'i Cɨríistu'u sej si ruxɨ́'ej sena'a tí'ixajta , sej si caí ché'e já'ita'a a'utacɨ'ɨca'an , sej si seajtáhua'a rɨ́'ɨ huaújruuren , sej si se'ɨ́jna jɨ́n anteújseɨre'en naíjmi'i sej si siyen che'atá seɨ́j sena'a jɨ́n siyen tí'ixɨ'epɨ'ɨntare'e .
46001011	Ayee nu 'een jɨ́n tejá'amua'ixaate'e , ne'ihuaamua'a , a'iné a'ɨ́ɨme ɨ́ mej Cloé jemi é'eche , a'ɨ́ɨ mú miyen tinaatá'ixaa mú'ejmi jɨme'e sej nu'u rújaaxɨejvi'i rujɨ́ɨmua'a sena'a .
46001012	A'ɨjna jɨme'e ɨ́ sej nu'u rújaaxɨejvi'i , ayée pu huataújmua'a sej siyen rɨcɨ , tɨ seɨ́j ayén ti'ixa yee : “ Nee nu Pablo jetze ajtéme'ecan . ” Ajta seɨ́j ayén yee : “ Neajta inee , Apolos nu jetze ajtéme'ecan . ” Ajta seɨ́j ayén yee : “ Nee nu Pedro jetze ajtéme'ecan ” na'ari yee : “ Nee nu Cɨríistu'u jetze ajtéme'ecan . ”
46001013	Niché'e a'atzu tejámuaata'íhua'u . ¿ Ni qui ayén seɨcɨé huaújruu ɨ́ Cɨríistu'u tɨ ij ayén huatámu'iire ? Capu xaa ne'u . ¿ Ni qui miyen ná'utatai ɨ́ cúruu jetze ineetzi i nej i'i Pablo mú'ejmi jetze me'ecan ? Camu xaa ne'u a'atzu . Ari íjii , ¿ ni qui niyen á'amuamuaɨ'ɨhuaca'a neniúucajtze'e i nej i'i Pablo ? Canu xaa ne'u a'atzu .
46001014	Jé'ecan nu rɨ́'ɨ tiratá'aca ɨ́ Dios nej caí ja'atɨ huámuaɨ'ɨhuaca'a sino a'ɨ́mej nu'u ne'ɨ́jna ɨ́ Crispo , neajta ne'ɨ́jna ɨ́ Gayo . Ayee nu'u huarɨ́j sej si caí se'ɨ́jna jɨ́n á'ujtzaahuate'e se'ɨ́jna jɨme'e sej huámuaɨ'ɨvijhuaca'a neniúucajtze'e .
46001015	
46001016	Neajta nu huá'umuaɨ'ɨhuaca'a a'ɨ́mej ɨ́ teɨtestemua'ame'en a'ɨ́jna ɨ́ Estéfanas . Ayee pu'u xaa ne'u , canu cui'i ramua'aree tɨ pua'a neajtahua'a seɨ́j huámuaɨ'ɨhuaca'a nusu necaí . Jee xaa , capu Cɨríistu'u ayén ne'uta'íteca'a nej ni huá'umuaɨ'ɨhua ɨ́ teɨte sino ayée pu 'een jɨ́n ne'uta'íteca'a nej ni niyen tihua'utá'ixaate'en ɨ́ niuucari jɨme'e ɨ́ tɨ jɨ́n Dios hua'irájtuaani . Capu ayén ne'uta'íteca'a nej ni ne'ɨ́jna jɨ́n tihua'utá'ixaate'en nej jeíhua huápɨ'ɨ raayɨ́'ɨtɨ ɨ́ huá'amua'atziira'a a'ɨ́mej ɨ́ teteca ɨ́ mej nu'u rɨ́'ɨ tiu'uyɨ́'ɨtɨ . Capu xaa ne'u , sino ayée pu'u a'ɨ́jna jɨ́n ne'uta'íteca'a tɨ ij ayén tí'ivaɨre'e á'ara'ani ɨ́ muárɨ'eri'ire'ara'an a'ɨ́jna ɨ́ niuucari tɨ jɨ́me'en raxa ɨ́ Cɨríistu'u , ɨ́ mej rá'utatai ɨ́ cúruu jetze .
46001017	
46001018	Ayee pu'u , a'iné a'ɨ́mej jemi ɨ́ mej a'uvá'ɨtzɨ , ayée pu tihuá'amitɨejte'e tej huatétatɨmua'i te'ɨ́jna jɨme'e tej tiyen tihuá'ixaate'e tɨ Cɨríistu'u ayén huamɨ́'ɨ huá'a jetze me'ecan ɨ́ cúruu jetze . Mɨ teajta iteen , ɨ́ tɨ Dios tu'irátuaasin , téjmi pu ayén titá'amitɨejte'e tɨ a'ɨ́ɨn niuucari a'ɨ́ɨn pú'een ɨ́ muárɨ'eri'ire'ara'an ɨ́ Dios .
46001019	A'iné ayée pu té'esiɨɨmua'i tɨjɨ́n : Nee nu yee ra'antipuá'ajte'esin ɨ́ huá'amua'atziira'a a'ɨ́mej ɨ́ mej nu'u jeíhua huápɨ'ɨ raayɨ́'ɨtɨ . Neajta nu yee raaté'uuna nain ɨ́ mej meri raarɨ́'ɨre a'ɨ́ɨme ɨ́ mej temua'a tirú'umua'aree .
46001020	Tɨ pua'a ayén ti'ayajna , ¿ a'uné a'ij 'é'en a'ɨ́jna ɨ́ tɨ temua'a tirú'umua'aree ? Capu xaa ne'u mé'e já'ahua'a . Ajta a'ɨ́ɨn tɨ tiú'ujmua'ate , ¿ a'uné a'ij 'é'en a'ɨ́jna ? Capu ajta mé'e já'ahua'a . Na'ari ɨ́ seɨj tɨ ayén huápɨ'ɨ raayɨ́'ɨtɨ tɨ tiu'utaxáj a'ɨ́mej jemi ɨ́ mej íjii huáteɨte , ¿ a'uné é'eseijre'e ? Capu ché'e mé'e é'eseijre'e a'iné Dios pu ari raataseíjrataca'a tɨ caí ti'itɨ a'ij huataújmua'a ɨ́ huá'amua'atziira'a a'ɨ́mej ɨ́ mej yen japuan huachéjme ɨ́ chaanaca .
46001021	Mɨ ajta a'ɨ́ɨn ɨ́ Dios , ayée pu raaxɨ́'epɨ'ɨntare rumua'atzíira'a jɨme'e tɨ caí rɨ'ɨríista a'ame mej miyen me'ɨ́jna jɨ́n ráamua'ati huá'amua'atziira'a jɨme'e a'ɨ́ɨme ɨ́ mej miyen íiyen seijre'e . Ayee pu 'een jɨ́n ayén raaxɨ́'epɨ'ɨntare ɨ́ Dios a'iné ayée pu raxɨ́'eve'eca'a tɨ ayén hua'irájtuaani a'ɨ́jna jɨme'e mej miyen rá'atzaahuate'e a'ɨ́jna ɨ́ niuucari tɨ nu'u caí a'ij huataújmua'a , ɨ́ niuucari tej tiyen tihuá'ixaate'e .
46001022	Majta me'ɨ́n , ɨ́ mej Israél jetze ajtéme'ecan , ayée mú tí'ijhuavii ɨ́ Dios jemi ɨ́ mej jɨ́n rɨ́'ɨ naa te'utaseíj , ajta a'ɨ́ɨme ɨ́ mej seɨj chuéjra'a japua é'eme'ecan , a'ɨ́ɨ mú rahuauhuau ɨ́ mua'atzíira'a mej mi me'ɨ́jna jɨ́n nain au'itɨée muá'ara'ani .
46001023	Mɨ teajta iteen , ayée tu tihuá'ixaate'e te'ɨ́jna jɨme'e ɨ́ Cɨríistu'u ɨ́ mej rá'utatai ɨ́ cúruu jetze . Ajta a'ɨ́ɨn ɨ́ niuucari ɨ́ tej jɨ́n tihuá'ixaate'e , ayée pu a'ɨ́jna jɨ́n hua'utájaaxɨejte'esin a'ɨ́mej ɨ́ mej Israél jetze ajtéme'ecan . Ajta a'ɨ́ɨme ɨ́ mej seɨj chuéjra'a japua é'eme'ecan , ayée pu tihuá'amitɨejte'e tɨ caí a'ij huataújmua'a .
46001024	Mɨ majta a'ɨ́ɨme , ɨ́ tɨ Dios hua'utajé , tɨ pua'a a'ɨ́ɨme ɨ́ mej Israél jetze ajtéme'ecan na'ari mej seɨj chuéjra'a japua é'eme'ecan , ayée pu tihuá'amitɨejte'e tɨ Cɨríistu'u a'ɨ́ɨn pú'een ɨ́ muárɨ'eri'ire'ara'an tɨ jɨ́n Dios hua'irájtuaani , ajta a'ɨ́ɨ pu a'ɨ́ɨn pú'een ɨ́ mua'atzíira'a tɨ jɨ́n Dios tí'aijta .
46001025	Jee xaa ne'u , a'ɨ́jna tɨ nu'u caí a'ij huataújmua'a , a'ɨ́jna tɨ Dios jemi é'eme'ecan , jaítze'e pu raayɨ́'ɨtɨ caí ɨ́ huá'amua'atziira'a ɨ́ teteca . Ajta a'ɨ́jna tɨ nu'u caí rú'uca'anisti'i ɨ́ Dios , jaítze'e pu tí'ivaɨre'e caí ɨ́ huá'amuarɨ'eri'ira'a ɨ́ teteca .
46001026	¿ Ni caí ayén tejamuá'amitɨejte'e mú'ejmi ? Casi'i , a'ij tɨ 'een mú'ejmi tzajta'a tɨ Dios ayén amuaatajé . Caxu mu'íi mɨ sej jeíhua huápɨ'ɨ rú'umua'aree ɨ́ huá'amua'atziira'a a'ɨ́mej , ɨ́ mej yen huachéjme íiyen chaanaca japua . Caxu seajta mu'íi mɨ sej se'ɨ́jna jɨ́n antiújmua'aree ɨ́ tɨ jeíhua huápɨ'ɨ ruxe'eve'e nusu se'ɨ́jna jetze airaújneijte a'ɨ́mej ɨ́ mej ruxɨéehua á'ujujhua'ane'e . Caxu xaa ne'u .
46001027	Mɨ ajta a'ɨ́ɨn Dios , a'ɨ́ɨ pu hua'antíhuau a'ɨ́mej ɨ́ mej caí a'ij té'umua'areereca'a tɨ ij a'ɨ́ɨn hua'utatévi'iraste'en a'ɨ́mej ɨ́ mej miyen ruseijrata mej nu'u jeíhua huápɨ'ɨ té'umua'aree . Dios pu ajta ayén hua'antíhuau a'ɨ́mej ɨ́ mej caí ti'itɨj jɨ́n antiújmua'aree a'ɨ́mej jemi ɨ́ mej yen huachéjme chaanaca japua tɨ ij ajta hua'utatévi'iraste'en a'ɨ́mej ɨ́ mej ve'ecán jɨ́n títetateí .
46001028	Jee xaa , Dios pu ayén hua'antíhuau a'ɨ́mej ɨ́ mej caí huá'a jetze tí'ica'anejca'a , ajta a'ɨ́mej ɨ́ mej huá'axɨeehuataca'a . Ayee pu xaa ne'u ti'ayajna , Dios pu ayén a'ɨ́jna jɨ́n hua'antíhuau a'ɨ́mej ɨ́ mej caí seijre'e a'ɨ́mej jemi ɨ́ teteca tɨ ij ayén hua'antipuá'ajte'en a'ɨ́mej ɨ́ mej títetateí íiyen chaanaca japua , tɨ ij caí ja'atɨ ayén á'ujtzaahuate'e ɨ́ Dios jemi .
46001029	
46001030	Mɨ seajta mú'een , xu'uri jemin seijre'e ɨ́ Cɨríistu'u a'ɨ́jna jɨme'e a'ij tɨ tejámuaaxɨ́'epɨ'ɨntari'iri'i ɨ́ Dios . Cɨríistu'u pu jemi é'eme'ecan ɨ́ Dios mua'atzíira'a ɨ́ tej jɨ́n tirú'umua'aree a'ij tɨ 'een ɨ́ Dios jemi . A'ɨ́ɨ pu ajta ta japua huaniú tej ti rɨ'éene'ecán jɨ́n a'uteáturan ɨ́ jemin . Cɨríistu'u pu mú'ejmi huateúra'ate . A'ɨ́ɨ pu ajta tiu'utanájchitaca'a a'amua jɨme'e ɨ́ sej jɨ́n té'echa'ɨca'a .
46001031	A'ɨ́j pu jɨ́n , ayén té'eyu'usi'i tɨjɨ́n : “ Tɨ pua'a yee ja'atɨ ayén raxɨ́'eve'e tɨ ti'itɨj jɨ́n á'ujtzaahuate'en , ché'e a'ɨ́ɨn ayén huárɨni a'ɨ́jna jɨme'e a'ij tɨ tavástara'a ayén rɨ́'ɨ tiraatá'a . ”
46002001	Neajta inee , ne'ihuaamua'a , netɨ́'ɨj amuacaí á mú ja'uvé'emuaareca'a nej ni tejámuaatá'ixaate'en ɨ́ niuucari tɨ jɨ́n Dios te'ataújratziiri'i , canu cui'i niyen ne'ɨ́jna jɨ́n tejamuá'ixaa ne'ɨ́jna jɨme'e ɨ́ niuucari tɨ huápɨ'ɨ jɨ́n naa namuajre'e , canu neajta ne'ɨ́jna jɨme'e ɨ́ huá'amua'atziira'a ɨ́ teteca sino ayée nu tiraaxɨ́'epɨ'ɨntare nej a'ɨ́ɨ na'a yaú'itɨée ná'ara'ani mú'ejmi jemi ne'ɨ́jna ɨ́ Jesús tɨ ajta Cɨríistu'u pú'een , ɨ́ mej rá'utatai ɨ́ cúruu jetze .
46002002	
46002003	Neajta , netɨ́'ɨj ne'uun a'utéveeca'a mú'ejmi jemi , ayée nu amua'aséijrate'ecaa tɨ nu'u caí nú'uca'anisti'i . Cu xɨee nej tí'itziɨɨne'eca'a . Jee xaa , jeíhua nu névivejca'a .
46002004	Ajta a'ɨ́ɨn ɨ́ niuucari , ɨ́ nej jɨ́n tejamuá'ixaa , capu ayén éene'e tɨ́j a'ɨ́jna tɨ huápɨ'ɨ naa namuajre'e , tɨ ajta huá'amua'atziira'a jetze airánineica ɨ́ mej jɨ́n huá'amua'itɨcɨ ɨ́ teɨte . Capu xaa ne'u , sino ayée nu ne'ɨ́jna jɨ́n tejámuaatá'ixaa sej si ráamua'aree nej ne'ɨ́jna jetze aránca'ane ɨ́ xɨéjniu'ucare'ara'an ɨ́ Dios , ajta a'ɨ́ɨ pu jemin me'ecan ɨ́ muárɨ'eri'ira'a ɨ́ nej jɨ́n niyen rɨcɨ .
46002005	Ayee nu ne'ɨ́jna jɨ́n huarɨ́j , sej si caí se'ɨ́jna jetze araújca'anen ɨ́ huá'amua'atziira'a ɨ́ teteca sino sej si se'ɨ́jna jetze araújca'anen ɨ́ muárɨ'eri'ire'ara'an ɨ́ Dios se'ɨ́jna jɨme'e ɨ́ sej té'atzaahuate'e .
46002006	Mɨ teajta iteen , teen tu xaa te'ɨ́jna jɨ́n tejamuá'ixaa seɨ́j jɨme'e ɨ́ mua'atzíira'a a'ɨ́mej tzajta'a ɨ́ mej meri tiu'unáijmi'ire . Ajta a'ɨ́ɨn ɨ́ mua'atzíira'a , capu huá'a jetze huanéj a'ɨ́mej ɨ́ mej yen japuan seijre'e ɨ́ chaanaca . Capu ajta huá'a tzajta'a me'ecan a'ɨ́mej ɨ́ mej tí'aijta íiyen chaanaca japua , ɨ́ mej majta a'uvá'ɨtzɨ .
46002007	Jee xaa ne'u , teen tu tiyen raxa ɨ́ Dios mua'atzíira'a jɨme'e tɨ caí rɨ'ɨrí tɨ ja'atɨ ayén ruseɨ́j a'ij tirájteuni , ɨ́ mua'atzíira'a tɨ rú'avaataca'a tɨ jɨ́me'en ajmí'i ɨmuá tɨ́'ɨj caí xɨ huataseíjre ɨ́ chaanaca . Dios pu ayén tiraaxɨ́'epɨ'ɨntare tɨ ayén tí'itacɨ'ɨti itejmi a'ɨ́jna tɨ huápɨ'ɨ naa seíire'e á'ara'ani .
46002008	Mɨ majta a'ɨ́ɨme , ɨ́ mej yen tí'aijta íiyen chaanaca japua , capu a'atzu a'ij tihuá'amitɨejte'eca'a a'ɨ́jna tɨ rú'avaataca'a , a'iné tɨ pua'a miyen ramua'aréerecajche'e , camu miyen tirá'atatánche'e ɨ́ tavástara'a , ɨ́ tɨ ajta huápɨ'ɨ naa tí'iseijre'e á'ara'ani tɨ́j na'a rusén jɨme'e .
46002009	Mɨ ajta , ayée pu té'eyu'usi'i tɨjɨ́n : A'ɨjna tɨ yee Dios rɨ́'ɨ ráaruu a'ɨ́mej jɨme'e ɨ́ mej raxɨ́'eve'e , capu ja'atɨ ayén raaseíj , capu ajta a'ij tihuá'amitɨejte'eca'a a'ij tɨ té'eme'enche'e .
46002010	Mɨ ajta a'ɨ́ɨn , Dios pu taataseíjrate a'ɨ́jna jɨme'e tɨ téjmi jemi raateájtuaa a'ɨ́jna ɨ́ ruxɨ́ejniu'uca tɨ ij a'ɨ́ɨn ayén titaata'ítɨi . Ajta a'ɨ́ɨn xɨéjniu'ucare'ara'an , nain pu jɨ́n ayén tirá'amitɨejte'e , ajta nain pu tirú'umua'aree a'ij tɨ tirá'amitɨejte'e ɨ́ Dios .
46002011	Ayee pu'u , a'iné huá'a jɨme'e ɨ́ teteca , a'ɨ́ɨn xɨéjniu'ucare'ara'an ɨ́ teáata'a , a'ɨ́ɨ pu'u tirú'umua'aree a'ij tɨ tirá'amitɨejte'e a'ɨ́jna ɨ́ ja'atɨ . Ayee pu che'atá na'a 'een ɨ́ Dios jemi . Capu ja'atɨ tirú'umua'aree a'ij tɨ tirá'amitɨejte'e ɨ́ Dios sino a'ɨ́ɨ pu'u ɨ́ xɨéjniu'ucare'ara'an ɨ́ Dios .
46002012	Mɨ teajta iteen , catu te'ɨ́jna ancuré'a ɨ́ huá'amua'atziira'a a'ɨ́mej ɨ́ mej yen japuan huachéjme ɨ́ chaanaca sino a'ɨ́ɨ pu téjmi jemi huateájturaa a'ɨ́jna ɨ́ xɨéjniu'ucare'ara'an ɨ́ Dios tej ti yaú'itɨée tá'ara'ani a'ij tɨ Dios ari ruxɨ́'evi'ira'a jɨ́n rɨ́'ɨ titaatá'a .
46002013	A'ii pu a'ɨ́ɨn pú'een ɨ́ tej amuá'ixaa . Capu a'ɨ́ɨn na'a pú'een ɨ́ huá'amua'atziira'a ɨ́ mej jɨ́n tá'itɨiri'i ɨ́ teteca sino a'ii pu a'ɨ́ɨn pú'een ɨ́ niuucari tɨ ayén jɨ́n tá'itɨiri'i ɨ́ xɨéjniu'ucare'ara'an ɨ́ Dios . Ayee tu rɨcɨ tej huaú'ixaa a'ij tɨ huataújmua'a ɨ́ mua'atzíira'a tɨ Dios jemi é'eme'ecan te'ɨ́jna jɨme'e ɨ́ niuucari tɨ a'ɨ́ɨn xɨéjniu'ucare'ara'an ɨ́ Dios ca'aníjra'a taatá'a tej tiyen tiu'utaxáj .
46002014	Ajta a'ɨ́jna tɨ caí jemin huateájturaa ɨ́ xɨéjniu'ucare'ara'an ɨ́ Dios , a'ɨ́ɨ pu caí ra'ancuré'asin a'ɨ́jna tɨ jemin é'eme'ecan ɨ́ xɨéjniu'ucare'ara'an ɨ́ Dios , a'iné capu ti'itɨ a'ij huataújmua'a a'ɨ́jna jemi ɨ́ ja'atɨ . Capu rɨ'ɨrí tɨ a'ɨ́ɨn yaú'itɨée á'ara'ani a'iné ayée pu ruxe'eve'e tɨ ja'atɨ ayén jetzen araújca'anen ɨ́ xɨéjniu'ucare'ara'an ɨ́ Dios , tɨ ij ayén tirá'amitɨejte'e a'ij tɨ huataújmua'a .
46002015	Ajta a'ɨ́ɨn tɨ jetzen araújca'ane ɨ́ xɨéjniu'ucare'ara'an ɨ́ Dios , nain pu ayén tirá'amitɨejte'e a'ame tɨ pua'a ayén tí'ivaɨre'e nusu caí . Mɨ ajta , capu rɨ'ɨrí tɨ seɨj ayén rá'axɨjte'en a'ɨ́jna ɨ́ ja'atɨ , tɨ pua'a tí'ivaɨre'e nusu caí .
46002016	Ayen tɨjɨ́n : “ ¿ A'ataani yee tirú'umua'aree a'ij tɨ tirá'amitɨejte'e ɨ́ tavástara'a tɨ ij a'ɨ́ɨn ja'atɨ ayén tirá'itɨii ? ” Mɨ teajta iteen , ayée pu ayén titá'amitɨejte'e a'ij tɨ ajta tirá'amitɨejte'e ɨ́ Cɨríistu'u .
46003001	Ayee nu tejá'amua'ixaate'e , ne'ihuaamua'a , tɨ caí huatárɨ'ɨristareca'a nej niyen tejámuaatá'ixaate'en tɨ́j a'ɨ́ɨme ɨ́ tɨ huá'a jemi huateájturaa ɨ́ xɨéjniu'ucare'ara'an ɨ́ Dios , sino tɨ́j a'ɨ́ɨme ɨ́ mej yen japuan seijre'e ɨ́ chaanaca , mɨ sej seuchén huataújtuiiri'i ɨ́ Cɨríistu'u jemi .
46003002	Netɨ́'ɨj tejamuaamí , canu cua'ira jamuaamí sino a'ɨ́j nu'u amua'antí'ite ɨ́ léechi a'iné caxu xɨ yá'ujepɨ'ɨra'a ɨ́ cua'ira . Seajta íjii , seúche'e xu siyen 'een . Caxuu xɨ teja'ujépɨ'ɨra'a .
46003003	Seúche'e xu siyen e'en matɨ́j a'ɨ́mej ɨ́ mej yen japuan huachéjme ɨ́ chaanaca . A'iné ayée pu seijre'e mú'ejmi tzajta'a cumu sej ruchueere'e , seajta sej rújaaxɨejvi'i . ¿ Ni caí ayén huataújmua'a sej seuj huá'a jemi ajtéme'ecan a'ɨ́mej ɨ́ mej yen japuan seijre'e ɨ́ chaanaca ? Jee xaa ne'u , mú'een xu siyen tí'ijrɨ'ɨre a'ij mej tí'ijrɨ'ɨre ɨ́ seica ɨ́ teteca .
46003004	Ayee xu rɨcɨ . Seɨ́j tɨ mú'ejmi jemi ajtéme'ecan ayén ti'ixa tɨjɨ́n : “ Nee nu Pablo jetze ajtéme'ecan . ” Ajta ɨ́ seɨj ayén tɨjɨ́n : “ Neajta inee , Apolos nu jetze ajtéme'ecan . ” ¿ Ni secaí siyen che'atá sena'a rɨcɨ matɨ́j a'ɨ́ɨme ɨ́ teteca ɨ́ mej caí jetzen seijre'e ɨ́ xɨéjniu'ucare'ara'an ɨ́ Dios ? Jee xaa ne'u , ayée xu rɨcɨ .
46003005	Niché'e a'atzu tejá'amua'ihua'u . ¿ A'iné ti'itɨj jɨ́n tí'ivaɨre'e a'ɨ́jna ɨ́ Apolos , na'ari ti'itájni jɨ́n na'antínmua'aree inee , inee i'i Pablo ? Ayee nu tejá'amua'ixaate'e . Teen tu'u ravaɨre'e ɨ́ tavástara'a jemi . Ayee xu 'een jɨ́n té'antzaahua ɨ́ tavástara'a jemi se'ɨ́jna jɨme'e tej tiyen ravaɨre'e , a'ij tɨ́j a'ɨ́ɨn titaa'íjca seɨj ajta seɨj .
46003006	Ayee nu tí'ivaɨre'e tɨ́j ja'atɨ tɨ ayén tiú'uhuii , ajta a'ɨ́ɨn ɨ́ Apolos , a'ɨ́ɨ pu ayén tí'ivaɨre'e tɨ́j ja'atɨ tɨ tiú'ipuaa . Ajta a'ɨ́ɨn ɨ́ Dios , a'ɨ́ɨ pu raaváujsi'iri'i tɨ ij huácɨɨre .
46003007	A'ɨ́j pu jɨ́n , a'ɨ́jna tɨ tiú'uhuii , capu ti'itɨj jɨ́n ruxe'eve'e . Ajta a'ɨ́ɨn tɨ tiú'ipuaa , capu ti'itɨj jɨ́n ruxe'eve'e , sino a'ɨ́ɨ pu xaa ɨ́ Dios tɨ raaváujsi'iri'i tɨ i huácɨɨre , a'ɨ́ɨ pu xaa a'ɨ́ɨn pú'een ɨ́ tɨ ruxe'eve'e .
46003008	Naíjmi'i mú tí'ivaɨre'e a'ɨ́jna tɨ tí'ihuiite'e , ajta a'ɨ́jna tɨ ti'ipuáa á'aye'i . Ruxɨ́'ej mu'u tí'ivaɨre'e , ajta Dios pu ayén hua'utá'asin a'ij tɨ tiraavíjte'e a'ɨ́jna jɨme'e ɨ́ tɨ racɨ́'ɨcɨpua ɨ́ tɨ jɨ́n tiu'umuárɨej , a'iné teen tu jamuan tí'imuarɨ'e ɨ́ Dios . Seajta mú'een , ayée xu ti'itɨj jɨ́n tí'ivaɨre'e tɨ́j a'u mej tejé'etaseehua , ajta tɨ́j chi'ij tɨ Dios rá'ajtaahua .
46003009	
46003010	Mɨ neajta inee , a'iné Dios pu jeíhua huápɨ'ɨ naa tinaatá'a nej ni niyen tiu'umuárɨ'en , ayée nu huarɨ́j tɨ́j ja'atɨ tɨ chi'ij ájtaahua . Nee nu ra'itátaahuaxɨ ne'ɨ́jna tɨ japuan ájtaavijhua ɨ́ jaxu'u tɨ́j ja'atɨ tɨ temua'a naa raayɨ́'ɨtɨ . Ajta ɨ́ seɨj , a'ɨ́ɨ pu japuan té'ajtaahua . Ajta ayén ruxe'eve'e tɨ rɨ́'ɨ naa tirá'ajtaahua tɨ ij caí a'ij pua'a éene'e ájcɨ'ɨpiihua .
46003011	A'iné , jɨ́me'en a'ɨ́jna tɨ a'itátaavijhua , seɨj pu'u pú'een , ajta a'ii pu a'ɨ́ɨn pú'een ɨ́ Jesus tɨ ajta Cɨríistu'u pú'een . Capu máàj ja'atɨ tɨ ayén tí'ivaɨre'e tɨ́j a'ɨ́jna tɨ a'itátaavijhua .
46003012	Ajta , ayée pu seíire'e a'ame tɨ ti'itɨj tɨ jɨ́n japuan ájtaavijhuaca'a tɨ pua'a a'ɨ́jna jɨme'e ɨ́ oro nusu plata jɨme'e na'ari tetej jɨme'e tɨ huápɨ'ɨ tí'ijnajche . Ajta ayén che'atá na'a seíire'e a'ame tɨ pua'a ayén ájtaavijhuaca'a a'ɨ́jna jɨme'e ɨ́ cɨyej na'ari ɨxaj jɨme'e ca'ɨ́n huáacɨxa'a jɨme'e . Jee xaa ne'u , ayée pu seíire'e a'ame ɨ́ ti'itɨ ɨ́ mej jɨ́n tiu'umuárɨej ɨ́ teɨte , seɨj ajta seɨj , matɨ́j mena'a pua'amé mej íiyen seijre'e ɨ́ chaanaca japua . A'ɨ́jna xɨcáara'a jetze , ayée pu Dios raaxɨ́'epɨ'ɨntare'en a'ij tɨ 'een , a'iné ayée pu teja'uré'enejsin tɨ́j taij tɨ jɨ́n hua'utaseíjrate'esin . Ajta a'ɨ́jna ɨ́ taij , a'ɨ́ɨ pu raatémua'atzi tɨ pua'a xɨ́'epɨ'ɨn metiu'umuárɨej seɨj ajta seɨj nusu mecaí .
46003013	
46003014	Tɨ pua'a ayén té'eviicua'i ɨ́ taij tzajta'a a'ɨ́jna tɨ jɨ́n ja'atɨ tiu'umuárɨej , ayée pu tí'iracɨ'ɨti a'ɨ́jna ɨ́ ja'atɨ a'ij tɨ tiraavíjte'e .
46003015	Na'ari caí , tɨ pua'a huateájtaani ɨ́ tɨ jɨ́n tiu'umuárɨej ɨ́ ja'atɨ , nain pu á'ujɨsin . Ajta a'ɨ́ɨn ɨ́ ja'atɨ , Dios pu xaa ru'irátuaasin aru ayée pu éene'e a'ame tɨ́j ja'atɨ tɨ xa'ichu'i a'uun ráavaɨ ɨ́ taij tzajta'a .
46003016	Ayee nu tejá'amua'ixaate'e ne'ɨ́jna jɨme'e sej se'ɨ́ɨn pú'een ɨ́ chi'ira'an ɨ́ Dios . Ajta mú'ejmi tzajta'a pu huateájturaa ɨ́ xɨéjniu'ucare'ara'an ɨ́ Dios .
46003017	Tɨ pua'a ja'atɨ ayén raaté'uuna a'ɨ́jna ɨ́ chi'ira'an ɨ́ Dios , Dios pu ra'antipuá'ajte'esin a'ɨ́jna ɨ́ ja'atɨ a'iné pu'uri Dios huateúra'ate a'ɨ́jna ɨ́ chi'ij , sej mú'een se'ɨ́ɨn pú'een ɨ́ chi'ira'an ɨ́ Dios .
46003018	Caxu rucuanamua rujɨ́ɨmua'a . Tɨ pua'a ayén tirá'amitɨejte'e seɨ́j ɨ́ ja'atɨ tɨ ayén rɨ́'ɨ tirú'umua'aree a'ɨ́jna jɨme'e ɨ́ huá'amua'atziira'a a'ɨ́mej ɨ́ mej íjii huáteɨte , ché'e a'ɨ́ɨn caí ché'e ayén á'ujtzaahuate'e a'ɨ́jna jɨme'e ɨ́ huá'amua'atziira'a . Ché'e a'ɨ́ɨn ayén ra'ancuré'an ɨ́ mua'atzíira'a tɨ tavástara'a jetze é'eme'ecan , a'iné a'ɨ́jna ɨ́ huá'amua'atziira'a a'ɨ́ɨme ɨ́ mej íjii huáteɨte , capu ti'itɨ a'ij huataújmua'a ɨ́ Dios jemi . Ayee pu xaa té'esiɨɨmua'i tɨjɨ́n : “ Dios pu huá'avivi'ira'an a'ɨ́mej ɨ́ mej miyen á'ujtzaahuate'e me'ɨ́jna jɨme'e mej tí'ihua'itaca ɨ́ rumua'atzíira'a jɨme'e . ”
46003019	
46003020	Ajta ayén té'eyu'usi'i tɨjɨ́n : “ Tavastara'a pu ramua'aree tɨ caí ti'itɨj vaɨre'e ɨ́ huá'amua'atziira'a a'ɨ́ɨme ɨ́ mej nu'u jeíhua huápɨ'ɨ té'umua'aree . ”
46003021	A'ɨ́j xu jɨ́n , caxu ché'e siyen á'ujtzaahuate'e se'ɨ́jna jɨme'e sej nu'u seɨ́j jetze ajtéme'ecan ɨ́ teáata'a . Naími'i pu ayén tejá'amuacɨ'ɨti , tɨ pua'a niyen tejá'amuavaɨre'e inee , i nej i'i Pablo na'ari a'ɨ́ɨn Apolos ayén tejá'amuavaɨre'e nusu a'ɨ́jna ɨ́ Pedro . Tɨ pua'a ayén a'ɨ́jna jɨ́n rɨ́'ɨ tejamuaatá'an ɨ́ Dios a'ɨ́jna jɨme'e tɨ́j na'a tɨ íiyen seijre'e chaanaca japua nusu sej siyen ruuri huateáturan na'ari sej siyen huácui'ini , ti'itɨ tɨ a'ij tɨ ayén íjii tí'iseijre'e ca'ɨ́n ti'itɨ tɨ ayén teja'uré'enejsin , naími'i pu ayén tejá'amuavaɨre'en .
46003022	
46003023	Seajta mú'een , ayée xu se'ɨ́jna jetze ajtéme'ecan ɨ́ Cɨríistu'u , ajta a'ɨ́ɨn Cɨríistu'u , a'ɨ́ɨ pu ajta Dios jetze ajtéme'ecan .
46004001	Ayee pu ruxe'eve'e tɨ ayén tejamuá'amitɨejte'e itejmi jɨme'e tej tiyen ravaɨre'e ɨ́ Cɨríistu'u , ajta tɨ ayén titaa'íjca a'ɨ́jna jɨme'e ɨ́ tɨ rú'avaa ɨ́ Dios jemi .
46004002	Ajta , a'ɨ́jna tɨ ravaɨre'e , ayée pu tiú'ujxe'eve'e tɨ a'ɨ́ɨn ɨ́ ja'atɨ ayén araúrasten nain jɨme'e a'ɨ́jna ɨ́ tɨ jɨ́n tira'íjca .
46004003	Mɨ neajta inee , capu ne jetze ruxe'eve'e tɨ pua'a mú'een siyen na'uxɨ́jte'en , na'ari miyen na'uxɨ́jte'en a'ɨ́ɨme ɨ́ mej íjii huáteɨte me'ɨ́jna jɨme'e a'ij tɨ tihuá'amitɨejte'e . Jee xaa ne'u , canu neseɨ́j á'anxɨjte'en , a'iné canu nee neseɨ́j ramua'aree tij ti'itɨj jɨ́n na'uteájturaa ɨ́ Dios jemi . Capu amɨ́n a'ij , capu ayén huataújmua'a nej neri xɨ́'epɨ'ɨn 'een ɨ́ Dios jemi . Tavástara'a pu a'ɨ́ɨn pú'een ɨ́ tɨ ná'axɨjte'en .
46004004	
46004005	A'ɨ́j xu jɨ́n siyen huárɨni . Caxu ti'itɨ jɨ́n huá'axɨjte'e ajta na'a caí a'ájna teja'uré'enen a'ɨ́jna xɨcáara'a tɨ jetzen Dios ari raaxɨ́'epɨ'ɨntare . Setá'aj seuj rachú'eve'e se'ɨ́jna ɨ́ tavástara'a tɨ́'ɨj ajtahua'a yé uvé'enen . Aj pu xaa , a'ɨ́ɨn raataseíjrata tɨ́j na'a tɨ rú'avaataca'a a'u tɨ a'utɨ́ca'a . A'ɨ́ɨ pu ajta raataseíjrata ɨ́ tɨ ayén tihuá'amitɨejte'eca'a ɨ́ huá'a tzajta'a ɨ́ teɨte . Aj pu'i ayén tihuá'acɨ'ɨti tɨ Dios ayén rɨ́'ɨ tihua'utá'asin naíjmi'ica a'ij tɨ tiraavíjte'e seɨj ajta seɨj .
46004006	Mɨ neajta inee , nain jɨ́n ɨ́ nej neri tejamuá'ixaa , ayée nu tejámuaatá'itɨiiri'i neetzi jɨme'e neajta ne'ɨ́jna jɨme'e ɨ́ Apolos nej ni ne'ɨ́jna jɨ́n jamuaatévaɨre'en . Caxu yá'uhua'anan se'ɨ́jna ɨ́ niuucari tɨ ayén tɨjɨ́n : “ Setá'aj siyen araúrasten se'ɨ́jna jɨme'e a'ij tɨ té'eyu'usi'i . ” Caxu siyen ahuaújtzaahuate'en se'ɨ́jna jɨme'e sej nu'u seɨ́j jetze ajtéme'ecan . Caxu seajta raatéxɨeehuata ɨ́ seɨj .
46004007	¿ Ni tzaa ja'atɨ ayén a'ɨ́jna jɨ́n timua'íjca a'ɨ́jna jɨme'e tɨ jaítze'e ruxe'eve'e caí ɨ́ tɨ jɨ́n antiújmua'aree ɨ́ axɨ́'ej tevi ? Capu xaa ne'u . ¿ Ni qui piyen ti'itɨ tí'ijcha'ɨɨ ɨ́ pej caí ra'ancuré'a seɨ́j jemi ? Capu xaa ne'u . Ajta , tɨ pua'a ayén ti'ayajna pej piyen ra'ancuré'a , ¿ a'iné 'een jɨme'e piyen á'atzaahuate'e ? Capu ayén tiraavíjte'e , a'iné Dios pu ayén muaatapuaíjve .
46004008	Mú'een xu nu'u seri huatájuxai temua'a naa . Seajta nu'u seri huateújchijteaanitaca'a . Mú'een xu nu'u caí taatá'inee , seajta siyen tí'aijta rujɨ́ɨmua'a sena'a . Oojala cuj tɨ́n ayén teja'uré'enen sej siyen tiu'ita'áijta . Jéihua huápɨ'ɨ nu niyen tí'ijxe'eve'e .
46004009	Ayee nu 'een jɨ́n niyen tejá'amua'ixaate'e a'iné ayée pu tiná'amitɨejte'e tɨ Dios ayén taataseíjrataca'a mú'ejmi jemi tej iteen a'ɨ́ɨn pú'een ɨ́ tej caí ti'itɨj jɨ́n antítamua'aree , teajta teen tu a'ɨ́ɨn pú'een ɨ́ mej majta jɨ́me'en meri raaxɨ́'epɨ'ɨntare tej nu'u huácui'ini a'u mej titejé'ecui'ica . Dios pu ayén taataseíjrataca'a naíjmi'ica jemi ɨ́ mej ta japua seijre'e , ajta huá'a jemi ɨ́ mej yen japuan huachéjme ɨ́ chaanaca , a'u tɨ na'a nainjapua .
46004010	Ayee xu tí'ixaxa'a mú'een tej nu'u tatɨ́mua'i te'ɨ́jna jɨme'e tej tiyen ravaɨre'e ɨ́ Cɨríistu'u . Mɨ seajta mú'een , sej nu'u huápɨ'ɨ naa tirú'umua'aree ɨ́ Cɨríistu'u jemi . Capu nu'u tú'uca'anisti'i itejmi . Mɨ seajta mú'een , ayée xu nu'u nain jɨ́n té'eviicua'i . Jé'ecan mú nu'u rɨ́'ɨ tejamuatá'aca mú'ejmi . Majta métaxana'ave'e mú nu'u itejmi .
46004011	Tɨ́j na'a tɨ yú e'iré'ene , ajta íjii , ayée tu tena'a jí'itɨejcu , teajta 'i'icu . Temua'a tu titecácɨɨxure'e . Jé'ecan mú a'ij pua'a taruure . Catu teajta mé'e é'eche .
46004012	Ca'anín tu jɨ́n tí'imɨjhuaca tamuájca'a jɨme'e . Tɨ pua'a a'ij pua'a meti'itaxájta , teen tu tiyen rɨ́'ɨ tihua'atá'aca . Ajta tɨ pua'a a'ij pua'a métaruure , teen tu tiyen rá'aviicua'i .
46004013	Ajta , matɨ́'ɨj teɨte hua'itzi tátaavijre'e itejmi , rɨ́'ɨ tu naa tihuá'ajee . Tɨ́j na'a tɨ yú e'iré'ene ajta íjii , ayée pu tihuá'amitɨejte'e itejmi jɨme'e tej nu'u jeíhua huápɨ'ɨ huá'axana'aviste'e , tej nu'u tiyen huá'aseijrate'e huá'a jemi tɨ́j ɨ́ xaɨɨri ɨ́ mej mé rúurɨera ɨ́ mej yen japuan seijre'e ɨ́ chaanaca .
46004014	Canu ne'ɨ́jna jɨ́n niyen tejá'amua'ixaate'e nej ni niyen amuaatatévi'iraste'en , sino nej ni rɨ́'ɨ jamuaatá'itɨi mú'een , mɨ sej siyen ná'aseijrate'e cumu niyaujmua'a ɨ́ nej jeíhua huápɨ'ɨ já'amuaxe'eve'e .
46004015	Tij caí mu'iitɨ́ mú tejamuá'itɨiiri'i ɨ́ Cɨríistu'u jetze me'ecan . Capu a'ij ámitɨeere'e a'achú mej pua'amé ará'ase . Mɨ ajta , seɨ́j pu'u ɨ́ tɨ á'amuaya'upuajtaca'a , neajta inee , nee nu ne'ɨ́n pú'een i nej á'amuaya'upuajtaca'a ɨ́ Cɨríistu'u jemi ne'ɨ́jna jɨme'e nej tejamuá'ixaa ɨ́ niuucari tɨ jɨ́n Dios amua'irájtuaani .
46004016	A'ɨ́j nu jɨ́n niyen tejá'amuaje sej siyen titeejú'un netɨ́j inee .
46004017	A'ɨ́j nu jɨ́n niyen amuaata'íti'iri'i ne'ɨ́jna ɨ́ Timoteo ɨ́ nej neajta ya'upuáara'an pú'eene'e ɨ́ tavástara'a jemi , ɨ́ nej neajta jeíhua huápɨ'ɨ raxɨ́'eve'e . A'ɨ́ɨ pu amuaatánamuajriste'esin a'ij nej ti'itíncha'ɨɨ jemin ɨ́ Cɨríistu'u tɨ ajta i'i Jesús . Ayee nu che'atá nena'a tihuá'itɨii a'ɨ́mej ɨ́ seica , a'u tɨ na'a mej e'etiújse'ɨri .
46004018	Seica mú'een , xu'uri á'ujtzaahuate'e . Cu xɨee tɨ cuj ayén tejamuá'amitɨejte'e nej caí ché'e ne'uun mú a'atanén .
46004019	Mɨ neajta inee , nee nu xaa ca'anacan ne'uun a'atanéjsin mú'ejmi jemi tɨ pua'a ayén tineetá'acare'en ɨ́ tavástara'a . Aj nu xaa ramua'aréeren tɨ pua'a siyen ti'itiújcha'ɨɨ muárɨ'eri'ire'ara'an jɨme'e ɨ́ Dios na'ari seɨ́j niuucari sena'a jɨ́n siyen ti'itiújcha'ɨɨ .
46004020	Ayee pu'u xaa ne'u , a'iné a'ɨ́jna ɨ́ Dios , capu niuucari na'a jɨ́n tí'aijta sino rumuárɨ'eri'ire'ara'an jɨ́me'en .
46004021	¿ A'iné setí'ijxe'eve'e mú'een ? ¿ Ni qui niyen ne'ɨ́jna jɨ́n u á'ume'en nej ni puaíjtzi amuaatá'an na'ari nej niyen ne'ɨ́jna jɨ́n amuaja'uvé'emuaare ne'ɨ́jna jɨme'e nejá'amuaxe'eve'e , nej ni neajta cua'anín jɨ́n tejamuá'ixaate'en ?
46005001	Ayee nu tiú'unamuajri'i tɨ ayén ti'ayajna tɨ nú'u seɨj tɨ mú'ejmi jemi ajtéme'ecan tí'ixana'acɨre'e a'ɨ́jna jɨme'e tɨ jamuan hui'ica a'ɨ́jna tɨ ratévi'itɨn ɨ́ ya'upuáara'an . Jé'ecan pu a'ij pua'a seijre'e a'ɨ́jna . Majta a'ɨ́ɨme ɨ́ mej seɨj chuéjra'a japua é'eme'ecan , camu miyen rɨcɨ .
46005002	Mɨ seajta mú'een , a'ɨ́j xu jɨ́n á'ujtzaahuate'e . ¿ Ni caí ayén tiraavíjte'e sej se'ɨ́jna jɨ́n huataújxɨeemɨste'en ? Jee xaa ne'u . Setá'aj raatamuárite'en se'ɨ́jna ɨ́ ja'atɨ tɨ ij caí ché'e seijre'e mú'ejmi jemi .
46005003	Ayee nu tejá'amua'ixaate'e tzáahuati'ira'a jɨme'e . Yé nu ɨmuá huaca inee . Mɨ neajta , a'úu nu á'uca mú'ejmi jemi nemua'atziira'a jɨme'e . Nu'uri niyen ra'uxɨ́jte ne'ɨ́jna ɨ́ ja'atɨ tɨ ayén rɨcɨ netɨ́j niyen ráruurénche'e tɨ pua'a ne'uun á'ucatijche'e .
46005004	Ayee xu huárɨni setɨ́'ɨj e'etiújseɨre'en niuucajtze'en ɨ́ tavástara'a , a'ɨ́jna ɨ́ Jesús , ajta netɨ́'ɨj ne'uun mú'ejmi jemi é'eseijre'e nemua'atziira'a jɨme'e . Setá'aj siyen se'ɨ́jna jetze araújca'anen ɨ́ muárɨ'eri'ire'ara'an ɨ́ tavástara'a ɨ́ Jesús sej si raatátuiire'en se'ɨ́jna ɨ́ ja'atɨ ɨ́ Satanás jemi tɨ ij a'ɨ́ɨn tiyaaru'u ra'upuá'ajte'en ɨ́ tévira'an , tɨ ij ajta Dios ru'irájtuaani ɨ́ xɨéjniu'ucare'ara'an ɨ́ ja'atɨ a'ɨ́jna xɨcáara'a tɨ jetzen tiu'ita'áijta ɨ́ tavástara'a .
46005005	
46005006	Capu xɨ́'epɨ'ɨn sej siyen se'ɨ́jna jɨ́n á'ujtzaahuate'e a'iné ayée pu tiu'uteújnaxca mú'ejmi jemi tɨ́j ajta tiu'uteújnaxca ɨ́ mej rajnájchite'esin ɨ́ cuaíjtzi . Cɨ́j mu'u caj tírajnájchite'esin . Ajta á'iyen nainjapua huaneájxɨ'ɨsin .
46005007	A'ɨ́j xu jɨ́n , setá'aj mé rúurɨeni se'ɨ́jna tɨ mí'ime'ecan sej si siyen huaujjéjcuare'en tɨ́j a'ɨ́jna ɨ́ cuaíjtzi tɨ caí ti'itɨ ránaxcaca'a . Ayee xu huárɨni a'iné pu'uri huataújmuaɨ'ɨvejtaca'a a'ɨ́jna ɨ́ Cɨríistu'u tɨ téjmi jetze me'ecan huamɨ́'ɨ tɨ ij caí puaíjtzi táacɨ'ɨti .
46005008	A'ɨ́j pu jɨ́n , tiché'e tiyen tiú'uyesten a'ij tɨ tiraavíjte'e ɨ́ Dios jemi , tetá'aj caí ché'e tiyen a'ij pua'a ti'itítacha'ɨɨ , teajta caí ché'e ti'itɨj jɨ́n auteáturan ɨ́ Dios jemi sino tiché'e tiyen rɨ́'ɨ ti'itítacha'ɨɨ tzáahuati'ira'a jɨme'e , tiché'e teajta tiyen tena'a tiu'utaxáj niuucari jɨme'e tɨ ayén ti'ayajna .
46005009	Nu'uri niyen tejámuaatá'itɨiiri'i ɨ́ yu'uxari jetze sej caí huá'a jamuan tiújse'ɨrihua'an a'ɨ́mej ɨ́ mej tí'ixana'acɨre'e .
46005010	A'ɨjna ɨ́ niuucari tɨ jɨ́me'en yee “ ɨ́ mej tí'ixana'acɨre'e ” , capu ayén huataújmua'a ja'atɨ tɨ na'a tɨ a'ij pua'a rɨjca ɨ́ Dios jemi , tɨ pua'a a'ij pua'a ti'itiújcha'ɨɨ nusu tɨ huápɨ'ɨ tí'inecua'atze tɨ jeíhua tí'ijcha'ɨɨ na'ari tí'inahua'aj ca'ɨ́n seɨ́j na'amiche tɨ caí Dios pú'een . Tɨ pua'a ayén huataújmua'ati , ayée pu ruxe'eve'e a'ame sej siyen ajtácɨɨne naíjmi'ica jemi ɨ́ mej yen japuan seijre'e ɨ́ chaanaca .
46005011	Mɨ ajta , ayée pu huataújmua'a ɨ́ nej jɨ́n tejámuaatá'itɨiiri'i sej caí ché'e jamuan á'ujujhua'ane'en seɨ́j tɨ ayén tamuari tɨ́j ta'ihuaara'a tɨ pua'a a'ɨ́ɨn ja'atɨ ayén tí'ixana'acɨre'e nusu huápɨ'ɨ tí'inecua'atze tɨ jeíhua tí'ijcha'ɨɨ na'ari rana'amiche tɨ caí Dios pú'een ca'ɨ́n a'ij pua'a tiú'ujjepe'e . Caxu seajta jamuan á'ujujhua'ane'en tɨ pua'a ayén rutahuaíve'e na'ari ti'inahua'ara . Caxu seajta tí'icua'a jamuan seɨj tɨ ayén rɨcɨ .
46005012	Canu ne'ɨ́jna jɨ́n antínmua'aree ne niyen hua'uxɨ́jte'en a'ɨ́mej ɨ́ mej caí téjmi jetze ajtéme'ecan sino a'ɨ́ɨ pu Dios huá'axɨjte'en . Mɨ seajta mú'een , mú'een xu xaa se'ɨ́jna jɨ́n antiújmua'aree sej siyen hua'uxɨ́jte'en a'ɨ́mej ɨ́ mej 'a'amua jetze ajtéme'ecan . Setá'aj raatamuárite'en se'ɨ́jna ɨ́ ja'atɨ tɨ a'ij pua'a ti'itiújcha'ɨɨ .
46005013	
46006001	Tɨ pua'a siyen tiú'ujaaxɨejvi'ira , ¿ a'iné tí'irɨ'ɨri tɨ ja'atɨ ayén huataúra'an tɨ a'uun á'ume'en huá'a jemi ɨ́ jueesi ɨ́ mej caí téjmi jetze ajtéme'ecan i tej té'atzaahuate'e mej mi me'ɨ́n miyen raaxɨ́'epɨ'ɨntare'en ? ¿ A'iné 'een jɨme'e secaí rujɨ́ɨmua'a raaxɨ́'epɨ'ɨntare'en a'ɨ́mej jemi ɨ́ mej jemin seijre'e ɨ́ Dios ?
46006002	Xu'uri ramua'aree tej tiyen hua'uxɨ́jte'en naíjmi'ica ɨ́ mej yen japuan seijre'e ɨ́ chaanaca . Tɨ pua'a ayén té'eme sej hua'uxɨ́jte'en se'ɨ́mej ɨ́ mej yen japuan seijre'e ɨ́ chaanaca , ¿ ni tzaa secaí raayɨ́'ɨtɨ sej siyen raaxɨ́'epɨ'ɨntare'en se'ɨ́jna tɨ caí ti'itɨ jetzen ruxe'eve'e ?
46006003	Casi'i , teen tu teajta huá'axɨjte'e a'ɨ́mej ɨ́ mej ta japua tí'ivaɨre'e . A'ɨ́j pu jɨ́n , capu a'atzu muárɨ'eri tej tiyen raaxɨ́'epɨ'ɨntare'en a'ɨ́jna tɨ téjmi jetze ayén tí'ijninei íjii tej huáteɨte .
46006004	Ajta tɨ pua'a ayén ruxe'eve'e sej siyen raaxɨ́'epɨ'ɨntare'en se'ɨ́jna tɨ mú'ejmi jetze tí'ijninei íjii , ¿ a'iné 'een jɨme'e siyen se'ɨ́jna jɨ́n tihuá'ijcate'e mej mi jueesi jɨ́n antiújmua'areere a'ɨ́mej ɨ́ mej caí rɨ́'ɨ tihuá'axe'eve'e ɨ́ teɨte ?
46006005	Ayee nu 'een jɨ́n tejá'amua'ixaate'e nej ni amuaatatévi'iraste'en . ¿ Ni tzaa caí rɨ'ɨrí tɨ mú'ejmi jemi seɨ́j seijre'e tɨ ayén raayɨ́'ɨtɨ tɨ temua'a naa ra'uxɨ́jte'en a'ɨ́jna jɨme'e ɨ́ mej rújaaxɨejvi'i ɨ́ ta'ihuaamua'a ɨ́ mej majta té'atzaahuate'e ?
46006006	Mɨ seajta mú'een , ayée xu tí'ijrɨ'ɨre . Seɨ́j pu ayén runiúuste'e ɨ́ ru'ihuaara'a , ajta ayén rɨcɨ huá'a jemi ɨ́ mej caí té'atzaahuate'e .
46006007	Xu'uri se'ɨ́jna jɨ́n huamuá'itɨche se'ɨ́jna jɨme'e tɨ ja'atɨ ayén runiúuste'e a'ɨ́jna jemi ɨ́ ru'ihuaara'a . Ayee pu tejámuaatéva'ɨri sej siyen huataúra'an tɨ ja'atɨ ayén a'ij pua'a amuáaruuren nusu tɨ ayén ti'itɨ amuaanáhua'i .
46006008	Mɨ seajta mú'een , ayée xu rujɨ́ɨmua'a se'ɨ́ɨn pú'een ɨ́ sej a'ij pua'a huá'aruuree xa'aye'i , seajta siyen tihuá'anahua'i . Ayee xu huá'aruure ɨ́ ru'ihuaamua'a a'iquí nu'u mejá'amua'ihuaamua'a .
46006009	Mú'een xu ramua'aree temua'a naa tɨ caí ayén tihuá'acɨ'ɨti a'ɨ́mej ɨ́ mej a'ij pua'a ti'itiújcha'ɨɨ mej me'uun a'uteárute a'u tɨ Dios tejé'aijta . Caxu taúra'acare'en tɨ ja'atɨ á'amuacuanamua . Camu a'uun a'uteáruti a'ɨ́ɨme ɨ́ mej a'ij pua'a rɨjca na'ari a'ɨ́ɨme ɨ́ mej rana'amiche a'ɨ́jna tɨ caí Dios pú'een nusu a'ɨ́ɨme ɨ́ mej tí'ixana'acɨre'e ɨ́ ruxɨ́'ej tevi jamuan ca'ɨ́n a'ɨ́ɨme ɨ́ mej ruxɨ́'ej teteca jamuan tí'ixana'acɨre'e .
46006010	Capu ajta tihuá'acɨ'ɨti a'ɨ́mej ɨ́ mej ti'inahua'ara nusu ɨ́ mej jeíhua huápɨ'ɨ tí'inecua'atze mej tí'ijcha'ɨɨca ca'ɨ́n ɨ́ mej rutá'aruaijve'e na'ari ɨ́ mej a'ij pua'a tiú'ujjepe'e o mej avíitzi jɨ́n tí'inahua'aj . Camu xaa ne'u seíire'e muá'aju'u ɨ́ Dios jemi .
46006011	Seajta mú'een , je'icáj xu huá'a jetze ajtéme'ecantaca'a . Mɨ ajta Dios , a'ɨ́ɨ pu ari tejámuaacá'ari'iri'i ɨ́ sej jɨ́n auteájturaa ɨ́ jemin . A'ɨ́ɨ pu ajta huateúra'ate mú'ejmi . Ajta a'ɨ́jna jɨme'e ɨ́ xɨéjniu'ucare'ara'an ɨ́ Dios , mú'een xu rɨ'éene'ecán jɨ́n huateájturaa ɨ́ Dios jemi niuucajtze'en a'ɨ́jna ɨ́ tavástara'a , ɨ́ Jesús tɨ ajta Cɨríistu'u pú'een .
46006012	Nain pu í'ixɨ'epɨ'ɨn . Ajta ayée pu tinaatá'aca nej niyen huárɨni . Mɨ ajta , capu nain ayén tí'ivaɨre'e . Naíjmi'i pu i'i xɨ́'epɨ'ɨn , ajta ayée pu xaa tinaatá'aca nej niyen huárɨni . Mɨ neajta inee , canu huatáne'a'asin tɨ ti'itɨ na'antimuá'itɨn nej ni ne'ɨ́jna jɨ́n ca'anéeri jɨ́n tiraatévaɨre'en .
46006013	Ajta a'ɨ́jna tɨ tí'icua'iri'i , a'ɨ́ɨ pu ayén tí'ivaɨre'e ɨ́ jucáj jetze . Ajta a'ɨ́jna ɨ́ jucáj , a'ɨ́ɨ pu ajta ayén tí'ivaɨre'e tɨ cua'ira te'aráyeijxɨ'ɨn . Mɨ ajta Dios , a'ɨ́ɨ pu ra'antipuá'ajte'esin ɨ́ jucáj , ajta ɨ́ cua'ira . Ajta ɨ́ tej ratéhua'ira'a , capu ayée na'a tí'ivaɨre'e tej ti te'ɨ́jna jɨ́n tí'ixana'acɨre'e sino tej ti te'ɨ́jna jɨ́n raatévaɨre'en ɨ́ tavástara'a . Ajta ɨ́ tavástara'a , a'ɨ́ɨ pu ajta raatévaɨre'esin a'ɨ́jna ɨ́ tej ratéhua'ira'a .
46006014	Ajta a'ɨ́ɨn Dios , a'ɨ́ɨ pu rumuárɨ'eri'ire'ara'an jɨ́n ra'ajjáj ɨ́ tavástara'a huá'a tzajta'a ɨ́ mɨ'ɨchite . A'ɨ́ɨ pu ajta ta'ajjájpua itejmi .
46006015	Xu'uri ramua'aree tɨ Cɨríistu'u jetze ajtéme'ecan a'ɨ́jna ɨ́ sej ratéhua'ira'a . ¿ A'iné huataújmua'a a'ɨ́jna ? ¿ Ni qui nej ra'anténajchite'e jamuan ɨ́ 'ɨ́ita'a tɨ tí'iteji'ivi ɨ́ rutevij jɨme'e ne'ɨ́jna tɨ Cɨríistu'u jetze ajtéme'ecan ? Capu xaa ne'u .
46006016	¿ Ni qui siyen ramua'aree tɨ a'ɨ́ɨn tɨ ayén anteújnaxca jamuan ɨ́ 'ɨ́ita'a tɨ tí'iteji'ivi ɨ́ rutevij jɨme'e , ayée pu huaújruu mej mi seɨ́j mena'a tévira'an pú'eene'en ?
46006017	Mɨ ajta , a'ɨ́ɨn tɨ ayén huataújtuiire'en ɨ́ tavástara'a jemi , ayée pu ruruuren tɨ a'ɨ́jna jamuan seɨ́j na'a pú'een ɨ́ xɨéjniu'ucare'ara'an tzajta'a .
46006018	Setá'aj nain jɨ́n raatapuá'ajta sej siyen tí'ixana'acɨre'e . Ajta seica jɨme'e ɨ́ mej jɨ́n ateáturaave ɨ́ Dios jemi , naími'i pu ayén caí rutevij jɨ́n a'ij tiú'uruure . Mɨ ajta , tɨ pua'a ja'atɨ ayén tí'ixana'acɨre'e , a'ɨ́ɨ pu a'ij pua'a raruure ɨ́ rutevij .
46006019	Casi'i , ayée pu tí'ivaɨre'e ɨ́ á'amuatevi tɨ́j teyuu tɨ tzajta'an huiirájca ɨ́ xɨéjniu'ucare'ara'an ɨ́ Dios . A'ɨ́ɨ pu a'amua tzajta'a seijre'e . Ajta , mú'een xu ra'ancuré'evi'itɨ ɨ́ Dios . Mú'een xu caí se'ɨ́jna jɨ́n antiújmua'aree ɨ́ rutevij a'iné a'ɨ́ɨ pu tiu'utanájchitaca'a mú'ejmi jetze me'ecan . A'ɨ́j pu jɨ́n ayén ruxe'eve'e sej siyen raná'amiche'en ɨ́ rutevij jɨme'e .
46006020	
46007001	Jɨ́me'en a'ɨ́jna ɨ́ sej seri mé tineja'uta'íti'iri'i , ayée pu temua'a tí'ixɨ'epɨ'ɨn tɨ caí ja'atɨ neɨche .
46007002	Mɨ ajta , ayée mú jeíhua me'ɨ́jna jɨ́n tí'ixana'acɨre'e . Miché'e miyen huárɨni , a'achú mej pua'amé . Miché'e huáneɨche ɨ́ teteca , seɨj ajta seɨj . Majta a'ɨ́ɨme ɨ́ 'uuca , miché'e majta huavíɨche'en , seɨj ajta seɨj .
46007003	Ajta a'ɨ́ɨn ɨ́ teáata'a , ché'e ayén ra'ará'astijre'en a'ij tɨ tiraavíjte'e a'ɨ́jna jemi ɨ́ ru'ɨ́j . Ajta a'ɨ́ɨn 'ɨ́ita'a , ché'e ayén che'atá na'a ra'ará'astijre'en a'ij tɨ tiraavíjte'e ɨ́ rucɨ́n jemi .
46007004	Ayee pu'u na'a , a'iné a'ɨ́ɨn ɨ́ra'ara'an , capu ayén a'ɨ́jna jɨ́n antiújmua'aree ɨ́ rutevij jɨme'e sino a'ɨ́ɨ pu xaa ayén antiújmua'aree ɨ́ cɨ́na'ara'an . Ajta a'ɨ́ɨn cɨ́na'ara'an , capu ajta ayén a'ɨ́jna jɨ́n antiújmua'aree ɨ́ rutevij jɨme'e , sino a'ɨ́jna ɨ́ra'ara'an , a'ɨ́ɨ pu xaa a'ɨ́jna jɨ́n antiújmua'aree .
46007005	Caxu ché'e sena'a ajtacɨ́'ɨca'an sino se'ɨ́jna jɨme'e sej seri siyen raaxɨ́'epɨ'ɨntare sej a'atzu á'ateevi'in sej huatéjniuuni ɨ́ Dios jemi . Setá'aj á'iyen ajteáxɨɨre tɨ́'ij caí a'ɨ́ɨn Satanás ayén ca'aníjra'a jamuaatá'an sej seɨ́j jamuan ti'ihuaújxana'acɨra'aten a'ɨ́jna jɨme'e sej caí á'ujcu'uvejca'a .
46007006	Canu niyen tejá'amua'iti'i sino ayée nu ne'ɨ́jna jɨ́n ca'aníjra'a jamuaatá'aca sej siyen rɨcɨ .
46007007	Neajta inee , ayée nu tí'ijxe'eve'e mej mi miyen 'eene'en netɨ́j inee , matɨ́j mena'a pua'amé ɨ́ teteca . Mɨ ajta a'ɨ́ɨn Dios , a'ɨ́ɨ pu ari ayén tiraatá'a seɨj ajta seɨj a'ij tɨ a'ɨ́ɨn tíhua'uxɨ́'epɨ'ɨntari'iri'i .
46007008	Mɨ neajta inee , ayée nu tihuá'ixaate'e ne'ɨ́mej ɨ́ mej caí xɨ huanéjne'ɨcheca'a , majta a'ɨ́mej ɨ́ mej majta caí xɨ viɨ́che'ejme , majta a'ɨ́mej ɨ́ mej huaújseɨstareca'a . Jɨ́me'en a'ɨ́mej , matɨ́j mena'a pua'amé , ayée pu i'i xɨ́'epɨ'ɨn mej mi miyen 'éene'e huateáturan netɨ́j inee .
46007009	Aru , tɨ pua'a caí rɨ'ɨrí mej á'ujcu'uvée , miché'e huanéjne'ɨche , majta huáviɨchen . Jaítze'e pu hua'atéva'ɨri mej miyen huárɨni mej caí rajpuaíjtzi muá'ara'ani ɨ́ ru tzajta'a .
46007010	Mɨ neajta inee , canu niyen tihuá'ijcate'e a'ɨ́mej ɨ́ mej néjne'ɨche , majta ɨ́ mej viɨ́che'ejme sino a'ɨ́ɨ pu tavástara'a ayén tihuá'aijte'e . Ché'e caí a'ɨ́ɨn ɨ́ra'ara'an ajtáye'ican a'ɨ́jna jemi ɨ́ rucɨ́n .
46007011	Ajta , tɨ pua'a ayén ajtára'ani , ché'e ayén éene'e huateáturan tɨ ruseɨjtan . Na'ari caí , ché'e ajtahua'a ra'anténaxca a'ɨ́jna ɨ́ rucɨ́n . Ajta a'ɨ́ɨn ɨ́ cɨ́na'ara'an , ché'e ayén che'atá na'a huárɨni . Ché'e caí ajtáye'ican a'ɨ́jna jemi ɨ́ ru'ɨ́j .
46007012	Ajta , a'ɨ́mej jɨme'e ɨ́ seica , capu ayén tihuá'ixaate'e ɨ́ tavástara'a sino inee , nee nu niyen tihuá'ixaate'e . Ché'e ayén huárɨni a'ɨ́jna ɨ́ ta'ihuaara'a tɨ a'ɨ́jna tévi'itɨn ɨ́ 'ɨ́ita'a tɨ caí té'atzaahuate'e . Tɨ pua'a a'ɨ́ɨn 'ɨ́ita'a á'ujca'ane tɨ jamuan huateáturan , ayée pu tiú'ujxe'eve'e tɨ a'ɨ́ɨn ta'ihuaara'a caí mé rúurɨeni .
46007013	Ayen che'atá na'a 'een jɨ́me'en ɨ́ 'ɨ́ita'a tɨ ra'anténexcaca'a seɨ́j teáata'a tɨ ajta caí té'atzaahuate'e . Tɨ pua'a a'ɨ́ɨn ajta ayén á'ujca'ane tɨ jamuan huateáturan , ayée pu che'atá na'a ruxe'eve'e tɨ caí mé rúurɨeni ɨ́ rucɨ́n .
46007014	Ayee pu a'ɨ́jna jɨ́n ruxe'eve'e , a'iné Dios pu ajta huateúra'ate a'ɨ́jna ɨ́ cɨ́na'ara'an tɨ caí té'atzaahuate'e a'ɨ́jna jɨme'e niuucajtze'en ɨ́ ɨ́ra'ara'an . Ajta a'ɨ́ɨn ɨ́ ɨ́ra'ara'an tɨ ajta caí té'atzaahuate'e , Dios pu ajta ayén huateúra'ate a'ɨ́jna ɨ́ra'ara'an niuucajtze'en ɨ́ ta'ihuaara'a . Na'ari caí , a'ɨ́ɨ mú xána'avi'ire'e muá'aju'u ɨ́ yaújmua'ame'en . Mɨ ajta ɨ́ Dios , a'ɨ́ɨ pu ari huateúra'ate a'ɨ́mej .
46007015	Mɨ ajta a'ɨ́ɨn tɨ caí té'atzaahuate'e , tɨ pua'a ayén ajtára'ani , ché'e ayén 'eene'en . Capu ché'e ayén ruxe'eve'e mej naími'i huaté'en . Ajta a'ɨ́ɨn ɨ́ ta'ihuaara'a nusu a'ɨ́ɨn ɨ́ tajuu , ayée pu tihuá'acɨ'ɨti mej mi ruxɨéehua raaxɨ́'epɨ'ɨntare'en , a'iné Dios pu ayén taatajé tej ti temua'a naa ta'ihuaamua'a tá'ara'ani .
46007016	Ché'e ayén 'eene'en a'iné mɨ pej ɨ́ra'ara'an pú'een , capej ramua'aree tɨ pua'a piyen ru'irájtuaani ɨ́ á'acɨn nusu pecaí . Pajta mú'ee , mɨ pej cɨ́na'ara'an pú'een , capej pajta ramua'aree tɨ pua'a piyen ru'irájtuaani ɨ́ 'á'a'ɨj nusu pecaí .
46007017	Ayee pu xaa ne'u ti'ayajna . Ayee nu tihuá'ijcate'e a'ɨ́mej ɨ́ mej e'etiújse'ɨri nainjapua teyujta'a , a'achú mej pua'amé , mej mi miyen tiyen titeejú'un a'ij tɨ tavástara'a ayén tíhua'uxɨ́'epɨ'ɨntari'iri'i seɨj ajta seɨj , a'ij tɨ ajta Dios tihua'utajé .
46007018	Tɨ pua'a ari antisíjchi'ihuaca'a ɨ́ naviira'an ɨ́ ja'atɨ tɨ́'ɨj Dios raatajé , ché'e a'ɨ́ɨn ja'atɨ caí ayén tí'itese'e tɨ ra'avá'anan ɨ́ tɨ antisíjchi'ihuaca'a . Ajta , tɨ pua'a caí xɨ antisíjchi'ihuaca'a ɨ́ naviira'an ɨ́ ja'atɨ tɨ́'ɨj Dios raatajé , ayée pu ruxe'eve'e tɨ a'ɨ́ɨn ja'atɨ caí ra'antisí'iche ɨ́ runavij .
46007019	Ayee pu'u xaa ne'u , a'iné capu a'ij huataújmua'a ɨ́ Dios jemi tɨ pua'a ja'atɨ ra'antisíjche ɨ́ runavij nusu caí ayén ra'antisíjcheca'a .
46007020	A'ɨ́j pu jɨ́n , ja'atɨ tɨ na'a , ché'e a'ɨ́ɨn ayén éene'e huateáturan a'ij tɨ 'eene'e tɨ́'ɨj Dios ayén raatajé .
46007021	Tɨ pua'a pauj ca'anéeri jɨ́n tí'imuarɨ'eca'a tɨ́'ɨj Dios muaatajé , capej pe'ɨ́jna jɨ́n a'ij té'amuajca . Aru tɨ pua'a ayén tí'irɨ'ɨristan pej pi ra'antimuá'itɨn , pej pi pajta axɨéehua á'uche'ecane'en , patá'aj piyen huárɨni .
46007022	Ayee pu'u na'a tí'een , a'iné a'ɨ́jna tɨ ca'anéeri jɨ́n tí'imuarɨ'eca'a tɨ́'ɨj tavástara'a raatajé , pu'uri ayén ruxɨ́'evi'ira'a jɨ́n tí'ivaɨre'e ɨ́ tavástara'a jemi . Ajta a'ɨ́ɨn tɨ ruxɨéehua tí'imuarɨ'eca'a tɨ́'ɨj tavástara'a raatajé , a'ɨ́ɨ pu ari ca'anéeri jɨ́n tí'ivaɨre'e ɨ́ jemin .
46007023	Cɨríistu'u pu tiu'utanájchitaca'a ɨ́ sej jɨ́n té'echa'ɨɨca'a ɨ́ Dios jemi . A'ɨ́j pu jɨ́n , caxu ché'e taúra'acare'en sej ca'anéeri jɨ́n tí'imuarɨ'e huá'a jemi ɨ́ teteca .
46007024	Ayee nu tejá'amua'ixaate'e , ne'ihuaamua'a , setá'aj siyen che'atá sena'a 'eene'en huateáturan ɨ́ Dios jemi seɨj seajta seɨj setɨ́j 'eene'e tɨ́'ɨj a'ɨ́ɨn amuaatajé .
46007025	Jɨ́me'en a'ɨ́ɨme ɨ́ mej caí viɨ́che'ejme , capu ti'itɨj jɨ́n tinaa'íjca ɨ́ tavástara'a sino ayée nu tejá'amua'ixaate'e a'ij tɨ ayén tiná'amitɨejte'e ineetzi i nej caí até'ɨtzea'ara a'ɨ́jna jɨme'e tɨ a'ɨ́ɨn ná'ancu'uvajxɨ ɨ́ tavástara'a .
46007026	A'iné pu'uri tɨ́n teja'uré'enejsin ɨ́ tej jɨ́n rajpuaíitzi tá'aju'un , ayée pu tiná'amitɨejte'e tɨ ayén tiraavíjte'e sej siyen 'eene'en huateáturan setɨ́j 'een íjii .
46007027	Tɨ pua'a peri seɨ́j tévi'itɨne'en , capej piyen rahuauca a'ij pej ye'í huárɨni pej mé rúurɨeni . Na'ari tɨ pua'a pauj aseɨ́j á'uche'ecane'en , capej piyen rahuauca pej huaténeɨche .
46007028	Mɨ ajta , tɨ pua'a seɨj huaténeɨche , capu a'ɨ́ɨn ti'itɨj jɨ́n auteájturaa ɨ́ Dios jemi . Ajta tɨ pua'a seɨ́j 'ɨ́ita'a ayén huatéviɨche'en , capu ajta ti'itɨj jɨ́n auteájturaa . Camu xaa ne'u a'ij pua'a rɨcɨ sino ayée pu hua'utamuárɨ'eriste'esin me'ɨ́jna jɨme'e mej meri naími'i á'ujujhua'an . Mɨ neajta inee , ayée nu 'een jɨ́n niyen tejá'amua'ixaate'e a'iné canu raxɨ́'eve'e tɨ ayén tejamuáaruuren .
46007029	Casi'i , ne'ihuaamua'a , ayée pu huataújmua'a a'ɨ́jna ɨ́ niuucari i nej já'amua'ixaate'e . Pu'uri tɨ́n teja'uré'enejsin a'ɨ́jna xɨcáara'a tɨ ayén titaaxɨ́'epɨ'ɨntari'iri'i . Tɨ́j na'a íjii tɨ yú auca'itɨ́ a'ame , miché'e miyen ti'itiújcha'ɨɨ a'ɨ́ɨme ɨ́ mej néjne'ɨche . Miché'e miyen rɨjca matɨ́j a'ɨ́ɨme ɨ́ mej caí xɨ huanéjne'ɨcheca'a .
46007030	Majta a'ɨ́ɨme ɨ́ mej ruxɨeemɨ́jte'e , miché'e miyen 'eene'en yee cumu mej caí ruyein . Majta a'ɨ́ɨme ɨ́ mej rutémua'ave'e , miché'e majta miyen 'eene'en yee cumu mej caí ché'e na'anaj . Ajta a'ɨ́ɨme ɨ́ mej tí'inanaave , ché'e ayén tihuá'amitɨejte'e mej caí ti'itɨ tícha'ɨɨ .
46007031	Ajta a'ɨ́ɨme ɨ́ mej miyen me'ɨ́jna jɨ́n ruvaɨre'e tɨ íiyen tí'iseijre'e chaanaca japua , miché'e caí nain jɨ́n ruvaɨre'e , a'iné pu'uri tɨ́n te'entipuá'ajte nain tɨ́j na'a tɨ yen tí'iseijre'e íiyen chaanaca japua .
46007032	Neajta inee , ayée nu tí'ijxe'eve'e mú'ejmi jɨme'e sej caí ti'itɨj jɨ́n a'ij té'ujmuajca a'iné a'ɨ́jna tɨ caí neɨche , ayée pu a'ɨ́jna jetze ruxe'eve'e a'ɨ́jna jɨme'e ɨ́ tɨ tiráacɨ'ɨti ɨ́ tavástara'a jemi . A'ɨ́j pu jɨ́n ayén rɨ́'ɨ ti'itiújcha'ɨɨ tɨ́'ij ayén rɨ́'ɨ tiraatá'an a'ɨ́jna ɨ́ tavástara'a .
46007033	Mɨ ajta a'ɨ́ɨn tɨ neɨche , ayée pu a'ɨ́jna jetze ruxe'eve'e a'ɨ́jna jɨme'e tɨ yen tí'iseijre'e íiyen chaanaca japua tɨ ij ayén a'ɨ́jna jɨ́n rɨ́'ɨ tiraatá'acare'en a'ɨ́jna ɨ́ ru'ɨ́j . A'ɨ́j pu jɨ́n caí ché'e rɨ'ɨrí tɨ nain jɨ́n tiraatévaɨre'en ɨ́ tavástara'a .
46007034	Ayee pu che'atá na'a 'een jɨ́me'en ɨ́ 'ɨ́ita'a tɨ ruseɨ́j á'uche'ecan , tɨ ajta caí viɨ́che'e . Ayee pu a'ɨ́jna jetze ruxe'eve'e a'ɨ́jna jɨme'e tɨ tí'iracɨ'ɨti ɨ́ tavástara'a jemi . Ayee pu ajta a'ɨ́jna jetze ruxe'eve'e tɨ rɨ'éene'ecán jɨ́n huateáturan ɨ́ Dios jemi , nain jɨme'e ɨ́ rutevij jetze , ajta ɨ́ ruxɨ́ejniu'uca jɨme'e . Mɨ ajta , a'ɨ́ɨn ɨ́ 'ɨ́ita'a tɨ ari viɨ́che'e , ayée pu a'ɨ́jna jetze ruxe'eve'e a'ɨ́jna tɨ yen tí'iseijre'e íiyen chaanaca japua tɨ ij ayén rɨ́'ɨ tiraatá'acare'en ɨ́ rucɨ́n .
46007035	Canu ne'ɨ́jna jɨ́n niyen tejá'amua'ixaate'e nej ni ti'itɨj jɨ́n amuaatá'ijmɨi sino nej ni ti'itɨj jɨ́n amuaatévaɨre'en sej si siyen rɨ́'ɨ ti'itiújcha'ɨɨ a'ij tɨ tiraavíjte'e , sej si nain jɨ́n raná'amiche'en ɨ́ tavástara'a .
46007036	Ajta a'ɨ́jna ɨ́ ja'atɨ tɨ ayén tiyaúj tɨ caí xɨ viɨ́che'e , tɨ pua'a ayén rá'amitɨejte'e tɨ caí xɨ́'epɨ'ɨn rɨcɨ tɨ raatá'ijmɨi , ajta tɨ pua'a ari mú á'ume'en ɨ́ tɨ jɨ́n temuaístaca a'ɨ́jna ɨ́ 'ɨ́ita'a , ché'e a'ɨ́ɨn ya'upuáara'an ayén huárɨni a'ij tɨ tirá'amitɨejte'eca'a . Capu ti'itɨj jɨ́n tiú'ujxana'acɨra'aten ɨ́ Dios jemi , ché'e a'ɨ́ɨn 'ɨ́ita'a huatéviɨche'en .
46007037	Mɨ ajta a'ɨ́jna ɨ́ ja'atɨ , tɨ pua'a ayén temua'a naa tiraaxɨ́'epɨ'ɨntare ɨ́ ru tzajta'a tiracha'ɨ́ɨ á'aye'i ɨ́ ruyauj a'ij tɨ 'een , ajta tɨ pua'a caí ja'atɨ ayén ca'aníjra'a ratá'aca tɨ huatéviɨche'en a'ɨ́jna ɨ́ yaujra'an , a'ɨ́jna ɨ́ ja'atɨ , a'ɨ́ɨ pu xaa xɨ́'epɨ'ɨn rɨcɨ .
46007038	A'ɨ́j pu jɨ́n , xɨ́'epɨ'ɨn rɨcɨ a'ɨ́jna ɨ́ ja'atɨ tɨ ayén ratá'acare'en ɨ́ ruyauj tɨ huatéviɨche'en . Ajta a'ɨ́ɨn ɨ́ ja'atɨ tɨ ayén racha'ɨɨ á'aye'i ɨ́ ruyauj a'ij tɨ 'een , tɨ ij caí huatéviɨche'en , a'ɨ́ɨ pu jaítze'e xɨ́'epɨ'ɨn rɨcɨ .
46007039	Ajta , a'ɨ́jna ɨ́ 'ɨ́ita'a tɨ ari viɨ́che'e , a'ɨ́ɨ pu ca'anéeri jɨ́n naími'i seijre'e jamuan ɨ́ rucɨ́n tɨ́j na'a tɨ auj ruuri a'ɨ́jna ɨ́ cɨ́na'ara'an . Ajta , tɨ pua'a huámɨ'ɨni a'ɨ́jna ɨ́ cɨ́na'ara'an , pu'uri rɨ'ɨrí tɨ ajtahua'a ruxɨ́'evi'ira'a jɨ́n huatéviɨche'en a'ɨ́jna jamuan ja'atɨ tɨ ra'aráanajche . Seɨj pu'u ruxe'eve'e , tɨ ayén huatéviɨche'en a'ij tɨ tiraavíjte'e ɨ́ tavástara'a jemi .
46007040	Mɨ ajta a'ɨ́jna ɨ́ 'ɨ́ita'a , jaítze'e pu ɨ́ Dios rɨ́'ɨ tiratá'aca tɨ pua'a ayén 'éeni'icɨ'e huateáturan a'ij tɨ 'een . Ayee pu tiná'amitɨejte'e ineetzi . Ajta ayej ne'ase tɨ ajta ayén che'atá na'a tirá'amitɨejte'e ɨ́ xɨéjniu'ucare'ara'an ɨ́ Dios .
46008001	Jɨ́me'en ɨ́ cua'ira ɨ́ mej tí'imuaɨ'ɨvajtaca ɨ́ rudioosi jemi , ayée tu ramua'aree . Naíjmi'i tu mé úumua'aréjme . Ajta , ayée pu tí'irɨneca tɨ ja'atɨ ayén a'ɨ́jna jɨ́n á'ujtzaahuate'e tɨ jeíhua mé úumua'aree . Mɨ ajta , ja'atɨ pu rɨ́'ɨ a'ij tí'ijrɨ'ɨre tɨ pua'a rɨ́'ɨ tí'ijxe'eve'e ɨ́ ruxɨ́'ej tevi .
46008002	Ajta a'ɨ́jna ɨ́ ja'atɨ tɨ ayén tí'imua'atze ɨ́ ru tzajta'a tɨ jeíhua mé úumua'aree , a'ɨ́ɨ pu caí mé úumua'aree a'ij tɨ ye'í tiú'ujxe'eve'e ɨ́ Dios jemi .
46008003	Mɨ ajta , Dios pu ramua'ate a'ɨ́jna ɨ́ ja'atɨ tɨ rɨ́'ɨ tí'ijxe'eve'e ɨ́ Dios .
46008004	A'ɨ́j pu jɨ́n , jɨ́me'en a'ɨ́jna ɨ́ cua'ira ɨ́ mej tihuá'amuaɨ'ɨvejte'e ɨ́ rudioosi , ayée tu ramua'aree mej caí rɨ́'ɨ miyen seijre'e íiyen chaanaca japua ɨ́ mej nu'u dioosi pú'een . Teajta , teen tu ramua'aree tɨ seɨj na'a ɨ́ Dios tɨ íiyen seijre'e .
46008005	Jee xaa ne'u , mé mu'íi ɨ́ mej jee dioosi pú'een , tɨ pua'a íiyen mej seijre'e chaanaca japua nusu a'uun mej é'eseijre'e u ta japua , a'iné ayée pu titá'amitɨejte'e mej i'imu'íi ɨ́ mej dioosi pú'een , majta i'imu'íi ɨ́ mej ti'itɨj jɨ́n títetateí .
46008006	Mɨ teajta iteen , ayée tu tí'ijmua'aree tɨ , itejmi jemi , seɨj na'a ɨ́ Dios ɨ́ tej rájya'upua . Nain pu a'ɨ́jna jemi tiu'utaseíjre . Teajta iteen , naími'i tu te'ɨ́jna jɨ́n seijre'e tej ti rɨ́'ɨ tiraateájtuaani ɨ́ jemin . Ajta seɨ́j pu'u ɨ́ tavástara'a , a'ɨ́jna ɨ́ Jesús tɨ ajta Cɨríistu'u pú'een . Nain pu tiú'utaavijhuaca'a a'ɨ́jna jemi . Teajta iteen , naími'i tu te'ɨ́jna jetze arátaca'ane tej ti ruuri .
46008007	Mɨ majta , camu naími'i miyen che'atá mena'a tí'ijmua'aree , sino seica , ayée mú tí'ijrɨ'ɨrejca'a mej huá'ana'amiche'en ɨ́ mej caí dioosi pɨ́rɨcɨ . A'ɨ́j pu jɨ́n , tɨ pua'a miyen ráacua'ani ɨ́ cua'ira ɨ́ mej ramuaɨ'ɨvajtaca , aúche'e pu ayén tihuá'amitɨejte'e mej majta me'ɨ́jna na'amiche ɨ́ tɨ caí Dios pú'een me'ɨ́jna jɨme'e mej ráacua me'ɨ́jna ɨ́ cua'ira mej ráamuaɨ'ɨvajtaca'a . Ayee mú a'ɨ́jna jɨ́n raacuá'an , tɨ'ɨqui a'ij pua'a hua'atá'acare'e a'ame ɨ́ huá'axɨejniu'uca jetze a'ɨ́jna jɨme'e tɨ a'ij pua'a huárɨni a'ɨ́jna ɨ́ huá'axɨejniu'uca .
46008008	Aru , casi'i mú'een , capu ti'itɨ jɨ́n titatéva'ɨri ɨ́ cua'ira ɨ́ Dios jemi . Capu a'atzu a'uvaɨ́jtzi tɨ pua'a tecaí ráacua'ani . Capu ajta titatéva'ɨri tɨ pua'a teráacua'ani .
46008009	Mɨ seajta mú'een , rɨ́'ɨ xu'u sej si caí siyen a'ij pua'a ráaruuren seɨj ɨ́ ja'atɨ tɨ caí jeíhua té'eviicua'i , setá'aj caí siyen ca'aníjra'a tiraatá'acare'en tɨ a'ɨ́ɨn ayén auteáturan Dios jemi se'ɨ́jna jɨme'e tɨ i'i xɨ́'epɨ'ɨn mú'ejmi jemi .
46008010	Casi'i mú'ee , mɨ pej rɨ́'ɨ tí'ijmua'aree . Tiché'e tiyen tiraataxáj yee ja'atɨ tɨ caí jeíhua té'eviicua'i ɨ́ ru tzajta'a , ajta a'ɨ́ɨ pu muaseíj , pej pe'uun tejé'ecua'a pe'újna teyujta'a a'u mej raná'amiche'e ɨ́ hua'adioj . Tij ca'aníjra'a pepu'u raatá'asin a'ɨ́jna ɨ́ ja'atɨ tɨ́'ij a'ɨ́ɨn ajta ráacua'ani ɨ́ cua'ira ɨ́ mej raatámuaɨ'ɨvajtaca'a .
46008011	Ayee pu a'ɨ́jna jɨ́n huarɨ́j , aj pu'i a'uvaɨ́jtzi a'ɨ́jna ɨ́ a'ihuáara'a tɨ caí jeíhua té'eviicua'i , tɨ ajta jetzen me'ecan huamɨ́'ɨ ɨ́ Cɨríistu'u . A'uvaɨ́jtzi , icu , a'ɨ́jna jɨme'e pej ca'aníjra'a raatá'a pe'ɨ́jna jɨme'e pej nú'u rɨ́'ɨ tí'ijmua'aree a'ij tɨ 'een ɨ́ Dios jemi .
46008012	A'ɨ́j pu jɨ́n , setɨ́'ɨj siyen auteáturan a'ɨ́mej jemi se'ɨ́jna jɨme'e sej a'ij pua'a huá'uruu ɨ́ huá'amua'atziira'a jetze ɨ́ mej caí jeíhua té'eviicua'i , mú'een xu seajta se'ɨ́jna jɨ́n auteáturaave ɨ́ Cɨríistu'u jemi .
46008013	A'ɨ́j pu jɨ́n , tɨ pua'a ne'ihuaara'a a'uvaɨ́jtzi a'ɨ́jna jɨme'e tɨ ráacua ɨ́ cua'ira ɨ́ mej ráamuaɨ'ɨvajtaca'a , canu ja'anáj racua'ani ne'ɨ́jna ɨ́ cua'ira nej ni caí ca'aníjra'a raatá'an tɨ ayén huárɨni a'ɨ́jna tɨ jɨ́n a'uvaɨ́jtzi .
46009001	Neajta inee , nexɨéehua nu á'uche'ecan . Neajta nu ne'ɨ́n pú'een seɨ́j tɨ Dios ne'uta'íteca'a nej ni jetzen me'ecan tiu'utaxáj . Neajta nu raaseíj ne'ɨ́jna ɨ́ Jesús , ɨ́ tavástara'a . Seajta mú'een , xu'uri neetzi jemi seijre'e a'ɨ́jna jɨme'e nej tí'ivaɨre'e ɨ́ tavástara'a jemi .
46009002	Tɨ pua'a caí ayén tihuá'amitɨejte'e ɨ́ seica jemi tɨ Dios ayén ne'uta'íteca'a , mú'ejmi jemi pu xaa ayén tejamuá'amitɨejte'e a'iné mú'een xu se'ɨ́ɨn pú'een ɨ́ tej jɨ́n tiyen ramua'aree tɨ Dios ayén a'ɨ́jna jɨ́n tinaa'íjca .
46009003	Ayee nu huatánne'a a'ɨ́mej jemi ɨ́ mej nej jɨ́me'en tí'ihua'u .
46009004	¿ Ni caí ayén titaatá'aca tej tiú'ucua'ani , ajta tej huayé'en ? Jee xaa ne'u , ayée pu ti'ayajna .
46009005	¿ Ni caí ayén che'atá na'a titaatá'aca tej seɨ́j tévi'itɨne'en tɨ ajta té'atzaahuate'e matɨ́j ɨ́ seica ɨ́ tɨ Dios hua'uta'íteca'a , majta a'ɨ́ɨme ɨ́ ihuáamua'ame'en ɨ́ tavástara'a , ajta a'ɨ́jna ɨ́ Pedro ?
46009006	Ari iteen , i nej i'i Pablo , ajta a'ɨ́jna ɨ́ Bernabé , ¿ ni qui teen tena'a te'ɨ́ɨn pú'een ɨ́ tɨ ayén ruxe'eve'e tej tamuájca'a jɨ́n tiu'umuárɨ'en ?
46009007	Capu ja'atɨ tɨ ayén tí'ivaɨre'e xantaaru'u jɨme'e ayén tihuaújnajchite'en ruseɨ́j . Ajta capu ja'atɨ ayén caí racua'ani ɨ́ táca'ira'an ɨ́ tɨ ráahuii . Capu ajta ja'atɨ ayén caí ra'antí'isin hua'aleechi tɨ huá'aseɨre'e ɨ́ ye'emuaate .
46009008	Canu niyen ti'ixa a'ij mej tirájteu rujɨ́ɨmua'a mena'a ɨ́ teteca sino ayée pu che'atá na'a té'eyu'usi'i jetzen ɨ́ niuucari ɨ́ mej jɨ́n tí'aijta .
46009009	Ayee pu té'esiɨɨmua'i ɨ́ yu'uxari jetze , tɨ Moisés teecan ra'uyú'uxaca'a tɨjɨ́n : “ Capej ra'ancánaamuan ɨ́ puuya tɨ́'ɨj a'ɨ́ɨn atáye'icaa rayuu ɨ́ triigu . ” ¿ Ni qui jetzen ruxe'eve'e ɨ́ Dios a'ɨ́jna ɨ́ puuya , na'ari téjmi na'a jɨ́me'en ayén ti'ixa ? Jee xaa ne'u . Nain pu jɨ́n téjmi jɨ́n ayén tiu'utaxájtaca'a . Ayee pu 'een jɨ́n téjmi jɨme'e ayén té'eyu'usi'ihuaca'a a'iné ayée pu tiraavíjte'e tɨ a'ɨ́ɨn ja'atɨ tɨ tase'ehuaca ayén rachú'eve'e tɨ ti'itɨj ráacɨ'ɨti a'ɨ́jna jɨme'e tɨ tiú'utaseehuaca'a . Ajta , a'ɨ́ɨn tɨ tí'itza'anaca , ayée pu ajta ayén tiraavíjte'e tɨ ayén rachú'eve'e tɨ ti'itɨ ráacɨ'ɨti a'ɨ́jna tɨ huácɨɨreca'a .
46009010	
46009011	Tɨ pua'a teri raateájtuaa mú'ejmi jemi te'ɨ́jna tɨ Dios jemi é'eme'ecan tɨ́'ij rɨ́'ɨ á'amuaruuren , ¿ ni qui ayén a'ij pua'a tejá'amuaseijrate'e tɨ ayén tí'itacɨ'ɨti je'icáj a'ɨ́jna ɨ́ sej jɨ́n huateújvaɨre'en íiyen chaanaca japua ?
46009012	Tɨ pua'a ayén tiraavíjte'e tɨ ayén tihuá'ucɨ'ɨti ɨ́ seica je'icáj ɨ́ sej jɨ́n huateújvaɨre'en , jaítze'e pu ayén tiraavíjte'e tɨ ayén tí'itacɨ'ɨti itejmi . Mɨ teajta iteen , catu tiyen rɨcɨ sino nain tu jɨ́n té'eviicua'i tej ti caí ra'antánaamuan sej si caí ché'e ra'ará'astijre'en ɨ́ niuucari tɨ jɨ́me'en raxa ɨ́ Cɨríistu'u .
46009013	Xu'uri ramua'aree a'ij mej rɨcɨ a'ɨ́ɨme ɨ́ mej tí'ivaɨre'e u teyujta'a . Ayee mú racua'aca me'ɨ́jna ɨ́ mej seica me'uun te'utetúutuhua'a mú á'aye'i u teyujta'a . Majta a'ɨ́ɨme ɨ́ mej me'uun tí'ivaɨre'e a'u mej tejé'emuaɨ'ɨvajtaca , a'ɨ́ɨ mú majta miyen racua'aca je'icáj ɨ́ mej me'uun raatámuaɨ'ɨvajtaca'a .
46009014	Ayee pu che'atá na'a 'een , tavástara'a pu ayén tiu'uta'aíjtaca'a tɨ ayén tiraavíjte'e tɨ ayén tihuá'ucɨ'ɨti a'ɨ́mej ɨ́ mej tihua'utá'ixaate'esin ɨ́ niuucari tɨ jɨ́me'en raxa ɨ́ Dios , mej mi me'ɨ́jna jɨ́n huateújvaɨre'en mej tiu'utaxáj me'ɨ́jna jɨme'e ɨ́ niuucari tɨ jɨ́n Dios hua'irájtuaani .
46009015	Mɨ neajta inee , canu ja'anáj huatánne'a nej ne'ɨ́jna jɨ́n huaténvaɨre'en a'ij tɨ tiraavíjte'e ineetzi jemi . Canu neajta ne'ɨ́jna jɨ́n tejá'amuayu'use'e sej si siyen huárɨni ineetzi jemi . Jaítze'e pu na'aráanajche nej huámɨ'ɨni caí ja'atɨ ayén tiná'ari'i a'ɨ́jna ɨ́ nej niyen ne'ɨ́jna jɨ́n huateáturaasin .
46009016	Capu xaa ne'u ayén tineetá'aca nej ne'ɨ́jna jɨ́n ahuántzaahuate'en ne'ɨ́jna jɨme'e nej niyen tihua'utá'ixaate'en ɨ́ niuucari tɨ jɨ́n Dios hua'irájtuaani a'iné Dios pu ayén a'ɨ́jna jɨ́n tinaa'íjca . Puaíjtzi pu naatá'asin tɨ pua'a necaí niyen tihua'utá'ixaate'en .
46009017	Jee xaa ne'u , ti'itɨ pu ayén tí'inecɨ'ɨtíiche'en tɨ pua'a niyen nexɨ́'evi'ira'a jɨ́n tíhua'uta'ixáate'enche'e . Mɨ ajta caí , capu , a'iné Dios ayén a'ɨ́jna jɨ́n tinaa'íjca .
46009018	Tɨ pua'a ayén ti'ayajna , ¿ ti'itájni ayén tí'inecɨ'ɨti ineetzi ? A'ii pu a'ɨ́ɨn pú'een , nej caí hua'ajíive'e netihuá'ixaate'e , neajta caí huaténvaɨre'en ne'ɨ́jna jɨme'e ɨ́ nej jɨ́n antínmua'aree .
46009019	A'ɨ́j pu jɨ́n , nee nu niyen nexɨéehua naa tejá'uche'ecan nain jɨme'e . Capu ja'atɨ tí'ine'aijte'e . Mɨ neajta inee , rɨ́'ɨ nu neri huánruu naíjmi'ica jemi tɨ́j ja'atɨ tɨ ca'anéeri jɨ́n tí'imuarɨ'e nej ni jaítze'e hua'umuá'itɨn .
46009020	A'ɨ́mej jemi ɨ́ mej Israél jetze ajtéme'ecan , ayée nu huánruu yee cumu nej Israél jetze ajtéme'ecanta nej ni hua'umuá'itɨn ɨ́ mej Israél jetze ajtéme'ecan . Jee xaa ne'u , capu ruxe'eve'e nej niyen rá'astijre'e ɨ́ niuucari ɨ́ mej jɨ́n tí'aijta . Capu amɨ́n a'ij , ayée nu huánruu tɨ́j ja'atɨ tɨ ayén rá'astijre'e nej ni hua'umuá'itɨn a'ɨ́mej ɨ́ mej rá'astijre'e ɨ́ niuucari ɨ́ mej jɨ́n tí'aijta .
46009021	Neajta , a'ɨ́mej jemi ɨ́ mej caí rá'astijre'e ɨ́ niuucari ɨ́ mej jɨ́n tí'aijta , ayée nu neajta huánruu tɨ́j ja'atɨ tɨ caí ayén rá'astijre'e nej ni neajta hua'umuá'itɨn a'ɨ́mej ɨ́ mej caí rá'astijre'e ɨ́ niuucari ɨ́ mej jɨ́n tí'aijta . Mɨ neajta inee , nee nu xaa seɨ́j niuucari ará'astejsin ɨ́ Dios jemi , ɨ́ niuucari tɨ jɨ́n titá'itɨiiri'i ɨ́ Cɨríistu'u .
46009022	A'ɨ́mej jemi ɨ́ mej caí a'ij tí'ijviicua'i , neajta nu niyen huánruu tɨ́j ja'atɨ tɨ caí a'ij tí'ijviicua'i nej ni hua'umuá'itɨn a'ɨ́mej ɨ́ mej caí a'ij tí'ijviicua'i . Naíjmi'ica jemi nu niyen huánruu tɨ́j na'a tɨ seijre'e nej ni seica huamuá'itɨn nain jɨ́n a'ij nej ye'í rɨcɨ .
46009023	Ayee nu 'een jɨ́n rɨcɨ ne'ɨ́jna jɨme'e nej ni tihua'utá'ixaate'en ɨ́ niuucari tɨ jɨ́n Dios hua'irájtuaani , tɨ ij ajta tí'inecɨ'ɨti ɨ́ tɨ jɨ́n Dios rɨ́'ɨ tihua'utá'asin a'ɨ́mej ɨ́ mej ra'ará'astijre'esin me'ɨ́jna ɨ́ niuucari .
46009024	Xu'uri ramua'aree a'ij mej tí'ijrɨ'ɨre a'ɨ́ɨme ɨ́ mej ru'acheca a'u mej é'ehua'acaca . Naími'i ɨ́ mej ru'acheca , ayée mú che'atá mena'a tí'itese'e mej tiu'umuá'itɨn . Mɨ ajta , seɨ́j pu'u a'ɨ́ɨn pú'een ɨ́ tɨ tí'imua'itɨn , ajta ra'ancuré'asin ɨ́ mej raatapuaíjve'esin . Setá'aj siyen che'atá sena'a tiu'utése'en sej si seajta siyen ti'itɨ huamuá'itɨn ɨ́ Dios jemi .
46009025	A'atɨ tɨ na'a tɨ huá'a jamuan tɨ'echeca , ayée pu á'ujcu'uve nain jɨme'e tɨ ij ayén curuun ancuré'e'ɨ'ɨn tɨ a'uvaɨ́jtzi . Mɨ teajta iteen , ayée tu tí'itese'e tej ti curuun ancuré'e'ɨ'ɨn tɨ naa seíire'e a'ame tɨ́j na'a rusén jɨme'e .
46009026	A'ɨ́j nu jɨ́n , canu ché'e nena'a tɨ'echeca . Canu neajta ché'e nena'a ti'itatú'axa ɨ́ eeca tzajta'a , sino ayée nu te'ejténtu'axa ɨ́ ne jetze , neajta inee raamuá'itɨ ná'aye'i ca'anéeri jɨme'e tɨ́'ij na'ará'astijre'en ɨ́ nej ratéhua'ira'a . Ayee nu 'een jɨ́n rɨcɨ tɨ ij caí Dios naaré'e'ite netɨ́'ɨj neri niyen tihua'utá'ixaa ɨ́ seica .
46009027	
46010001	Ayee nu tí'ijxe'eve'e inee , sej ra'utámua'aree tɨ jaitɨri e'ecáave'e huá'uvi'itɨjme'e ɨ́ tavaújsimua'acɨ'ɨ . Majta á'iyen jaata'a antacɨ́j .
46010002	A'ɨ́ɨ mú huámuaɨ'ɨvijhuaca'a jamuan a'ɨ́jna ɨ́ Moisés teecan tɨ́'ɨj auj e'ecáve'eca'a a'ɨ́jna ɨ́ jaitɨri , majta matɨ́'ɨj antajú'ucaa jaata'a .
46010003	Naími'i mú majta ráacua me'ɨ́jna ɨ́ cua'ira tɨ a'uun a'uvé'emej Dios tɨ é'eseijre'e .
46010004	Majta me'ɨ́jna anti'í ɨ́ jaj tɨ ajta a'uun a'uvé'emej ɨ́ Dios jemi , a'iné a'ɨ́ɨ mú jetze ra'anti'í me'ɨ́jna jetze ɨ́ tetej tɨ huá'a jamuan huamé'ecaa . Ajta a'ɨ́ɨn ɨ́ tetej , a'ii pu a'ɨ́ɨn pú'eene'e ɨ́ Cɨríistu'u .
46010005	Mɨ majta a'ɨ́ɨme , mu'iitɨ́ mú caí rɨ́'ɨ tiraatá'a ɨ́ Dios . A'ɨ́j pu jɨ́n Dios ayén hua'antipuá'ajte a'ujna a'u tɨ caí é'eti'itɨjca'a .
46010006	Ajta , ayée pu 'een jɨ́n té'uyu'usi'ihuaca'a tɨ ij ayén titaatá'itɨii itejmi tej ti caí tiyen te'ɨ́jna jetze tiyen titeejú'un a'ɨ́jna jetze tɨ a'ij pua'a een matɨ́j a'ɨ́ɨme huarɨ́j .
46010007	Caxu huá'anajche ɨ́ mej caí dios pú'een , matɨ́j seica a'ɨ́ɨme huarɨ́j . Caxu huá'anajche xaa ne'u , a'iné ayée pu té'eyu'usi'i tɨjɨ́n : “ A'ɨ́ɨme mú teɨte miyen a'ujrá'aseca'a mej mi tiú'ucua'ani , mej mi majta huayé'en . Matɨ́'ɨj mi miyen ájhuiixɨ mej tiu'utéene'en . ”
46010008	Jé'ecan pu ruxe'eve'e sej caí siyen che'atá sena'a tiú'ujxana'acɨra'aten matɨ́j seica a'ɨ́ɨme huarɨ́j . Majta , ayée mú huácuii seɨ́j xɨcaj tzajta'a a'achú cumu seité japuan huaíca vi'ira'a ɨ́ teɨte .
46010009	Tiché'e caí ti'itɨ jɨ́n ra'íhua'ura ɨ́ tavástara'a matɨ́j seica a'ɨ́ɨme miyen huarɨ́j . Matɨ́'ɨj mi á'upua'areca'a , matɨ́'ɨj cu'ucu'use hua'ucheí .
46010010	Teta'aj teajta caí a'ij tena'a ti'iteniuuca'an matɨ́j majta seica miyen huarɨ́j . Ajta a'ɨ́ɨn tɨ te'entípuaapua'ate , a'ɨ́ɨ pu hua'antipuá'ajte a'ɨ́mej .
46010011	Jee xaa ne'u , ayée pu 'een jɨ́n tihuá'uruu tɨ ij Dios ayén titaatá'itɨii . Mɨ ajta , ayée pu té'eyu'usi'ihuaca'a a'ɨ́jna jɨme'e tɨ́'ij rɨ́'ɨ táaruuren itejmi , a'iné pu'uri a'ájna teja'uré'enejsin ɨ́ xɨcaj tɨ jetzen te'entipuá'ari ɨ́ chaanaca i tej japuan yen seijre'e .
46010012	A'ɨ́j pu jɨ́n , tɨ pua'a ayén ja'atɨ seɨ́j tirá'amitɨejte'e tɨ caí rɨ'ɨriistan tɨ ti'itɨj jɨ́n até'ɨtze'ara'an ɨ́ tavástara'a jemi , ché'e a'ɨ́ɨn rɨ́'ɨ tiu'umé'en tɨ ij caí auteáturan .
46010013	Tɨ́j na'a tɨ ayén a'amua japua rájve tɨ ij ca'aníjra'a amuaatá'an sej si ti'itɨj jɨ́n auteáturan ɨ́ Dios jemi , ayée pu che'atá na'a huá'a japua rájve matɨ́j mena'a pua'amé íiyen seijre'e chaanaca japua . Ajta a'ɨ́ɨn Dios , capu ja'anáj até'ɨtzea'ara mú'ejmi jemi . A'ɨ́j pu jɨ́n , Dios caí ja'anáj raatá'asin tɨ ti'itɨj ayén huápɨ'ɨ ca'aníjra'a jamuaatá'an sej si auteáturan ɨ́ Dios jemi se'ɨ́jna jɨme'e sej caí ché'e te'utáviicua'i . Mɨ ajta a'ɨ́ɨn , tɨ́'ɨj auj ayén ca'aníjra'a amuaatá'an sej si ti'itɨj jɨ́n auteáturan , Dios pu ajta amuaatá'asin a'ij sej ye'í huárɨni sej si ajtácɨɨne , sej si seajta te'utáviicua'i .
46010014	A'ɨ́j xu jɨ́n , ayée xu huárɨni , mɨ nej já'amuaxe'eve'e . Rɨ́'ɨ xu'u mú'een , sej si caí ja'anáj huá'ana'amiche'en a'ɨ́mej ɨ́ mej caí dioosi pú'een .
46010015	Ayee nu tejá'amua'ixaate'e tɨ́j teɨte ɨ́ mej rɨ́'ɨ meteuumuámua'are . Setá'aj rujɨ́ɨmua'a siyen tiraaxɨ́'epɨ'ɨntare'en tɨ pua'a xɨ́'epɨ'ɨn netí'ixa na'ari necaí .
46010016	A'ɨjna ɨ́ vaasu ɨ́ tej jetzen ye'eca tej ti tiyen rɨ́'ɨ tiraatá'an ɨ́ Dios , a'ɨ́ɨ pu ajta ayén huataújmua'a tej naími'i huatétavaɨre'en te'ɨ́jna jɨme'e Cɨríistu'u tɨ raxuure'e . Ajta a'ɨ́jna ɨ́ pan tej ra'antitá'ara'a tá'aye'i , teen tu teajta naími'i huatétavaɨre'en te'ɨ́jna jɨme'e tɨ Cɨríistu'u ta japua huaniú ɨ́ rutevij jɨme'e .
46010017	Ajta , a'iné seɨj pu'u ɨ́ pan , ayée pu huataújmua'a i tej i'i mu'íi , tu'uri seɨ́j tena'a teɨtejra'an pú'een tej seɨ́j tena'a jetzen ajtéme'ecan , a'iné naími'i tu seɨ́j tena'a cua'aca ɨ́ pan .
46010018	Casi'i , xu'uhuaújmua'atzɨ se'ɨ́jna jetze a'ij mej tí'ijrɨ'ɨre a'ɨ́ɨme ɨ́ mej Israél jetze ajtéme'ecan . A'ɨ́ɨme ɨ́ mej racua'aca ɨ́ mej tí'imuaɨ'ɨvajtaca , a'ɨ́ɨ mú majta naími'i tí'ivaɨre'e ɨ́ Dios jemi .
46010019	¿ A'iné ne'u huataújmua'a ɨ́ nej ti'ixa ? ¿ Ni qui jeíhua jetzen ruxe'eve'e ɨ́ cua'ira ɨ́ mej tí'imuaɨ'ɨvajta huá'a jemi ɨ́ mej caí dioosi pú'een ? Capu xaa ne'u . Ari a'ɨ́jna tɨ caí dios pú'een , ¿ ni qui jeíhua jetzen ruxe'eve'e a'ɨ́jna ?
46010020	Capu xaa ne'u , sein . Ayee pu huataújmua'a ɨ́ nej tejá'amua'ixaate'e . A'ɨjna ɨ́ mej tí'imuaɨ'ɨvajta ɨ́ mej seɨj chuéjra'a japua é'eme'ecan , camu raatámuaɨ'ɨvajta ɨ́ Dios jemi sino a'ɨ́mej jemi mu'u ɨ́ tiyáaru'use . Canu raxɨ́'eve'e sej hua'utévaɨre'en a'ɨ́mej ɨ́ tiyáaru'use .
46010021	Capu rɨ'ɨrí sej siyen jetzen ye'eca ɨ́ vaasu ɨ́ mej jɨ́n rɨ́'ɨ tiraatá'aca ɨ́ tavástara'a tɨ pua'a seajta seuj se'ɨ́jna jetze ye'eca ɨ́ vaasu ɨ́ mej jɨ́n rana'amiche ɨ́ tɨ caí Dios pú'een . Capu ajta rɨ'ɨrí sej jetzen tí'icua'a ɨ́ meesa ɨ́ mej jetzen ra'utámua'aree ɨ́ tavástara'a tɨ pua'a seajta seuj se'ɨ́jna jetze tí'icua'a ɨ́ meesa mej jetzen huá'ana'amiche'e ɨ́ tiyáaru'use .
46010022	Na'ari caí , ayée tu a'ɨ́jna jɨ́n rɨni , ca'aníjra'a tu raatá'asin ɨ́ Dios tɨ a'ɨ́ɨn chueere'e á'ara'ani a'ɨ́mej jemi ɨ́ tiyáaru'use tɨ ij ayén huataniú'ucan itejmi jemi . Ajta , a'ɨ́ɨ pu jeíhua huápɨ'ɨ jaítze'e ruca'ané tecaí iteen .
46010023	Nain pu nu'u ayén tineetá'aca . Mɨ ajta , capu nain ayén tineetéva'ɨri . Nain pu xaa ayén tineetá'aca . Mɨ ajta , capu nain ayén rɨ́'ɨ neruure .
46010024	Seajta , setá'aj siyen huaújruuren seɨj seajta seɨj . A'atɨ tɨ na'a , ché'e caí ayén rahuauca ɨ́ tɨ jɨ́n rɨ́'ɨ huateúvaɨre'en , sino ché'e ayén rahuauca a'ij tɨ ye'í huárɨni tɨ rɨ́'ɨ tiraatá'an ɨ́ ruxɨ́'ej tevi .
46010025	Setá'aj siyen ráacua'ani ti'itɨ tɨ na'a ɨ́ mej ratua a'ujna mej é'eseijre'e ɨ́ mej tí'itu'araca . Caxu seajta siyen tiú'urihua'ura tɨ pua'a ayén a'ij pua'a amuáaruuren ɨ́ á'amuaxɨejniu'uca jetze nusu caí , a'iné tavástara'a pu ra'áa ɨ́ chuej i tej japuan huachéjme . A'ɨ́ɨ pu ajta ra'áa tɨ́j na'a tɨ íiyen tí'iseijre'e .
46010026	
46010027	Tɨ pua'a seɨj tɨ caí té'atzaahuate'e ajta amuaata'inen sej jamuan tiú'ucua'ani , patá'aj piyen ahua'aca'anen pej pe'uun á'ume'en jamuan a'ɨ́jna ɨ́ ja'atɨ , patá'aj nain tiú'ucua'ani tɨ́j na'a tɨ án teje'etia'asin mú'eetzi jemi . Capej tí'ihua'u pena'a tɨ ij caí a'ij pua'a muáruuren ɨ́ axɨejniu'uca jetze .
46010028	Mɨ ajta , tɨ pua'a ja'atɨ ayén timuaatá'ixaate'en yee tɨ nu'u huatámuaɨ'ɨvijti'ihuaca'a , ayée pej huárɨni pej caí racua'aca pe'ɨ́jna jɨme'e pej raxɨ́'eve'e pej raatévaɨre'en pe'ɨ́jna ɨ́ ja'atɨ tɨ ayén timuaatá'ixaa , pajta pe'ɨ́jna tɨ caí a'ij pua'a raruuren ɨ́ xɨéjniu'ucare'ara'an a'ɨ́jna ɨ́ ja'atɨ . Jee xaa ne'u , capu a'ij raruuren ɨ́ á'axɨejniu'uca . ¿ A'iné 'een jɨme'e ayén tiu'utá'ijmɨi neetzi jemi nej ni caí niyen huárɨni a'ij tɨ tineetá'aca nej ni caí a'ij pua'a raruuren ɨ́ xɨéjniu'ucare'ara'an ɨ́ nexɨ́'ej tevi ?
46010029	
46010030	¿ A'iné auj tí'irɨ'ɨri tɨ ja'atɨ ayén a'ij pua'a tí'inexajta a'ɨ́jna jɨme'e nej rɨ́'ɨ tiratá'aca ɨ́ Dios ne'ɨ́jna jɨme'e ɨ́ cua'ira nej nexɨéehua ráacua ?
46010031	Ayee pu'u na'a , setɨ́j sena'a ti'itɨj jɨ́n rɨcɨ , tɨ pua'a setí'icua'aca na'ari seye'eca nusu ti'itɨ sej a'ij ruure , setá'aj siyen huárɨni setá'aj rɨ́'ɨ tiraatá'acare'en ɨ́ Dios jemi .
46010032	Setá'aj siyen huárɨni sej si caí a'ij pua'a tihua'atá'acare'en se'ɨ́me ɨ́ mej Israél jetze ajtéme'ecan nusu se'ɨ́me ɨ́ mej seɨj chuéjra'a japua é'eme'ecan na'ari se'ɨ́me ɨ́ mej e'etiújse'ɨri ɨ́ Dios jemi .
46010033	Ayee nu tí'itese'e nej rɨ́'ɨ tihua'atá'acare'en naíjmi'ica nain jɨme'e tɨ ij ayén tihuá'ucɨ'ɨti ɨ́ tɨ hua'atéva'ɨri , tɨ ij ajta Dios hua'irájtuaani . A'ɨ́j nu jɨ́n caí niyen nena'a rahuauca ɨ́ tɨ neetzi téva'ɨri .
46011001	Neajta inee , ayée nu tiu'umé tɨ́j ajta Cɨríistu'u tiu'umé . Setá'aj seajta mú'een siyen che'atá sena'a huárɨni netɨ́j inee .
46011002	Mɨ seajta mú'een , xɨ́'epɨ'ɨn xu huarɨ́j se'ɨ́jna jɨme'e sej nain jɨ́n néjmua'aree , seajta seuj rá'astijre'e ɨ́ ye'irá ɨ́ nej jamuaatá'itɨiri'i .
46011003	Mɨ neajta inee , ayée nu tí'ijxe'eve'e sej siyen ráamua'ati tɨ Cɨríistu'u ayén antiújmua'aree a'ɨ́mej jemi , matɨ́j mena'a pua'amé seijre'e ɨ́ teteca . Ayee mú che'atá mena'a ɨ́ teteca tite'entiújmua'aree a'ɨ́mej jemi ɨ́ ru'ɨ́jta'amua'a . Ajta Dios pu ayén antiújmua'aree ɨ́ Cɨríistu'u jemi .
46011004	A'ɨ́j nu jɨ́n , ayée nu tejá'amua'ixaate'e . A'atɨ pu ayén raatéxɨeehuata a'ɨ́jna tɨ jɨ́n antiújmua'aree tɨ pua'a utemúucu'utzi huatéjniuuni .
46011005	Ajta , tɨ pua'a 'ɨ́ita'a ayén antimuá'avi'i huatéjniuuni , nusu antimuá'avi'i tí'ixajta ɨ́ Dios jetze me'ecan , a'ɨ́ɨ pu ajta raatéxɨeehuata a'ɨ́jna ɨ́ tɨ tí'ira'aijte'e . Ayee pu che'atá na'a tiu'utévi'iraste'e tɨ́j 'ɨ́ita'a tɨ ayén caújyen rumu'úu jetze .
46011006	Ayee pu'u xaa ti'ayajna , a'iné tɨ pua'a 'ɨ́ita'a caí ayén á'ujca'ane tɨ ra'avá'anan ɨ́ rumu'úu , ayén tiraavíjte'e tɨ a'ɨ́ɨn 'ɨ́ita'a caújsiseaaxɨ'ɨn ɨ́ rumu'úu jetze . Mɨ ajta , tɨ pua'a ayén tirá'amitɨejte'e tɨ tiu'utévi'iraste'e tɨ ayén caújsiseaaxɨ'ɨn , ché'e a'ɨ́ɨn ayén ra'avá'anan ɨ́ rumu'úu .
46011007	Jee xaa ne'u , ayée pu ruxe'eve'e tɨ antimuá'avi'i seijre'e ɨ́ teáata'a a'iné a'ɨ́ɨ pu a'ɨ́ɨn taavíjra'ara'an pú'een ɨ́ Dios , ajta a'ɨ́ɨ pu a'ɨ́ɨn pú'een ɨ́ tɨ rɨ́'ɨ tiratá'aca . Mɨ ajta a'ɨ́ɨn 'ɨ́ita'a , a'ɨ́ɨ pu a'ɨ́ɨn pú'een ɨ́ tɨ rɨ́'ɨ tiratá'aca ɨ́ teáata'a .
46011008	A'iné a'ɨ́jna ɨ́ teáata'a , capu ayén a'ɨ́jna jetze huatétaavijhuaca'a ɨ́ 'ɨ́ita'a jetze sino a'ɨ́ɨn 'ɨ́ita'a , a'ɨ́ɨ pu xaa a'ɨ́jna jetze huatétaavijhuaca'a ɨ́ teáata'a jetze .
46011009	Capu ajta ayén huatétaavijhuaca'a ɨ́ teáata'a a'ɨ́jna jɨme'e tɨ́'ij raatévaɨre'en ɨ́ 'ɨ́ita'a sino a'ɨ́ɨn 'ɨ́ita'a , ayée pu huatétaavijhuaca'a a'ɨ́jna jɨme'e tɨ́'ij raatévaɨre'en ɨ́ teáata'a .
46011010	A'ɨ́j pu jɨ́n ayén ruxe'eve'e tɨ a'ɨ́ɨn 'ɨ́ita'a ayén ra'avá'anan ɨ́ rumu'úu tɨ ij ayén seijre'e tɨ a'ɨ́ɨn rá'astijre'e a'ɨ́jna tɨ tí'ira'aijte'e . Ayee pu ajta ruxe'eve'e tɨ ij caí a'ij pua'a hua'atá'acare'en a'ɨ́mej ɨ́ mej tí'ivaɨre'e ɨ́ ta japua .
46011011	Mɨ ajta , camu rujɨ́ɨmua'a seijre'e ɨ́ 'uuca ɨ́ tavástara'a jemi . Camu majta rujɨ́ɨmua'a seijre'e ɨ́ teteca jemi .
46011012	Ayee pu'u na'a a'ɨ́jna jɨme'e tɨ a'ɨ́ɨn 'ɨ́ita'a a'ɨ́jna jetze huatétaavijhuaca'a ɨ́ teáata'a , ajta a'ɨ́ɨn teáata'a , ayée pu a'ɨ́jna jetze airaújneijte ɨ́ 'ɨ́ita'a . Ajta nain pu Dios jemi teja'uvé'eme .
46011013	Setá'aj siyen rujɨ́ɨmua'a sena'a tiraaxɨ́'epɨ'ɨntare'en tɨ pua'a ayén tiraavíjte'e tɨ pua'a 'ɨ́ita'a ayén antimuá'avi'i huatéjniuuni ɨ́ Dios jemi .
46011014	¿ Ni caí ayén tejamuá'amitɨejte'e a'ɨ́jna jɨme'e ɨ́ tej ratéhua'ira'a tɨ ayén tiu'utévi'iraste'e tɨ pua'a teáata'a ayén cáatɨ'ɨre ?
46011015	Mɨ ajta , tɨ pua'a 'ɨ́ita'a ayén cáatɨ'ɨre , a'ii pu a'ɨ́ɨn pú'een ɨ́ tɨ jɨ́n rɨ́'ɨ tiratá'aca ɨ́ Dios a'iné ayée pu raateájtuaa ɨ́ cɨpua ɨ́ jemin tɨ ij ayén ra'avá'anan .
46011016	Tɨ pua'a ja'atɨ ayén huárɨni tɨ tájaaxɨejvi'i a'ɨ́jna jɨme'e , setá'aj siyen tiraata'ixaate'en yee catu seɨcɨé tiyen ti'itítacha'ɨɨ , majta a'ɨ́ɨme ɨ́ mej pua'amecɨé e'etiújse'ɨri ɨ́ Dios jemi , camu yee majta seɨcɨé miyen ti'itiújcha'ɨɨ .
46011017	Ajta ɨ́ nej neri jamuaatá'ixaate'esin , canu rɨ́'ɨ tejámuaatá'asin a'iné setɨ́'ɨj mú'een e'etiújseɨre'en , caxu rɨ́'en jɨ́n e'etiújseɨre'en sino a'ij pua'a xu'u rɨjca .
46011018	Amuacaícan , ayée nu yé ráamua'areeri'i sej já'ita'a a'utacɨ́'ɨca setɨ́'ɨj se'uun e'etiújseɨre'en . Mɨ neajta inee , tɨ́mua'a nu tɨ́n té'atzaahuate'e a'iné ayée pu ruxe'eve'e mej seica airáaju'un mú'ejmi jemi ɨ́ mej seɨcɨé tí'imua'atze sej si siyen hua'utámua'ati a'ɨ́mej ɨ́ mej mú'ejmi jemi seijre'e , ɨ́ mej majta tzáahuati'ira'a jɨ́n miyen rɨcɨ .
46011019	
46011020	Mú'een xu seajta siyen huárɨni . Setɨ́'ɨj e'etiújseɨre'en , caxu se'ɨ́jna jɨ́n tí'icua'ani ɨ́ sej jɨ́n ra'utámua'aree tɨ tavástara'a ta japua huaniú .
46011021	Caxu xaa ne'u , sino tɨ́'ɨj a'ájna teja'uré'enen sej siyen tiú'ucua'ani , setɨ́j sena'a pua'amé siyen rɨcɨ seɨj seajta seɨj . Ayee xu anáaté'ee tí'icua'ani ɨ́ sej te'ucá'inɨ'eme'ecaa . Ajta ɨ́ seica ɨ́ mej caí miyen te'ucá'inɨ'eme'ecaa , capu ché'e tihuá'acɨ'ɨti , sino metɨéecuj mú muá'aju'u . Majta seica miyen huápɨ'ɨ huatétea'aruaijsin .
46011022	¿ A'ii tá'uj na'a ? ¿ Ni tzaa secaí huachéjme a'u sej tejá'ucua'ani , a'u sej seajta a'uyé'en , na'ari seri huá'axɨeehua a'ɨ́mej ɨ́ mej e'etiújse'ɨri ɨ́ Dios jemi , nusu sej siyen raxɨ́'eve'e sej a'ij pua'a tihua'utá'an a'ɨ́mej ɨ́ mej caí ti'itɨ tícha'ɨɨ ? ¿ A'iné na'a ɨ́ nej jɨ́n tejá'amua'ixaate'e ? ¿ Ni qui niyen rɨ́'ɨ tejamuá'ixaate'en ne'ɨ́jna jɨme'e sej siyen ti'itiújcha'ɨɨ ? Canu xaa ne'u .
46011023	Ayee pu'u na'a , ɨ́ tɨ nevástara'a raateájtuaa ineetzi jemi , a'ij nu'u neajta mú'ejmi jemi huateájtuaa . A'ajná'ɨmua tɨ́ca'ari tzajta'a tɨ́'ɨj avíitzi'i jɨ́n huatátuiri'ihuaca'a ɨ́ tavástara'a , a'ɨ́jna ɨ́ Jesús , a'ɨ́ɨ pu raatiɨ́'ɨpɨi ɨ́ pan .
46011024	Tɨ́'ɨj rɨ́'ɨ tiraatá'a ɨ́ Dios , aj pu'i ra'antítaaraxɨ , ajta ayén tihua'utá'ixaa tɨjɨ́n : “ A'ii pu a'ɨ́ɨn pú'een ɨ́ nej ratéhua'ira'a ɨ́ nej jɨ́n mú'ejmi japua niuuni . Setá'aj siyen ráacua'ani sej si se'ɨ́jna jɨ́n na'utámua'aree . ”
46011025	Matɨ́'ɨj tiú'ucuaa , ayée pu che'atá na'a huarɨ́j a'ɨ́jna jɨme'e ɨ́ vaasu ɨ́ mej jetzen huayé'en . Ayee pu tihuá'ixaate'e tɨjɨ́n : “ Ayee pu huataújmua'a a'íjna i vaasu . A'ii pu a'ɨ́ɨn pú'een ɨ́ niuucari tɨ jéjcua ɨ́ tɨ jɨ́n Dios ti'itɨj jɨ́n te'ataújratziiri'i a'ɨ́jna jɨme'e nej ra'iráxɨre'esin i nexuure'e . Ajta , a'íjna i ye'irá i sej jɨ́n huayé'en se'íjna jetze i vaasu , setɨ́j sena'a sej siyen rɨcɨ , sej siyen se'íjna jɨ́n na'utámua'aree . ” Ayee pu'u tihua'utá'ixaa .
46011026	A'ɨ́j pu jɨ́n , setɨ́j sena'a sej racua'ani se'ɨ́jna ɨ́ pan , seajta sej huayé'en se'ɨ́jna jetze ɨ́ vaasu , ayée xu se'ɨ́jna jɨ́n tihua'utá'ixaate'en a'ij tɨ huataújmua'a tɨ a'ɨ́ɨn tavástara'a huamɨ́'ɨ . Mú'een xu siyen tihua'utá'ixaate'esin tɨ́j na'a tɨ yú auca'itɨ́ a'ame ajta na'a caí uvé'enen ɨ́ tavástara'a .
46011027	A'ɨ́j pu jɨ́n , ja'atɨ tɨ na'a tɨ ayén ché'e na'a ráacua'ani a'ɨ́jna ɨ́ pan , nusu cha'a na'a na'a huayé'en a'ɨ́jna jetze ɨ́ vaasu a'ij tɨ caí tiraavíjte'e , ayée pu jetzen ujpuá'ari tɨ raatéxɨeehuataca'a ɨ́ Cɨríistu'u tɨ ayén rajpuaíjtzica'a ɨ́ rutevij jɨme'e , tɨ ajta ra'iráaxɨre ɨ́ ruxuure'e .
46011028	A'ɨ́j pu jɨ́n , ché'e ayén huárɨni ja'atɨ tɨ na'a tɨ ayén amuacaí rá'amitɨejte'e a'ij tɨ 'een ɨ́ ru tzajta'a ɨ́ Dios jemi tɨ ij ayén ráamua'aree tɨ ari ayén tiraavíjte'e . Aj pu xaa , rɨ'ɨríista a'ame tɨ ayén ráacua'ani ɨ́ pan , ajta tɨ huayé'en ɨ́ vaasu jetze .
46011029	Ayee pu 'een jɨ́n ayén ruxe'eve'e tɨ ja'atɨ ayén rá'amitɨejte'e a'ij tɨ huataújmua'a a'ɨ́jna tɨ ratéhua'ira'a ɨ́ tavástara'a . Tɨ pua'a ja'atɨ caí ayén rá'amitɨejte'e a'ij tɨ huataújmua'a ɨ́ ye'irá , ajta cha'a na'a na'a ráacua'ani ɨ́ pan , ajta cha'a na'a na'a huayé'en ɨ́ vaasu jetze , Dios pu ayén puaíjtzi raatá'asin a'ɨ́jna jɨme'e tɨ caí rɨ́'ɨ huaújruu a'ij tɨ tiraavíjte'e .
46011030	A'ɨ́j mú jɨ́n mu'iitɨ́ caí ché'e huá'aca'anisti'i ɨ́ mej a'amua jetze ajtéme'ecan , majta tí'icucui'i . Majta seica meri huácuii .
46011031	A'ɨ́j pu jɨ́n , tɨ pua'a ayén amuacaí tá'amitɨejte'e a'ij tɨ 'een ɨ́ tatzajta'a ɨ́ Dios jemi , capu ayén puaíjtzi táacɨ'ɨti .
46011032	Ajta , tɨ́j na'a tɨ tavástara'a ayén tá'axɨjte'en , a'ɨ́ɨ pu a'ɨ́jna jɨ́n puaíjtzi taatá'asin tɨ ij caí puaíjtzi táacɨ'ɨti naíjmi'ica jamuan ɨ́ mej yen huachéjme , íiyen chaanaca japua .
46011033	A'ɨ́j xu jɨ́n , mú'een , ne'ihuaamua'a , ayée xu huárɨni . Setɨ́'ɨj u e'etiújseɨre'en , setá'aj huaújxe'eve'en seɨj seajta seɨj sej si naími'i tiú'ucua'ani .
46011034	Tɨ pua'a ja'atɨ ayén jeíhua tí'icuata , ché'e a'ɨ́ɨn a'uun tejá'ucua'ani u ruche . Na'ari caí , Dios pu amuá'axɨjte'en setɨ́'ɨj u e'etiújseɨre'en . Neajta inee , netɨ́'ɨj ne'uun a'atanén mú'ejmi jemi , aj nu ni jaítze'e rɨ́'ɨ á'amuaruuren .
46012001	Ayee nu tí'ijxe'eve'e sej ráamua'aree a'ij tɨ 'een a'ɨ́jna ɨ́ tɨ jɨ́n tejámuaa'íjca ɨ́ xɨéjniu'ucare'ara'an ɨ́ Dios .
46012002	Xu'uri sicu ramua'aree a'ij sej tí'ijrɨ'ɨrejca'a setɨ́'ɨj caí xɨ té'atzaahuate'eca'a . A'ɨ́mej xu jemi á'ujca'anejca'a ɨ́ mej caí dioosi pú'een , ɨ́ mej majta caí tí'ixaxa'a . Mú'een xu huá'ajaahuate'eca'a a'ij tɨ ye'í tejamuá'amitɨejte'eca'a .
46012003	A'ɨ́j nu jɨ́n niyen tejá'amua'ixaate'e . Tɨ pua'a ja'atɨ ayén a'ɨ́jna jetze araújca'anen ɨ́ xɨéjniu'ucare'ara'an ɨ́ Dios , a'ɨ́jna ɨ́ xɨéjniu'ucare'ara'an , capu ja'anáj ca'aníjra'a raatá'asin a'ɨ́jna ɨ́ ja'atɨ tɨ ayén tiu'utaxáj yee : “ Ché'e Dios puaíjtzi raatá'an a'ɨ́jna ɨ́ Jesús . ” Mɨ ajta , tɨ pua'a ja'atɨ caí a'ɨ́jna jetze araújca'ane ɨ́ xɨéjniu'ucare'ara'an ɨ́ Dios , capu a'atzu ajta rɨ'ɨrí tɨ a'ɨ́ɨn ayén tiu'utaxáj yee : “ Jesús pu vástare'ara'an pú'een . ”
46012004	Capu tí'iseicaj na'a ɨ́ tɨ jɨ́n tejámuaa'íjca ɨ́ xɨéjniu'ucare'ara'an ɨ́ Dios . Mɨ ajta , seɨ́j pu'u a'ɨ́jna ɨ́ xɨéjniu'ucari .
46012005	Capu tí'iseicaj na'a ɨ́ sej jɨ́n tí'ivaɨre'e ɨ́ Dios jemi . Mɨ ajta , seɨ́j pu'u ɨ́ tɨ tavástara'a pú'een .
46012006	Capu ajta tí'iseicaj na'a ɨ́ sej jɨ́n tí'imuarɨ'e . Mɨ ajta , seɨ́j pu'u ɨ́ Dios tɨ nain jɨ́n tí'imuarɨ'e huá'a jamuan ɨ́ teteca , a'achú mej pua'amé íiyen seijre'e .
46012007	Ajta naíjmi'ica jemi , a'ɨ́ɨn xɨéjniu'ucari ayén huataseíjre tɨ ij ti'itɨ jɨ́n tihuá'ijcate'en seɨj ajta seɨj , mej mi me'ɨ́jna jɨ́n tihua'utévaɨre'en naíjmi'ica .
46012008	Seɨ́j pu ayén a'ɨ́jna jɨ́n tiraa'íjca a'ɨ́jna ɨ́ xɨéjniu'ucari tɨ ayén tiu'utaxáj temua'a pu naa raayɨ́'ɨtɨhua'acan jɨme'e . Ajtahua'a seɨ́j , a'ɨ́ɨn xɨéjniu'ucari ruseɨ́j pu ajta a'ɨ́jna jɨ́n tiraa'íjca ɨ́ ja'atɨ tɨ ayén tiu'utaxáj a'ij tɨ tirú'umua'aree .
46012009	A'ɨjna ɨ́ xɨéjniu'ucari , ruseɨ́j pu ajta ca'aníjra'a ratá'aca tɨ ja'atɨ té'atzaahuate'e , ajta seɨ́j pu ayén tiratá'aca tɨ a'ɨ́ɨn ja'atɨ tihuá'ahua'atehua'an .
46012010	Ajta seɨ́j , a'ɨ́ɨ pu ayén tiratá'aca ɨ́ ja'atɨ tɨ ayén rɨjca ɨ́ mej jɨ́n rɨ́'ɨ tira'utaseíj . Ajta seɨ́j tɨ ayén tihua'utá'ixaate'en ɨ́ Dios jetze me'ecan a'ɨ́jna jɨme'e tɨ a'ɨ́ɨn xɨéjniu'ucari ca'aníjra'a ratá'aca . Ajta ɨ́ seɨj , ayée pu tiratá'aca tɨ raayɨ́'ɨtɨhua'an tɨ raatámitɨejte'en ti'itɨ tɨ xɨéjniu'ucari pú'een . Ajta seɨ́j raayɨ́'ɨtɨ tɨ tiu'utaxáj seica jɨme'e ɨ́ hua'aniuuca ɨ́ mej seica chuéjra'a japua é'eme'ecan . Ajta seɨ́j ɨ́ ja'atɨ , ayée pu ratá'aca tɨ raayɨ́'ɨtɨhua'an tɨ ayén tiu'utaxáj a'ij tɨ huataújmua'a a'ɨ́jna tɨ raataxájtaca'a ɨ́ seɨj .
46012011	Tɨ́j na'a mej miyen jɨ́n rɨcɨ , a'ɨ́ɨ pu ruseɨ́j ca'aníjra'a hua'atá'aca a'ɨ́jna ɨ́ xɨéjniu'ucari . A'ɨ́ɨ pu ruseɨ́j ayén hua'atá'aca naíjmi'ica , seɨj ajta seɨj , a'ij tɨ a'ɨ́ɨn tíhua'uxɨ́'epɨ'ɨntari'iri'i .
46012012	Ayee pu che'atá na'a 'een ɨ́ Cɨríistu'u jemi a'ij tɨ 'een a'ɨ́jna jɨme'e tɨ seɨ́j ratéhua'ira'a . Seɨ́j pu'u tɨ ratéhua'ira'a , ajta jeíhua pu ti'imu'íi tɨ jetzen tí'iseijre'e . Mɨ ajta , tɨ pua'a ayén ti'imu'íi tɨ jetzen seijre'e , seɨ́j pu'u pú'een ɨ́ tévira'an .
46012013	A'ɨ́j pu jɨ́n , setɨ́'ɨj huámuaɨ'ɨvijhuaca'a , seɨ́j pu'u ɨ́ xɨéjniu'ucari tɨ mú'ejmi tzajta'a huateájturaa tɨ ij ayén amuáaruuren sej si seɨ́j sena'a tévira'an pú'eene'e xá'ara'ani jamuan ɨ́ Cɨríistu'u . Capu amɨ́n a'ij , tɨ pua'a Israél jetze xa'ajtéme'ecan na'ari siyen seɨj chuéjra'a japua é'eme'ecan nusu siyen ca'anéeri jɨ́n tí'imuarɨ'e ca'ɨ́n siyen ruxɨéehua á'ujujhua'an . Seɨ́j pu'u ɨ́ xɨéjniu'ucari sej jetzen araújca'ane .
46012014	Ajta , capu tí'iseicaj na'a tɨ jetzen seijre'e ɨ́ tévira'an sino ti'imu'íi .
46012015	A'ɨ́j pu jɨ́n , tɨ pua'a a'ɨ́ɨn ɨɨcájra'an ayén tiu'utaxáj yee a'iné canu muájca'a pú'een , canu neajta ajtéme'ecan ɨ́ tévira'an jetze , capu ayén ti'ayajna . A'ɨ́ɨ pu aúche'e a'ɨ́ɨn tévira'an jetze ajtéme'ecan .
46012016	Ayen che'atá na'a , tɨ pua'a a'ɨ́ɨn naxaira'an ayén tiu'utaxáj yee a'iné canu jɨ'ɨsi pú'een , canu neajta jetzen ajtéme'ecan ɨ́ tévira'an , capu ajta ayén ti'ayajna . A'ɨ́ɨ pu xaa tévira'an jetze ajtéme'ecan a'ɨ́jna ɨ́ naxaira'an .
46012017	Tɨ pua'a nain tévira'an a'ɨ́ɨn pú'eene'en ɨ́ jɨ'ɨsi , ¿ a'iné tí'irɨ'ɨri tɨ huiiténamuajra ? Capu a'ij tí'irɨ'ɨri . Ajta , tɨ pua'a nain tévira'an a'ɨ́ɨn pú'eene'en ɨ́ tɨ jɨ́n huiteájnamua , ¿ a'iné tí'irɨ'ɨri tɨ tiú'ɨ'ɨchue ? Capu xaa ne'u a'ij tí'irɨ'ɨri .
46012018	Mɨ ajta a'ɨ́ɨn Dios , ayée pu éene'en tiu'uteájtuaa ɨ́ tɨ jetzen seijre'e ɨ́ tévira'an ɨ́ Cɨríistu'u a'ij tɨ a'ɨ́ɨn tiraaxɨ́'epɨ'ɨntare .
46012019	Tɨ pua'a naími'i tɨ jetzen seijre'e ayén seɨ́j na'a pú'eene'en , ¿ a'uné é'eseijre'e a'ame ɨ́ tévira'an ? Capu mé'e já'ahua'a a'ame .
46012020	Mɨ ajta , ayée pu ti'imu'íi tɨ tévira'an jetze tí'iseijre'e , ajta seɨ́j pu'u ɨ́ tévira'an .
46012021	A'ɨ́j pu jɨ́n , capu rɨ'ɨrí tɨ a'ɨ́ɨn jɨ'ɨsi ayén tiraata'ixaate'en ɨ́ muájca'a tɨjɨ́n : “ Capej nej jetze ruxe'eve'e mú'ee . ” Capu ajta rɨ'ɨrí tɨ a'ɨ́ɨn mu'úura'an ayén che'atá na'a tiraata'ixaate'en ɨ́ 'ɨɨcaj yee : “ Capej nej jetze ruxe'eve'e mú'ee . ”
46012022	Mɨ ajta , a'ɨ́ɨn tɨ jetzen seijre'e tɨ ayén titá'amitɨejte'e tɨ caí ruca'ané , a'ɨ́ɨ pu xaa ayén jaítze'e ruxe'eve'e caí ɨ́ seica .
46012023	Ajta , a'ɨ́ɨn tɨ jetzen seijre'e ɨ́ tej tiyen ratéxɨeehuata te'ɨ́jna jɨme'e tɨ ayén titá'amitɨejte'e tɨ caí ti'itɨj vaɨre'e , a'ɨ́ɨ tu jaítze'e rɨ́'ɨ tiratá'aca te'ɨ́jna jɨme'e ɨ́ tej jɨ́n rɨ́'ɨ tiraatéchejte'en . Ajta a'ɨ́ɨn tɨ jetzen seijre'e tɨ ajta tiu'utévi'iraste'e tɨ pua'a ayén seijre'e mé jéjre'e , a'ɨ́j tu tiyen rɨ́'ɨ ti'itéche'ete a'ij tɨ tiraavíjte'e .
46012024	Ajta , ɨ́ seica tɨ jetzen seijre'e , tɨ ajta caí ayén tiu'utévi'iraste'e , catu tiyen rɨ́'ɨ tiratéche'ete . Mɨ ajta Dios , ayée pu éene'en huateájtuaa ɨ́ tévira'an tɨ́'ij ayén jaítze'e rɨ́'ɨ tiratá'acare'en a'ɨ́jna tɨ tirá'aturaate'e mej mi caí já'ita'a a'utácɨɨne ɨ́ mej tévira'an jetze ajtéme'ecan sino mej mi miyen che'atá mena'a ahuaújcu'uven seɨj majta seɨj .
46012025	
46012026	A'iné tɨ pua'a seɨ́j ayén tirajpuaíjtzi , naími'i mú miyen che'atá mena'a tirajpuaíjtzi muá'aju'un . Ajta tɨ pua'a ayén tiráacɨ'ɨti seɨ́j tɨ ti'itɨj jɨ́n rɨ́'ɨ tiu'uteáturan , naími'i mú majta jamuan huataújtemua'ave'esin .
46012027	Ayee pu ajta xaa ne'u tí'een mú'ejmi jɨme'e . Mú'een xu tévira'an pú'een ɨ́ Cɨríistu'u . Naími'i xu jetzen ajtéme'ecan , seɨj seajta seɨj .
46012028	Ajta a'ɨ́ɨn Dios ari hua'antíhuau a'ɨ́mej ɨ́ mej ti'itɨ jɨ́n tihua'utévaɨre'en ɨ́ mej u e'etiújse'ɨri teyujta'a . Amuacaí , a'ɨ́ɨ pu hua'antíhuau a'ɨ́mej ɨ́ tɨ hua'uta'íteca'a mej á'ujujhua'ane'en metihuá'ixáate'e , ajta á'iyen a'ɨ́mej ɨ́ mej Dios jetze me'ecan tí'ixaxa'ata'an . A'ɨ́ɨ pu ajta hua'antíhuau a'ɨ́mej mej mi miyen tihuá'umua'aten , majta ɨ́ mej miyen tiu'umuárɨ'en ɨ́ mej jɨ́n naa rɨ́'ɨ te'utaseíj ɨ́ teɨte , ajta a'ɨ́mej ɨ́ mej tihuá'ahua'atehua'an . Majta a'ɨ́mej ɨ́ mej ti'itɨ jɨ́n hua'utévaɨre'en , majta ɨ́ mej ti'itɨj jɨ́n antiújmua'aree , majta a'ɨ́mej ɨ́ mej seica niuucari jɨ́n tí'ixaxa'a . Naíjmi'ica pu ayén tiu'utá'a ɨ́ Dios .
46012029	¿ Ni qui naíjmi'ica ayén tiu'utá'a mej mi miyen á'ujujhua'ane'en metihuá'ixáate'e ? Capu xaa ne'u . ¿ Ni qui majta naíjmi'i miyen tí'ixaxa'a ɨ́ Dios jetze me'ecan ? Camu majta xaa ne'u . Na'ari ¿ ni qui naíjmi'i miyen tihuá'amua'aten ? Camu xaa ne'u . ¿ Ni qui naíjmi'ica ayén tiu'utá'a mej mi tiu'umuárɨ'en ɨ́ mej jɨ́n naa rɨ́'ɨ te'utaseíj ɨ́ teɨte ? Camu xaa ne'u .
46012030	Jari qui a'ɨ́jna , ¿ ni naíjmi'i miyen tihuá'ahuaate'e nusu miyen seɨ́j niuucari jɨ́n tí'ixaxa'a na'ari miyen tiu'utaxá a'ij tɨ huataújmua'a ɨ́ tɨ raataxájtaca'a ɨ́ seɨj ? Camu xaa ne'u naíjmi'i miyen tite'entiújmua'aree .
46012031	Seajta mú'een , setá'aj siyen huateújca'anen sej si siyen ráateuni ɨ́ Dios jemi se'ɨ́jna tɨ jaítze'e ruxe'eve'e , tɨ pua'a siyen tí'ijxe'eve'e . Mɨ neajta inee , naúche'e nu jamuaatá'itɨira a'ij sej jaítze'e rɨ'éene'en jɨ́n tí'iteseijre'e .
46013001	Tɨ pua'a necaí raxɨ́'eve'e ɨ́ nexɨ́'ej tevi nej niyen tí'ira'ixaate'e , capu ti'itɨj vaɨre'e . Ayee nu éene'e na'ame ɨ́ jemin tɨ́j ɨ́ tepúusti'i tɨ ayén 'een tɨ́j taampu ɨ́ tɨ jɨ́n ja'atɨ ché'e na'a tí'iruajte'e na'ari tɨ́j tuxa'a ɨ́ tɨ ru jetze rájvitze . Capu amɨ́n a'ij tɨ pua'a niyen seica niuucari jɨ́n tirá'ixaate'en nusu ne'ɨ́jna jɨme'e ɨ́ hua'aniuuca ɨ́ mej tí'ivaɨre'e u ta japua .
46013002	Tɨ pua'a necaí raxɨ́'eve'e ɨ́ nexɨ́'ej tevi , capu ajta ti'itɨ vaɨre'e nej raayɨ́'ɨtɨ nej tiu'utaxáj Dios jetze me'ecan . Tɨ pua'a neyaú'itɨee nain tɨ́j na'a tɨ rú'avaa ɨ́ Dios jemi , nusu nej nain ú'umua'aree na'ari niyen té'atzaahuate'e nej ni niyen tiraata'aíjte'en ɨ́ jɨrí tɨ a'uun tícheni a'u tɨ a'utáca . Tɨ pua'a niyen raayɨ́'ɨtɨ , canu ti'itɨj jɨ́n tí'ivaɨre'e tɨ pua'a necaí neajta raxɨ́'eve'e ɨ́ nexɨ́'ej tevi .
46013003	Ayee pu che'atá na'a 'een tɨ pua'a niyen tihua'uré'e'a'ate'en nain tɨ́j na'a nej tí'ijcha'ɨɨ na'ari tɨ pua'a neajta niyen huatánne'an ɨ́ ne jɨme'e mej mi naateátaira , canu neajta ti'itɨ mua'itɨn tɨ pua'a necaí raxɨ́'eve'e ɨ́ nexɨ́'ej tevi .
46013004	Tɨ pua'a ja'atɨ ayén raxɨ́'eve'e ɨ́ ruxɨ́'ej tevi , ayée pu 'eene'e a'ame . A'ɨ́ɨ pu a'ateevi'i tɨ te'utáviicua'i a'ame , ajta rɨ́'ɨ tirá'ancu'uvajxɨ'ɨsin ɨ́ seɨj . Capu ajta chueere'e , ajta capu á'ujtzaahuate'e .
46013005	Ajta a'ɨ́ɨn tɨ raxɨ́'eve'e ɨ́ ruxɨ́'ej tevi , capu jíye'itzi jɨme'e runeeste tɨ huataniú'ucan , ajta capu rájcha'ɨɨre'e ɨ́ seɨj . Capu ajta te'entiú'uunaca , ajta caí rahuauca ɨ́ tɨ jetzen ruxe'eve'e . Capu ajta ra'utámua'areeri'i tɨ pua'a ja'atɨ ayén a'ij pua'a ráaruuren .
46013006	Ayee pu ajta 'een ɨ́ ja'atɨ tɨ ayén raxɨ́'eve'e ɨ́ ruxɨ́'ej tevi . Capu a'ɨ́jna jɨ́n huataújtemua'ave'esin a'ɨ́jna jɨme'e tɨ a'ij pua'a een sino a'ɨ́j pu jɨ́n huataújtemua'ave'esin a'ɨ́jna jɨme'e tɨ tzáahuati'ira'a jɨ́n ayén huarɨ́j .
46013007	Tɨ pua'a ja'atɨ ayén raxɨ́'eve'e ɨ́ ruxɨ́'ej tevi , a'ɨ́ɨ pu nain jɨ́n tiraatá'uuni'ira . Nain pu ajta jɨ́n té'atzaahuate'e tɨ a'ɨ́ɨn Dios rɨ́'ɨ tiraatá'asin . A'ɨ́ɨ pu ajta nain jɨ́n ti'ijchú'eve'e tɨ Dios nain jɨ́n araúrastejsin . Nain pu ajta jɨ́n té'eviicua'i ɨ́ tɨ jɨ́n tirajpuaíjtzi .
46013008	Capu ja'anáj huatépua'ari tej ti tiyen tí'itaxe'eve'e . Mɨ ajta , a'ɨ́ɨ pu xaa huatépua'ari tej tiyen tí'ixaxa'a ɨ́ Dios jetze me'ecan . Ajta , tej tiyen seica niuucari jɨ́n tí'ixaxa'a , a'ɨ́ɨ pu ajta huatépua'ari . Ajta , a'ɨ́jna tɨ téjmi jemi huateájturaa tej ti temua'a naa tirú'umua'areere , a'ɨ́ɨ pu ajta huatépua'ari .
46013009	Ayee pu'u xaa , catu nain jɨ́n tirú'umua'aree . Catu teajta nain jɨ́n tí'ixaxa'a ɨ́ Dios jetze me'ecan .
46013010	Mɨ ajta , tɨ́'ɨj ayén huataseíjre'en ɨ́ tɨ ari huaújnaijmire , aj pu xaa huatépua'ari ɨ́ tɨ á'aturaacaj .
46013011	Netɨ́'ɨj nauj pá'arɨ'ɨstaca'a , ayée nu che'atá nena'a tí'ixaxa'ata'a tɨ́j pa'arɨ'ɨ , neajta niyen tí'imua'atzejca'a tɨ́j pa'arɨ'ɨ . Ajta íjii , ɨ́ nej neri vásta'a , ayée nu neri mé rúurɨe nej niyen mé teúumua'arejca'a tɨ́j pa'arɨ'ɨ .
46013012	Ajta íjii , ayée tu che'atá tena'a rasise'i ɨ́ Dios tetɨ́j tacɨéenime'e tí'isise'ij 'ájte'ehua jetze , ɨ́ tej caí temua'a raseíj . Mɨ ajta , a'ɨ́jna xɨcáara'a tɨ mé'e vé'eme , aj tu xaa raseijran ɨ́ jetzen , temua'a naa . Ijii , je'icáj nu caj té'umua'aree . Mɨ ajta , a'ɨ́jna xɨcáara'a jetze , nain nu jɨ́n yaú'itɨée na'ame tɨ́j ajta Dios tí'inemua'ate .
46013013	A'ɨ́j pu jɨ́n , tí'ihuaica tɨ íjii ayén seijre'e itejmi jemi . A'ii pu'u a'ɨ́ɨn pú'een : tej té'atzaahuate'e , tej rachú'eve'e tɨ Dios nain jɨ́n raanaíjmire'en , tej huátaxe'eve'en . Ajta a'ii pu a'ɨ́ɨn pú'een ɨ́ tɨ jaítze'e ruxe'eve'e , tej huátaxe'eve'en seɨj teajta seɨj .
46014001	Setá'aj siyen rahuauca sej huaújxe'eve'en seɨj seajta seɨj . Ayee pu 'i 'eene'e , seúche'e xu siyen seajta rahuauca tɨ Dios rɨ́'ɨ tejamuaatá'acare'en a'ɨ́jna jɨme'e , ɨ́ muárɨ'eri'ire'ara'an tɨ a'ɨ́jna jemi seijre'e ɨ́ xɨéjniu'ucare'ara'an ɨ́ Dios , sej si siyen tiu'utaxáj Dios jetze me'ecan .
46014002	Mɨ ajta , a'ɨ́ɨn ɨ́ tɨ raayɨ́'ɨtɨ tɨ seɨ́j niuucari jɨ́n tiu'utaxáj , capu ayén tihuá'ixaate'e ɨ́ teɨte a'iné camu yaú'itɨée muá'aju'u a'ij tɨ ti'ixa . A'ɨ́ɨ pu'u jamuan ti'ixa ɨ́ Dios a'ɨ́jna jɨme'e tɨ rú'avaa jemin ɨ́ xɨéjniu'ucare'ara'an ɨ́ Dios .
46014003	Mɨ ajta , a'ɨ́ɨn tɨ Dios jetze me'ecan tí'ixaxa'a , a'ɨ́ɨ pu xaa a'ɨ́mej ti'ixáate'e ɨ́ teteca tɨ ij rɨ́'ɨ huá'uruuren , tɨ ij ajta ca'aníjra'a hua'utá'an , tɨ ij ajta rɨ́'ɨ tihua'utájeeve .
46014004	Ajta a'ɨ́ɨn tɨ seɨ́j niuucari jɨ́n tí'ixaxa'a , a'ɨ́ɨ pu ruseɨ́j rɨ́'ɨ ruruure . Mɨ ajta , a'ɨ́ɨn tɨ Dios jetze me'ecan tí'ixaxa'a , a'ɨ́ɨ pu rɨ́'ɨ huá'aruuren naíjmi'ica ɨ́ mej a'uun e'etiújse'ɨri teyujta'a .
46014005	Ayee nu xaa tí'ijxe'eve'e sej naími'i siyen seica niuucari jɨ́n tiu'utaxáj . Mɨ neajta inee , jaítze'e nu niyen tí'ijxe'eve'e a'ɨ́jna sej Dios jetze me'ecan tí'ixaxa'ata'an . Casi'i mú'een , tɨ pua'a caí mé'e já'ahua'a ja'atɨ tɨ ayén tihuaú'ixaate'en a'ɨ́mej jemi ɨ́ teɨte a'ij tɨ huataújmua'a a'ɨ́jna tɨ raataxájtaca'a a'ɨ́jna tɨ seɨ́j niuucari jɨ́n tí'ixaxa'a , tɨ pua'a caí ja'atɨ tɨ ayén raayɨ́'ɨtɨ , capu a'ij tí'irɨ'ɨri tɨ rɨ́'ɨ huá'uruuren a'ɨ́mej ɨ́ mej e'etiújse'ɨri teyujta'a . A'ɨ́j pu jɨ́n jaítze'e pu ruxe'eve'e a'ame a'ɨ́jna tɨ Dios jetze me'ecan tí'ixaxa'a caí a'ɨ́jna ɨ́ ja'atɨ tɨ seɨ́j niuucari jɨ́n tí'ixaxa'a .
46014006	Casi'i , ne'ihuaamua'a , tɨ pua'a ne'uun á'ume'en mú'ejmi jemi nej tejámuaatá'ixaate'en seɨ́j jɨme'e ɨ́ niuucari ɨ́ sej caí yaú'itɨe , canu ti'itɨ jɨ́n a'ij tejámuaatévaɨre'esin . Ayee pu té'eme tɨ pua'a necaí tejámuaatá'ixaate'en ne'ɨ́jna tɨ rú'avaataca'a ɨ́ Dios jemi , nusu tɨ pua'a necaí Dios jetze me'ecan na'ari tɨ pua'a necaí ti'itɨj jɨ́n tejámuaatá'ixaate'en tɨ ca'aníjra'a jamuaatá'an ca'ɨ́n tɨ pua'a necaí tejamuaatá'itɨii .
46014007	Ayee pu che'atá na'a ruxe'eve'e tɨ ja'atɨ ayén e'ehuauritɨéecan jɨ́n tiu'utácuiina a'ɨ́jna jetze ɨ́ cɨ́'ɨsiti'ira'a tɨ caí uráxɨejniu'uca na'ari a'ɨ́jna jetze ɨ́ mej jetzen ruxɨté jɨ́n tí'icuinaca . Tɨ pua'a caí e'ehuauritɨéecan jɨ́n tiu'utácuiina ɨ́ cɨ́'ɨsiti'ira'a jetze , ¿ a'iné auj tí'irɨ'ɨri tɨ ja'atɨ ayén ráamua'aree ti'itɨ tɨ chuiicarira'a pú'een ?
46014008	Ajta , tɨ pua'a caí e'ehuauritɨéecan jɨ́n huatánamuajre'en ɨ́ corneeta jetze , capu ja'atɨ rucaten tɨ ij u a'uvé'ene'use'en .
46014009	Ayee pu che'atá na'a 'een mú'ejmi jemi , tɨ pua'a siyen tihua'utá'ixaate'en ɨ́ teɨte niuucari jɨme'e ɨ́ mej caí yaú'itɨe . ¿ A'iné tí'irɨ'ɨri tɨ ja'atɨ ayén ráamua'aree a'ij tɨ huataújmua'a ɨ́ sej raataxájtaca'a ? Capu a'ij tí'irɨ'ɨri . Capu ti'itɨj vaɨre'e a'ame ɨ́ sej raataxájtaca'a .
46014010	Temua'a pu ti'imu'íi ɨ́ niuucari tɨ íiyen namuajre'e chaanaca japua . Ajta naími'i mú miyen e'ehuauritɨéecan jɨ́n tí'ixaxa'a .
46014011	Mɨ ajta , tɨ pua'a necaí ramua'aree a'ij tɨ huataújmua'a ɨ́ niuucari , ayée nu seijre'e na'ame ɨ́ jemin ɨ́ tɨ raxa tɨ́j ja'atɨ tɨ seɨj chuéjra'a japua é'eme'ecan . Ajta a'ɨ́jna tɨ ti'ixa , a'ɨ́ɨ pu ajta ineetzi jemi ayej éene'e seíire'e a'ame tɨ́j ja'atɨ tɨ seɨj chuéjra'a japua é'eme'ecan .
46014012	A'ɨ́j pu jɨ́n , mɨ sej huápɨ'ɨ raxɨ́'eve'e tɨ a'ɨ́ɨn xɨéjniu'ucare'ara'an ɨ́ Dios ti'itɨj amuaatá'an , ayée pu che'atá na'a 'een mú'ejmi jɨme'e , setá'aj ahuaújca'anen sej hua'utémua'itɨn ɨ́ seica se'ɨ́jna jɨme'e sej rɨ́'ɨ huá'uruuren a'ɨ́mej ɨ́ mej u e'etiújse'ɨri teyujta'a .
46014013	Mɨ ajta a'ɨ́ɨn tɨ seɨ́j niuucari jɨ́n tí'ixaxa'a , ayée pu ruxe'eve'e tɨ a'ɨ́ɨn ja'atɨ ayén raatáhuavii tɨ a'ɨ́ɨn Dios ayén raatá'an ɨ́ muárɨ'eri'ire'ara'an tɨ jɨ́n yaú'itɨée á'ara'ani a'ij tɨ ti'ixa .
46014014	Ayee pu xaa ne'u tí'een , a'iné tɨ pua'a niyen ne'ɨ́jna jɨ́n raatéjhuauni seɨ́j jɨme'e ɨ́ niuucari , nexɨejniu'uca pu xaa ajta huaténiuusin . Mɨ ajta , nemua'atziira'a pu caí ti'itɨ jɨ́n tí'imua'itɨn .
46014015	Ari inee , ¿ a'iné nerɨni ? Nexɨejniu'uca nu jɨ́n xaa huaténiuusin . Neajta niyen che'atá nena'a nemua'atziira'a jɨ́n niyen rɨni . Neajta nu tiu'utáchuiica nexɨejniu'uca jɨme'e , neajta ɨ́ nemua'atziira'a jɨme'e .
46014016	Tɨ pua'a piyen rɨ́'ɨ tiraatá'an ɨ́ Dios á'axɨejniu'uca jɨme'e , ¿ a'iné tí'irɨ'ɨri tɨ ja'atɨ tɨ caí mú'ejmi jetze ajtéme'ecan ayén huatéjniuuni yee ché'e ayén té'ara'ani tɨ́'ɨj ayén muáanamua pej piyen rɨ́'ɨ tiraatá'aca ɨ́ Dios ? Capu rɨ'ɨrí a'iné a'ɨ́jna ɨ́ ja'atɨ , capu yaú'itɨée a'ame a'ij pej tiu'utaxájta .
46014017	Rɨ'ɨríista pu a'ame pej piyen temua'a naa rɨ́'ɨ tiraatá'an ɨ́ Dios . Mɨ pajta mú'ee , capej a'ij rɨ́'ɨ ráaruu ɨ́ axɨ́'ej tevi .
46014018	Ayee nu 'een jɨ́n jeíhua rɨ́'ɨ tiratá'aca ɨ́ Dios ne'ɨ́jna jɨme'e nej jaítze'e niyen tí'ixaxa'a seica jɨme'e ɨ́ niuucari secaí naími'i mú'een .
46014019	Neajta , netɨ́'ɨj huá'a jemi a'utéveeca a'ɨ́mej ɨ́ mej e'etiújse'ɨri teyujta'a , nej ni niyen tíhua'utá'itɨii , jaítze'e pu na'aráanajche ineetzi nej e'ehuauritɨéecan jɨ́n tihua'utá'ixaate'en anxɨ́j niuucari jɨme'e necaí nej niyen tiu'utaxáj tamuáamuata'a vi'ira'a niuuca seɨ́j jɨme'e ɨ́ niuucari ɨ́ mej caí yaú'itɨe .
46014020	Ne'ihuaamua'a , caxu ché'e siyen tí'imuajca matɨ́j ɨ́ tɨ'ɨríi , sino setá'aj siyen éene'en seijre'e matɨ́j ɨ́ tɨ'ɨríi se'ɨ́jna jɨme'e sej caí a'ij pua'a rɨcɨ . Setá'aj seajta siyen che'atá sena'a tiú'umua'ati matɨ́j a'ɨ́ɨme ɨ́ mej meri vaujsi .
46014021	Ayee pu té'eyu'usi'i a'ɨ́jna jetze ɨ́ niuucari ɨ́ mej jɨ́n tí'aijta tɨjɨ́n : “ Ayee nu tihua'utá'ixaate'esin a'ɨ́jna ɨ́ teɨtejra'a ne'ɨ́jna jɨme'e ɨ́ mej seica niuucari jɨ́n tí'ixaxa'a . A'ɨ́ɨme ɨ́ mej seɨj chuéjra'a japua é'eme'ecan , a'ɨ́ɨ mú tihua'utá'ixaate'esin . Mɨ majta a'ɨ́ɨme ɨ́ neteɨ́testemua'a , camu na'ará'astijre'esin ineetzi . ”
46014022	A'ɨ́j pu jɨ́n , a'ɨ́jna ɨ́ niuucari ɨ́ mej caí yaú'itɨe , capu ayén tí'ivaɨre'e tɨ i tíhua'utá'itɨii a'ɨ́mej ɨ́ mej té'atzaahuate'e sino ayée pu tí'ivaɨre'e huá'a jemi ɨ́ mej caí té'atzaahuate'e .
46014023	Jee xaa ne'u , ayée pu ti'ayajna . Casi'i , ¿ a'iné ti'itɨ metiu'utaxájta ɨ́ seica ɨ́ mej caí té'atzaahuate'e , na'ari ɨ́ seica ɨ́ mej caí rɨ́'ɨ mé titeumuámua'aree tɨ pua'a a'uun ma'uteárute a'u sej e'etiújse'ɨri ? Seajta mú'een , tɨ pua'a xaa siyen naími'i ti'ixáata xá'aju'un seica jɨme'e ɨ́ niuucari ɨ́ mej caí yaú'itɨe , ¿ a'iné tihuá'amitɨejte'e a'ɨ́mej ? ¿ Ni qui siyen nu'u tite'eteújtɨmua'iri'i ? Jee xaa ne'u .
46014024	Ajta , tɨ pua'a seɨ́j a'uun a'uteárute mú'ejmi jemi tɨ caí té'atzaahuate'e nusu tɨ caí mú'ejmi jetze ajtéme'ecan , seajta mú'een , tɨ pua'a xaa naími'i seti'ixáata xá'aju'un ɨ́ Dios jetze me'ecan , ayée pu tiraatámitɨejte'esin sej naími'i rá'axɨjte'en a'ɨ́jna jɨme'e tɨ a'ɨ́ɨn ayén auteájturaa ɨ́ Dios jemi .
46014025	Aj pu'i ayén huataseíjre'esin tɨ́j na'a tɨ ru'a'avaataca'a u tzajta'an . Ajta a'ɨ́ɨn teáata'a , á e'erávaɨjtzi á chuaata'a . A'ɨ́ɨ pu raaténajchi ɨ́ Dios , ajta ayén tiu'utaxájta yee tɨ Dios mú'ejmi jemi seijre'e .
46014026	¿ A'iné sena'a si rɨni , ne'ihuaamua'a ? Setá'aj siyen huárɨni setɨ́j sena'a sej e'etiújseɨre'esin . Setá'aj naími'i rɨ́'ɨ huaújruuren ti'itɨ jɨme'e , tɨ pua'a seɨ́j tí'ichuiicamɨ'ɨ , nusu seɨ́j ti'itɨ jɨ́n tihuá'itɨiramɨ'ɨ na'ari tí'ixajtamɨ'ɨ ɨ́ tɨ jetzen raateájtuaa ɨ́ Dios ca'ɨ́n seɨ́j niuucari jɨ́n tí'ixajtamɨ'ɨ , na'ari seɨj ayén raxɨ́'eve'e tɨ tihuaú'ixaate'en a'ij tɨ huataújmua'a ɨ́ niuucari tɨ raataxájtaca'a ɨ́ seɨj . Setá'aj siyen huárɨni sej rɨ́'ɨ huá'uruuren naíjmi'ica .
46014027	Tɨ pua'a seica miyen raxɨ́'eve'e mej seica niuucari jɨ́n tiu'utaxáj , miché'e miyen 'eene'en mej hua'apua mé'e na'ari mej huaíca mé'e . Miché'e miyen tiu'utaxáj seɨj majta seɨj . Ajta , ché'e seɨ́j ayén tihuaú'ixaate'en a'ij tɨ huataújmua'a .
46014028	Ajta , tɨ pua'a caí mé'e ja'atɨ tɨ ayén raayɨ́'ɨtɨ tɨ ayén tihuaú'ixaate'en a'ij tɨ huataújmua'a , ché'e a'ɨ́ɨn caí tí'ixajta huá'a jemi ɨ́ mej e'etiújse'ɨri . Ché'e a'ɨ́ɨn ruseɨ́j tí'ixajta ɨ́ ru jemi , ajta ɨ́ Dios jemi .
46014029	Majta a'ɨ́ɨme ɨ́ mej Dios jetze me'ecan tí'ixaxa'a , miché'e miyen éene'en tí'ixajta , mej hua'apua mena'a , na'ari mej huaíca mena'a . Majta ɨ́ seica , miché'e miyen tiraaxɨ́'epɨ'ɨntare'en a'ij tɨ ti'ixa ɨ́ seɨj .
46014030	Ajta , tɨ pua'a jíye'itzi jɨ́n ti'itɨ raateájtuaani seɨ́j jemi , ché'e a'ɨ́ɨn tɨ ti'ixa ayén raatapuá'ajta .
46014031	Ayee pu tí'irɨ'ɨri sej naími'i Dios jetze me'ecan tiu'utaxáj sej si tíhua'utá'itɨii naíjmi'ica , sej si seajta ca'aníjra'a hua'utá'an .
46014032	Majta a'ɨ́ɨme ɨ́ mej Dios jetze me'ecan tí'ixaxa'a , ayée pu ruxe'eve'e mej majta raayɨ́'ɨtɨhua'an mej tiraa'íjcate'en ɨ́ ruxɨ́ejniu'uca huá'a jemi ɨ́ mej e'etiújse'ɨri . Ayee pu ruxe'eve'e a'iné capu Dios cha'a na'a huá'aruuren mej mi caí xɨ́'epɨ'ɨn ruruure sino a'ɨ́ɨ pu hua'utépua'ajte'esin . Setá'aj siyen che'atá sena'a huárɨni a'ij mej meri tí'ijrɨ'ɨre naíjmi'i ɨ́ seica ɨ́ mej e'etiújse'ɨri ɨ́ Dios jemi .
46014033	
46014034	Caxu hua'atá'acare'en a'ɨ́mej ɨ́ 'uuca , mej mi tí'ixajta matɨ́'ɨj e'etiújseɨre'en u teyujta'a . Capu a'ij tí'irɨ'ɨri mej tí'ixajta sino mej ra'ará'astijre'en a'ij tɨ té'eyu'usi'i ɨ́ yu'uxari jetze ɨ́ mej jɨ́n tí'aijta .
46014035	Tɨ pua'a miyen raxɨ́'eve'e mej ti'itɨ huámua'aree , miché'e miyen tihua'uta'íhua'u ɨ́ rucɨ́na'astemua'a ɨ́ ruche . Ayee pu xaa ne'u , a'iné ayée pu tiu'utévi'iraste'e tɨ pua'a 'ɨ́ita'a tí'ixajta huá'a jemi ɨ́ mej e'etiújse'ɨri u teyujta'a .
46014036	¿ A'ii tá'uj na'a ? ¿ Ni mú'ejmi jetze a'uvé'emej ɨ́ niuucari tɨ jɨ́me'en raxa ɨ́ Dios , na'ari ayén na'a mú'ejmi jemi huatétuiihuaca'a ? Capu xaa ne'u .
46014037	Tɨ pua'a ja'atɨ ayén tirá'amitɨejte'e ɨ́ ru jetze tɨ a'ɨ́ɨ ruseɨ́j a'ɨ́ɨn pú'een seɨ́j tɨ tí'ixaxa'a ɨ́ Dios jetze me'ecan , na'ari a'ɨ́ɨn jetze araújca'ane ɨ́ xɨéjniu'ucare'ara'an ɨ́ Dios , ché'e a'ɨ́ɨn ayén ráamua'ati nej niyen ne'ɨ́jna jɨ́n tejá'amuayu'use'e a'ij tɨ a'ɨ́ɨn tinaa'íjca ɨ́ tavástara'a .
46014038	Tɨ pua'a a'ɨ́ɨn ja'atɨ caí ayén ráamua'ati , caxu seajta mú'een siyen rá'astijre tɨ 'ij ayén tihuá'ucɨ'ɨti .
46014039	A'ɨ́j pu jɨ́n , ne'ihuaamua'a , naa pu tí'ixɨ'epɨ'ɨn sej ca'anín jɨ́n rahuauca sej Dios jetze me'ecan tí'ixajta . Seajta , setá'aj caí huá'ijmɨijra ɨ́ mej seica niuucari jɨ́n tí'ixajta .
46014040	Ayee pu'u na'a , setɨ́j sena'a sej siyen rɨcɨ , setá'aj siyen xɨ́'epɨ'ɨn éene'ecan jɨ́n rɨjca a'ij tɨ tiraavíjte'e .
46015001	Neajta nu niyen tejá'amua'ixaate'e , ne'ihuaamua'a , sej si ra'utámua'aree a'ij nej éene'en jɨ́n tejamuá'ixaa ne'ɨ́jna ɨ́ niuucari tɨ jɨ́n Dios jamua'irátuaasin , ɨ́ sej seajta ra'ancuré'a , ɨ́ sej seajta seuj siyen jemin seijre'e .
46015002	A'ii pu a'ɨ́ɨn pú'een ɨ́ niuucari tɨ jɨ́n Dios amua'irátuaasin tɨ pua'a seuj siyen rá'astijre'e a'ij nej neri tejámuaatá'ixaa . Na'ari caí , capu ti'itɨj a'ij tejá'amuavaɨre'e tɨ pua'a seɨcɨé sena'a tirá'antzaahua .
46015003	Ayee na'a , a'iné ayée nu che'atá nena'a a'amua jemi raateájtuaa ne'ɨ́jna ɨ́ nej neajta ra'ancuré'a ɨ́ tɨ jaítze'e ruxe'eve'e tej ráamua'aree tɨ a'ɨ́ɨn Cɨríistu'u huamɨ́'ɨ ta jetze me'ecan tɨ ij titaatá'uuni'i ɨ́ tej jɨ́n auteájturaa ɨ́ Dios jemi . Ayee pu té'eyu'usi'i ɨ́ yu'uxari jetze .
46015004	Matɨ́'ɨj nu'u ra'avá'ana , ajta , tɨ́'ɨj ayén teuumé'eca huaíca xɨcaj tzajta'a , Dios pu ayén ra'ajjáj huá'a tzajta'a ɨ́ mɨ'ɨchite a'ij tɨ té'eyu'usi'i ɨ́ yu'uxari jetze .
46015005	Aj pu 'i a'ɨ́jna jemi huataseíjre ɨ́ Pedro , ajta á'iyen huá'a jemi ɨ́ mej tamuáamuata'a japuan seɨj ará'ase .
46015006	Ajta á'iyen a'ɨ́mej jemi huataseíjre ɨ́ mej miyen a'ará'ase a'achú cumu anxɨ́j ciento japuan cɨ́j caj matɨ́'ɨj naíjmi'i u e'etiújseɨre'eca'a . Maúche'e mú mu'íi ruuri , majta seica , meri huácuii .
46015007	Tɨ'ɨquí ajta a'ɨ́jna jemi huataseíjre ɨ́ Jacobo , ajta á'iyen naíjmi'ica jemi ɨ́ tɨ hua'antíhuau .
46015008	Ajta , neetzi jemi pu'uqui te'entipuá'ajte tɨ ayén huataseíjre . Tij ayée nu huanú'ihuaca'a matɨ́'ɨj caí xɨ nechú'eve'eca'a , a'iné nee nu ne'ɨ́n pú'een ɨ́ tɨ jaítze'e cɨ́lieene'en jɨ́n ti'itéjvee huá'a jemi tɨ Dios hua'antíhuau . Jee xaa ne'u , capu ayén tiraavíjte'e nej niyen raataxáj yee nee nu huá'a jetze ajtéme'ecan a'ɨ́mej ɨ́ tɨ Dios hua'antíhuau , a'iné nee nu huápɨ'ɨ a'ij pua'a huá'uruu a'ɨ́mej ɨ́ mej e'etiújse'ɨrihua'a mej mi raaténajche ɨ́ Dios .
46015009	
46015010	Mɨ ajta Dios , a'ɨ́ɨ pu rɨ́'ɨ tinaatá'a . A'ɨ́j nu jɨ́n nee nu ne'ɨ́n pú'een seɨ́j tɨ Dios na'antíhuau . Ajta jé'ecan pu huápɨ'ɨ tiu'utévaɨ tɨ a'ɨ́ɨn ayén rɨ́'ɨ tinaatá'a a'iné jaítze'e nu ca'anín jɨ́n tiu'umuárɨej mecaí ɨ́ seica . Mɨ ajta , Dios pu a'ɨ́ɨn pú'eene'e tɨ ca'aníjra'a naatá'a . Canu neseɨ́j nena'a tiu'umuárɨej .
46015011	Capu amɨ́n a'ij . Capu jetzen ruxe'eve'e tɨ pua'a a'ɨ́ɨme mé tiu'umuárɨej nusu inee . Naími'i tu tiyen che'atá tena'a tihuá'ixaate'e . Seajta mú'een , ayée xu che'atá sena'a té'antzaahua .
46015012	Ajta , tɨ pua'a teri tiyen tejamuá'ixaa tɨ Dios ra'ajjáj ɨ́ Cɨríistu'u huá'a tzajta'a ɨ́ mɨ'ɨchite , ¿ a'iné 'een jɨme'e miyen ti'ixáata muá'aye'i seica , ɨ́ mej a'amua jetze ajtéme'ecan a'ɨ́jna jɨme'e mej nu'u caí ché'e huatarújsin a'ɨ́ɨme ɨ́ mej meri huácuii ?
46015013	Ayee nu tejá'amua'ixaate'e . Tɨ pua'a ayén mecaí ché'e huatarún a'ɨ́ɨme ɨ́ mej meri huácuii , capu ajta Dios ra'ajjáj ɨ́ Cɨríistu'u huá'a tzajta'a ɨ́ mɨ'ɨchite .
46015014	Ajta , tɨ pua'a Dios caí ra'ajjáj ɨ́ Cɨríistu'u , capu ti'itɨ vaɨre'e ɨ́ tej teri tejamuá'ixaa , ajta capu ti'itɨj vaɨre'e sej siyen té'atzaahuate'e .
46015015	Ajta , ayée pu té'eme tej tí'ihua'itaca tena'a te'ɨ́jna jɨme'e ɨ́ tej jɨ́n tiu'utaxájtaca'a te'ɨ́jna jɨme'e ɨ́ Dios , a'iné tu'uri tiyen raataxájtaca'a yee : “ A'ɨ́ɨ pu ra'ajjáj ɨ́ Cɨríistu'u huá'a tzajta'a ɨ́ mɨ'ɨchite . ” Mɨ ajta caí capu , tɨ pua'a mecaí ché'e huatarún ɨ́ mej meri huácuii . Jee xaa ne'u , tɨ pua'a ayén 'een matɨ́j seica tí'ixaxa'a , capu Dios ayén ra'ajjáj .
46015016	Ayee pu'u , tɨ pua'a Dios caí hua'ajájpuaxɨ'ɨ a'ɨ́mej ɨ́ mej meri huácuii , ayée pu huataújmua'a tɨ caí Dios ajta ra'ajjáj ɨ́ Cɨríistu'u .
46015017	Tɨ pua'a caí ra'ajjáj a'ɨ́jna ɨ́ Cɨríistu'u , capu ti'itɨj vaɨre'e sej siyen té'atzaahuate'e . Ajta , tɨ pua'a caí ra'ajjáj , capu ayén a'amua japua huaniú ɨ́ sej jɨ́n auteájturaa ɨ́ Dios jemi .
46015018	Ajta a'ɨ́ɨme ɨ́ mej miyen té'atzaahuate'e ɨ́ Cɨríistu'u jemi muáacuii , mu'uri á'uvej .
46015019	Tɨ pua'a ayée na'a auj titaatéva'ɨri tej teuj i'irúuri tej tiyen rá'atzaahuate'e ɨ́ Cɨríistu'u , jaítze'e pu a'ij pua'a tí'itaruure tɨ caí a'ij tihuá'aruure naíjmi'ica a'ɨ́mej ɨ́ seica ɨ́ mej yen japuan seijre'e ɨ́ chaanaca .
46015020	Mɨ ajta xaa , ayée pu ti'ayajna tɨ Cɨríistu'u a'itáraa huá'a tzajta'a ɨ́ mɨ'ɨchite . A'ii pu a'ɨ́ɨn pú'een ɨ́ ta'anáayeijxɨ ɨ́ tej jɨ́n ramua'aree mej majta huatarújsin a'ɨ́ɨme ɨ́ mej meri huácuii .
46015021	Ayee pu'u na'a , a'iné ayée pu tihuá'acɨ'ɨti ɨ́ teɨte mej miyen huácui'ini me'ɨ́jna jɨme'e tɨ seɨ́j na'a ɨ́ teáata'a ayén auteájturaa ɨ́ Dios jemi , ayée pu che'atá na'a tihuá'acɨ'ɨti mej huatarún me'ɨ́jna jɨme'e tɨ ajta seɨ́j na'a ɨ́ teáata'a huatarúj huá'a tzajta'a ɨ́ mɨ'ɨchite .
46015022	A'iné naími'i mú miyen cui'ica me'ɨ́jna jɨme'e tɨ a'ɨ́ɨn Adán auteájturaa ɨ́ Dios jemi , ayée mú che'atá mena'a huatarújsin me'ɨ́jna jɨme'e mej me'ɨ́jna jetze ajtéme'ecan a'ɨ́jna ɨ́ Cɨríistu'u .
46015023	Mɨ ajta , ayée pu tihuá'acɨ'ɨti a'ij tɨ tíhua'uxɨ́'epɨ'ɨntari'iri'i ɨ́ xɨcáara'an jetze tɨ ayén tiraavíjte'e . Amuacaí pu huatarúj a'ɨ́jna ɨ́ Cɨríistu'u . Ajta á'iyen , tɨ́'ɨj yé uvé'enen , a'ɨ́ɨme mú huatarújsin a'ɨ́ɨme ɨ́ mej Cɨríistu'u jetze ajtéme'ecan .
46015024	Aj pu 'i nain te'entipuá'ajte . Amuacaí pu Cɨríistu'u a'ɨ́mej antipuá'ajte'esin matɨ́j mena'a títeté'u'upu'u , ajta a'ɨ́mej ɨ́ mej ti'itɨj jɨ́n antiújmua'aree . Aj pu'i xaa tiu'utátuiire'esin ɨ́ Dios jemi tɨ́j na'a a'ɨ́ɨn tɨ jɨ́n antiújmua'areereca'a .
46015025	Ayee pu'u , a'iné ayée pu ruxe'eve'e tɨ a'ɨ́ɨn Cɨríistu'u ayén tiu'ita'áijta ajta na'a caí hua'utémua'itɨn matɨ́j mena'a pua'amé mej rájcha'ɨɨre'e .
46015026	Ajta ɨ́ tɨ jɨ́n te'entipuá'ajte tɨ raatémua'itɨn ɨ́ tɨ rájcha'ɨɨre'e , a'ii pu a'ɨ́ɨn pú'een ɨ́ tɨ jɨ́n ú'umɨ'ɨni .
46015027	Ajta , tɨ́'ɨj ayén ti'ixa tɨ nu'u a'ɨ́ɨn nain tiu'utéemua'itɨ , capu xaa ne'u ayén huataújmua'a tɨ a'ɨ́ɨn ajta raatémua'itɨ a'ɨ́jna ɨ́ Dios tɨ ayén raatá'a tɨ nain jɨ́n antiújmua'areere .
46015028	Tɨ́'ɨj tiu'utémua'itɨn nain tɨ́j na'a tɨ íiyen tí'iseijre'e , ajta júte'e tɨ tejé'eseijre'e , a'ɨ́jna tɨ i'i yaujra'an pú'een ɨ́ Dios , a'ɨ́ɨ pu ruseɨ́j huataújtuaasin a'ɨ́jna jemi ɨ́ Dios tɨ nain jɨ́n antiújmua'aree , matɨ́j mena'a pua'amé ɨ́ mej íiyen seijre'e chaanaca japua , ajta u ta japua .
46015029	Tɨ pua'a pɨ́ na'a ayén seɨcɨé éene'en , ¿ a'ij tɨ huateújmua'atiiche'e mej miyen tí'ijrɨ'ɨre ɨ́ teɨte mej huámuaɨ'ɨvijhua a'ɨ́mej jetze me'ecan ɨ́ mej meri huácuii ? Tɨ pua'a mecaí ché'e miyen huatarún ɨ́ mej meri huácuii , ¿ a'iné 'een jɨme'e miyen huá'aniuucajtze'e rumuaɨ'ɨhuaca ?
46015030	Teajta iteen , ¿ a'iné 'een jɨme'e tiyen á'ataca'ane tɨ́j na'a tej tiyen huácui'ini puaíjtzi jɨme'e ?
46015031	Ayee nu tejá'amua'ixaate'e tzáahuati'ira'a jɨme'e ne'ɨ́jna jɨme'e nej ahuántzaahuate'en mú'ejmi jɨme'e ɨ́ Cɨríistu'u jemi , a'ɨ́jna ɨ́ Jesús tɨ ajta tavástara'a pú'een . Tɨ́'ɨj pɨ́ na'a nain xɨcaj tzajta'a , ayée pu tiná'amitɨejte'e ineetzi nej neri mɨ'ɨmɨca .
46015032	Tɨ pua'a mecaí huatarún ɨ́ mej meri huácuii , ¿ a'iné ti'itɨj tineetéva'ɨri nej niyen teáata'a pú'een , tɨ pua'a niyen huaténe'use'en huá'a jamuan ɨ́ ti'itén a'ujna já'ahua'a u Éfeso ? Ayee mú xaa tí'ixaxa'a tɨjɨ́n : “ Tiché'e yee tiú'ucua'ani , teajta ti'itɨ antiyé'en , a'iné ruijmua'a tu cui'ini . ”
46015033	Caxu ratá'acare'en tɨ ja'atɨ á'amuacuanamua ti'itɨj jɨme'e . Casi'i , a'ɨ́ɨme ɨ́ mej a'ij pua'a titetiújcha'ɨɨ , ayée mú nu'u a'ij pua'a ca'aníjra'a hua'atá'aca ɨ́ mej rɨ́'ɨ titetiújcha'ɨɨ mej mi majta miyen che'atá mena'a a'ij pua'a huárɨni .
46015034	Setá'aj seajtáhua'a rɨ́'ɨ mé titeumuámua'are'en , setá'aj seajta raatapuá'ajta ɨ́ sej jɨ́n até'ɨtzeaara ɨ́ Dios jemi . Camu tzáahuati'ira'a jɨ́n ramua'ate ɨ́ Dios seica ɨ́ mej a'amua jetze ajtéme'ecan . Ayee nu 'een jɨ́n tejá'amua'ixaate'e nej ni amuaatatévi'iraste'en .
46015035	Mɨ ajta , tɨ pua'a ja'atɨ ayén tiu'uta'íhua'u tɨjɨ́n : “ ¿ A'iné ye'í tí'irɨ'ɨri mej huatarún ɨ́ mɨ'ɨchite ? ¿ Ti'itájni tévira'an jɨ́n miyen seíire'e muá'aju'u ? ”
46015036	Mɨ neajta inee , ayée nu tiraatá'ixaate'esin yee , mɨ pej caí mé úumua'aree . A'ɨjna ɨ́ jatzi pej raahuáste , capu ajnéjsin tɨ pua'a caí amuacaí a'utátzi'ite .
46015037	Patɨ́'ɨj tí'ihuaste'e , capej pe'ɨ́jna huaste'e ɨ́ cɨyej tɨ ajnéjsin sino a'ɨ́j pej huaste'en ɨ́ jatzi tɨ pua'a ti'itɨ triigu nusu ti'itɨ seica .
46015038	Ajta a'ɨ́ɨn ɨ́ Dios , a'ɨ́ɨ pu ayén ratá'aca ɨ́ cɨ́ye'ara'an a'ij tɨ ari tiraaxɨ́'epɨ'ɨntari'iri'i , seɨj ajta seɨj ɨ́ jatzi .
46015039	Ajta , capu ruxɨ́'ej na'a 'een ɨ́ hua'ira'a . Seɨ́j pu seɨcɨé éene'e téhua'ira'a ɨ́ teáata'a . Ajta seɨcɨé mú éene'en téhua'ira'a ɨ́ ye'emuaate . Majta a'ɨ́ɨme ɨ́ pina'ase , a'ɨ́ɨ mú majta seɨcɨé éene'en téhua'ira'a . A'ɨ́ɨ mú majta ɨ́ hua'ité , seɨcɨé mú majta éene'en téhua'ira'a .
46015040	Ajta tɨ júte'e tí'iseijre'e , ajta tɨ íiyen tí'iseijre'e chaanaca japua , capu ruxɨ́'ej na'a tí'een . Ajta , seɨ́j pu a'ɨ́ɨn pú'een ɨ́ tɨ naa tihuá'aseijrate'e a'ɨ́jna tɨ júte'e tí'iseijre'e . Ajta seɨ́j pu ajta a'ɨ́ɨn pú'een ɨ́ tɨ naa tihuá'aseijrate'e a'ɨ́jna tɨ tí'iseijre'e íiyen chaanaca japua .
46015041	A'ɨjna ɨ́ xɨcaj , a'ɨ́ɨ pu seɨ́j a'ɨ́ɨn pú'een tɨ naa tihuá'aseijrate'e . Ajta ɨ́ máxcɨra'i , capu ruxɨ́'ej na'a ayén tihuá'aseijrate'e . Majta a'ɨ́ɨme ɨ́ xu'ura'ave , camu majta ruxɨ́'ej mena'a miyen 'een .
46015042	Ayee pu che'atá na'a éene'en tí'iseijre'e a'ɨ́jna jɨme'e ɨ́ mej huatarújsin a'ɨ́ɨme ɨ́ mej meri huácuii . A'ɨjna ɨ́ tévira'an tɨ huanú'ihuaca'a , a'ɨ́ɨ pu á'apua'aren . Ajta a'ɨ́ɨn tɨ Dios ra'ajjájsin , capu ché'e ja'anáj á'apua'aren a'ɨ́jna .
46015043	A'ɨjna tévira'an , ayée pu huanú'ihuaca'a mej caí rɨ́'ɨ tiratá'acare'en . Ajta , tɨ́'ɨj Dios ra'ajján , a'ɨ́ɨ pu temua'a naa rɨ́'ɨ tiraatá'asin . Tɨ́'ɨj huanú'ihua a'ɨ́jna ɨ́ tévira'an , capu a'atzu ruca'ané . Ajta , tɨ́'ɨj Dios ra'ajján , a'ɨ́ɨ pu rumuárɨ'eri'ire'ara'an jɨ́n ra'ajjájsin .
46015044	Ayee pu éene'en nu'ihuan tɨ ij te'utáviicua'i íiyen chaanaca japua . Ajta , ayée pu éene'en ra'ajjájsin tɨ ij ayén jetzen araújca'anen ɨ́ xɨéjniu'ucare'ara'an ɨ́ Dios . Tɨ pua'a ayén seijre'e ɨ́ tévira'an tɨ ayén te'utáviicua'i íiyen chaanaca japua , ajta pu ayén che'atá na'a seijre'e ɨ́ tévira'an tɨ jetzen araújca'anen ɨ́ xɨéjniu'ucare'ara'an ɨ́ Dios .
46015045	Jee xaa ne'u , ayée pu té'eyu'usi'i tɨjɨ́n : “ A'ɨjna ɨ́ tevi , a'ɨ́jna ɨ́ Adán tɨ amuacaí huataseíjre , a'ɨ́ɨ pu ayén éene'en ruuri huateájturaa . ” Ajta a'ɨ́jna ɨ́ tevi , a'ɨ́jna tɨ ajta Adán pɨ́rɨcɨ ɨ́ tu'uvé'eteajtɨ , ayée pu éene'en huateájturaa xɨéjniu'ucari tɨ ayej a'uj tihua'atá'aca mej miyen ruuri muá'ara'ani .
46015046	Capu amuacaí huataseíjre a'ɨ́jna tɨ jetzen araújca'anen ɨ́ xɨéjniu'ucare'ara'an ɨ́ Dios , sino a'ɨ́jna tɨ ruseɨ́j te'utáviicua'i íiyen chaanaca japua . Tɨ́'ɨj a'ɨ́ɨn ayén huataseíjre'en , aj pu xaa huataseíjre'esin a'ɨ́jna tɨ a'ɨ́ɨn xɨéjniu'ucare'ara'an jetze araújca'anen .
46015047	Ajta , a'ɨ́ɨn ɨ́ teáata'a , ɨ́ tɨ amuacaí huataseíjre , a'ɨ́ɨ pu chuej jɨ́n huatétaavijhuaca'a . A'ɨ́j pu jɨ́n , íiyen mej chuej japua me'ecan . Ajta ɨ́ teáata'a , ɨ́ tɨ hua'apua tɨ huanéj , a'ɨ́ɨ pu júte'e é'eme'ecan .
46015048	Majta a'ɨ́ɨme ɨ́ mej yen japuan huachéjme íiyen chaanaca japua , ayée mú 'een tɨ́j ajta 'een ɨ́ tevi tɨ chuej japua me'ecan . Majta a'ɨ́ɨme ɨ́ mej jetzen ajtéme'ecan a'ɨ́jna tɨ júte'e é'eme'ecan , ayée mú majta 'een tɨ́j 'een a'ɨ́jna ɨ́ ja'atɨ .
46015049	A'ij tej teri tiyen 'een tévira'an jɨme'e a'ɨ́jna ɨ́ tevi tɨ chuej japua me'ecan , ayée tu che'atá tena'a éene'e tá'aju'un tévira'an jɨme'e a'ɨ́jna ɨ́ tevi tɨ júte'e é'eme'ecan .
46015050	Ayee nu tejá'amua'ixaate'e , ne'ihuaamua'a . Capu rɨ'ɨrí tɨ a'uun a'uteárute a'u tɨ Dios tejé'aijta ja'atɨ tɨ na'a tɨ auj ayén seijre'e tévira'an jɨme'e a'ɨ́jna ɨ́ tevi tɨ chuej japua me'ecan . Ajta , a'ɨ́jna ɨ́ ja'atɨ tɨ á'apua'aren , capu rɨ'ɨrí tɨ ayén tiráacɨ'ɨti a'ɨ́jna tɨ caí ja'anáj á'apua'aren .
46015051	Xáanamuajri'i mú'een , a'iné ayée nu tejámuaatá'ixaate'esin ti'itɨj jɨme'e tɨ rú'avaataca'a ɨ́ Dios jemi . Catu naími'i cui'ini , sino Dios pu naíjmi'ica seɨcɨé taruuren itejmi .
46015052	Ayee pu té'eme a'ɨ́jna xɨcáara'a tɨ jetzen huatánamuajre'en ɨ́ trompeeta tɨ jɨ́me'en nain te'entipuá'ajte . Tɨ́'ɨj a'ɨ́ɨn tɨ ta japua tí'ivaɨre'e ucáajijhua ɨ́ trompeeta jetze , aj pu'i ayén seíire'e a'ame tɨ́'ɨj mej huatémaxcava'axɨ'ɨn jíye'itzi jɨme'e . Aj pu'i Dios hua'ajjájpuaxɨ'ɨsin a'ɨ́mej ɨ́ mej meri huácuii mej mi caí ché'e ja'anáj auupuá'are . Teajta iteen , seɨcɨé tu huatétaruurejsin , a'iné ayée pu ruxe'eve'e tɨ a'ɨ́ɨn tɨ á'apua'aren ayén seɨcɨé huaújruuren tɨ ij caí ché'e auupuá'are . Ajta ayén ruxe'eve'e tɨ a'ɨ́ɨn tɨ mɨ'ɨni , ajta ayén seɨcɨé huaújruuren tɨ ij caí ché'e huámɨ'ɨni .
46015053	
46015054	Tɨ́'ɨj seɨcɨé huaújruuren a'ɨ́jna tɨ á'apua'aren tɨ ij caí ché'e auupuá'are , ajta tɨ́'ɨj ari seɨcɨé huaújruu a'ɨ́jna tɨ mɨ'ɨníiche'e tɨ ij caí ché'e huámɨ'ɨni , aj pu xaa ayén teja'uré'enejsin a'ij tɨ amuacaí té'eyu'usi'ihuaca'a , a'ɨ́jna ɨ́ niuucari tɨ jɨ́me'en raxa yee : “ Nain pu hui jɨ́n raatéemua'itɨ a'ɨ́jna ɨ́ tɨ huá'acui'ica .
46015055	Mɨ pej huá'acui'ica , ¿ a'uné a'ij 'een ɨ́ pej jɨ́n hua'utéemua'itɨ ? Capu mé'e é'eseijre'e xaa ne'u . ” Ajta ayén tɨjɨ́n : “ Mɨ pej jɨ́n tihua'upuaíj , ¿ a'uné a'ij 'een ? Capu xaa ne'u mé'e já'ahua'a . ”
46015056	Ajta a'ɨ́jna tɨ jɨ́n tihuá'apuaijte'e a'ɨ́jna tɨ ajta huá'acui'ica , a'ii pu a'ɨ́jna jetze araújca'anen ɨ́ mej jɨ́n até'ɨtzeaara ɨ́ Dios jemi . Ajta a'ɨ́jna ɨ́ niuucari ɨ́ mej jɨ́n tí'aijta , a'ii pu a'ɨ́ɨn pú'een tɨ ca'aníjra'a hua'atá'aca mej mi miyen auté'ɨtze'ara'an ɨ́ Dios jemi .
46015057	Mɨ ajta , tiché'e tiyen rɨ́'ɨ tiratá'acare'en te'ɨ́jna ɨ́ Dios tɨ ayén titatá'aca tej tiyen tiu'utémua'itɨn te'ɨ́jna jɨme'e tej jetzen ajtéme'ecan ɨ́ tavástara'a , a'ɨ́jna ɨ́ Jesús tɨ ajta Cɨríistu'u pú'een .
46015058	A'ɨ́j xu jɨ́n siyen huárɨni , ne'ihuaamua'a , mɨ nej já'amuaxe'eve'e huápɨ'ɨ . Setá'aj rɨ́'ɨ tí'iteseijre'e ja'anáj tɨ na'a , setá'aj seajta te'utáviicua'i tɨ ij caí ja'atɨ amuá'ari'i ɨ́ á'amuamua'atziira'a . Setá'aj seajta a'ujca'anéecan jɨ́n tiu'umuárɨ'en ɨ́ tavástara'a jemi ja'anáj tɨ na'a , a'iné xu'uri ramua'aree tɨ jé'ecan huápɨ'ɨ tejámuatéva'ɨri . Caxu huáapua'a sena'a tí'imuarɨ'e tavástara'a jetze me'ecan .
46016001	Jɨ́me'en ɨ́ tumin sej raseɨre'e sej si jɨ́n hua'utévaɨre'en a'ɨ́mej ɨ́ mej Dios jemi seijre'e , ayée nu che'atá nena'a tejá'amua'íjcate'e a'ij nej neri tihua'u'íjca a'ɨ́mej ɨ́ mej e'etiújse'ɨri nainjapua u Galacia .
46016002	Ayee xu huárɨni seɨj seajta seɨj , a'ɨ́jna xɨcáara'a tɨ jetzen te'ute'itɨén ɨ́ itɨeeri . Ché'e seɨ́j ayén ra'ajtá'an ɨ́ ruche a'achú tɨ caj tí'ixe'evi'ira'a , tɨ pua'a Dios raatá'a jeíhua nusu cɨ́j na'a . Ché'e a'ɨ́ɨn rájseɨre'en tɨ́j na'a seɨ́j itɨeeri tɨ ij caí ché'e ayén ruxe'eve'e sej rajsé'ɨrihua'an a'ájna netɨ́'ɨj ne'uun a'atanén .
46016003	Netɨ́'ɨj ne'uun e'ará'asti , aj nu ni niyen hua'uré'epijte'esin ɨ́ yu'uxari a'ɨ́mej ɨ́ sej hua'antíhuau mej mi me'ɨ́jna jɨ́n majta ra'anú'an a'ujna u Jerusalén ɨ́ sej seri rájseɨj sej hua'utapuaíjve'esin .
46016004	Tɨ pua'a ajta ayén tiná'amitɨejte'e tɨ ayén titaatéva'ɨri nej neajta ne'uun á'ume'en , a'ɨ́ɨ mú majta á'uju'u muá'aju'u neetzi jamuan .
46016005	Netɨ́'ɨj ne'uun amuacaí a'atanén u Macedonia , aj nu ni amúumuaarin . Mɨ neajta inee , nauj mi'i ne'uun u a'atanén u Macedonia .
46016006	Tij necaí a'atzu mú'ejmi jemi á'ateeri , na'ari niyen á'ateevi'in tɨ́j na'a tɨ huáseevi'i a'ame sej si siyen naatévaɨre'e se'ɨ́jna jɨme'e a'u tɨ na'a nej á'ume .
46016007	Canu niyen raxɨ́'eve'e nej íjii nena'a amuaaséij nej ni a'atzu nena'a amuáamuaare , sino ayée nu raxɨ́'eve'e nej ni á'ateevi'in nej ne'uun á'ucatii mú'ejmi jemi , tɨ pua'a ayén tinetá'acare'en ɨ́ tavástara'a .
46016008	Mɨ neajta inee , a'úu nu a'utevée na'ame ne'újna u Éfeso ajta na'a caí teja'uré'enen a'ájna matɨ́'ɨj tí'iyeste me'ɨ́jna jɨme'e ta'aráahua'apua tɨ ará'ase i itɨeeri . Jee xaa , ayée nu huárɨni a'iné naa pu tináavaɨ a'ɨ́jna jɨme'e ɨ́ nej tí'imuarɨ'e nej ni jeíhua huápɨ'ɨ raatévaɨre'en ɨ́ tavástara'a . Capu amɨ́n a'ij mej jeíhua néjcha'ɨɨre'e .
46016009	
46016010	Ajta , tɨ́'ɨj a'uun a'atanén a'ɨ́jna ɨ́ Timoteo , setá'aj rɨ́'ɨ tirájcha'ɨɨca temua'a naa , a'iné a'ɨ́ɨ pu ayén che'atá na'a tí'ivaɨre'e ɨ́ tavástara'a jemi netɨ́j inee .
46016011	Ché'e caí ja'atɨ raxɨéehuata . Tɨ́'ɨj ajtahua'a u a'arájra'ani , setá'aj raatá'an tɨ́j na'a tɨ ayén ruxe'eve'e tɨ ij ajtahua'a yé ra'asti neetzi jemi . Ayee nu rachú'eve'e tɨ a'ɨ́ɨn yé huácatii huá'a jamuan ɨ́ seica ɨ́ ta'ihuaamua'a .
46016012	Ajta a'ɨ́jna ɨ́ ta'ihuaara'a , a'ɨ́jna ɨ́ Apolos , jé'ecan nu ca'aníjra'a raatá'acare'e ná'aye'i tɨ mú'ejmi jemi a'atanén huá'a jamuan ɨ́ seica ɨ́ ta'ihuaamua'a . Mɨ ajta a'ɨ́ɨn , capu á'uye'imɨ'ɨ já'araa . Aj pu nu'u a'uun a'atanéjsin mú'ejmi jemi tɨ́'ɨj huatácɨ'ɨpéeca .
46016013	Rɨ́'ɨ xu'u mú'een . Setá'aj rɨ́'ɨ tí'iteseijre'e se'ɨ́jna jɨme'e sej rá'astijre'e ɨ́ tavástara'a . Setá'aj seajta huateújca'anen ɨ́ ru tzajta'a . Setá'aj seajta araújca'anen se'ɨ́jna jetze ɨ́ xɨéjniu'ucare'ara'an ɨ́ Dios sej si te'utáviicua'i .
46016014	Setɨ́j sena'a sej siyen rɨcɨ , setá'aj siyen rɨjca se'ɨ́jna jɨme'e sej huaújxe'eve'en .
46016015	Xu'uri ramua'aree a'ii mú a'ɨ́ɨn pú'een ɨ́ mej amuacaí huataújtuiiri'i ɨ́ tavástara'a jemi ayujna Acaya a'ɨ́ɨme ɨ́ teɨtestemua'ame'en a'ɨ́jna ɨ́ Estéfanas . A'ɨ́ɨ mú majta meri me'ɨ́jna jɨ́n autéjhuii mej hua'utévaɨre'en a'ɨ́mej ɨ́ mej Dios jetze ajtéme'ecan . Ayee nu ca'aníjra'a amuaatá'aca , ne'ihuaamua'a , sej si huá'atzaahuate'e a'ɨ́mej , seajta naíjmi'ica ɨ́ teɨte ɨ́ mej miyen che'atá mena'a tí'imuarɨ'e tetɨ́j iteen , ɨ́ mej majta tzáahuati'ira'a jɨ́n tí'ivaɨre'e ɨ́ tavástara'a jetze me'ecan .
46016016	
46016017	Nee nu xaa huatántemua'ave matɨ́'ɨj yé ra'áa , a'ɨ́jna ɨ́ Estéfanas jamuan a'ɨ́jna ɨ́ Fortunato , ajta a'ɨ́jna ɨ́ Acaico . A'ɨ́ɨ mú xaa rɨ́'ɨ tinaatá'a me'ɨ́jna jɨme'e mej yé náamuaareca'a mú'ejmi jetze me'ecan tɨ ij caí ti'itɨ ná'aturaate'e .
46016018	A'ɨ́ɨ mú rɨ́'ɨ tinaatá'a yú ne tzajta'a . Majta mú rɨ́'ɨ amuaatá'asin mú'ejmi ɨ́ a'amua tzajta'a . Ayee pu tiú'ujxe'eve'e sej rɨ́'ɨ tihua'utá'an naíjmi'ica ɨ́ teteca mej miyen 'een matɨ́j a'ɨ́ɨme ɨ́ mej huaíca .
46016019	Yé mú á'amuateujte'e a'ɨ́ɨme ɨ́ mej e'etiújse'ɨri hua'atéyujta'a tɨ a'u tɨ seijre'e tɨ́j na'a tɨ a'u tɨ huatacá'a íiye Asia . Ajta a'ɨ́jna ɨ́ Aquila , ajta a'ɨ́jna ɨ́ Priscila , a'ɨ́ɨ mú temua'a naa á'amuateujte'e niuucajtze'en ɨ́ tavástara'a . Ayee mú che'atá mena'a yé á'amuateujte'e naíjmi'i ɨ́ mej e'etiújse'ɨri a'u mej é'eche a'ɨ́jna ɨ́ Aquila , ajta a'ɨ́jna ɨ́ Priscila .
46016020	Naími'i ɨ́ ta'ihuaamua'a ɨ́ mej yé huateí , a'ɨ́ɨ mú majta á'amuateujte'e . Setá'aj huaújteujte'en temua'a naa , xu'iteújpɨ'ɨtze'axɨ'ɨ niuucajtze'en ɨ́ tavástara'a .
46016021	Neajta inee , i nej Pablo pú'een , nemuajca'a nu jɨ́n tejá'amuayu'use'e nej ni neajta amuaatateujte'en .
46016022	Tɨ pua'a ja'atɨ caí raxɨ́'eve'e ɨ́ tavástara'a , ché'e ayén puaíjtzi ráacɨ'ɨti . Ché'e yé uvé'enen ɨ́ tavástara'a .
46016023	Ché'e a'ɨ́ɨn tavástara'a , a'ɨ́jna ɨ́ Jesús , ché'e a'ɨ́ɨn rɨ́'ɨ tejamuatá'acare'en .
46016024	Jéihua nu neajta já'amuaxe'eve'e ne'ɨ́jna jɨme'e sej seajta se'ɨ́jna jetze ajtéme'ecan ɨ́ tavástara'a , a'ɨ́jna ɨ́ Jesús . Yee pu'u , ché'e ayén teja'uré'enen .
47001001	Inee , i nej i'i Pablo , nee nu seɨ́j ne'ɨ́n pú'een tɨ Dios ayén tinaa'íjca ruxɨ́'evi'ira'a jɨme'e nej ni niyen tihua'utá'ixaate'en a'ij tɨ ti'itɨ tí'iseijre'e ɨ́ Cɨríistu'u jemi , ɨ́ tɨ ajta i'i Jesús . Jamuan a'ɨ́jna ɨ́ ta'ihuaara'a a'ɨ́jna ɨ́ Timoteo , ayée tu tejá'amuayu'use'e mɨ sej e'etiújse'ɨri sej si raateánajche ɨ́ Dios , mɨ sej Corinto a'uchéjme , teajta tiyen tihuá'ayu'use'e naíjmi'ica ɨ́ mej Dios jemi seijre'e , matɨ́j mena'a ɨ́ mej me'uun a'uchéjme tɨ́j na'a tɨ a'uun huatacá'a u Acaya .
47001002	Ché'e a'ɨ́jna ɨ́ Dios , ɨ́ tej rájya'upua , ajta a'ɨ́jna ɨ́ tavástara'a , a'ɨ́jna ɨ́ Jesús tɨ ajta Cɨríistu'u pú'een , miché'e rɨ́'ɨ tejamuaatá'acare'en , majta rɨ́'ɨ tejamua'anpuá'ajte'en sej si temua'a naa ru'ihuáamua'ataa xá'ara'ani .
47001003	Tiché'e rɨ́'ɨ tiraatá'acare'en te'ɨ́jna ɨ́ Dios tɨ ajta ya'upuáara'an pú'een ɨ́ tavástara'a , a'ɨ́jna ɨ́ Jesús tɨ ajta Cɨríistu'u pú'een . A'ɨjna ɨ́ Dios , a'ii pu a'ɨ́ɨn pú'een ɨ́ tej rájya'upua tɨ ajta nain jɨ́n ta'acu'uvée á'aye'i . A'ii pu a'ɨ́ɨn pú'een ɨ́ Dios tɨ ajta nain jɨ́n rɨ́'ɨ taarú'u .
47001004	A'ɨ́ɨ pu ajta rɨ́'ɨ taarú'u a'ɨ́jna jɨme'e ɨ́ tej jɨ́n á'aviicua'ire'e tá'aye'i tej ti tiyen che'atá tena'a rɨ́'ɨ hua'anrú'ure'en a'ɨ́mej ɨ́ mej ti'itɨj jɨ́n á'aviicua'ire'e . A'ɨ́j tu jɨ́n tiché'e tiyen rɨ́'ɨ hua'anrú'ure'en te'ɨ́jna jɨme'e ɨ́ tɨ jɨ́n Dios ajta rɨ́'ɨ taarú'u .
47001005	Ayej xaa ne'u ti'ayajna tɨ temua'a naa ayén tí'itacɨ'ɨpuaca a'ɨ́jna tɨ jɨ́n ajta rajpuaíjtzica'a a'ɨ́jna ɨ́ Cɨríistu'u . Ayen che'atá na'a Cɨríistu'u ajta temua'a naa rɨ́'ɨ taarú'u tej ti te'utáviicua'i .
47001006	Tɨ pua'a tiyen ti'itɨj jɨ́n á'aviicua'ire'e , ayée pu ajta tí'ivaɨre'e tɨ ij Dios rɨ́'ɨ amua'anrú'ure'en , ajta amua'irájtuaani . Ajta , tɨ pua'a Dios ayén rɨ́'ɨ ta'anrú'ure'e , ayée pu ajta tí'ivaɨre'e tɨ ij ajta a'ɨ́ɨn rɨ́'ɨ amua'anrú'ure'en . Ayee pu xaa tejá'amuaruure mú'ejmi tɨ pua'a siyen che'atá sena'a temua'a naa te'utáviicua'i ɨ́ sej jɨ́n rajpuaíjtzi tetɨ́j iteen tirajpuaíjtzi .
47001007	Ayee pu titá'amitɨejte'e sej siyen xaa ne'u té'eviicua'i , a'iné ayée tu tí'ijmua'aree tɨ ayén che'atá sena'a teja'amuacɨ'ɨpuaca sej siyen rajpuaíjtzi tetɨ́j iteen , ajta Dios pu ayén che'atá na'a rɨ́'ɨ amua'anrú'ure'e a'ame mú'ejmi tɨ́j ajta rɨ́'ɨ tita'anrú'ure'e a'ame itejmi .
47001008	Ayee tu tí'ijxe'eve'e , ta'ihuaamua'a , sej ráamua'aree a'ij tej tirajpuaíjtzica'a tetɨ́'ɨj te'uun a'uté'eca'a a'ujna u Asia . Jé'ecan tu huápɨ'ɨ á'aviicua'ire'eca'a , ajta na'a caí utéevatzɨ ɨ́ tatzajta'a . Ayee pu titá'amitɨejte'eca'a tej caí ché'e a'ij huárɨni .
47001009	Jee tzɨ́te'e , ayée pu titá'amitɨejte'eca'a ɨ́ tatzajta'a tej huácui'ini . Mɨ ajta , ayée pu a'ɨ́jna jɨ́n táaruu tej ti caí tajɨ́ɨmua'a á'atatzaahuate'e sino tej ti te'ɨ́jna jetze arátaca'anen ɨ́ Dios tɨ hua'ajjá'apuana ɨ́ mej meri huácuii .
47001010	A'ɨ́ɨ pu ayén tu'irájtuaa tɨ ij caí ayén titáacɨ'ɨti tej te'ɨ́jna jɨ́n huácui'ini tɨ huápɨ'ɨ a'ij pua'a seijre'e . A'ɨ́ɨ pu ajta aúche'e tu'irátuaasin . Jee xaa ne'u , ayée tu ti'ijchú'eve'e tɨ a'ɨ́ɨn ajtahua'a tu'irájtuaani .
47001011	Mɨ ajta , ayée pu tiú'ujxe'eve'e sej se'ɨ́jna jɨ́n taatévaɨre'en , sej rahuaviira ɨ́ Dios itejmi jɨme'e , mej mi majta mu'íi miyen rɨ́'ɨ tiraatá'acare'en ɨ́ Dios itejmi jɨme'e me'ɨ́jna jɨme'e tɨ a'ɨ́ɨn Dios ayén che'atá na'a rɨ́'ɨ titaatá'a itejmi a'ij sej seri mu'iitɨ́ tirájhuaviiri'i .
47001012	A'ɨ́j tu xaa jɨ́n á'atatzaahuate'en . Ajta a'ɨ́ɨn ɨ́ taxɨejniu'uca ayén tí'ita'ixaate'e tɨ ayén ti'ayajna tej tiyen rɨ́'ɨ ti'itítacha'ɨɨ huá'a jemi ɨ́ mej íiyen seijre'e chaanaca japua , teajta jaítze'e rɨ́'ɨ ti'itítacha'ɨɨ mú'ejmi jemi . Tɨ́j na'a tej tiyen huarɨ́j , ayée tu tzáahuati'ira'a jɨ́n tiyen rɨjcaa ɨ́ Dios jemi , nain jɨme'e a'ij tɨ tiraavíjte'e . Catu tiyen tí'ijrɨ'ɨrejca'a a'ij mej tí'ijrɨ'ɨre ɨ́ teteca mej íiyen seijre'e ɨ́ chaanaca japua sino Dios pu ayén rɨ́'ɨ titaatá'a .
47001013	Ajta , ɨ́ nej tejá'amuayu'use'e , ayée pu'u na'a a'ɨ́ɨn pú'een a'ij sej sena'a tiraayɨ́'ɨtɨ sej ra'ujíjve'en , a'ij sej sena'a seajta tiyeú'itɨe . Ayee nu neajta tí'ijxe'eve'e sej ráamua'aree nain jɨme'e tej te'ɨ́ɨn pú'een ɨ́ sej jɨ́n rɨ́'ɨ tiraatá'asin ɨ́ Dios . Jee xaa , xu'uri siyen ráamua'areeri'i . Seajta mú'een , mú'een xu se'ɨ́ɨn pú'een ɨ́ tej jɨ́n rɨ́'ɨ tiraatá'asin a'ɨ́jna xɨcáara'an tɨ jetzen ajtahua'a huataseíjre'esin a'ɨ́jna ɨ́ tavástara'a , a'ɨ́jna ɨ́ Jesús .
47001014	
47001015	A'iné ayée pu tiná'amitɨejte'eca'a , ayée nu tiraaxɨ́'epɨ'ɨntare nej amuacaí ne'uun a'atanén mú'ejmi jemi nej ni neajtahua'a rɨ́'ɨ tejamuaatá'an .
47001016	Ayee nu tí'ijxe'eve'eca'a nej amuáamuaare netɨ́'ɨj ne'uun á'ume'en u Macedonia , neajta netɨ́'ɨj ne'uun pɨ́ é'ejveti neajtahua'a á'amuamuaaren . Neajta niyen raxɨ́'eve'eca'a sej siyen tiraaxɨ́'epɨ'ɨntare'en ɨ́ sej jɨ́n naatévaɨre'e nej ni ne'uun á'ume'en u Judea .
47001017	¿ A'iné tejamuá'amitɨejte'e mú'ejmi ? ¿ Ni qui siyen tiná'aseijrate'e tɨ caí rɨ'ɨrí sej ná'antzaahuate'en se'ɨ́jna jɨme'e nej nu'u caí tzáahuati'ira'a jɨ́n tí'ixɨ'epɨ'ɨntare'e ? Mɨ neajta inee , canu xaa ne'u niyen 'een , a'iné canu niyen tí'ijrɨ'ɨre matɨ́j a'ɨ́ɨme ɨ́ teteca ɨ́ mej rujɨ́ɨmua'a tí'imua'atze tɨjɨ́n “ jee . ” Mɨ ajta , capu ayén te'iráame .
47001018	Mɨ ajta Dios , a'ɨ́ɨ pu caí ja'anáj até'ɨtzea'ara . A'ɨ́j pu jɨ́n , a'ɨ́jna ɨ́ tej teri amuaatá'ixaa , capu ayén 'een tɨ hua'apuaca jɨ́n huataújmua'a . A'ɨjna tɨ jɨ́me'en raxa yee “ jee ” , capu ajta ayén huataújmua'a yee “ capu . ”
47001019	Ajta a'ɨ́jna tɨ yaujra'an pú'een ɨ́ Dios , a'ɨ́jna ɨ́ Jesús tɨ ajta Cɨríistu'u pú'een , teen tu tiyen jɨ́me'en amuá'ixaa inee , jamuan a'ɨ́jna ɨ́ Silvano , ajta a'ɨ́jna ɨ́ Timoteo . A'ɨjna ɨ́ Cɨríistu'u , nain pu jɨ́n tihuaújmua'atziite'e , ajta raxɨ́'epɨ'ɨntare'e . A'ɨjna jemi tɨ́j na'a ɨ́ niuucari tɨ jɨ́me'en raxa yee “ jee ” , ja'anáj tɨ na'a pu ayén te'iráame tɨjɨ́n “ jee . ”
47001020	Ajta nain ɨ́ tɨ jɨ́n Dios te'ataújratziiri'i , a'ɨ́ɨ pu araúrastejsin ɨ́ Cɨríistu'u jetze . A'ɨ́j tu jɨ́n tiyen tí'ixaxa'a yee “ jee . ” Yee pu ti'ayajna ɨ́ jemin . Ayee tu jɨ́n rɨ́'ɨ tiratá'aca ɨ́ Dios .
47001021	Mɨ ajta Dios , a'ii pu a'ɨ́ɨn pú'een ɨ́ tɨ rɨ́'ɨ titájcha'ɨɨ itejmi . A'ɨ́ɨ pu ajta rɨ́'ɨ tejamuájcha'ɨɨ mú'ejmi jemin ɨ́ Cɨríistu'u .
47001022	A'ɨ́ɨ pu itejmi huateúra'ate , ajta raateájtuaa ɨ́ ruxɨ́ejniu'uca itejmi jemi tej ti ráamua'aree tɨ a'ɨ́ɨn raanaíjmire'en ɨ́ tɨ ari taatá'a .
47001023	Dios pu rú'umua'aree a'ij nej tí'imua'atze . Canu tí'ihua'i nena'a . Canu ché'e nena'a tí'ixɨ'epɨ'ɨntare'e sino rɨ́'ɨ nu tí'ixɨ'epɨ'ɨntare'e . Ayee nu 'een jɨ́n caí ne'uun a'atanéj mú'ejmi jemi nej ni caí amuaatamuárɨ'eriste'en .
47001024	Catu xaa ne'u tiyen tejá'amua'aijte'e sej si ca'anéeri jɨ́n ra'ará'astijre'en ɨ́ tavástara'a , sino a'amua jamuan tu tí'imuarɨ'e sej si se'ɨ́jna jɨ́n huataújtemua'ave'en , a'iné mú'een xu rá'astijre'e xa'aye'i temua'a naa .
47002001	Mɨ neajta inee , ayée nu tihuánxɨ'epɨ'ɨntari'iri'i nej caí neajtahua'a amuáamuaare nej ni caí neajtahua'a amuaatáxɨeemɨjte'en .
47002002	Jee xaa ne'u , tɨ pua'a niyen amuaatáxɨeemɨjte'en , ¿ a'atéenqui mena'a mi me'ɨ́n pu'éene'e muá'aju'u ɨ́ mej naatatémua'aviste'esin ? Capu ché'e sein ja'atɨ , a'iné mú'een xu se'ɨ́ɨn pú'een ɨ́ nej amuaatéxɨeemɨjte .
47002003	Ayee nu 'een jɨ́n niyen tejamuaatayú'use nej ni ramua'areere sej caí naatéxɨeemɨjte'esin netɨ́'ɨj ne'uun e'ará'asti , a'iné ayée pu tiraavíjte'e sej naatatémua'aviste'en . Mɨ ajta , ayée pu tiná'amitɨejte'eca'a sej siyen 'een naíjmi'i mú'een sej se'ɨ́jna jɨ́n huataújtemua'ave'en se'ɨ́jna jɨme'e ɨ́ nej neajta jɨ́n netémua'avi .
47002004	Netɨ́'ɨj tejamuaatayú'use , jeíhua pu a'ij pua'a né'asejca'a , neajta neyeine temua'a . Jee xaa , huápɨ'ɨ pu nú'ucui'ica'a yú ne tzajta'a , a'iné canu raxɨ́'eve'eca'a nej amuaatáxɨeemɨjte'en , sino ayée nu tí'ijxe'eve'eca'a sej ráamua'aree nej jeíhua huápɨ'ɨ já'amuaxe'eve'e .
47002005	Mɨ ajta , tɨ pua'a ja'atɨ ayén ti'itɨ jɨ́n a'ij tiú'uruu tɨ i ja'atɨ huataújxɨeemɨste'en , capu ayén neetzi na'a huáruu sino je'icáj pu ajta mú'ejmi ayén huáruu . Ayee nu 'een jɨ́n tejá'amua'ixaate'e nej ni caí jeíhua amuaatamuárɨ'eriste'en naíjmi'ica mú'ejmi .
47002006	Pu'uri a'ɨ́ɨ pu'u , ɨ́ mej mu'iitɨ́ meri miyen puaíjtzi raatá'a a'ɨ́jna ɨ́ ja'atɨ tɨ ayén huarɨ́j .
47002007	A'ɨ́j pu jɨ́n , ayée pu ari tiú'ujxe'eve'e sej tiraatá'uuni'i , seajta rɨ́'ɨ ra'anrú'ure'en . Na'ari caí , a'ɨ́ɨ pu muá'itɨche'en nain jɨme'e a'ɨ́jna jɨme'e tɨ jeíhua huápɨ'ɨ ruxɨeemɨ́jte'e .
47002008	A'ɨ́j nu jɨ́n niyen ca'aníjra'a amuaatá'asin sej seajtáhua'a siyen tiraataseíjrate'en sej seuj raxɨ́'eve'e .
47002009	Ayee nu 'een jɨ́n tejamuaatayú'use nej ni amuaatéeseij a'ij sej titetiújcha'ɨɨ mú'een , ajta nej ni ráamua'aree tɨ pua'a siyen nain jɨ́n té'aste .
47002010	Ja'atɨ tɨ na'a sej tiraatá'uuni'i , nee nu neajta niyen che'atá nena'a tiraatá'uuni'ira . Tɨ pua'a niyen ti'itɨ jɨ́n tiraatá'uuni'iri'i , ti'itɨ tɨ na'a , ayée nu 'een jɨ́n tiraatá'uuni'iri'i nej ni a'amua japua huániuuni ɨ́ Cɨríistu'u jemi tɨ ij caí a'ɨ́ɨn Satanás ti'itɨ jɨ́n ta'antimuá'itɨn , a'iné teen tu xaa ramua'aree a'ij tɨ a'ɨ́ɨn éeni'icɨ'e tí'imuarɨ'e .
47002011	
47002012	Netɨ́'ɨj ne'uun a'ará'a ne'újna u chajta'a tɨ ayén téja'arájtehuaa tɨjɨ́n Troas , nej ni ne'uun tihua'utá'ixaate'en ɨ́ niuucari tɨ jɨ́me'en raxa ɨ́ Cɨríistu'u , nevástara'a pu ayén naatá'a nej ni nexɨéehua temua'a naa tihua'utá'ixaate'en ɨ́ teɨte .
47002013	Mɨ neajta , jeíhua nu huápɨ'ɨ tí'imuajca ne'ɨ́jna jɨme'e nej caí ráateu ɨ́ ne'ihuaara'a , ne'ɨ́jna ɨ́ Tito , tɨ caí a'uun a'utéveeca'a . A'ɨ́j nu jɨ́n hua'utateúute'e , ne'uun á'ume u Macedonia .
47002014	Ajta , temua'a tu rɨ́'ɨ tiraatá'asin te'ɨ́jna ɨ́ Dios tɨ ayén taatá'aca temua'a naa tej tiu'utémua'itɨn jamuan ɨ́ Cɨríistu'u . Cu xɨee tej cuj iteen já'ita'a huajú'un , ajta a'ɨ́ɨ pu Cɨríistu'u amuacaí huamé'en , majta ta cújta'a huajú'un ɨ́ tej teri hua'utéemua'itɨ . Ajta a'u tɨ na'a tej já'ita'a huajú'un , Dios pu ayén raruure tɨ téjmi jetze airáninei a'ɨ́jna tɨ naa té'eeca ɨ́ mej jɨ́n ráamua'ati .
47002015	Teajta iteen , ayée tu seijre'e ɨ́ Dios jemi . Cu xɨee tej cuj iteen ráatɨsin ɨ́ tɨ naa té'eeca a'ɨ́jna jɨme'e tej tiyen Cɨríistu'u jetze ajtéme'ecan . Ayee tu che'atá tena'a seijre'e huá'a jemi ɨ́ tɨ Dios hua'irátuaasin , ajta huá'a jemi ɨ́ mej á'apua'aren .
47002016	Ayee pu 'een , a'ɨ́mej jemi ɨ́ seica ɨ́ mej á'apua'aren , ayée pu huá'a jemi té'eeca tɨ́j ti'itɨ tɨ huamɨ́'ɨ ɨ́ mej jɨ́n majta á'apua'aren . Ajta a'ɨ́ɨme ɨ́ seica ɨ́ tɨ Dios hua'irátuaasin , ayée pu huá'a jemi té'eeca tɨ́j ti'itɨ tɨ ruuri tɨ naa teáarɨ́'e ɨ́ mej jɨ́n huaújrujte'en . ¿ A'ataani ayén á'avejren tɨ́'ij ayén tiu'utévaɨre'en ɨ́ Dios jemi ? Capu xaa ne'u mé é'e ja'atɨ tɨ ayén á'avejren .
47002017	Mɨ teajta iteen , catu tiyen e'en matɨ́j ɨ́ seica , ɨ́ mej mu'iitɨ́ , ɨ́ mej miyen huateújvaɨre'en ɨ́ mej jɨ́n ramuá'itɨcɨ me'ɨ́jna jɨme'e mej ramuarɨ'e ɨ́ niuucari tɨ jɨ́me'en raxa ɨ́ Dios . Mɨ teajta iteen , ayée tu tzáahuati'ira'a jɨ́n ti'itítacha'ɨɨ a'iné Dios pu ta'antíhuau . Teajta iteen , ayée tu ɨ́ Dios jemi tí'ixaxa'a tɨ́j seɨj tɨ Cɨríistu'u jetze me'ecan tí'ivaɨre'e .
47003001	¿ Ni qui ayén tejamuá'amitɨejte'e tej teajtáhua'a autéjhuii tej tajɨ́ɨmua'a tiyen rɨ́'ɨ ti'itáta'aca mú'ejmi jemi ? Na'ari , ¿ ni qui ayén ruxe'eve'e tɨ ja'atɨ ayén yu'uxari autéyu'uxan ɨ́ tɨ jɨ́n rɨ́'ɨ tejamuaatá'aca itejmi jɨme'e nusu ayén tiú'ujxe'eve'e sej ra'utéyu'uxan ɨ́ sej jetzen rɨ́'ɨ ti'itáta'aca itejmi ? Seica jemi pu xaa ayén tiú'ujxe'eve'e , aru itejmi jemi , capu .
47003002	Mú'een xu rujɨ́ɨmua'a sena'a se'ɨ́ɨn pú'een ɨ́ tɨ titaatéva'ɨri tɨ́j yu'uxari ɨ́ tej jɨ́n huatátaseijrata huá'a jemi , matɨ́j mena'a pua'amé mej yen seijre'e mej mi ra'ujíjve'en , mej yaú'itɨée muá'ara'ani .
47003003	Mú'een xu xaa siyen 'een tɨ́j yu'uxari tɨ Cɨríistu'u jetze a'uvé'emej . Mɨ ajta , capu tetej jetze a'uyú'usi'ihuaca'a sino a'ɨ́ɨn ɨ́ xɨéjniu'ucare'ara'an ɨ́ Dios , a'ɨ́ɨ pu raateájtuaa mú'ejmi jemi tɨ́'ij ayén a'amua tzajta'a te'useíire'e á'ara'ani mɨ sej seuj ruuri .
47003004	Ayee tu té'atzaahuate'e a'iné Cɨríistu'u pu ayén tí'iseijre'e ɨ́ Dios jemi .
47003005	Capu ayén tiraavíjte'e tej tajɨ́ɨmua'a tiyen tiu'utaxáj yee téjmi pu jetze seijre'e ɨ́ muárɨ'eri'ira'a tej ti tiyen raayɨ́'ɨtɨhua'an sino a'ɨ́jna ɨ́ tej jetzen arátaca'ane , a'ɨ́ɨ pu a'uun a'uvé'eye'i ɨ́ Dios jemi .
47003006	Ajta a'ɨ́ɨn Dios , a'ɨ́ɨ pu ayén ta'antíhuau tej ti tiyen te'ɨ́jna jɨ́n tiu'utévaɨre'en , a'ɨ́jna ɨ́ niuucari tɨ jéjcua tɨ Dios ajta jɨ́n te'ataújratziiri'i . Teajta iteen , catu te'ɨ́jna jɨ́n tí'imuarɨ'e tɨ á á'ayu'usi'i tetej jetze , sino a'ij tu jɨ́me'en tɨ ayén seijre'e tɨ jetzen airáninei ɨ́ xɨéjniu'ucare'ara'an ɨ́ Dios . Ajta a'ɨ́ɨn ɨ́ niuucari tɨ á é'eyu'usi'ihuaca'a ɨ́ tetej jetze , a'ɨ́ɨ pu ayén hua'atá'aca mej mi miyen ja'atɨ a'uxɨ́jte'en tɨ ij a'ɨ́ɨn huámɨ'ɨni . Mɨ ajta , a'ɨ́ɨn ɨ́ xɨéjniu'ucare'ara'an ɨ́ Dios , a'ɨ́ɨ pu ruurican a'ihuateájtuaani .
47003007	Mɨ ajta a'ɨ́ɨn ɨ́ niuucari ɨ́ mej jɨ́n miyen ja'atɨ a'uxɨ́jte'en tɨ́'ij a'ɨ́ɨn huámɨ'ɨni , ayée pu á é'eyu'usi'ihuaca'a tetej jetze tɨ a'uré'etzatzaihuaca'a . Jé'ecan pu huápɨ'ɨ naa seijre'eca'a tɨ́'ɨj Dios ayén raateájtuaa a'ɨ́jna jemi ɨ́ Moisés . Ajta a'ɨ́ɨn Moisés , ayée pu huápɨ'ɨ tetáatɨye'icaa ɨ́ néerime'ara'an jetze . Majta a'ɨ́ɨme ɨ́ mej Israél jetze ajtéme'ecan , capu rɨ'ɨríistaca'a mej ra'aráaseij ɨ́ Moisés a'ɨ́jna jɨme'e tɨ ayén huápɨ'ɨ tetáatɨye'icaa ɨ́ néerime'ara'an jetze . Mɨ ajta , a'ɨ́ɨ pu tépua'arijme'eca'a .
47003008	Ajta a'ɨ́ɨn tɨ jɨ́n tí'ivaɨre'e a'ɨ́jna ɨ́ xɨéjniu'ucare'ara'an ɨ́ Dios , ¿ ni caí ayén jeíhua huápɨ'ɨ jaítze'e naa seíire'e á'ara'ani ?
47003009	Jee xaa ne'u , ayée pu ti'ayajna . Tɨ pua'a ayén jeíhua huápɨ'ɨ naa seijre'eca'a a'ájná'ɨmua tɨ́'ɨj Dios raateájtuaa ɨ́ niuucari ɨ́ mej jɨ́n ja'atɨ a'uxɨ́jte'en , ayée pu tiú'ujxe'eve'e tɨ jaítze'e huápɨ'ɨ naa seíire'e á'ara'ani a'ɨ́jna ɨ́ niuucari tɨ raatá'aca ɨ́ ja'atɨ tɨ a'ɨ́ɨn rɨ'éene'ecán jɨ́n huateáturan ɨ́ Dios jemi .
47003010	Jee tzɨ́te'e , ayée pu ti'ayajna , a'ɨ́ɨ pu ajmí'i huápɨ'ɨ naa seijre'eca'a a'ɨ́jna ɨ́ niuucari tɨ raateájtuaa ɨ́ Moisés jemi . Ajta íjii , capu ché'e naa seijre'e a'ɨ́jna jɨme'e tɨ ari seɨ́j huataseíjre tɨ jaítze'e huápɨ'ɨ naa seijre'e .
47003011	Ajta , tɨ pua'a ayén naa éene'en huataseíjre a'ɨ́jna tɨ ajta tépua'ari , jaítze'e pu huápɨ'ɨ naa seíire'e a'ame a'ɨ́jna ɨ́ tɨ ayén huateáturaasin tɨ́j na'a rusén jɨme'e .
47003012	A'iné tu'uri tiyen rachú'eve'e ɨ́ Dios jemi tɨ ayén te'irájra'ani , a'ɨ́j tu jɨ́n tiyen taxɨéehua tihuá'ixaate'e , teajta caí tí'itziɨɨne'e .
47003013	Catu tiyen rɨcɨ a'ij tɨ a'ɨ́ɨn Moisés huarɨ́j tɨ cɨ́ɨxuri jɨ́n araújna ɨ́ runéerime jetze mej mi caí ra'aráaseij a'ɨ́ɨme ɨ́ mej Israél jetze ajtéme'ecantaca'a , mej mi caí raaseíjra tɨ́'ɨj a'ɨ́jna tépua'arijme'en a'ɨ́jna tɨ tetáatɨye'icaa .
47003014	Majta me'ɨ́n , a'ɨ́ɨ mú caí huataúra'a mej yaú'itɨée muá'ara'ani . Ayee mú huarɨ́j . Cu xɨee mej cuj araújna cɨ́ɨxuri jɨme'e . Tɨ́j na'a a'ájná'ɨmua tɨ yú e'iré'ene , ayée pu 'een seijre'e . Matɨ́'ɨj ra'ujiíve'e me'ɨ́jna ɨ́ niuucari tɨ mí'ime'ecan ɨ́ tɨ jɨ́n Dios ayén amuacaí te'ataújratziiri'i , aúche'e pu ayén seijre'e ɨ́ mej jɨ́n aránami'i , ajta capu xɨ ja'atɨ hua'utáxɨɨxɨ , a'iné a'ɨ́ɨ pu'u raayɨ́'ɨtɨ ɨ́ Cɨríistu'u .
47003015	Jee xaa ne'u , ayée pu tí'een íjii , ja'anáj tɨ na'a tɨ ayén ruxe'eve'e mej ra'ujíjve'en a'ɨ́jna ɨ́ yu'uxari tɨ Moisés ra'uyú'uxaca'a , maúche'e mú miyen aranámi'ihuajmee mej mi caí yaú'itɨée muá'ara'ani .
47003016	Mɨ ajta , tɨ pua'a ja'atɨ ayén huataújtuiire'en ɨ́ tavástara'a jemi , Dios pu ra'utáxɨjta a'ɨ́jna tɨ jɨ́n aránami'ihuaca'a .
47003017	Ajta a'ɨ́ɨn ɨ́ tɨ i'i tavástara'a , ajta a'ɨ́ɨn ɨ́ tɨ i'i xɨéjniu'ucare'ara'an , a'ɨ́ɨ mú ruxɨ́'ej 'een , ajta a'u tɨ a'ɨ́ɨn é'eseijre'e ɨ́ xɨéjniu'ucare'ara'an ɨ́ tavástara'a , a'úu pu é'erɨ'ɨri tɨ ja'atɨ ruxɨéehua á'uche'ecane'en ɨ́ Dios jemi .
47003018	Mɨ teajta iteen , ayée tu éeni'icɨ'e seijre'e . Ayee tu seijre'e . Cu xɨee tej caí aranámi'ihuajmee , teajta tiyen che'atá tena'a temua'a naa tí'itaseijrata tɨ́j ajta a'ɨ́ɨn tavástara'a temua'a naa tiú'ujseijrata . Teen tu seɨcɨé huatétaruurejsin tej ti tiyen seíire'e tá'ara'ani tɨ́j tévira'an ɨ́ tavástara'a , tej ti jaítze'e temua'a naa rɨ́'ɨ ti'itaseijratáa tá'aju'un tɨ́j na'a tɨ yú auca'itɨ́ a'ame . Ajta , a'ɨ́ɨ pu jetzen airáninei ɨ́ tavástara'a jetze , ajta a'ɨ́jna jamuan ɨ́ ruxɨ́ejniu'uca .
47004001	Teajta iteen , teen tu te'ɨ́jna jɨ́n tí'ivaɨre'e ɨ́ Dios jemi a'ɨ́jna jɨme'e tɨ a'ɨ́ɨn Dios ayén tá'ancu'uvajxɨ . A'ɨ́j tu jɨ́n caí muá'itɨche'e .
47004002	Mɨ teajta iteen , tu'uri raatéxɨeehuataca'a tej ti tiyen a'ij pua'a rɨjca avíitzi jɨme'e , tej ti teajta caí tiyen rɨjca a'ɨ́jna tɨ tiu'utévi'iraste'e , tej ti caí ti'itɨj jɨ́n tacuanamua . Catu á'ataca'ane tej tiyen ti'itɨj jɨ́n tiu'uhuá'ita . Catu teajta á'ataca'ane tej seɨcɨé tiu'utaxáj te'ɨ́jna jɨme'e ɨ́ niuucari tɨ jɨ́me'en raxa ɨ́ Dios , sino ayée tu jé'iyecan jɨ́n tí'ixaxa'a tzáahuati'ira'a jɨme'e . Ayee tu te'ɨ́jna jɨ́n rɨcɨ tej ti tiyen tiu'utaseíjrata huá'a jemi matɨ́j mena'a pua'amé ɨ́ teɨte tej ti ca'aníjra'a hua'utá'an mej mi ráamua'aree a'ij tɨ ayén ti'ayajna ɨ́ Dios jemi .
47004003	Ajta , tɨ pua'a ayén a'utanámi'i ɨ́ niuucari ɨ́ tej jɨ́n tihuá'ixaate'e , ayée pu'u na'a a'utanámi'i huá'a jemi ɨ́ mej á'apua'are .
47004004	A'ii mú a'ɨ́ɨn pú'een ɨ́ tɨ hua'utánamua ɨ́ huá'amua'atziira'a tzajta'a a'ɨ́jna ɨ́ dios tɨ naíjmi'ica tí'aijte'e ɨ́ mej íjii huáteɨte . Ayee pu 'een jɨ́n huá'uruu mej mi caí yaú'itɨée muá'ara'ani ɨ́ niuucari tɨ ayén tí'ivaɨre'e tɨ́j tatzari tɨ hua'atátzavi'i ɨ́ huá'a tzajta'a mej mi miyen ráamua'ati me'ɨ́jna ɨ́ tavástara'a tɨ ayén huápɨ'ɨ naa seijre'e . A'ɨ́ɨ pu ajta a'ɨ́ɨn pú'een ɨ́ tɨ nain jɨ́n ruxɨ́'ej 'een tɨ́j ɨ́ Dios .
47004005	Ayee pu xaa ti'ayajna , a'iné catu tajɨ́ɨmua'a tena'a tihuá'ixaate'e , sino a'ɨ́jna ɨ́ tej jɨ́me'en tihuá'ixaate'e , a'ɨ́ɨ pu a'ɨ́ɨn pú'een ɨ́ Jesús tɨ ajta i'i Cɨríistu'u . A'ii pu ajta a'ɨ́ɨn pú'een ɨ́ tavástara'a . Teajta iteen , ayée tu tejá'amuavaɨre'e mú'ejmi Jesús jetze me'ecan .
47004006	Ajta a'ɨ́ɨn ɨ́ Dios , ayée pu ajmí'i ɨmuá ayén tiu'utaxájtaca'a tɨjɨ́n : “ Ché'e á'ataaca ɨ́ taij a'ujna a'utɨ́ a'utɨ́ca'a . ” A'ɨ́ɨ pu ajta utétatzeaareca'a yú tatzajta'a , tɨ ij a'ɨ́ɨn ayén taatá'an tej yaú'itɨée tá'ara'ani , a'ij tɨ 'een jɨ́n huápɨ'ɨ naa seijre'e ɨ́ Dios a'ɨ́jna jɨme'e tɨ Cɨríistu'u a'ɨ́jna jemi seijre'e .
47004007	Teajta iteen , ayée tu seijre'e ɨ́ Dios jemi tɨ́j xa'ari tɨ xarij jɨ́n taavíjhua , ɨ́ tej tzajta'an teri ruuhuáseɨj ɨ́ tɨ jɨ́n Dios rɨ́'ɨ titaatá'a , ɨ́ tɨ ajta huápɨ'ɨ tí'ijnajche . Ayee pu 'een ɨ́ tɨ seijre'e tɨ a'ɨ́ɨn muárɨ'eri'ire'ara'an tɨ nain jɨ́n tiu'utémua'itɨn , capu téjmi jetze airáninei , sino a'ij pu'u jetze ɨ́ Dios .
47004008	Nain tu jɨ́n rajpuaíjtzi iteen . Mɨ teajta , catu a'atzu muá'itɨche'en . Capu ajta a'ij tá'amitɨejte'e a'ij tɨ té'eme . Mɨ teajta iteen , teen tu a'ij tirájteuve a'ij tej huárɨni .
47004009	A'ɨ́ɨme ɨ́ teɨte , a'ij mú pua'a xaa táruurée muá'aye'i . Mɨ ajta Dios , capu mé túuhua'ana . A'ɨ́ɨ mú xaa tá'ajɨpua . Mɨ ajta , camu ta'antipuá'ajte'esin .
47004010	A'u tɨ na'a tej é'ecɨɨne , ayée tu che'atá tena'a ti'ipuaíjti'ihua tá'aju'un , a'ij tɨ éeni'icɨ'e huamɨ́'ɨ ɨ́ Jesús . Ayee tu te'ɨ́jna jɨ́n rɨni , a'iné teen tu rá'aviicua'i , ajta ayén che'atá na'a seijre'e jemin ɨ́ tej ratéhua'ira'a a'ɨ́jna tɨ jɨ́n Jesús ajta taatá'aca tej teuj ruuri .
47004011	A'iné iteen , i tej teuj ruuri , ayée pu tí'itaruure , ja'anáj tɨ na'a tu á'ataca'ane tej huácui'ini niuucajtze'en ɨ́ Jesús . Ajta a'ɨ́jna jemi ɨ́ tej ratéhua'ira'a , tɨ ajta á'apuapua'are , a'ɨ́jna jemi pu ajta seíire'e a'ame ɨ́ muárɨ'eri'ira'a tɨ jɨ́n ajtahua'a ruuri a'ɨ́jna ɨ́ Jesús .
47004012	A'ɨ́j pu jɨ́n , teen tu tiyen rajpuaíjtzi te'ɨ́jna jɨme'e tej tiyen á'ataca'ane tej huácui'ini . Mɨ seajta mú'een , ruxɨéehua xu rɨ́'ɨ ti'itechéjme se'ɨ́jna jɨme'e tej iteen rajpuaíjtzi .
47004013	Ayee pu té'eyu'usi'i tɨjɨ́n : “ Nee nu té'antzaahua . A'ɨ́j nu hui jɨ́n niyen tiu'utaxájtaca'a . ” Ayee pu che'atá na'a 'een itejmi jemi . Teen tu teajta té'atzaahuate'e , teajta tiyen tí'ixaxa'a te'ɨ́jna jɨme'e tej teri ramua'aree tɨ a'ɨ́jna ɨ́ tɨ ra'ajjáj ɨ́ tavástara'a , a'ɨ́jna ɨ́ Jesús , huá'a tzajta'a ɨ́ mɨ'ɨchite , a'ɨ́ɨ pu ajta ta'ajjájpuaxɨ'ɨsin jamuan ɨ́ Jesús . A'ɨ́ɨ pu ajta taataseíjrata mú'ejmi jamuan tej ti naími'i huateáturan ɨ́ jemin .
47004014	
47004015	Ajta nain tɨ ayén tiu'urɨ́j , a'ɨ́ɨ pu tejámuatéva'ɨri mú'ejmi , a'iné setɨ́'ɨj jaítze'e huatámu'iire se'ɨ́jna jɨme'e tɨ Dios rɨ́'ɨ tejamuatá'aca , jaítze'e xu huataújtemua'ave'esin sej si huápɨ'ɨ rɨ́'ɨ tiraatá'an ɨ́ Dios .
47004016	Ayee tu jɨ́n caí cataxɨéehuajye'i . Jee xaa , a'ɨ́jna ɨ́ tej ratéhua'ira'a tɨ mé jéjre'e seijre'e , a'ɨ́ɨ pu á'apuapua'are'e . Mɨ ajta ɨ́ tɨ yú tatzajta'a seijre'e , a'ɨ́ɨ pu rujéjcuare'e ja'anáj tɨ na'a nain xɨcaj tzajta'a .
47004017	Ajta a'ɨ́jna ɨ́ tej jɨ́n cɨ́j caj rajpuaíjtzi , tɨ ajta caí jeíhua ruxe'eve'e , a'ɨ́ɨ pu ayén rɨ́'ɨ taruure tej ti tiyen ra'ancuré'an te'ɨ́jna tɨ huápɨ'ɨ naa seíire'e a'ame tɨ́j na'a rusén jɨme'e . Capu a'atzu ratí'ase a'ɨ́jna tɨ íjii seijre'e . Ajta , jeíhua pu jaítze'e ruxe'eve'e caí ɨ́ tej jɨ́n rajpuaíjtzica'a .
47004018	A'ɨ́j tu jɨ́n , catu á'ataca'ane a'ɨ́jna jemi ɨ́ tɨ tí'itaavijhua , tɨ ajta mé jéjre'e seijre'e , sino a'ij tu jemi á'ataca'ane te'ɨ́jna tɨ caí taavíjhua , ɨ́ tɨ ajta caí mé jéjre'e seijre'e , a'iné a'ɨ́jna tɨ ayén taavíjhua , capu á'ateeri . Mɨ ajta , a'ɨ́jna tɨ caí taavíjhua , tɨ ajta caí mé jéjre'e seijre'e , a'ɨ́ɨ pu xaa á'ateeri tɨ́j na'a rusén jɨme'e .
47005001	Ajta a'ɨ́jna ɨ́ tej ratéhua'ira'a , ayée pu titaatéva'ɨri tɨ́j ɨnaamua tej jeten chejca . Teajta tiyen tí'ijmua'aree tɨ pua'a huaté'uune a'íjna ɨ́ ɨnaamua , teuche'e tu huatéechi'i ɨ́ tɨ Dios jemi é'eseijre'e , tɨ ajta caí muájca'a jɨ́n taavíjhua . Júte'e pu e'eseíire'e a'ame tɨ́j na'a rusén jɨme'e .
47005002	Teajta iteen , tej teuj íiyen seijre'e chaanaca japua , teen tu taxɨéjniuuste'e yú tatzajta'a , teajta tiyen taxɨeemɨjte'e te'ɨ́jna jɨme'e tej tij te'uun a'uteárute te'újna chi'ita tɨ júte'e é'eseijre'e tɨ ajta Dios jɨ́n ta'icánajsin .
47005003	Ayee pu a'ɨ́jna jɨ́n rɨni tɨ ayén ta'icanán , catu ti ché'e muámua'avijmé'e mé á'ujujhua'ane'e tá'aju'un .
47005004	Ayee pu tí'een , a'iné íjii tej teuj jeten huachéjme a'íjna ɨ́ ɨnaamua , jé'ecan tu tayein yú tatzajta'a , te'ɨ́jna jɨme'e tɨ ayén tamuárɨ'eriste'e ti'itɨ jɨme'e . Capu a'ɨ́ɨ na'a tej tiyen rátziɨɨne'e tɨ Dios ayén tá'ari'i a'ɨ́jna tɨ jɨ́n ta'icánajsin , sino tej huápɨ'ɨ tiyen tí'ijxe'eve'e tɨ a'ɨ́ɨn jaítze'e ta'icáanan , tɨ ij a'ɨ́ɨn tɨ á'ateeri tɨ́j na'a rusén jɨme'e nain ti'icáanan a'ɨ́jna tɨ á'apuapua'are .
47005005	Ajta , a'ɨ́ɨn tɨ ayén rɨ́'ɨ taruure tej ti tiyen te'ɨ́jna ancuré'an , a'ii pu a'ɨ́ɨn pú'een ɨ́ tɨ Dios ruseɨ́j raateájtuaa itejmi jemi , ɨ́ ruxɨ́ejniu'uca tej ti tiyen ráamua'aree tɨ Dios a'ɨ́jna jɨ́n te'ataújratziiri'i itejmi jemi .
47005006	A'ɨ́j tu jɨ́n , ja'anáj tɨ na'a , a'ɨ́ɨ pu ca'aníjra'a tatá'aca , a'iné ayée tu ramua'aree tetɨ́'ɨj teuj tiyen ruuri seijre'e te'íjna jetze ɨ́ tej ratéhua'ira'a , teen tu caí xɨ te'uun a'ujteí ɨ́ tavástara'a jemi . Ayee pu'u xaa ne'u tí'een , a'iné ayée tu 'een jɨ́n yé á'ujujhua'an te'ɨ́jna jɨme'e tej rá'atzaahuate'e . Catu te'ɨ́jna jɨme'e tena'a yé á'ujujhua'an tej ti te'ɨ́jna jetze arátaca'anen a'ɨ́jna tej tí'isise'ij teyajna .
47005007	
47005008	Temua'a pu ca'aníjra'a tatá'aca , ajta jaítze'e pu ta'aráanajche tej tíhuiini te'íjna jetze ɨ́ tej ratéhua'ira'a tej ti te'uun é'eseijre'e a'u tej a'utéechi'i ɨ́ tavástara'a jemi .
47005009	A'ɨ́j tu jɨ́n , tiyen tí'itese'e tej tiyen rɨ́'ɨ ti'itítacha'ɨɨ tej tiyen rɨ́'ɨ tiraatá'an ɨ́ tavástara'a . Capu amɨ́n a'ij , tɨ pua'a tiyen a'ɨmuá seijre'e nusu tiyen jemin seijre'e .
47005010	Jee xaa ne'u tɨ ayén tí'een , a'iné ayée pu tiú'ujxe'eve'e tej naíjmi'i tiyen huatátaseijrata a'ujna a'u tɨ a'utáca ɨ́ Cɨríistu'u tɨ ij a'ɨ́ɨn tá'uxɨjte'en naíjmi'ica itejmi . Aj pu xaa ayén tí'ijcɨ'ɨti a'ij tɨ tiraavíjte'e seɨj ajta seɨj a'ij tɨ ti'itɨ tiu'umuá'itɨ a'ɨ́jna jɨme'e a'ij tɨ huarɨ́j tɨ́'ɨj auj ruurica'a , tɨ pua'a xɨ́'epɨ'ɨn huarɨ́j nusu a'ij pua'a huarɨ́j .
47005011	A'ɨ́j tu jɨ́n , tu'uri ramua'aree tɨ ayén tiú'ujxe'eve'e tej jeíhua huápɨ'ɨ rá'atese'e ɨ́ tavástara'a , ayée tu 'een jɨ́n tí'itese'e tá'aye'i tej ti hua'utémua'itɨn ɨ́ teteca mej mi ra'ancuré'an ɨ́ tɨ ayén ti'ayajna itejmi jetze . Ajta a'ɨ́ɨn ɨ́ Dios , a'ɨ́ɨ pu ramua'aree a'ij tej e'en . Ajta , ayée nu tí'ijxe'eve'e tɨ ayén che'atá na'a tejamuá'amitɨejte'e ɨ́ a'amua xɨéjniu'uca tzajta'a .
47005012	Catu teajtáhua'a mú'ejmi jemi ra'irá'aca ɨ́ tej jɨ́n ahuátatzaahuate'en , sino teen tu jamuatá'aca ɨ́ sej jɨ́n huataújtemua'ave'en itejmi jɨme'e sej si siyen raayɨ́'ɨtɨhua'an sej huatáaniuni a'ɨ́mej jemi ɨ́ mej miyen me'ɨ́jna jɨ́n ahuaújtzaahuate'en me'ɨ́jna jɨme'e a'ij tɨ ja'atɨ huaújse'irataca mejseíiraca'a ɨ́ teɨte , ɨ́ mej majta caí huá'a jetze ruxe'eve'e a'ij tɨ 'een a'ɨ́jna ɨ́ ja'atɨ ɨ́ ru tzajta'a .
47005013	Tɨ pua'a ayén ti'ayajna a'ij mej tí'ixaxa'a tej nu'u tatɨ́mua'i , ayée tu 'een jɨ́n tatɨ́mua'i tej ti tiyen raatévaɨre'en ɨ́ Dios . Na'ari caí , tɨ pua'a tiyen rɨ́'ɨ mé titeumuámua'aree , ayée tu 'een jɨ́n rɨcɨ tej ti rɨ́'ɨ jamuaatévaɨre'en mú'ejmi .
47005014	A'ii pu xaa a'ɨ́ɨn pú'een ɨ́ tɨ tí'ita'aijte'e tɨ a'ɨ́ɨn Cɨríistu'u taxe'eve'e . Ayee pu titá'amitɨejte'e itejmi tɨ seɨj na'a huamɨ́'ɨ huá'a jetze me'ecan , naíjmi'ica , a'achú pua'amé ɨ́ teɨte . Ajta , tɨ pua'a ayén tiu'urɨ́j , a'ɨ́j mú jɨ́n naíjmi'i jamuan huácuii .
47005015	Ayee pu ajta 'een jɨ́n huá'a jetze me'ecan huamɨ́'ɨ mej mi a'ɨ́ɨme ɨ́ mej mauj ruuri mej caí ché'e rujɨ́ɨmua'a mena'a a'ij tirájteuve'en a'ij mej ye'í jetze me'ecan huamɨ́'ɨ , tɨ ajta huatarúj huá'a tzajta'a ɨ́ mɨ'ɨchite .
47005016	A'ɨ́j pu jɨ́n , íjii tɨ yú auca'itɨ́ a'ame , catu ché'e tiyen ja'atɨ mé 'usíse'ij a'ij tɨ titá'amitɨejte'e ɨ́ tatzajta'a a'ɨ́jna jɨme'e ɨ́ tej jɨ́n raaseíj mé jéjre'e . Jee xaa , ayée tu tejmí'i tí'ijseijraca'a ɨ́ Cɨríistu'u tɨ́'ɨj a'ɨ́ɨn auj tevi na'a pú'eene'e . Ajta íjii , catu ché'e tiyen rasise'i .
47005017	A'ɨ́j pu jɨ́n , tɨ pua'a ja'atɨ ayén Cɨríistu'u jetze ajtéme'ecan , a'ɨ́ɨ pu a'ɨ́ɨn pú'een seɨ́j tɨ Dios ari raajéjcuare . Pu'uri mé teuvátzɨ a'ij tɨ ti'itiújcha'ɨɨca'a tɨ mí'ime'ecan jɨme'e . Nain pu jéjcuacan jɨ́n seijre'e ɨ́ jemin .
47005018	Naíjmi'i tɨ́j na'a a'íjna ɨ́ tej jɨ́me'en ti'ixa , a'ɨ́ɨ pu jemi é'eme'ecan ɨ́ Dios tɨ ayén táaruu tej ti teajtáhua'a rɨ'éene'en huateáturan ɨ́ jemin a'ɨ́jna jɨme'e tɨ Cɨríistu'u ayén ta japua huaniú . A'ɨ́ɨ pu Dios ajta ayén a'ɨ́jna jɨ́n titaa'íjca tej ti teajta tiyen huá'uruuren ɨ́ teɨte mej mi majtáhua'a rɨ'éene'en huateáturan ɨ́ jemin .
47005019	Ayee pu huataújmua'a tɨ a'ɨ́ɨn Dios ayén huá'uruu a'ɨ́mej ɨ́ mej yen huachéjme ɨ́ chaanaca japua mej mi majtáhua'a rɨ'éene'en huateáturan ɨ́ jemin a'ɨ́jna jɨme'e tɨ Cɨríistu'u huá'a japua huaniú . A'ɨ́j pu jɨ́n caí ayén Dios hua'uxɨ́jte a'ɨ́jna jɨme'e ɨ́ mej jɨ́n auteájturaa ɨ́ jemin , sino a'ɨ́ɨ pu a'ɨ́jna jɨ́n titaa'íjca a'ɨ́jna jɨme'e ɨ́ niuucari ɨ́ tej jɨ́n rɨ́'ɨ huá'uruuren mej mi majtáhua'a rɨ'éene'en huateáturan ɨ́ jemin .
47005020	A'ɨ́j tu jɨ́n , teen tu te'ɨ́ɨn pú'een ɨ́ tɨ Dios taata'íteca'a tej ti tihua'utá'ixaate'en ɨ́ Cɨríistu'u jetze me'ecan . Dios pu ayén tihuá'ajee a'ɨ́jna jɨme'e ɨ́ niuucari ɨ́ tej jɨ́n tihuá'ixaate'e . A'ɨ́j tu jɨ́n tiyen tejá'amuaje setá'aj siyen seajtáhua'a rɨ'éene'en huateáturan ɨ́ Dios jemi .
47005021	Ajta a'ɨ́ɨn ɨ́ Dios , ayée pu ráaruu ɨ́ Cɨríistu'u téjmi jetze me'ecan . A'íjna tɨ caí ja'anáj ti'itɨ jɨ́n auteájturaa ɨ́ jemin , a'ɨ́ɨ pu Dios ayén ráaruu tɨ japuan rájveti nain ɨ́ puaíjtzi tɨ tacɨ'ɨtíiche'en itejmi a'ɨ́jna jɨme'e ɨ́ tej jɨ́n auteájturaa ɨ́ Dios jemi , tej ti jamuan ɨ́ Cɨríistu'u tiyen rɨ'éene'ecán jɨ́n huateáturan ɨ́ jemin .
47006001	A'iné teen tu naíjmi'i tí'imuarɨ'e , ayée tu teajtáhua'a tejá'amuaje sej siyen ra'ancuré'an ɨ́ tɨ jɨ́n Dios rɨ́'ɨ tejámuaatá'asin sej si siyen jeíhua huápɨ'ɨ raatátuiire'en ɨ́ jemin a'ɨ́jna ɨ́ sej jɨ́n tiu'umuárɨej .
47006002	A'ɨ́j pu jɨ́n ayén té'eyu'usi'i tɨjɨ́n : Ayee nu muáanamuajri'i a'ɨ́jna xɨcáara'an tɨ jetzen ari huaxɨ́'epɨ'ɨn . Neajta , niyen muaatévaɨ a'ɨ́jna xɨcáara'an nej hui jetzen mua'irájtuaa . Casi'i , mú'een , pu'uri ayén teja'uré'ene a'ɨ́jna xɨcáara'a tɨ jetzen ari huaxɨ́'epɨ'ɨn sej ra'ancuré'an . Jee xaa ne'u , pu'uri a'ájna pɨ́tí'irɨcɨ a'ɨ́jna xɨcáara'a tɨ jetzen Dios amua'irájtuaani .
47006003	Teajta iteen , catu tiyen hua'utamuárɨ'eriste'e ti'itɨ jɨme'e tɨ tihua'antiú'uuni'i , sino ayée tu rɨ́'ɨ ti'itítacha'ɨ́ɨ tá'aye'i tɨ ij caí ja'atɨ a'ij tí'itaxajta .
47006004	Mɨ teajta iteen , ayée tu mú'ejmi jemi taseíjrata matɨ́j a'ɨ́mej ɨ́ mej tí'ivaɨre'e ɨ́ Dios jemi nain jɨme'e . Capu amɨ́n a'ij , tɨ pua'a tiyen jeíhua huápɨ'ɨ ti'itɨj jɨ́n á'aviicua'ire'e nusu tiyen tirajpuaíjtzi na'ari ti'itɨ tamuárɨ'eriste'e ca'ɨ́n ti'itɨ a'ij pua'a taruure .
47006005	Teuche'e tu tiyen che'atá tena'a tí'ivaɨre'e , tij majta miyen taatévajxɨ'ɨn nusu ta'iteáanan na'ari taatamuárite'en a'u tɨ na'a tej á'ujujhua'an ca'ɨ́n tej muárɨ'eri jɨ́n tí'imuarɨ'e , nusu tej huatáxa'aire'en tej atanéjne'eri na'ari tej huatatɨéjcuca'a .
47006006	Ayee pu ajta seijre'e tej tiyen tí'ivaɨre'e ɨ́ Dios jemi a'ɨ́jna jɨme'e tej caí ti'itɨ jɨ́n a'ij pua'a rɨcɨ , teajta temua'a naa tirú'umua'aree a'ij tɨ 'een ɨ́ Dios , teajta temua'a tu té'eviicua'i huá'a jemi ɨ́ seica . Teen tu teajta rɨ́'ɨ tihuájcha'ɨɨ ɨ́ taxɨ́'ej teɨte , teajta te'ɨ́jna jetze arátaca'ane ɨ́ xɨéjniu'ucare'ara'an ɨ́ Dios . Teajta tu tzáahuati'ira'a jɨ́n huá'axe'eve'e .
47006007	Ayee tu teajta jé'iyecan jɨ́n tí'ixaxa'a . Catu tí'ihua'i tena'a . Teajta te'ɨ́jna jɨ́n tí'imuarɨ'e ɨ́ muárɨ'eri'ire'ara'an jɨme'e ɨ́ Dios . Teajta tu tiyen seijre'e te'ɨ́jna jamuan ɨ́ tej jɨ́n tiu'utése'en nain jɨme'e tɨ ta jetze seijre'e tej ti tiyen huárɨni tɨ naa 'een ɨ́ Dios jemi .
47006008	Tɨ pua'a miyen rɨ́'ɨ titaatá'an na'ari miyen taatéxɨeehua , nusu miyen a'ij pua'a tí'itaxajta ca'ɨ́n rɨ́'ɨ metihuá'a'ixaate'e itejmi jɨme'e , teuche'e tu tiyen tí'ivaɨre'e . Ayee mú majta ti'itaxáata muá'aju'u tej nu'u tí'ihua'itaca . Mɨ teajta iteen , tzáahuati'ira'a tu jɨ́n tiyen rɨcɨ .
47006009	Capu ajta ta jetze ruxe'eve'e tɨ pua'a mecaí tamua'ate nusu métamua'ate . Ayee tu teajta huá'a jemi seijre'e cu xɨee tej cui'icu . Mɨ teajta iteen , teuche'e tu ruuri . Puaíjtzi mú tá'ate'e aru camu tá'apua'ajte'en .
47006010	Ayee tu seijre'e cumu tej taxɨeemɨjte'e . Mɨ teajta iteen , ja'anáj tɨ na'a tu tátemua'ave'e . Catu a'ij tí'ijviicua'i . Mɨ teajta , ayée tu huá'aruuren mu'iitɨ́ mej mi huateújchijteaanita . Catu nu'u ti'itɨ tícha'ɨɨ . Mɨ teajta , nain tu xaa tí'ijcha'ɨɨ .
47006011	Ayee nu e'ehuauritɨéecan jɨ́n tejamuá'ixaa nain jɨme'e , mú'een , mɨ sej Corinto a'uchéjme . Jéihua nu á'anca'ane mú'ejmi jemi .
47006012	Catu ti'itɨ á'amuamuaire'e mú'ejmi , sino mú'een xu rujɨ́ɨmua'a sena'a rumuaire'e se'ɨ́jna jɨme'e a'ij tɨ tejamuá'amitɨejte'e ɨ́ á'amuatzajta'a .
47006013	A'ɨ́j nu jɨ́n niyen tejá'amuahuavii sej si seajtáhua'a ahuaújca'anen itejmi jemi . Ayee nu xaa tejá'amua'ixaate'e cumu sej tɨ'ɨríi pú'eene'en .
47006014	Caxu hua'ajtéja'ahuatehua'an a'ɨ́mej ɨ́ mej caí té'atzaahuate'e . Xu'uhuaújmua'atzɨ a'ɨ́jna jɨme'e , ¿ a'iné tí'irɨ'ɨri mej seɨ́j mena'a teɨtejra'a pú'eene'en a'ɨ́jna tɨ urarɨ́'en ɨ́ Dios jemi , ajta a'ɨ́jna tɨ a'ij pua'a ti'itiújcha'ɨɨ ? Capu xaa ne'u a'ij tí'irɨ'ɨri . Ari a'ɨ́jna , ¿ ni qui ruxɨ́'ej na'a seijre'e ɨ́ néeriste'e , ajta ɨ́ tɨ́ca'ari tzajta'a ? Capu xaa ne'u .
47006015	¿ Ti'itájni a'ij metí'ixɨ'epɨ'ɨntare'en a'ɨ́jna ɨ́ Cɨríistu'u , jamuan a'ɨ́jna ɨ́ Satanás ? Capu xaa ne'u ti'itɨ . Ajta a'ɨ́ɨn tɨ té'atzaahuate'e , ¿ ni qui ayén ruxɨ́'ej na'a ra'ancuré'asin tɨ́j ajta ra'ancuré'asin a'ɨ́jna tɨ caí té'atzaahuate'e ? Capu xaa ne'u ti'itɨ .
47006016	¿ Ti'itájni a'ij metí'ixɨ'epɨ'ɨntare'en a'ɨ́ɨme ɨ́ mej tí'ivaɨre'e teyujta'a a'ɨ́mej jamuan ɨ́ ti'itén ɨ́ mej huá'ana'amiche'e ɨ́ mej caí Dios pú'een ? Capu xaa ne'u ti'itɨ . Teajta iteen , ayée tu tí'ivaɨre'e ɨ́ Dios jemi tɨ́j teyuu tɨ tzajta'an huiirájca ɨ́ Dios tɨ i'irúuri . A'ɨ́j pu jɨ́n ayén tiu'utaxájtaca'a tɨjɨ́n : Nee nu u'uchée na'ame huá'a tzajta'a . Neajta nu huá'a Dios pu'éene'e na'ame . Majta a'ɨ́ɨme , a'ɨ́ɨ mú neteɨ́testemua'a pu'éene'e muá'aju'u .
47006017	Ayee pu ti'ixa ɨ́ tavástara'a tɨjɨ́n : A'ɨ́j xu jɨ́n ajtácɨɨne huá'a jemi sej si rujɨ́me'en á'ujujhua'ane'en . Caxu ti'itɨ muarɨ'e tɨ xána'avi'ire'e . Neajta nu niyen rɨ́'ɨ amua'ancuré'evi'itɨ .
47006018	Ajta ayén ti'ixa ɨ́ tavástara'a tɨ nain jɨ́n antiújmua'aree tɨjɨ́n : Nee nu á'amuaya'upua pu'éene'e na'ame . Seajta mú'een , ayée xu niyaujmua'a pu'éene'e xá'aju'un , setɨ́j sena'a sej teteca pú'een , ajta mɨ sej 'uuca . Yee pu'u .
47007001	A'iné Dios pu ayén te'ataújratziiri'i , mú'een ta'ihuaamua'a ɨ́ tej já'amuaxe'eve'e , tiché'e tiyen mé tirúurɨeeni tɨ́j na'a tɨ ayén tí'itaxana'aviste'e , tɨ a'ɨ́jna jetze airánineica ɨ́ tatevij jetze nusu ɨ́ ta tzajta'an , tej ti raanaíjmire'en a'ɨ́jna tɨ tita'aturáate'e tej ti rɨ'éene'ecán jɨ́n huateáturan ɨ́ Dios jemi . Teta'aj tiyen huárɨni te'ɨ́jna jɨme'e tɨ Dios ayén huateúra'ate itejmi jemi .
47007002	Caxu ra'antánaamuan ɨ́ á'amuaxɨejniu'uca itejmi jemi , a'iné catu a'ij pua'a amuáaruu . Catu teajta ja'atɨ ca'aníjra'a huatá'a tɨ ij a'ij pua'a ti'itiújcha'ɨɨ . Jee xaa ne'u , catu ja'atɨ tiu'uhuá'itze tej ti ti'itɨj jɨ́n huatétavaɨre'en .
47007003	Canu niyen tejá'amua'ixaate'e nej ni ti'itɨj jɨ́n ama'uxɨ́jte'en . Canu a'atzu , a'iné nu'uri niyen tejamuá'ixaa tej tiyen á'ataca'ane mú'ejmi jemi , tɨ pua'a tiyen naími'i huácui'ini nusu tiyen naími'i ruuri huateáturan .
47007004	Jé'ecan nu nexɨéehua tejá'amua'ixaate'e , canu a'ij tí'itziɨɨne'e nena'a . Jéihua nu á'antzaahuate'e mú'ejmi jɨme'e , neajta jeíhua nu rɨ́'ɨ té'enemua'ate . Neajta huápɨ'ɨ nu netémua'ave'e nain jɨme'e ɨ́ tej rajpuaíjtzi .
47007005	Mɨ teajta iteen , tetɨ́'ɨj te'uun a'ará'a u Macedonia , capu a'atzu huatárɨ'ɨristareca'a tej huátase'upe'en , sino teen tu rajpuaíjtzica'a nain jɨme'e , tɨ́j na'a tɨ ayén titáaruu . Jé'ecan tu á'aviicua'ire'eca'a huá'a jemi ɨ́ teɨte , teajta tí'itziɨɨne'eca'a ɨ́ tatzajta'a .
47007006	Ajta a'ɨ́ɨn ɨ́ Dios tɨ rɨ́'ɨ hua'anrú'ure'e á'aye'i ɨ́ mej a'ij té'ujmua'ate , a'ɨ́ɨ pu ayén rɨ́'ɨ táaruu a'ɨ́jna jɨme'e tɨ a'ɨ́ɨn yé uvé'ene ɨ́ Tito .
47007007	Ayee pu xaa a'ɨ́jna jɨ́n rɨ́'ɨ táaruu , ajta a'ɨ́jna jɨme'e tɨ a'ɨ́ɨn Tito ajta rɨ́'ɨ táaruu ajta a'ɨ́jna jɨme'e sej amuacaí rɨ́'ɨ ráaruu a'ɨ́jna ɨ́ ta'ihuaara'a . A'ɨ́ɨ pu xaa titaatá'ixaa mú'ejmi jɨme'e , sej nu'u jeíhua huápɨ'ɨ siyen tí'ijxe'eve'e sej naaseíj , sej nu'u temua'a seajta tiújxɨeemɨjte'e , ajta nu'u temua'a mú'ejmi jetze ruxe'eve'e a'ij tɨ tí'inevaɨre'e ineetzi . A'ɨ́j nu jɨ́n jaítze'e huatántemua'ave .
47007008	Mɨ neajta inee , capu ché'e a'ij pua'a ne'ase nej niyen amuaatéxɨeemɨjte ne'ɨ́jna jɨme'e a'ij nej tejámuaatá'itɨiiri'i . Amuacaí pu xaa , a'ij pua'a né'asejca'a , aru capu ché'e , a'iné a'atzu pu'u á'atee sej ruxɨeemɨjte'eca'a .
47007009	Mɨ ajta , canu ne'ɨ́jna jɨ́n netémua'ave'e ne'ɨ́jna jɨme'e sej huataújxɨeemɨste , sino a'ɨ́j nu jɨ́n nena'a netémua'ave'e sej siyen huataújxɨeemɨste sej si seɨcɨé ti'itiújcha'ɨɨca'a . Ayee pu xaa ne'u a'ij pua'a amuaatá'a sej si siyen huataújxɨeemɨste'en jemin ɨ́ Dios . A'ɨ́j pu jɨ́n , catu tajɨ́ɨmua'a tena'a puaíjtzi amuaatá'a .
47007010	Jee xaa ne'u . Tɨ pua'a ja'atɨ ayén huataújxɨeemɨste'en ɨ́ Dios jemi tɨ ij seɨcɨé ti'itiújcha'ɨɨca'a , capu xaa a'ij pua'a tiraatá'asin , sino Dios pu ru'irátuaasin . Na'ari tɨ pua'a ja'atɨ ayée na'a ruxɨeemɨ́jte'e matɨ́j a'ɨ́ɨme ɨ́ mej yen japuan seijre'e ɨ́ chaanaca , ayée pu teja'uré'enejsin tɨ auupuá'are .
47007011	Aru casi'i mú'een , a'ij tɨ tejamuáaruu a'ɨ́jna jɨme'e sej siyen huataújxɨeemɨste'en ɨ́ Dios jemi . Huápɨ'ɨ pu ca'aníjra'a amuaatá'a sej ráahuauni ɨ́ tɨ jɨ́n Dios tejámuaatá'uuni'i . Jé'ecan xu huataníniu'ucacuca'a se'ɨ́jna jɨme'e tɨ a'ij pua'a éene'e . Jé'ecan xu seajta tí'itziɨɨne'eca'a se'ɨ́jna jɨme'e tɨ a'amuacɨ'ɨtíiche'e ɨ́ puaíjtzi . Seajta jé'ecan huápɨ'ɨ á'ujca'anejca'a ineetzi jɨme'e , seajta huápɨ'ɨ xu a'ij té'ujmua'ate . Mú'een xu seajta temua'a naa puaíjtzi raatá'a a'ɨ́jna tɨ a'ij pua'a rɨjcaa . Ijii tu xaa tiyen ramua'aree sej caí ti'itɨ jɨ́n auteájturaa a'ɨ́jna jɨme'e tɨ a'ij pua'a éene'e .
47007012	A'ɨ́j pu jɨ́n temua'a tiu'utévaɨ ɨ́ nej amuaata'íti'iri'i . Mɨ neajta inee , canu ne'ɨ́jna jɨ́n amuaata'íti'iri'i ne'ɨ́jna jɨme'e ɨ́ ja'atɨ tɨ ayén auteájturaa , canu neajta amuaata'íti'iri'i ne'ɨ́jna jɨme'e tɨ ja'atɨ seɨ́j jemi auteájturaa , sino ayée nu 'een jɨ́n amuaata'íti'iri'i tɨ ij ayén amuaatámitɨejte'en mú'ejmi ɨ́ Dios jemi a'achú sej caj á'ujca'ane téjmi jemi .
47007013	A'ɨ́j tu jɨ́n teri rɨ́'ɨ huarɨ́j ɨ́ tatzajta'a . Capu ajta a'ɨ́ɨ na'a tej teri rɨ́'ɨ huarɨ́j , sino teajta tiyen te'ɨ́jna jɨ́n huatátatemua'ave'e te'ɨ́jna jɨme'e tɨ a'ɨ́ɨn Tito ayén che'atá na'a rutémua'ave'e , a'iné mú'een naími'i xu rɨ́'ɨ tiraatá'a ɨ́ tzajta'an .
47007014	Jee xaa , nu'uri nejmí'i ahuántzaahua ɨ́ Tito jemi mú'ejmi jɨme'e . Seajta mú'een , caxu a'atzu naatatévi'iraste . A'iné nain ɨ́ tej teri tejamuá'ixaa , ayée pu ti'ayajna , ayée pu che'atá na'a ayén ti'ayajna ɨ́ tej jɨ́me'en ahuátatzaahuate jemin ɨ́ Tito .
47007015	Ajta jaítze'e pu a'ɨ́ɨn ayén ahuaújca'ane mú'ejmi jemi , a'iné a'ɨ́ɨ pu ayén ra'utámua'areeri'i a'ij sej mú'een naími'i titá'astijre'e . A'ɨ́ɨ pu ajta a'ɨ́jna atamuá'areeri'ihua'a á'aye'i sej siyen temua'a naa ra'ancuré'evi'itɨ , sej siyen jeíhua huápɨ'ɨ tí'itziɨɨne'eca'a .
47007016	Neajta inee , nee nu netémua'ave'e , a'iné nain nu jɨ́n á'anca'ane mú'ejmi jemi , a'iné mú'een xu xaa araúrastejsin .
47008001	Ta'ihuaamua'a , ayée tu tí'ijxe'eve'e sej ráamua'aree a'ij tɨ Dios rɨ́'ɨ tihua'utá'a a'ɨ́mej ɨ́ mej u e'etiújse'ɨri a'u tɨ na'a a'uun tɨ huatacá'a u Macedonia .
47008002	Matɨ́'ɨj mauj jeíhua huápɨ'ɨ á'aviicua'ire'eca'a , ajta jeíhua tihuá'aturaate'eca'a ɨ́ mej jɨ́n huateújvaɨre'en , mɨ majta , jeíhua mú huápɨ'ɨ rútemua'ave'eca'a . A'ɨ́j pu jɨ́n ayén te'irájraa mej miyen ruxɨ́'evi'ira'a jɨ́n tiu'utévaɨ me'ɨ́jna jɨme'e tɨ jeíhua huápɨ'ɨ ará'aseca'a ɨ́ Dios jemi .
47008003	Ayee nu tihua'utéxajta ɨ́ mej miyen tiu'utapuaíjve a'achú mej caj tí'ijviicua'iraca'a . Jee xaa , a'ɨ́ɨ mú ruxɨ́'evi'ira'a jɨ́n jaítze'e miyen huarɨ́j .
47008004	Ca'anín mú jɨ́n tájhuaviiri'i tej tiyen hua'utá'an mej tiu'utévaɨre'en me'ɨ́jna jɨme'e mej hua'utévaɨre'en a'ɨ́mej ɨ́ mej e'etiújse'ɨri ɨ́ mej ajtéme'ecan ɨ́ tavástara'a jetze .
47008005	Mɨ majta a'ɨ́ɨme , camu miyen mena'a tiu'utapuaíjve a'ij tej tí'ijchu'eve'eca'a . Amuacaí mú huataseíjre ɨ́ tavástara'a jemi , majta á'iyen itejmi jemi me'ɨ́jna jɨme'e tɨ ayén tí'ijxe'eve'eca'a ɨ́ Dios .
47008006	A'ɨ́j tu jɨ́n teri ca'aníjra'a raatá'a te'ɨ́jna ɨ́ Tito tɨ a'ɨ́ɨn ayén raanaíjmire'en mú'ejmi jemi a'ɨ́jna tɨ jɨ́n amuacaí a'utéjche mú'ejmi tzajta'a sej si siyen che'atá sena'a tiu'utapuaíjve'en ruxɨ́'evi'ira'a jɨme'e .
47008007	Ajta íjii , a'iné jaítze'e pu ayén tejamuaacɨ́'ɨ mú'ejmi caí ɨ́ seica , nain jɨme'e , tɨ pua'a sej rá'atzaahuate'en ɨ́ tavástara'a na'ari sej tihua'utá'ixaate'en ɨ́ niuucari jɨme'e tɨ ayén ti'ayajna nusu sej rú'umua'areere a'ij tɨ 'een ɨ́ Dios jemi , ca'ɨ́n seajta nain jɨ́n á'ujca'ane itejmi jemi , seajta taxe'eve'e . A'ɨ́j pu jɨ́n , ayée tu tí'ijxe'eve'e . Ayee xu huárɨni sej si seajta hua'utémua'itɨn se'ɨ́jna jɨme'e ɨ́ sej jɨ́n rɨ́'ɨ tihua'utá'asin .
47008008	Canu ne'ɨ́jna jɨ́n tejámuaata'aíjte'esin , sino ayée nu 'een jɨ́n tejá'amua'ixaate'e sej si huataújseijrata sej siyen che'atá sena'a tzáahuati'ira'a jɨ́n huá'axe'eve'e se'ɨ́mej ɨ́ mej Jerusalén e'etiújse'ɨri matɨ́j ɨ́ seica ɨ́ mej a'ujca'anéecan jɨ́n hua'utévaɨ ɨ́ ru'ihuaamua'a .
47008009	Jee xaa , xu'uri ramua'aree ɨ́ tɨ jɨ́n rɨ́'ɨ titaatá'a ruxɨ́'evi'ira'a jɨme'e ɨ́ tavástara'a , a'ɨ́jna ɨ́ Jesús , tɨ ajta Cɨríistu'u pú'een . A'ɨ́ɨ pu ayén nain tí'ijcha'ɨɨca'a , mɨ ajta a'ɨ́ɨ pu u júte'e ayén éeni'icɨ'e huataújseijrataca'a tɨ́j seɨ́j tɨ caí a'ij tí'ijviicua'i tɨ ij mú'ejmi japua huániuuni , sej si siyen se'ɨ́jna jɨ́n seíire'e xá'ara'ani sej se'ɨ́ɨn pu'éene'e xá'ara'ani ɨ́ sej ra'ancuré'asin ɨ́ jemin se'ɨ́jna jɨme'e tɨ a'ɨ́ɨn Cɨríistu'u caí a'ij tí'ijviicua'iraca'a .
47008010	Ayee pu tiná'amitɨejte'e a'ɨ́jna jɨme'e ɨ́ sej hua'utévaɨre'en . Ayee pu i'i xɨ́'epɨ'ɨn sej íjii raanaíjmire'en ɨ́ sej jɨ́n autéjhuii ɨ́ ru'usí , ɨ́ sej amuacaí se'ɨ́jna jɨ́n te'ataújratziiri'i , seajta amuacaí siyen rɨjcaa .
47008011	Mɨ seajta mú'een , íjii setá'aj raanaíjmire'en ɨ́ sej jɨ́n siyen rɨjcaa . A'iné mú'een xu a'ujca'anéecan jɨ́n huataúra'a sej siyen huárɨni , setá'aj siyen che'atá sena'a se'ɨ́jna jɨ́n raanaíjmire'en sej siyen tiu'utá'an a'achú sej caj tí'ijcha'ɨɨ .
47008012	A'iné , tɨ pua'a ja'atɨ á'ujca'ane tɨ ti'itɨ tiu'utá'an , ayée pu xɨ́'epɨ'ɨn tirá'aseijrate'e ɨ́ Dios tɨ a'ɨ́ɨn ja'atɨ ayén tiu'utá'a a'achú tɨ caj tí'ijcha'ɨɨ . Capu a'atzu jetzen ruxe'eve'e ɨ́ Dios ti'itɨ tɨ a'ij caí tí'ijcha'ɨɨ a'ɨ́jna ɨ́ ja'atɨ tɨ xaa ti'itɨ tiu'utá'a .
47008013	Canu ne'ɨ́jna jɨ́n niyen tejá'amua'ixaate'e tɨ ij caí hua'utamuárɨ'eriste'en ɨ́ seica . Canu neajta ne'ɨ́jna jɨ́n á'amua'ijcate'e tɨ huápɨ'ɨ muárɨ'eri mú'ejmi jemi . Ayee nu'u ni niyen tí'ijxe'eve'e sej si ruxɨ́'ej sena'a te'utáviicua'i . A'ɨ́j pu jɨ́n , ayén tí'ivaɨre'e ɨ́ sej jeíhua tí'ijcha'ɨɨ íjii sej si se'ɨ́jna jɨ́n hua'utévaɨre'en ɨ́ tɨ tihuá'aturaate'e . Ajta , méjca'ihua yee , a'ɨ́ɨ mú miyen che'atá mena'a amuaatévaɨre'esin me'ɨ́jna jɨme'e ɨ́ mej jeíhua tí'ijcha'ɨɨ tɨ ij caí ti'itɨ tejamuá'aturaate'e mú'ejmi .
47008014	
47008015	Ayee pu xaa ne'u , a'iné ayée pu té'eyu'usi'i tɨjɨ́n : “ Capu nu'u ti'itɨ turaaveca a'ɨ́jna jemi tɨ jeíhua rájseɨj . Ajta , capu nu'u tirá'aturaate'eca'a a'ɨ́jna tɨ cɨ́j na'a rájseɨj . ”
47008016	Me'ecui xaa , jeíhua tu huápɨ'ɨ rɨ́'ɨ tí'ira'ate'e ɨ́ Dios tɨ ayén ca'aníjra'a raatá'a a'ɨ́jna ɨ́ Tito tɨ ayén a'ujca'anéecan jɨ́n amuaatamuá'areeri'i netɨ́j inee .
47008017	A'ɨ́ɨ pu xaa ayén ra'ancuré'a a'ɨ́jna ɨ́ tej jɨ́n ca'aníjra'a raatá'a , ajta a'ɨ́jna jɨme'e , tɨ jeíhua á'ujca'anejca'a . A'ɨ́ɨ pu ruseɨ́j huataúra'a tɨ ij a'uun u á'ume'en mú'ejmi jemi .
47008018	Teajta iteen , ta'ihuaara'a tu huata'íteca'a tɨ ij ajta jamuan u á'ume'en . A'ɨjna ɨ́ ta'ihuaara'a , naíjmi'icɨ'e mú rɨ́'ɨ tí'iseij me'ɨ́jna jɨme'e a'ij tɨ a'ɨ́ɨn tihuá'ixaate'e á'aye'i ɨ́ niuucari tɨ jɨ́n Dios hua'irájtuaani .
47008019	Ajta , a'ɨ́ɨme ɨ́ mej me'uun e'etiújse'ɨri ɨ́ Dios jemi , a'ɨ́ɨ mú ra'antíhua'u tɨ ij a'ɨ́ɨn ta jamuan á'uche'ecane'en tej ti naími'i tiyen aráta'asten te'ɨ́jna jɨme'e ɨ́ tej hua'utá'asin , tej ti te'ɨ́jna jɨ́n rɨ́'ɨ tiraateájtuaani ɨ́ tavástara'a . Teajta tiyen 'een jɨ́n raata'íteca'a tɨ a'uun á'ume'en mú'ejmi jemi sej si ráamua'aree tej teuj á'ataca'ane tej tiyen hua'utévaɨre'en ɨ́ mej caí a'ij tí'ijviicua'i .
47008020	Ayee tu tí'itese'e tɨ ij caí ja'atɨ ayén tí'itaxajtzi'ira a'ɨ́jna jɨme'e tej nu'u a'ij pua'a rɨcɨ te'ɨ́jna jɨme'e tej ramuarɨ'e a'ɨ́jna ɨ́ mej miyen a'ujca'anéecan jɨ́n tiu'utá'a , tɨ ti'imu'íi .
47008021	Ayee pu'u xaa ne'u , a'iné catu tiyen tena'a tí'itese'e tej ti tiyen rɨjca a'ij tɨ tiraavíjte'e ɨ́ tavástara'a jemi , sino tej ti tiyen che'atá tena'a rɨjca a'ij tɨ tiraavíjte'e huá'a jemi ɨ́ teteca .
47008022	Teajta a'ɨ́mej jamuan ɨ́ mej hua'apua , teajtáhua'a tu seɨ́j huata'íti ɨ́ ta'ihuaara'a , ɨ́ tɨ ari mu'iitɨ́ huataújseijrataca'a tɨ a'ɨ́ɨn temua'a naa á'ujca'anejca'a mu'iitɨ́ jɨme'e . Ajta íjii , jaítze'e pu á'ujca'ane a'ɨ́jna jɨme'e tɨ jeíhua huápɨ'ɨ té'atzaahuate'e mú'ejmi jemi .
47008023	Ajta , a'ɨ́jna ɨ́ Tito , a'ii pu a'ɨ́ɨn pú'een tɨ neetzi jamuan tí'ivaɨre'e mú'ejmi jɨme'e . Naíjmi'i tu tí'imuarɨ'e . Majta a'ɨ́ɨme ɨ́ mej hua'apua ɨ́ ta'ihuaamua'a , a'ii mú a'ɨ́ɨn pú'een ɨ́ mej hua'uta'íteca'a a'ɨ́mej ɨ́ mej me'uun e'etiújse'ɨri . A'ii mú a'ɨ́ɨn pú'een ɨ́ mej huá'a jetze me'ecan tí'ivaɨre'e ɨ́ teɨte majta me'ɨ́jna jɨ́n rɨ́'ɨ tiraatá'aca ɨ́ Cɨríistu'u .
47008024	A'ɨ́j xu jɨ́n , setá'aj siyen hua'utaseíjrate'en se'ɨ́mej ɨ́ teteca sej tzáahuati'ira'a jɨ́n huá'axe'eve'e , mej mi naíjmi'i miyen ráamua'aree nainjapua a'u mej e'etiújse'ɨri mej mi ta'utátzaahuate'en a'ij tɨ tiraavíjte'e tej tiyen á'atatzaahuate'e mú'ejmi jɨme'e .
47009001	Jɨ́me'en a'ɨ́jna ɨ́ tej jɨ́n huá'avaɨre'e a'ɨ́mej ɨ́ tɨ Dios rɨ́'ɨ tihuá'ajcha'ɨɨ , capu a'atzu ruxe'eve'e tej tiyen tejamuaatayú'use .
47009002	A'iné nu'uri ramua'aree sej seri á'ujca'ane sej si siyen huárɨni ruxɨ́'evi'ira'a jɨme'e . A'ɨ́j nu jɨ́n niyen á'antzaahuate'e huá'a jemi ɨ́ mej me'uun a'uchéjme tɨ́j na'a a'uun tɨ huatacá'a u Macedonia . Ayee nu tihuá'ixaate'e yee pu'uri ayén á'atee seɨ́j nine'ira'a ɨ́ sej seri rɨ́'ɨ huaújruu . Ajta , xu'uri ca'aníjra'a hua'atá'aca a'ɨ́jna jɨme'e sej siyen a'ujca'anéecan jɨ́n tiu'utévaɨre'en .
47009003	Mɨ neajta inee , ayée nu 'een jɨ́n ta'ihuaamua'a huata'íti mú'ejmi jemi tɨ ij caí ayén te'irájra'ani tej huáapua'a tena'a ahuátatzaahuate'en a'ɨ́jna jɨme'e sej caí xɨ rɨ́'ɨ huaújruu , a'ij nej neri tihua'utá'ixaa mú'ejmi jɨme'e .
47009004	Na'ari caí , tɨ pua'a seica ɨ́ mej me'uun Macedonia é'eme'ecan miyen me'uun ne jamuan á'uju'un , teajta tiyen amuáateuni sej caí xɨ rɨ́'ɨ huaújruuren , aj pu xaa taatatévi'iraste'esin itejmi . Capu amuaatatévi'iraste'esin mú'ejmi , sino itejmi pu xaa a'ɨ́jna jɨme'e tej mú'ejmi jɨ́n ahuátatzaahuate .
47009005	A'ɨ́j pu jɨ́n ayée pu tinaatámitɨejte tɨ ayén tiú'ujxe'eve'e nej niyen ca'aníjra'a hua'utá'an ɨ́ ne'ihuaamua'a mej mi me'uun á'uju'un mú'ejmi jemi , mej mi amuacaí rɨ́'ɨ amuáaruuren me'ɨ́jna jɨme'e ɨ́ sej jɨ́n te'ataújratziiri'i sej tiu'utapuaíjve'en . Ayee pu'u , a'iné canu raxɨ́'eve'eca'a nej ca'anéeri jɨ́n amuaata'aíjte'en sej si tiu'utapuaíjve'en sino sej si ruxɨ́'evi'ira'a jɨ́n tiu'utá'an .
47009006	Caxu yá'uhua'anan . Tɨ pua'a cɨ́j sena'a tiu'utá'an , cɨ́j xu'u seajta te'ancuré'asin . Ajta , tɨ pua'a jeíhua setiu'utá'an , jeíhua xu seajta te'ancuré'asin .
47009007	Ayee pu tiú'ujxe'eve'e sej siyen huárɨni , seɨj seajta seɨj . Ché'e ja'atɨ tɨ na'a ayén tiu'utá'an a'ij tɨ ari tiraaxɨ́'epɨ'ɨntare ɨ́ ru tzajta'a . Ché'e caí ayén ramuájche'e , a'iné jé'ecan pu ra'aráanajche ɨ́ Dios tɨ ja'atɨ rutémua'ave'e tiu'utapuaíjve'en .
47009008	Ajta a'ɨ́ɨn ɨ́ Dios , a'ɨ́ɨ pu raayɨ́'ɨtɨ tɨ ayén raatámu'iiren nain jɨme'e ɨ́ tɨ jɨ́n rɨ́'ɨ tejamuaatá'an sej si siyen ja'anáj tɨ na'a te'encuré'a'ave'en tɨ́j na'a tɨ tiú'ujxe'eve'e . A'ɨ́ɨ pu ajta ayén raatámu'iirejsin tɨ ij ayén ti'icɨ'ɨpée a'ɨ́jna jetze setɨ́j sena'a sej jɨ́n tiu'umuárɨ'en tɨ xɨ́'epɨ'ɨn 'een .
47009009	Ayee pu té'eyu'usi'i tɨjɨ́n : A'ɨ́ɨ pu a'ɨmuá tihua'urá'ate . A'ɨ́ɨ pu ajta tihuá'apuaijve'e a'ɨ́mej ɨ́ mej caí a'ij tí'ijviicua'i . Ajta , tɨ́j na'a tɨ ayén rɨcɨ tɨ xɨ́'epɨ'ɨn 'een , a'ɨ́ɨ pu ayén huateáturaasin ɨ́ Dios jemi tɨ́j na'a rusén jɨme'e .
47009010	Ajta a'ɨ́ɨn tɨ ti'itá'aca ɨ́ imue'eri tɨ jɨ́n ja'atɨ ayén tiu'uhuáste'en , a'ɨ́ɨ pu ajta ayén tiu'utá'asin , ajta raatámu'iiren ɨ́ sej jɨ́n huateújvaɨre'en sej si jaítze'e siyen tiu'umuárɨ'en a'ɨ́jna jɨme'e tɨ xɨ́'epɨ'ɨn 'een .
47009011	Jéihua pu huápɨ'ɨ raatámu'iirejsin nain jɨme'e tɨ tejamuá'aturaate'e sej si ruxɨ́'evi'ira'a jɨ́n tihua'utá'an temua'a naa .
47009012	A'iné tɨ́j na'a sej siyen se'ɨ́jna jɨ́n tí'ivaɨre'e , mú'een xu siyen hua'atéva'ɨri a'ɨ́mej ɨ́ mej Dios jemi seijre'e , se'ɨ́jna jɨme'e ɨ́ tɨ tihuá'aturaate'e . Ajta , caxu a'ɨ́ɨ sena'a jɨ́n tí'ivaɨre'e , sino ajta mú jeíhua rɨ́'ɨ tiraatá'aca ɨ́ Dios jemi me'ɨ́jna jɨme'e a'ij sej huarɨ́j .
47009013	Ayee pu'u , a'iné ayée xu se'ɨ́jna jɨ́n tihuá'avaɨre'e , a'ɨ́ɨ mú me'ɨ́jna jɨ́n ramua'aréeren a'ij sej tirá'aste ɨ́ tavástara'a . Seajta mú'een , ayée xu se'ɨ́jna jɨ́n rɨ́'ɨ tiraatá'asin ɨ́ Dios sej rá'astijre'e , seajta ra'ancuré'a'aca ɨ́ niuucari tɨ jɨ́n Dios amua'irátuaasin . Ayee xu seajta rɨ́'ɨ tiraatá'asin ɨ́ Dios se'ɨ́jna jɨme'e ɨ́ sej temua'a naa tíhua'utapuaíjve a'ɨ́mej ɨ́ mej Jerusalén a'uchéjme , seajta naíjmi'ica .
47009014	Majta a'ɨ́ɨme , ayée mú á'ujca'ane mú'ejmi jemi , majta miyen rahuauhuau ɨ́ Dios jemi mú'ejmi jɨme'e , me'ɨ́jna jɨme'e tɨ Dios jeíhua huápɨ'ɨ rɨ́'ɨ tihua'utá'a a'ij sej ti'itɨ jɨ́n huarɨ́j .
47009015	Tiché'e tiyen rɨ́'ɨ tiraatá'an ɨ́ Dios temua'a naa te'ɨ́jna jɨme'e tɨ a'ɨ́ɨn ayén taatapuaíjve a'ɨ́jna tɨ ayén huápɨ'ɨ tiú'ujxe'eve'e ɨ́ tɨ jɨ́me'en caí rɨ'ɨrí tej tiyen rɨ́'ɨ tiraatá'an a'ij tɨ tiraavíjte'e .
47010001	Neajta inee , i nej i'i Pablo , ayée nu ca'aníjra'a amuatá'aca ne'ɨ́jna jɨme'e nej niyen che'atá nena'a rɨ́'ɨ ti'itíncha'ɨɨ tɨ́j ajta ɨ́ Cɨríistu'u tɨ ayén te'utáviicua'iri'i matɨ́'ɨj a'ij pua'a ráaruu , tɨ ajta huá'ancu'uvajxɨ ɨ́ teɨte . Nee nu ne'ɨ́n pú'een ɨ́ mej miyen tí'ixaxa'a nej nu'u tí'itziɨɨne'e tɨ pua'a mú'ejmi jemi naatéveeca , neajta nu'u huaténca'ane yú ne tzajta'a mú'ejmi jemi netɨ́'ɨj nu'u ye'ɨmuá huatéveeca .
47010002	Mɨ neajta inee , ayée nu amuaatáhuaviira sej caí siyen rɨjca netɨ́'ɨj ne'uun a'utéveeca mú'ejmi jemi , setá'aj caí ca'aníjra'a neetá'acare'en nej niyen huatánseijrata nej niyen che'atá nena'a neca'ane yú ne tzajta'a netɨ́j niyen ti'ihuánxɨ'epɨ'ɨntari'ire nej niyen huatánseijrata huá'a jemi ɨ́ mej miyen tí'itaxajtzi'i tej nu'u tiyen ti'itítacha'ɨɨ matɨ́j a'ɨ́ɨme ɨ́ mej íiyen huachéjme chaanaca japua .
47010003	Teajta iteen , teen tu á'ujujhua'an íiyen chaanaca japua tatevij jɨme'e ɨ́ tej ratéhua'ira'a . Mɨ teajta iteen , catu tiyen tatevij jɨ́n ne'use'e .
47010004	A'iné a'ɨ́jna ɨ́ tej jɨ́n ne'use'e , capu a'uun a'uvé'emej ɨ́ huá'amua'atziira'a jetze ɨ́ mej rutevij jɨ́n á'ujujhua'an , sino a'úu pu a'uvé'emej ɨ́ tej jetzen arátaca'ane tej ti muárɨ'eri'ire'ara'an jɨ́n raaté'uuna te'ɨ́jna ɨ́ mej jɨ́n téujnaamua .
47010005	Teen tu ra'uré'uunaca tɨ́j na'a ɨ́ huá'amua'atziira'a ɨ́ mej jɨ́n huá'acuanamua ɨ́ teɨte . Teen tu ramuá'itɨcɨ ɨ́ huá'amua'atziira'a , tɨ́j na'a ɨ́ mej jɨ́n á'ujtzaahuate'e mecaí ratá'aca ɨ́ ruxɨ́ejniu'uca mej ráamua'ati ɨ́ Dios . Tɨ́j na'a huá'amua'atziira'a , ayée tu che'atá tena'a raruure tɨ́j ɨ́ xantaaru'u tɨ ja'atɨ seɨ́j huatéevi'i , ajta tiu'utátuiire'en a'ɨ́jna jemi tɨ tí'aijta . A'ɨ́j tu jɨ́n tɨ́j na'a ɨ́ huá'amua'atziira'a tej tiyen ramuá'itɨcɨ , teen tu Cɨríistu'u jemi tí'ituiire'e tɨ ij ayén ra'ará'astijre'en .
47010006	Teajta iteen , tu'uri rɨ́'ɨ huatarúu tej ti tiyen huárɨni setɨ́'ɨj rɨ́'ɨ raanaíjmire'en sej rá'astijre'en ɨ́ Dios . Tɨ pua'a a'ɨ́jna seɨ́j ayén raatéxɨeehuata tɨ caí ché'e ayén ra'ará'astijre'en , puaíjtzi tu raatá'asin naíjmi'ica ja'atɨ tɨ na'a tɨ ayén rɨni .
47010007	Me'ecui xaa , setá'aj siyen se'íjna jetze tiú'umua'ati ɨ́ tɨ ayén ti'ayajna . Tɨ pua'a ja'atɨ ayén tirá'amitɨejte'e tɨ a'ɨ́ɨn Cɨríistu'u jetze ajtéme'ecan , ché'e a'ɨ́ɨn ajta ra'utámua'aree ɨ́ ru tzajta'a tej teajta tiyen che'atá tena'a iteen ɨ́ Cɨríistu'u jetze ajtéme'ecan tɨ́j ajta a'ɨ́jna .
47010008	Capu amɨ́n a'ij , tɨ pua'a inee jaítze'e na'ahuántzaahuate'en ne'ɨ́jna jɨme'e ɨ́ tɨ jɨ́n nevástara'a tinaa'íjca . Capu a'ɨ́jna jɨ́n ayén tinaa'íjca nej ni amua'antipuá'ajte'en sino nej ni rɨ́'ɨ amuáaruuren . Mɨ neajta inee , canu ja'atɨ huatá'asin tɨ a'ɨ́ɨn ayén naatatévi'iraste'en .
47010009	Ayee nu 'een jɨ́n tejá'amua'ixaate'e sej si caí ayén tinejá'useijra nej nu'u tejá'amuamuarite'e ne'ɨ́jna jɨme'e a'ij nej tejá'amuayu'use'e .
47010010	A'iné ayée mú tí'ixaxa'a tɨjɨ́n tɨ́j na'a tɨ rá'ayu'uxaca , ca'aníjra'a pu tatá'aca , ajta ca'anéeri pu jɨ́n tí'ita'aijte'e a'ɨ́jna ɨ́ yu'uxari jetze . Mɨ ajta a'ɨ́ɨn , tɨ pua'a nu'u yé huatéveeca itejmi jemi , capu á'ujca'ane tɨ ayén titaatá'ixaate'en . Ajta , capu nu'u a'atzu ruxe'eve'e a'ij tɨ ti'ixáata a'ame .
47010011	Majta a'ɨ́ɨme ɨ́ mej miyen tí'ixaxa'a , miché'e miyen ráamua'aree tɨjɨ́n ayée tu che'atá tena'a tí'ixaxa'a ɨ́ yu'uxari jetze tɨ pua'a ye'ɨmuá taaté'uuca tetɨ́j teajta tí'ixaxa'a tɨ pua'a te'uun mú'ejmi jemi a'uté'uuca'a .
47010012	Mɨ teajta iteen , catu á'ataca'ane tej tiyen raataxáj yee teen tu huá'a jetze ajtéme'ecan ɨ́ seica . Catu teajta tiyen yee ayée tu che'atá tena'a 'een matɨ́j ɨ́ seica ɨ́ mej miyen rɨ́'ɨ ruruure mú'ejmi jemi . Majta a'ɨ́ɨme , tɨ pua'a miyen tiú'ujseijra seɨj ajta seɨj , majta miyen á'ujtzaahuate'e rujɨ́ɨmua'a , tɨ pua'a miyen rɨjca , camu xaa ne'u miyen rɨ́'ɨ mé titeumuámua'aree .
47010013	Mɨ teajta iteen , ayée tu tena'a á'atatzaahuate'e a'ij tɨ ayén tiraavíjte'e . Ayee tu rɨcɨ a'achú tɨ caj Dios ayén taaté'itɨiitze tej ti tiyen ahuátatzaahuate'en mú'ejmi jɨme'e .
47010014	Catu tiyen huápɨ'ɨ mú a'ucɨ́'ɨca ɨ́ tɨ jɨ́n Dios taaté'itɨiitze tɨ pua'a tiyen te'uun a'atanén mú'ejmi jemi sino teen tu te'ɨ́ɨn pú'een ɨ́ tej amuacaí tejámuaatá'ixaa ɨ́ niuucari tɨ jɨ́me'en raxa ɨ́ Cɨríistu'u .
47010015	Catu huápɨ'ɨ á'atatzaahuate'e te'ɨ́jna jɨme'e ɨ́ mej jɨ́n tiu'umuárɨej ɨ́ seica , sino ayée tu tí'ijxe'eve'e iteen , sej jaítze'e té'antzaahuate'en , tej ti jaítze'e tiu'utévaɨre'en mú'ejmi jemi .
47010016	Teen tu tiyen raxɨ́'eve'e tej te'uun tihua'utá'ixaate'en ɨ́ niuucari tɨ jɨ́me'en raxa ɨ́ Cɨríistu'u , huá'a jemi ɨ́ mej a'ɨmuá a'uchéjme seɨ́j chuéjra'a japua , tɨ ij caí ayén ruxe'eve'e tej tiyen á'atatzaahuate'e te'ɨ́jna jɨme'e a'ij tɨ tiu'umuárɨej ɨ́ seɨj , a'ujna a'u tɨ ayén tirá'itɨiitze .
47010017	Ayen tɨjɨ́n : “ A'ɨjna tɨ ayén á'ujtzaahuate'e , ché'e a'ɨ́ɨn a'ɨ́jna jɨ́n á'ujtzaahuate'e a'ij tɨ Dios ayén rɨ́'ɨ tiraatá'a . ”
47010018	Ayee pu'u xaa tí'een , a'iné a'ɨ́jna tɨ ruseɨ́j rɨ́'ɨ tiú'ujseijrata , capu a'ɨ́ɨn pú'een a'ɨ́jna tɨ Dios ayén ra'ancuré'evi'itɨ sino a'ɨ́jna ɨ́ ja'atɨ tɨ a'ɨ́ɨn tavástara'a ayén rɨ́'ɨ tí'ijseijra .
47011001	Ayee nu tí'ijxe'eve'e sej si a'atzu te'utáviicua'i se'ɨ́jna jɨme'e nej ni niyen netɨ́mua'ira jɨ́n netejá'amua'ixaate'e . Jee xaa , setá'aj a'atzu te'utáviicua'i neetzi jemi .
47011002	Tij caí tɨ a'ɨ́ɨn Dios ayén naatá'a nej ni niyen amuá'anchueere'en mú'ejmi , a'iné nee nu niyen raaxɨ́'epɨ'ɨntare sej si siyen a'ɨ́j sena'a jemin huateáturan ɨ́ Cɨríistu'u sej caí ti'itɨ jɨ́n até'ɨtze'ara'an , yee cumu sej huatéviche'en ɨ́ jemin .
47011003	Mɨ neajta inee , ayée nu éeni'icɨ'e tí'itziɨɨne'e tɨ pua'a ayén che'atá na'a ja'atɨ amuaacuanamuan tɨ́j a'ɨ́ɨn ɨ́ cu'ucu'u ayén tiráacuanamuan ɨ́ rumua'atzíira'a jɨme'e a'ɨ́jna ɨ́ Eva . Ayee nu neajta éeni'icɨ'e tí'itziɨɨne'e , tɨ pua'a ayén a'ij pua'a amuáaruuren ɨ́ á'amuamua'atziira'a jetze sej si caí ché'e tzáahuati'ira'a jɨ́n rá'astijre'e ɨ́ Cɨríistu'u , sej si caí ché'e siyen nain jɨ́n raná'amiche'en .
47011004	Ayee pu tí'een , a'iné tɨ pua'a ja'atɨ mú a'uvé'eme'en tɨ ajta ayén tí'ixaxa'a seica jɨme'e ɨ́ niuucari tɨ jɨ́me'en raxa ɨ́ Jesús , tɨ caí ruxɨ́'ej 'een a'ij tej teri tejamuá'ixaa , mú'een xu xaa rɨ́'ɨ tíra'ancuré'evi'itɨjcɨca . Na'ari caí , tɨ pua'a seɨ́j ayén huateáturan mú'ejmi jemi ɨ́ xɨéjniu'ucari tɨ caí a'ɨ́ɨn pú'een tɨ Dios amuacaí raateájtuaa mú'ejmi jemi , mɨ seajta mú'een , naa xu temua'a tíra'ancuré'evi'itɨjcɨca . Na'ari caí , tɨ pua'a siyen ra'ancuré'an seɨ́j ɨ́ niuucari tɨ ajta caí ruxɨ́'ej 'een a'ij tɨ 'een ɨ́ sej amuacaí ra'ancuré'a , temua'a xu naa tirá'astijre'e se'ɨ́jna .
47011005	Ayee pu tiná'amitɨejte'e ineetzi , nej caí niyen jaítze'e cɨliéene'e jɨ́n tí'ivaɨre'e mecaí a'ɨ́ɨme ɨ́ mej nu'u miyen tiu'uta'aíjti'ire mej mi jeíhua huápɨ'ɨ ve'ecán jɨ́n tiu'utévaɨre'en .
47011006	Tɨ pua'a ayén tí'een nej nu'u caí niyen ne'ɨ́jna jɨ́n tihuá'amua'ate nej ni temua'a naa tiu'utaxáj huá'a jemi ɨ́ teɨte , capu amɨ́n a'ij , a'iné temua'a nu naa inee rɨ́'ɨ tirú'umua'aree ne'ɨ́jna jɨme'e a'ij nej tí'ixaxa'a . Nain tu jɨ́n tiyen temua'a naa tejamuaataseíjrate mú'ejmi jemi , teajta naíjmi'ica jemi .
47011007	¿ Ni qui necaí auteájturaa ɨ́ Dios jemi ne'ɨ́jna jɨme'e nej niyen huánruu nej ni cɨliéene'e jɨ́n tiu'utévaɨre'en mú'ejmi jemi tɨ ij Dios huápɨ'ɨ tejamuaatá'an mú'ejmi a'ɨ́jna jɨme'e nej huáapua'a nena'a tejámuaatá'ixaa ɨ́ niuucari tɨ jɨ́me'en raxa ɨ́ Dios ? Canu xaa a'atzu a'ɨ́jna jɨ́n auteájturaa ɨ́ Dios jemi . Single line Composer
47011008	Nee nu huajá'urɨiiri'i a'ɨ́mej ɨ́ mej pua'amecɨé e'etiújse'ɨri ɨ́ Dios jemi nej ni ne'ɨ́jna jɨ́n huaténvaɨre'en nej ni neajta amuaatévaɨre'en mú'ejmi .
47011009	Ajta , netɨ́'ɨj ne'uun a'utéveeca'a mú'ejmi jemi , ajta jeíhua pu tiná'aturaate'eca'a , canu ti'itɨj jɨ́n amuaatamuárɨ'eriste a'iné a'ɨ́ɨme ɨ́ ne'ihuaamua'a ɨ́ mej me'uun a'uvé'eju'un , a'ɨ́ɨ mú miyen naatá'a ɨ́ tɨ tiná'aturaate'eca'a . Ayee nu nain jɨ́n huarɨ́j nej ni caí amuaatájaaxɨejte'en . Neajta naúche'e nu niyen ne'ɨ́jna jɨ́n rɨcɨ .
47011010	Tɨ́j na'a tɨ ayén ti'ayajna Cɨríistu'u jemi , a'ɨ́ɨ pu ajta neetzi jemi seijre'e . A'ɨ́j nu jɨ́n caí raatá'asin tɨ ja'atɨ ayén naatá'ijmɨi nej ni caí ché'e tihua'utá'ixaate'en tɨ́j na'a a'u tɨ huatacá'a u Acaya a'ɨ́jna ɨ́ nej jɨ́n a'utántzaahuate'en .
47011011	¿ A'iné 'éen jɨme'e ? ¿ Ni qui a'ɨ́jna jɨme'e nej caí já'amuaxe'eve'e ? Capu xaa ne'u . Dios pu xaa ramua'aree tɨjɨ́n nejá'amuaxe'eve'e .
47011012	Neajta , a'ij nej rɨcɨ , naúche'e nu jaítze'e niyen rɨni nej ni ra'antipuá'ajte'en ne'ɨ́jna jɨme'e ɨ́ mej jɨ́n á'ujtzaahuate'e mej nu'u miyen che'atá mena'a tí'imuarɨ'e tetɨ́j iteen . Single line Composer
47011013	Matɨ́j mena'a mej miyen 'een matɨ́j a'ɨ́ɨme , a'ɨ́ɨ mú caí tzáahuati'ira'a jɨ́n huata'íti'ihuaca'a . A'ɨ́ɨ mú hua'itzi jɨ́n tí'imuarɨ'e , majta miyen tiú'ujseijrata tɨ nu'u Cɨríistu'u hua'uta'íteca'a .
47011014	Teajta iteen , catu rɨ́'ɨ tira'utaseíj te'ɨ́jna jɨme'e . Teen tu teri tiyen ramua'aree tɨ a'ɨ́ɨn Satanás ajta ayén ruseijrata tɨ a'ɨ́ɨn pú'een seɨj tɨ tí'ivaɨre'e u ta japua a'u tɨ á'uneeri'i rusén jɨme'e .
47011015	A'ɨ́j pu jɨ́n , capu a'ij taatéjteuuve tɨ pua'a a'ɨ́ɨme ɨ́ mej miyen tí'ijvaɨre'e ɨ́ Satanás jemi miyen che'atá mena'a tiú'ujseijrata mej nu'u me'ɨ́jna jɨ́n tí'ivaɨre'e ɨ́ tɨ xɨ́'epɨ'ɨn 'éen jɨme'e . Majta , ayée mú te'entipuá'ajte a'ij mej meri tiraamuá'itɨ me'ɨ́jna jɨme'e a'ij mej ti'itɨj huáruu .
47011016	Neajtahua'a nu niyen tejá'amua'ixaate'e : caxu siyen tí'ineseijra nej nu'u netɨ́mua'i . Na'ari caí , tɨ pua'a siyen tí'ineseijra , setá'aj siyen na'ancuré'evi'itɨn tɨ́j seɨj tɨ rutɨ́mua'i nej ni neajta a'atzu ahuántzaahuate'en .
47011017	Canu ne'ɨ́jna jɨ́n niyen tejá'amua'ixaate'e ne'ɨ́jna jɨme'e tɨ ayén tinaa'íjca ɨ́ tavástara'a , sino nej niyen netɨ́mua'iracan jɨ́n ti'ixa nej ni tzáahuati'ira'a jɨ́n ahuántzaahuate'en .
47011018	A'iné mu'iitɨ́ mú miyen á'ujtzaahuate'e me'ɨ́jna jɨme'e a'ij mej ti'itiújcha'ɨɨ ɨ́ ru jetze , ayée nu che'atá nena'a á'antzaahuate'en a'ij nej ti'itíncha'ɨɨ ɨ́ ne jetze .
47011019	Mɨ seajta mú'een , jeíhua xu rɨ́'ɨ mé tite'umuámua'aree . A'ɨ́j xu jɨ́n temua'a naa te'ataví'icua'i a'ɨ́mej jemi ɨ́ mej rutɨ́mua'i .
47011020	Tɨ pua'a ja'atɨ ayén tejámuaata'aíjte'en sej si ca'anéeri jɨ́n tiu'umuárɨ'en , mú'een xu siyen te'ataví'icua'i . Na'ari , tɨ pua'a ja'atɨ ayén amuá'ari'i ɨ́ sej jɨ́n huateújvaɨre'en , mú'een xu seajta te'ataví'icua'i se'ɨ́jna jɨme'e . Seajta siyen che'atá sena'a rɨcɨ tɨ pua'a ja'atɨ amuaacuanamuan nusu tɨ pua'a ja'atɨ á'ujtzaahuate'e mú'ejmi jemi na'ari tɨ pua'a ayén amu'itéjveeni .
47011021	Jee xaa ne'u , jé'ecan nu huápɨ'ɨ tí'itevi'ira'a tej caí tiyen che'atá tena'a á'ataca'ane matɨ́j a'ɨ́ɨme . Mɨ ajta , ti'itɨ tɨ na'a tɨ jɨ́n ja'atɨ ayén á'ujtzaahuate'e , ayée nu che'atá inee ne'ɨ́jna jɨ́n á'antzaahuate'e .
47011022	¿ Ni qui miyen nu'u a'ɨ́mej jetze ajtéme'ecan ɨ́ mej miyen hua'atamuá'amua tɨjɨ́n Hebreos ? Nee nu neajta a'ɨ́mej jetze ajtéme'ecan . ¿ Ni qui miyen nu'u me'ɨ́jna jetze airáane a'ɨ́jna ɨ́ Israél ? Ayee nu che'atá inee ne'ɨ́jna jetze airáane . Na'ari , tɨ pua'a miyen nu'u Abraham jetze airaújneijte . Neajta nu inee a'ɨ́jna jetze airánneijte .
47011023	¿ Ni qui miyen nu'u tí'ivaɨre'e Cɨríistu'u jetze me'ecan ? Jaítze'e nu inee niyen tí'ivaɨre'e . Ijii nu xaa netɨ́mua'iracan jɨ́n tejá'amua'ixaate'e . Jaítze'e nu jeíhua tí'imuarɨ'e mecaí a'ɨ́ɨme . Jaítze'e nu jeíhua aiteánami'ihuaca'a mecaí a'ɨ́ɨme . Mu'iitɨ́ mú naatéevajxɨ . Canu ché'e ramua'aree a'achú mej pua'amé miyen náaruu . Neajta nu mu'iitɨ́ tɨ́n huamɨ́'ɨ .
47011024	Anxɨ́vi pua'amé mú miyen náaruu a'ɨ́ɨme ɨ́ mej Israél jetze ajtéme'ecan , mej miyen na'itéevajxɨ navij puáasire'ara'a jɨme'e ayén pua'amé seité japuan tamuáamuata'a japuan aramuáacua . Single line Composer
47011025	Huaíca pua'amé mú na'itéevajxɨ cɨyej jɨme'e . Majta seɨ́j naatétu'asixɨ tetej jɨme'e . Huaíca pua'amé pu a'ucájrupi ɨ́ baarcu ɨ́ nej tzajta'an yé'icacare'e . Ayee nu neajta á'atee seɨ́j tɨ́ca'ari , neajta seɨ́j tújca'ari nej ne'uun jaj japua huajaújsime'e .
47011026	Jéihua nu a'ɨmuá huayé'ive ɨ́ juye jetze , neajta jeíhua nu tiu'utátziɨn ne'ɨ́jna jɨme'e nej antáye'icáa ɨ́ játe'ana japua , neajta ne'ɨ́mej jɨme'e ɨ́ nahua'ari , ajta a'ɨ́mej jemi ɨ́ nej hua'axɨ́'ej Israél jetze ajtéme'ecan na'ari a'ɨ́mej jemi ɨ́ mej seɨj chuéjra'a japua é'eme'ecan . Neajta niyen che'atá nena'a tiu'utátziɨn a'u nej á'uye'icaa tɨ pua'a chajta'a na'ari a'u tɨ caí mé'e é'e ja'atɨ nusu játe'ana jetze tɨ ve'ée , neajta a'ɨ́mej jemi mej miyen tí'ihua'itaca me'ɨ́jna jɨme'e mej nu'u ta'ihuaamua'a pú'een .
47011027	Jéihua nu rá'uviicua'iri'i , neajta jeíhua rajpuaíjtzica'a . Mu'iitɨ́ nu pua'amé huatáxa'ai nej atanee ne'ɨ́jna jɨme'e ɨ́ nej tiu'utátziɨn . Neajta nu rajpuaíjtzica'a ne'ɨ́jna jɨme'e nej huata'í'icuataca'a , neajta nej huata'í'imɨ . Mu'iitɨ́ nu pua'amé necaí tiú'ucuaa , neajta huatéxaamɨ , neajta caí ti'itéchejca'a .
47011028	Ajta i'i , tɨ́j na'a nain tújca'ari tzajta'a , ayée pu ti'inemuárɨ'eriste'e a'ɨ́jna jɨme'e ne jé'ecan a'ij té'enemua'ate a'ɨ́mej jemi ɨ́ mej nainjapua e'etiújse'ɨri ɨ́ Dios jemi .
47011029	Ayee nu tejá'amua'ixaate'e , tɨ pua'a seɨ́j caí rú'uca'anisti'ira tɨ huá'a jetze ajtéme'ecan ɨ́ mej e'etiújse'ɨri ɨ́ Dios jemi , ayée pu ajta caí neetzi tinú'uca'anisti'i ɨ́ jemin . Ajta , tɨ pua'a ja'atɨ ayén ca'aníjra'a raatá'an seɨ́j tɨ ajta huá'a jetze ajtéme'ecan tɨ ij a'ɨ́ɨn ayén auté'ɨtzen ɨ́ Dios jemi , jé'ecan pu naatájaaxɨejte'esin .
47011030	Tɨ pua'a ayén tiú'ujxe'eve'e nej ti'itɨ jɨ́n ahuántzaahuate'en , ayée nu huárɨni nej niyen ne'ɨ́jna jɨ́n á'antzaahuate'en ne'ɨ́jna jɨme'e ɨ́ tɨ caí nú'uca'anisti'i .
47011031	Ajta a'ɨ́ɨn ɨ́ Dios tɨ ajta ya'upuáara'an pú'een ɨ́ tavástara'a , a'ɨ́jna ɨ́ Jesús , a'ɨ́ɨ pu ramua'aree nej caí tí'ihua'i . Tiché'e rɨ́'ɨ tiraatá'an a'ɨ́jna ɨ́ Dios tɨ́j na'a rusén jɨme'e .
47011032	Netɨ́'ɨj ne'uun a'utéveeca'a u Damasco , a'ɨ́jna ɨ́ tajtuhuan tɨ a'ɨ́ɨn rey ra'antíhua'u , a'ɨ́ɨ pu racha'ɨɨca'a ɨ́ chajta'a , a'ujna u Damasco , tɨ ij a'ɨ́ɨn ayén naateevi'i .
47011033	Mɨ neajta inee , ayée nu éeni'icɨ'e huirájraa mej na'acájtuaa sicɨ́ri jetze a'ujna a'u tɨ anacun ɨ́ jaxu'u jetze .
47012001	Naúche'e nu á'antzaahuate'e . Capu a'ij rɨni tɨ caí ti'itɨ jɨ́n tineetéva'ɨri . Nu'uri ne'ɨ́jna jɨ́n tejámuaatá'ixaate'esin a'ij tɨ ti'itɨ tiu'utaseíjre ineetzi jemi , ajta a'ɨ́jna tɨ tavástara'a ayén naataseíjra .
47012002	A'atɨ nu niyen mua'ate tɨ Cɨríistu'u jetze ajtéme'ecan tɨ ja'anáj ayén tiráaruu . Pu'uri á'atee a'achú cumu tamuáamuata'a japuan muáacua nine'ira'a tɨ Dios júte'ɨmua ya'uví'itɨ a'u mej é'eseijre'e ɨ́ mej Dios jemi tí'ivaɨre'e . Canu ramua'aree tɨ pua'a a'ɨ́ɨn ja'atɨ aúche'e ayén seijre'e ɨ́ rutevij jɨme'e nusu caí . Dios pu xaa ramua'aree .
47012003	Nee nu xaa ramua'aree tɨ Dios ayén ya'uví'itɨ u júte'ɨmua a'ujna a'u tɨ naa hua'éen . Canu ramua'aree tɨ pua'a auj seijre'e ɨ́ rutevij jɨme'e nusu caí ché'e , sino a'ɨ́ɨ pu ɨ́ Dios ramua'aree .
47012004	A'uu pu ayén éeni'icɨ'e tejá'anamua a'ɨ́jna tɨ caí a'ij tí'irɨ'ɨri tɨ ja'atɨ raataxáj íiyen chaanaca japua , a'iné capu ayén á'achauutzijre'e tɨ ja'atɨ ayén raataxáj íiyen chaanaca japua .
47012005	Canu ne jɨ́me'en á'antzaahuate'en , sino a'ɨ́j nu xaa jɨ́n á'antzaahuate'en ne'ɨ́jna ɨ́ ja'atɨ . Ajta tɨ pua'a niyen ne jɨ́me'en á'antzaahuate'e , a'ij nu jɨ́n a'utántzaahuate'esin ne'ɨ́jna jɨme'e ɨ́ tɨ caí nú'uca'anisti'i .
47012006	Mɨ ajta , tɨ pua'a niyen ca'aníjra'a ti'itáne'a'acare'en nej ni a'utántzaahuate'en , canu ne'ɨ́n pú'eene'e na'ame seɨj tɨ cha'a na'a ti'ixa , a'iné nee nu tzáahuati'ira'a jɨ́n tiu'utaxájta . Mɨ neajta inee , canu niyen rɨni tɨ ij caí ja'atɨ ayén huápɨ'ɨ tí'ineseijra ineetzi a'ij tɨ caí tiraavíjte'e , sino ché'e a'ɨ́ɨn ayén tí'ineseijra a'ij nej rɨcɨ , ajta a'ij nej ti'ixa .
47012007	A'iné jé'ecan pu huápɨ'ɨ tiú'ujxe'eve'eca'a a'ɨ́jna tɨ huataseíjre ineetzi jemi , nej ni caí huápɨ'ɨ ahuántzaahuate'en , Dios pu ayén raateájtuaa ineetzi jemi ti'itɨ tɨ né'ɨtziite'eca'a ɨ́ netevi jetze . Cu xɨee tɨ cuj tzicare'e na'ajtéjtze i ne jetze . A'ɨ́ɨ pu a'ɨ́ɨn pú'eene'e ɨ́ tɨ Satanás ya'uta'íteca'a tɨ ná'ɨtziite'en nej ni caí huápɨ'ɨ ahuántzaahuate'en .
47012008	Huaíca pua'amé nu niyen ne'ɨ́jna jɨ́n tirájhuaviiri'i ɨ́ tavástara'a tɨ ná'ari'i a'ɨ́jna tɨ nú'ucui'ica'a yú ne tzajta'a .
47012009	Ajta a'ɨ́ɨn ɨ́ tavástara'a , a'ɨ́ɨ pu ayén tinaatá'ixaa tɨjɨ́n : “ A'ɨjna ɨ́ nej nexɨ́'evi'ira'a jɨ́n rɨ́'ɨ timuaatá'aca , ayée pu á'avejre mú'eetzi , a'iné ayée pu raanaíjmire'en ɨ́ nemuárɨ'eri'ira'a a'ɨ́jna jɨme'e ɨ́ tɨ caí mú'uca'anisti'i . ” A'ɨ́j nu jɨ́n , niyen nexɨ́'evi'ira'a jɨ́n ahuántzaahuate'en ne'ɨ́jna jɨme'e tɨ caí nú'uca'anisti'i tɨ ij a'ɨ́ɨn muárɨ'eri'ire'ara'an ɨ́ Cɨríistu'u ayén neetzi jemi huateáturan .
47012010	A'ɨ́j nu jɨ́n , niyen nexɨ́'evi'ira'a jɨ́n á'anca'ane ɨ́ Cɨríistu'u jetze me'ecan nej ni ne'ɨ́jna jɨ́n te'utáviicua'i a'ɨ́jna tɨ caí nú'uca'anisti'i nusu ɨ́ mej a'ij pua'a tí'inejee na'ari a'ɨ́jna tɨ nemuárɨ'eri'ira'a ca'ɨ́n mej a'ij pua'a neruure na'ari mej puaíjtzi tinaatá'aca . Ayee nu á'anca'ane a'iné tɨ́j na'a tɨ caí nú'uca'anisti'i , a'ɨ́j nu jetze aránca'ane ɨ́ tavástara'a tɨ 'ij rɨ́'ɨ tínetá'aca ineetzi .
47012011	Jee xaa ne'u , nee nu xaa netɨ́mua'i . Mú'een xu ca'anéeri naatá'a nej ni niyen huárɨni . Mɨ ajta , jaítze'e pu ayén tiraavíjte'ecache'en sej siyen rɨ́'ɨ na'anrú'ure'en , a'iné canu xaa ne'u jaítze'e cɨliéene'e jɨ́n tí'ivaɨre'e mecaí a'ɨ́ɨme ɨ́ mej nu'u huápɨ'ɨ ve'ecán jɨ́n tí'ivaɨre'e tɨ eeri'i Dios nu'u hua'antíhuau . Capu amɨ́n a'ij nej caí ti'itɨ jɨ́n antínmua'aree .
47012012	Xu'uri tiu'uséij mú'ejmi jemi tɨ ayén huarɨ́j tɨ́j na'a tɨ ayén rɨjca ɨ́ ja'atɨ tɨ Dios raata'íteca'a . A'ɨjna ɨ́ mej jɨ́n naa rɨ́'ɨ tira'utaseíj , ajta a'ɨ́jna tɨ jɨ́n Dios tihuá'u'itɨiiri'i , ajta a'ɨ́jna tɨ ayén huarɨ́j a'ɨ́jna jɨme'e ɨ́ muárɨ'eri'ire'ara'an ɨ́ Dios , naíjmi'i pu ayén tiu'utaseíjre mú'ejmi jemi netɨ́'ɨj nauj té'eviicua'iraca'a a'ɨ́mej jemi ɨ́ mej néjcha'ɨɨre'e .
47012013	¿ Ti'itájni ayén caí tejamuaacɨ́'ɨ tɨ ajta caí ayén tihua'ucɨ́'ɨ a'ɨ́mej ɨ́ mej pua'amecɨé e'etiújse'ɨri ? Capu ti'itɨ xaa ne'u , sino a'ɨ́jna ɨ́ nej caí ja'anáj ti'itɨj jɨ́n muárɨ'eri amuaatá'a . Setá'aj tinaatá'uuni'i nej caí ne'ɨ́jna jɨ́n xɨ́'epɨ'ɨn pɨ́ amuáaruu .
47012014	Casi'i , mú'een , nu'uri neajtahua'a rɨ́'ɨ huánruu nej ni neajtahua'a amuaja'uvé'emuaare . Pu'uri huaíca teja'uré'enejsin . Neajta , canu a'atzu ti'itɨj jɨ́n muárɨ'eri amuaatá'asin , a'iné canu rúuhuaumen tɨ mú'ejmi á'amua'a , sino nej mú'ejmi a'uvé'ehuauni . Ayee nu rɨcɨ a'iné capu ayén tiraavíjte'e mej me'ɨ́n tɨ'ɨríi miyen ruvaújsimua'a ti'itɨ tá'acare'en , sino a'ɨ́ɨme ɨ́ vaújsimua'ame'en , a'ɨ́ɨ mú miyen ti'itɨ hua'utá'aca ɨ́ ruyaujmua'a .
47012015	Nee nu xaa nexɨ́'evi'ira'a jɨ́n ti'itɨ á'ujɨsin neetzi tɨ ne'áa na'ari niyen raaxɨ́jte'en tɨ́j na'a tɨ neetzi ne'áa nej ni jamuaatévaɨre'en mú'ejmi . Ajta , tɨ pua'a niyen jaítze'e já'amuaxe'eve'e , ¿ ni qui ayén huataújmua'a sej caí ché'e siyen nexɨ́'eve'e ineetzi ?
47012016	Ché'e ayén 'eene'en nej caí ti'itɨ jɨ́n muárɨ'eri á'amua'ate . Ayee xu ti'ixa nej nu'u huápɨ'ɨ rú'umua'aree nej hua'itzi jɨ́n ti'itíncha'ɨɨca'a , neajta nu'u hua'itzi jɨ́n amuajá'urɨe .
47012017	¿ Ni niyen ti'itɨ jɨ́n amuajá'urɨe ne'ɨ́jna jɨme'e nej seica huata'íteca'a mú'ejmi jemi ? Canu xaa ne'u .
47012018	Nee nu ca'aníjra'a raatá'a ne'ɨ́jna ɨ́ Tito tɨ ij a'ɨ́ɨn á'ume'en mú'ejmi jemi . Neajta jamuan raata'íteca'a ne'ɨ́jna ɨ́ ta'ihuaara'a . ¿ Ni qui ti'itɨ jɨ́n amuajá'urɨe a'ɨ́jna ɨ́ Tito ? Capu xaa ne'u . ¿ Ni tecaí iteen tiyen che'atá tena'a ti'itítacha'ɨɨ tɨ́j ajta a'ɨ́jna ? ¿ Ni tecaí tiyen che'atá tena'a á'ataca'ane mú'ejmi jemi tɨ́j ajta a'ɨ́jna ? A'iné tijtá xaa ne'u .
47012019	Tɨ́j na'a nej niyen tejá'amua'ixaate'e , ayén tejamuá'amitɨejte'e tej tiyen ta japua huatétanan mú'ejmi jemi . Mɨ teajta iteen , catu , sino ɨ́ Dios jemi tu tiyen tejá'amua'ixaate'e te'ɨ́jna jɨme'e tej Cɨríistu'u jetze ajtéme'ecan , tej ti nain jɨ́n rɨ́'ɨ amuáaruuren mú'ejmi , ɨ́ tej já'amuaxe'eve'e .
47012020	Ayee nu 'een jɨ́n tí'itziɨɨne'e tɨ pua'a neri ne'uun e'ará'asti , neajta niyen éeni'icɨ'e amuáateuni sej caí siyen ti'itiújcha'ɨɨ a'ij nej tí'ijxe'eve'e , seajta siyen éeni'icɨ'e naaté'uuni mú'een nej caí niyen 'een a'ij sej seajta tí'ijxe'eve'e . ¿ Ni qui siyen mú'een xu tiujteá'axɨ'ɨsin nusu siyen ahuaújchueere'en na'ari siyen tiníniu'ucacu ? ¿ Ni qui siyen já'ita'a a'utajú'un na'ari seajta siyen a'ij pua'a ti'ihuaújxajtzi'i nusu a'ij pua'a setiú'ujxajta ? ¿ Ni qui majta seica miyen á'ujtzaahuate'e muá'aju'u , majta a'ij pua'a rɨj muá'aju'u ?
47012021	Ayee nu neajta éeni'icɨ'e tí'itziɨɨne'e tɨ ayén Dios naatatévi'iraste'en mú'ejmi jemi netɨ́'ɨj neajtahua'a ne'uun e'ará'asti . Tij caí ayén tiú'ujxe'eve'e a'ame nej ne'ɨ́jna jɨ́n huaténxɨeemɨjte'en ne'ɨ́jna jɨme'e ɨ́ mej mu'iitɨ́ , a'ɨ́ɨme ɨ́ mej a'amua jetze ajtéme'ecan , ɨ́ mej majta amuacaí auteájturaa ɨ́ Dios jemi . A'ɨ́ɨ mú a'ɨ́ɨn pú'een ɨ́ mej majta caí xɨ seɨcɨé tiu'umuá'aj mej mi raatapuá'ajta ɨ́ mej jɨ́n auté'ɨtzea'ara , tɨ́j na'a tɨ a'ij pua'a seijre'e ɨ́ Dios jemi , mej ruxána'acɨra'ate'eca'a , mej majta rutevij jɨ́n raamuá'itɨjcɨ ɨ́ tumin , mej caí ti'itɨ á'astijre'e , a'ɨ́jna ɨ́ mej jɨ́n miyen a'ij pua'a ti'itiújcha'ɨɨ .
47013001	Nu'uri hua'apua jama'uvé'emuaareca'a , neajtahua'a nu neri tɨ́n a'atanéjsin mú'ejmi jemi . Ayee nu rɨni a'ij tɨ té'eyu'usi'i tɨjɨ́n : “ Mej mi tzáahuati'ira'a jɨ́n seɨ́j a'uxɨ́jte'en , ayée pu ruxe'eve'e mej miyen tiu'utaxáj hua'apua ɨ́ teɨte nusu huaíca . ”
47013002	Ayee nu tihua'utániuuche ɨ́ mej mejmí'i auteájturaa ɨ́ Dios jemi , neajta naíjmi'ica ɨ́ seica . Ijii , nej ye'ɨmuá huatéjvee , nu'uri neajtahua'a niyen che'atá nena'a tihuá'aniuuche netɨ́j huarɨ́j netɨ́'ɨj hua'apua amuáamuaareca'a . Tɨ pua'a neajtahua'a ne'uun a'atanén , canu ché'e tíhua'utá'uuni'ira , a'iné mú'een xu siyen raxɨ́'eve'e nej ti'itɨ jamuaataseíjrate'en ɨ́ sej jɨ́n ráamua'aree tɨ a'ɨ́ɨn Cɨríistu'u ayén ca'aníjra'a tinaatá'aca nej ni niyen tiu'uxáj a'ɨ́jna jetze me'ecan . Ajta a'ɨ́ɨn Cɨríistu'u , capu ayén 'een mú'ejmi jemi tɨ́j seɨ́j tɨ caí rú'uca'anisti'i , sino jé'ecan pu huápɨ'ɨ tiu'umuárɨej mú'ejmi jemi a'ɨ́jna jɨme'e ɨ́ rumuárɨ'eri'ire'ara'an .
47013003	
47013004	A'ɨ́ɨ pu xaa jɨ́n ayén á'utataihuaca'a ɨ́ cúruu jetze a'ɨ́jna jɨme'e tɨ caí rú'uca'anisti'iraca'a ɨ́ rutevij jetze . Mɨ ajta íjii , a'ɨ́ɨ pu ruuri seijre'e a'ɨ́jna jɨme'e ɨ́ muárɨ'eri'ire'ara'an ɨ́ Dios . Ajta , itejmi , ayée pu che'atá na'a caí tú'uca'anisti'i a'ɨ́jna jɨme'e tej Cɨríistu'u jetze ajtéme'ecan . Mɨ teajta iteen , ɨ́ tej jɨ́n tí'ivaɨre'e mú'ejmi jemi , teen tu ruuri tá'aju'un ɨ́ jemin te'ɨ́jna jɨme'e tej jetzen arátaca'ane ɨ́ Dios .
47013005	Setá'aj siyen huaújmua'atziite'en aisí tɨ pua'a siyen rá'astijre'e se'ɨ́jna jɨme'e sej té'atzaahuate'e nusu secaí . Setá'aj huateújseɨj temua'a naa ɨ́ ru jetze . ¿ Ni qui ayén ari tejamuá'amitɨejte'e tɨ a'ɨ́ɨn Jesús , tɨ ajta Cɨríistu'u pú'een , a'ɨ́ɨn mú'ejmi jemi huateájturaa ? Na'ari caí , nusu seri huamuá'itɨche .
47013006	Ayee nu tí'ijxe'eve'e tɨ ij ayén tejamuá'amitɨejte'e tej caí huamuá'itɨche iteen .
47013007	Mɨ teajta iteen , ayée tu tí'ijhuavii ɨ́ Dios sej si caí ti'itɨ jɨ́n auteáturan . Catu tiyen ta jɨ́me'en rahuauhuau tɨ ij ayén tejamuá'amitɨejte'e tej tiyen te'ɨ́jna jɨ́n te'ará'asten , sino sej si siyen huárɨni a'ij tɨ tiraavíjte'e . Capu amɨ́n a'ij , tɨ pua'a ayén tejamuá'amitɨejte'e tej huamuá'itɨche nusu tecaí .
47013008	Ayee nu 'een jɨ́n niyen tejá'amua'ixaate'e , a'iné catu te'ɨ́jna jɨ́n antítamua'aree tej raatá'ijmɨi te'ɨ́jna tɨ tzáahuati'ira'a jɨ́n seijre'e , sino teen tu te'ɨ́jna jɨ́n antítamua'aree tej ti tiu'utévaɨre'en te'ɨ́jna jɨme'e tɨ tzáahuati'ira'a jɨ́n seijre'e .
47013009	Teen tu xaa tiyen tátemua'ave'e te'ɨ́jna jɨme'e tɨ caí tú'uca'anisti'i itejmi , teajta te'ɨ́jna jɨme'e sej mú'een seri huateújca'ane ɨ́ ru tzajta'a ɨ́ tavástara'a jemi . Ayee tu mú'ejmi jɨ́me'en tí'ijhuavii tɨ ij Dios ayén amuaanaíjmire'en .
47013010	Ayee nu ye'ɨmuá huatéjvee niyen tejá'amuayu'use'e tɨ ij caí ayén tiú'ujxe'eve'e á'ara'ani nej ni niyen amuaatamuárɨ'eriste'en ne'ɨ́jna jɨme'e tɨ nevástara'a ayén tinaa'íjca nej ni rɨ́'ɨ amuáaruuren . Capu xaa ne'u a'ɨ́jna jɨ́n ayén tinaa'íjca nej ámuaaté'uuna .
47013011	Setá'aj huaújtemua'ave'en , ne'ihuaamua'a . Setá'aj rɨ́'ɨ huaújruuren se'ɨ́jna jɨme'e a'ij sej ti'itiújcha'ɨɨ . Setá'aj seajta siyen rá'astijre'e ɨ́ nej jɨ́n á'amuahuavii . Setá'aj seajta siyen che'atá sena'a rɨ́'ɨ tiú'umua'ati , setá'aj seajta ruxɨéehua tí'itechejca . Tɨ pua'a siyen huárɨni , a'ɨ́ɨ pu mú'ejmi tzajta'a huateáturaasin a'ɨ́jna ɨ́ Dios tɨ ayén já'amuaxe'eve'e , tɨ ajta amua'anpuá'ajte'en .
47013012	Setá'aj siyen huaújteujte'en , xu'iteújpɨ'ɨtze'axɨ'ɨn se'ɨ́jna jɨme'e sej naími'i Cɨríistu'u jetze ajtéme'ecan .
47013013	Naími'i ɨ́ mej té'atzaahuate'e , ɨ́ mej majta íiye tiújse'ɨri , a'ɨ́ɨ mú á'amuateujte'e .
47013014	Ché'e ayén mú'ejmi jemi huateáturan a'ɨ́jna ɨ́ tɨ jɨ́n rɨ́'ɨ tejamuaatá'aca ɨ́ tavástara'a , a'ɨ́jna ɨ́ Jesús tɨ ajta Cɨríistu'u pú'een . Ché'e ajta já'amuaxe'eve'e ɨ́ Dios . Ché'e ajta a'ɨ́ɨn xɨéjniu'ucare'ara'an ɨ́ Dios ayén huateáturan mú'ejmi jemi naíjmi'ica . Ché'e ayén teja'uré'enen . Antipuá'areca'a .
48001001	Inee , inee i'i Pablo , naíjmi'ica jamuan ɨ́ ne'ihuaamua'a ɨ́ mej nee jamuan yé huateí , teen tu yé tejá'amuayu'use'e mú'ejmi mɨ sej e'etiújse'ɨre mu'iicacié u Galacia . Nee nu ne'ɨ́n pú'een seɨ́j ɨ́ tɨ Dios neja'uta'íteca'a . Capu tevi na'a neja'uta'íteca'a , capu ja'atɨ́ ajta na'antíhuau sino a'ɨ́ɨ pu'u ɨ́ Jesús tɨ i'i Cɨríistu'u , ajta ɨ́ táàtajra'an tɨ a'ɨ́ɨn pú'een ɨ́ Dios tɨ ra'ajjáj huá'a tzajta'a ɨ́ mɨ'ɨchite .
48001002	
48001003	Ché'e a'ɨ́ɨn ɨ́ Dios ɨ́ tej rájya'upua , ajta a'ɨ́ɨn ɨ́ tavástara'a a'ɨ́jna ɨ́ Jesús tɨ ajta i'i Cɨríistu'u , miché'e me'ɨ́n rɨ́'ɨ tejamuaatá'an ruxɨ́'evi'ira'a jɨme'e , miché'e majta rɨ́'ɨ tejamuhuatépua'ajte'en ɨ́ á'amuatzajta'a .
48001004	Ché'e ayén éene'en , a'iné a'ɨ́ɨ púu ɨ́ tavástara'a huataúra'a tɨ huámɨ'ɨni ta jetze me'ecan tɨ ij a'ɨ́ɨn tu'irájtuaani a'ɨ́mej tzajta'a ɨ́ mej a'ij pua'a titetiújcha'ɨɨ ɨ́ mej yen japuan huachéjme íiyen chaanaca japua . Ayee pu tí'ijxe'eve'e ɨ́ Dios ɨ́ tej rájya'upua tɨ a'ɨ́ɨn Jesús ayén huárɨni .
48001005	A'ɨ́j pu jɨ́n tiché'e tiyen rɨ́'ɨ tiraatá'an tɨ́j na'a rusén jɨme'e . Ayee pu'u , ché'e ayén teja'uré'enen .
48001006	Jé'ecan nu a'ij pua'a te'utánmua'a ne'ɨ́jna jɨme'e sej siyen ca'anacan mé rúuhua'ana se'ɨ́jna tɨ amuaatajé sej si ra'ará'astijre'en seɨj a'iné Cɨríistu'u pu a'amua japua huaniú ruxɨ́'evi'ira'a jɨme'e . Mú'een xu mé rúuhua'ana sej si seɨcɨé tira'ancuré'an seica ɨ́ niuucari ɨ́ sej nu'u jɨ́n huataújtemua'ave'en .
48001007	Mɨ́ ajta caí , capu a'atzu a'ɨ́ɨn pú'een seɨj ɨ́ niuucari ɨ́ tɨ jɨ́n Dios amua'irátuaasin . Ayej ne'ase seica mú á'amua'ɨtziite'e sej si caí ché'e rɨ́'ɨ tité'ujmua'ate . Tij mecaí miyen tí'itese'e mej seɨcɨé ráaruuren ɨ́ niuucari tɨ xaa a'ij ti'itɨ́j jɨ́me'en tí'iraxa ɨ́ Cɨríistu'u .
48001008	Aru tɨ pua'a ja'atɨ́ ayén seɨcɨé tejá'amua'ixaate'e ɨ́ niuucari tɨ caí ayén namuajre'e a'ij tej teri tejamuá'ixaa , ché'e Dios puaíjtzi raatá'an . Capu amɨ́n a'ij ja'atɨ́ tɨ pú'een tɨ ayén seɨcɨé tejá'amua'ixaate'e , tɨ pua'a inee na'ari seɨj tɨ tí'ivaɨre'e u ta japua .
48001009	Tu'uri tiyen tejá'amua'ixa . Teajtáhua'a tu tiyen tejá'amua'ixaate'e yee tɨ pua'a ja'atɨ́ ayén seɨcɨé tejá'amua'ixaate'e seica ɨ́ niuucari tɨ caí ayén namuajre'e a'ij tej teri tejamuá'ixaa , ché'e Dios puaíjtzi raatá'an .
48001010	¿ A'iné setí'imua'atze mú'een neetzi jɨme'e ? ¿ Ni qui yee nej niyen ráahuausin ɨ́ teɨte tzajta'a mej mi rɨ́'ɨ tinaaseíj nusu nej niyen ráahuausin ɨ́ Dios jemi tɨ a'ɨ́ɨn xaa rɨ́'ɨ tinaaseíj ? ¿ Ni qui ayén tejamuá'amitɨejte'e nej ne'ɨ́jna jɨ́n niyen tí'itese'e nej ni rɨ́'ɨ tihua'utá'an ɨ́ teɨte ? Tɨ́ pua'a ayén té'eme'enche'e nej ne'ɨ́jna jɨ́n tí'itese'e , capu ché'e rɨ'ɨríista á'ame'enche'e nej niyen nicu tí'ijvaɨre'e ɨ́ Cɨríistu'u .
48001011	Ayee nu tí'ijxe'eve'e , ne'ihuaamua'a , sej si ráamua'ati tɨ caí ja'atɨ́ ruseɨ́j a'ij tirájteu ɨ́ niuucari ɨ́ nej jɨ́n tejamuá'ixaa .
48001012	Canu ra'ancuré'a teɨte jemi . Capu ja'atɨ́ ayén tineemuá'ate , sino ɨ́ Cɨríistu'u , a'ɨ́ɨ pu tinaataseíjrate a'ɨ́jna tɨ avítzi'ihuaca'a ɨ́ Dios jemi .
48001013	Seajta mú'een , xu'uri ráamua'areeri'i a'ij nej tí'ijrɨ'ɨrejca'a ɨ́ jéjcua'ɨmua netɨ́'ɨj nauj rá'astijre'eca'a ɨ́ hua'aye'ira a'ɨ́ɨme ɨ́ mej Israél jetze ajtéme'ecan . Na'aranca'anéecan nu jɨ́n a'ij pua'a huá'aruurejca'a a'ɨ́mej ɨ́ mej Cɨríistu'u jemi seijre'eca'a . Nee nu tí'itese'eca'a nej hua'antipuá'ajte'en naíjmi'ica .
48001014	Jaítze'e nu rá'astijre'eca'a ɨ́ nevaújsimua'a teecan tihuá'aye'ira caí a'ɨ́ɨme ɨ́ nexɨ́'ej teɨte , ɨ́ mej Israél jetze ajtéme'ecan , ɨ́ mej majta miyen tí'itetei netɨ́j inee . Naíjmi'ica nu huatéemua'itɨ ne'ɨ́jna jɨme'e ɨ́ nej raayɨ́'ɨtɨhua'a ɨ́ taye'irá .
48001015	Mɨ́ ajta Dios , a'ɨ́ɨ pu na'antíhuau netɨ́'ɨj caí xɨ huanú'ihua . A'ɨ́ɨ pu ajta naatajé a'ɨ́jna jɨme'e tɨ ná'ancu'uvajxɨ ruxɨ́'evi'ira'a jɨme'e . Tɨ́'ɨj i ra'aránajcheca'a nej ráamua'ati a'ɨ́jna tɨ i'i yaujra'an nej ni niyen tihua'utá'ixaate'en huá'a tzajta'a a'ɨ́mej ɨ́ mej caí Israél jetze ajtéme'ecan . Tɨ́'ɨj Dios ayén náaruu , canu ja'atɨ́ jemi a'atanéj tɨ ij a'ɨ́ɨn tinaamuá'aten a'ij nej ti'itɨ́ jɨ́n niyen huárɨni .
48001016	
48001017	Canu neajta ne'uun a'ujnéj ánti Jerusalén nej ni huá'umuaare a'ɨ́mej ɨ́ mej amuacaí antíhuaviihuaca'a netɨ́'ɨj caí xɨ inee , sino á'iyen nu ne'uun a'atanéj u Arabia . Aj nu ni'ijtá ne'uun á'ume u Damasco .
48001018	Huaíca nine'ira'a nu ne'uun é'etee . Aj nu ni ne'uun a'ujnéj ánti Jerusalén nej ni ráamua'ati ne'ɨ́jna ɨ́ Pedro . Neajta nu jamuan á'ucatii a'achú cumu hua'apua itɨeeri .
48001019	Seɨj nu neajta ne'uun a'uséij ne'ɨ́jna ɨ́ Jacobo tɨ i'i juutzeájra'an ɨ́ tavástara'a . Canu máàj ja'atɨ́ a'uséij tɨ huá'a jetze ajtéme'ecantaca'a a'ɨ́ɨme ɨ́ mej antíhuaviihuaca'a .
48001020	Ayee nu tejá'amua'ixaate'e tzáahuati'ira'a jɨme'e tɨ a'ɨ́ɨn Dios ajta ramua'aree nej caí hua'itzi jɨ́n tejá'amuayu'use'e .
48001021	Neajta á'iyen , ne'uun u a'ará'a ne'újna ɨ́ seɨj chuéjra'a japua u Siria , neajta ne'újna u Cilicia .
48001022	Majta a'ɨ́ɨme ɨ́ mej me'uun a'uchéjme ɨ́ mej majta Cɨríistu'u jemi seijre'e , capu ja'atɨ́ nemua'ajcaa .
48001023	A'ɨ́ɨ mu'u niuucari namuajraca'a tɨjɨ́n : “ A'ɨ́ɨ pu yeehui a'ɨ́ɨn pú'een ɨ́ tɨ ajmí'i a'ij pua'a taruurejca'a . Mɨ́ ajta íjii pu yeehui ayén tihuá'a'ixaate'e á'aye'i ɨ́ teɨte mej mi miyen tira'ará'astijre'en ɨ́ ye'irá tɨ ajmí'i ra'antipuá'ajte'emɨ'ɨcaa . ”
48001024	Majta a'ɨ́ɨme , rɨ́'ɨ mú tiraatá'aca ɨ́ Dios ineetzi jɨme'e .
48002001	Tɨ́'ɨj ari ayén teuumé'eca a'achú cumu tamuáamuata'a japuan muáacua nine'ira'a , neajtahua'a nu ne'uun a'ujnéj ánti Jerusalén ne'ɨ́jna jamuan ɨ́ Bernabé . Neajta nu ne'ɨ́n a'uví'itɨ́ ɨ́ Tito .
48002002	A'uu nu a'ujnéj ne'ɨ́jna jɨme'e tɨ Dios ayén ca'aníjra'a naatá'a . A'uu nu tihua'utá'ixaa nain jɨme'e ɨ́ niuucari a'ij nej ye'í tíhua'ihuá'ixaate'esin ne'ɨ́mej ɨ́ mej caí Israél jetze ajtéme'ecan . Aru avíitzi nu jɨ́n niyen huarɨ́j huá'a jemi ɨ́ mej nu'u tihuá'aijte'e . Ayee nu een jɨ́n huarɨ́j tɨ ij caí ja'atɨ́ tina'antiú'uuni'i a'ɨ́jna jɨme'e a'ij nej rɨcɨ . Tɨ́ pua'a ayén tina'antiú'uuni'i , capu ché'e ti'itɨ́ huatévaɨre'esin a'ij nej rɨcɨ .
48002003	Mɨ́ ajta caí , capu ayén te'irájraa a'ij mej ɨ́ seica , tí'ijxe'eve'eca'a a'iné a'ɨ́ɨme ɨ́ mej tihuá'ajte'eca'a , camu miyen raata'íteca'a a'ɨ́jna jɨme'e ɨ́ mej ra'antisíjchixɨ'ɨn ɨ́ runavij , a'iné huá'a jetze pu ajtéme'ecan ɨ́ griego a'ɨ́jna ɨ́ Tito .
48002004	Ayee pu een jɨ́n huataseíjre itejmi jemi a'iné seica mú avíitzi jɨ́n uteájrupi itejmi tzajta'a mej mi tájeeve a'ij tej ti'itítacha'ɨ́ɨ iteen ɨ́ Cɨríistu'u jemi tɨ a'ɨ́ɨn ari tu'irájtuaa . A'ɨ́ɨ mú miyen ruseíjrataca'a mej nu'u téjmi jetze ajtéme'ecan . Mɨ́ majta caí , camu . Metí'ihua'itaca mu'u . Ayee mu'u raxɨ́'eve'eca'a micu mej mi titaata'aíjte'en ca'anéjri jɨme'e .
48002005	Catu a'atzu hua'utá'a mej mi miyen titaatémua'itɨn , a'iné ayée tu tí'ijxe'eve'eca'a tɨ auj rɨ'ɨríista á'ara'ani sej ráanamua tzáahuati'ira'a jɨme'e ɨ́ niuucari tɨ jɨ́n Dios amua'irátuaasin .
48002006	Majta a'ɨ́ɨme , ɨ́ mej nú'u huápɨ'ɨ mú ruxe'eve'e , camu máàj a'ij tirájteu mej mi majta me'ɨ́n raanaíjmire'en a'ij nej tíhua'ihuá'ixaa ɨ́ teɨte ɨ́ mej caí Israél jetze ajtéme'ecan . Ajta , capu ne jetze ruxe'eve'e tɨ pua'a mej miyen huápɨ'ɨ ruxe'eve'e nusu mecaí , a'iné Dios pu ruxɨ́'ej na'a hua'ancuré'evi'itɨcɨ ɨ́ teɨte , matɨ́j mena'a pua'amé .
48002007	Mɨ́ majta me'ɨ́n , matɨ́'ɨjtá'ij ayén tihuá'amitɨejte'eca'a tɨ a'ɨ́ɨn Dios ayén che'atá na'a tinaata'aíjte'eca'a ineetzi tɨ́j ajta ayén a'ɨ́j tiu'uta'aíjte'eca'a a'ɨ́jna ɨ́ Pedro . Tihuá'amitɨejte'eca'a tɨ Dios ayén tinaata'aíjte'eca'a nej ni tihua'utá'ixaate'en a'ɨ́mej ɨ́ mej caí Israél jetze ajtéme'ecan ne'ɨ́jna ɨ́ niuucari tɨ jɨ́n Dios hua'irájtuaani . Mɨ́ ajta a'ɨ́ɨn , ɨ́ Pedro , Dios pu ayén tiraata'aíjte'eca'a tɨ ayén tihua'utá'ixaate'en a'ɨ́mej ɨ́ mej Israél jetze ajtéme'ecan .
48002008	Ayee pu'u na'a , a'iné a'ɨ́ɨn tɨ tí'imuarɨ'eca'a ɨ́ Pedro jamuan tɨ ij tiraata'aíjte'en tɨ a'ɨ́ɨn huá'a jamuan u á'ume'en ɨ́ mej Israél jetze ajtéme'ecan , a'ɨ́ɨ pu ayén che'atá na'a tí'imuarɨ'eca'a ineetzi jamuan nej ni huá'a jamuan u á'ume'en ɨ́ mej caí Israél jetze ajtéme'ecan .
48002009	Majta me'ɨ́n ɨ́ mej huaíca , a'ɨ́jna ɨ́ Jacobo , ajta a'ɨ́jna ɨ́ Pedro , ajta a'ɨ́jna ɨ́ Juan , a'ii mú a'ɨ́ɨn pu'éene'e ɨ́ mej jee antiújmua'aree a'ɨ́mej jemi ɨ́ seica ɨ́ mej Dios jemi seijre'e . Tɨ́'ɨj ari ayén tihuá'amitɨejte'eca'a tɨ Dios ayén rɨ́'ɨ tinaatá'a , aj mú mi temua'a naa tína'ancuré'evi'itɨ , majta me'ɨ́n temua'a naa te'encuré'evi'itɨ me'ɨ́jna ɨ́ Bernabé . A'ɨ́ɨ mú xaa miyen tiraaxɨ́'epɨ'ɨntare itejmi jɨme'e tej nu'u huá'a jamuan u á'uju'un a'ɨ́mej ɨ́ mej caí Israél jetze ajtéme'ecan tej ti tiyen tihua'utá'ixaate'en , majta miyen ru jetze mej nu'u a'ɨ́mej jemi u á'uju'un ɨ́ mej Israél jetze ajtéme'ecan .
48002010	A'ɨ́ɨ mu'u tájhuaviiri'i tej nu'u a'ɨ́mej autámua'aree teuche'e ɨ́ mej caí a'ij té'eviicua'i tej nu'u hua'utévaɨre'en . Neajta inee , nee nu xaa ahuánca'ane nej ni nexɨ́'evi'ira'a jɨ́n niyen huárɨni .
48002011	Ajta a'ɨ́ɨn ɨ́ Pedro , tɨ́'ɨj a'uun a'atanéj u Antioquía , nee nu ra'ajté'axɨ ɨ́ jemin , a'iné a'ɨ́ɨ pu a'uté'ɨtzee ti'itɨ́j jɨme'e .
48002012	Matɨ́'ɨj caí xɨ á a'atanéj seica ɨ́ teteca jamuan a'ɨ́jna ɨ́ Jacobo , ayée pu rɨjcaa a'ɨ́jna ɨ́ Pedro . Huá'a jamuan pu tí'icua'acare'e a'ɨ́mej ɨ́ mej caí Israél jetze ajtéme'ecan . Mɨ́ ajta a'ɨ́ɨn , matɨ́'ɨj e'iré'ene a'ɨ́ɨme ɨ́ seica , Pedro pu ayén a'utéjche tɨ ajtára'ani huá'a jemi ɨ́ mej caí Israél jetze ajtéme'ecan . Capu ché'e huá'ajaahuate'eca'a a'iné huá'atziɨɨne'eca'a a'ɨ́mej ɨ́ mej huá'a jetze ajtéme'ecan a'ɨ́ɨme ɨ́ mej miyen ra'antisí'iche ɨ́ runavij .
48002013	Majta ɨ́ seica ɨ́ mej Israél jetze ajtéme'ecan , camu majta miyen huarɨ́j jé'iyecan jɨme'e sino miyen hua'itzi jɨ́n ruseíjrataca'a a'ij tɨ ajta huarɨ́j a'ɨ́jna ɨ́ Pedro . A'ɨ́j pu jɨ́n te'uteujhua'itze ajta a'ɨ́jna ɨ́ Bernabé .
48002014	Tɨ́'ɨj ayén tiná'amitɨejte'eca'a mej caí miyen rɨ́'ɨ titetiújcha'ɨɨca'a tzáahuati'ira'a jɨme'e a'ij tɨ tí'itamua'ate ɨ́ niuucari , matɨ́'ɨj neseíiraca'a ɨ́ teɨte niyen tiraata'ixaa ne'ɨ́jna ɨ́ Pedro tɨjɨ́n : “ Mú'ee pej huá'a jetze ajtéme'ecan ɨ́ mej Israél jetze huanéj . Mɨ́ pajta mú'ee , ayée pepu'u ti'iti'á'acha'ɨɨ matɨ́j a'ɨ́ɨme ɨ́ mej caí Israél jetze ajtéme'ecan . Pecaj xaa ne'u piyen ti'iti'á'acha'ɨɨ . ¿ A'iné een jɨme'e piyen huá'aruure pe'ɨ́mej ɨ́ mej caí Israél jetze ajtéme'ecan mej mi miyen te'araúrasten tihuá'aye'ira a'ɨ́ɨme ɨ́ mej Israél jetze ajtéme'ecan ? ”
48002015	Teen tu huá'a jetze ajtéme'ecan te'ɨ́jna jɨme'e tej Israél jetze huanéj . Catu huá'a jetze ajtéme'ecan a'ɨ́mej ɨ́ mej auté'ɨtzea'ara ɨ́ Dios jemi .
48002016	Teen tu tiyen ramua'aree a'ij tɨ een ɨ́ Dios jemi tɨ ja'atɨ́ rɨ'éene'ecán jɨ́n huateáturan ɨ́ jemin . Capu xaa ne'u ti'itɨ́ a'ij tiraatévaɨre'en a'ɨ́jna ɨ́ ja'atɨ tɨ pua'a nain jɨ́n araúrasten a'ɨ́jna ɨ́ niuucari ɨ́ mej jɨ́n tí'aijta , sino a'ɨ́ɨ pu xaa rɨ'éene'ecán jɨ́n huateáturan ɨ́ Dios jemi tɨ pua'a a'ɨ́ɨn ra'ará'astijre'en ɨ́ Jesús tɨ ajta i'i Cɨríistu'u . Teajta iteen , ayée tu teajta iteen teri rá'atzaahuate'e te'ɨ́jna ɨ́ Cɨríistu'u tɨ ajta i'i Jesús tej ti tiyen rɨ'éene'ecán jɨ́n huateáturan ɨ́ Dios jemi a'ɨ́jna jɨme'e tej ra'ará'astijre'en te'ɨ́jna ɨ́ Cɨríistu'u . Catu xaa ne'u ra'ará'astijre'e te'ɨ́jna ɨ́ niuucari ɨ́ mej jɨ́n tí'aijta a'iné capu ja'atɨ́ rɨ'éene'ecán jɨ́n huateáturaasin ɨ́ Dios jemi tɨ pua'a ra'ará'astijre'en a'ɨ́jna ɨ́ niuucari ɨ́ mej jɨ́n tí'aijta .
48002017	Ari tɨ pua'a ayén te'irájra'ani tej tiyen a'ij pua'a éene'ecan jɨ́n huateáturan matɨ́j a'ɨ́ɨme ɨ́ mej caí Israél jetze ajtéme'ecan te'ɨ́jna jɨme'e tej tiyen ráahuausin tej ti tiyen rɨ'éene'ecán jɨ́n huateáturan jemin ɨ́ Cɨríistu'u , ¿ a'iné na'aqui huataújmua'a ? ¿ Ni qui ayén huataújmua'a tɨ Cɨríistu'u ca'aníjra'a tatá'a tej ti tiyen a'ij pua'a ti'itítacha'ɨɨ ? Capu xaa ne'u , capu a'atzu .
48002018	Mɨ́ neajta inee , tɨ pua'a neajtahua'a nena'a ra'utéjcheni nej ra'ará'astijre'en ɨ́ nej nejmí'i raatapuá'ajtaca'a nej niyen rá'astijre'eca'a , tɨ pua'a niyen huárɨni neajtahua'a , ayée pu huataújmua'a tɨjɨ́n yee na'uté'ɨtze ti'itɨ́j jɨme'e netɨ́'ɨj amuacaícan raatapuá'ajtaca'a .
48002019	A'ɨ́j pu jɨ́n , netɨ́'ɨj rá'astijre'eca'a ɨ́ niuucari ɨ́ mej jɨ́n tí'aijta , ayée pu teja'uré'ene tɨ caí huatárɨ'ɨristareca'a nej nain jɨ́n aráne'astijre'en . A'ɨ́j pu jɨ́n ayén pu huataújmua'a , cu xɨee nej huamɨ́'ɨ jemin a'ɨ́jna ɨ́ niuucari ɨ́ mej jɨ́n tí'aijta nej ni ruurican huateáturan ɨ́ Dios jemi .
48002020	Naacɨ́'ɨ ajta ineetzi mej mi miyen náaruuren matɨ́'ɨj rá'utatai ɨ́ Cɨríistu'u ɨ́ cúruu jetze . A'ɨ́j nu jɨ́n caí ché'e nena'a ruurican huateájturaa sino ruurican nu huateájturaa a'iné Cɨríistu'u pu ruurican seijre'e neetzi jetze . Ajta a'ij nej rɨ́'ɨ ti'itíncha'ɨɨ íjii nej nauj ratéhua'ira'a , ayée nu aránca'ane ne'ɨ́jna jɨme'e nej ra'ará'astijre'en ne'ɨ́jna tɨ i'i yaujra'an pú'een ɨ́ Dios . A'ɨ́ɨ pu icu naataxɨ́'eve , ajta huataúra'a tɨ huámɨ'ɨni neetzi jetze me'ecan .
48002021	A'ɨ́j nu jɨ́n caí mé rúujɨsin ne'ɨ́jna ɨ́ tɨ Dios jɨ́n rɨ́'ɨ tinaatá'a ruxɨ́'evi'ira'a jɨme'e . Ayej xaa ne'u , tɨ pua'a rɨ'ɨríistanche'e tɨ ja'atɨ́ ayén rɨ'éene'ecán jɨ́n huateáturan ɨ́ Dios jemi a'ɨ́jna jɨme'e tɨ nain jɨ́n ra'ará'asten a'ɨ́jna jɨme'e ɨ́ niuucari ɨ́ mej jɨ́n tí'aijta , capu ché'e ti'itɨ́ huatevaɨ́ɨre'enche'e tɨ huamɨ́'ɨ ɨ́ Cɨríistu'u .
48003001	Mú'een , mɨ sej Galacia a'uchéjme , caxu a'atzu mé úumua'aree mú'een . ¿ A'ataani á'amuaaxɨéenereca'a sej si siyen a'ij pua'a mé titeumuá'aren ? Mú'ejmi jemi tu temua'a naa tejámuaatá'ixaa mej rá'utatai me'ɨ́jna ɨ́ Jesús tɨ ajta i'i Cɨríistu'u .
48003002	Niché'e seɨj tejámuaata'íhua'u . ¿ A'iné sej si éeni'icɨ'e ra'ancuré'a ɨ́ xɨéjniu'ucare'ara'an ɨ́ Dios ? ¿ Ni qui se'ɨ́jna jɨ́n sej rá'astijre'eca'a ɨ́ niuucari ɨ́ mej jɨ́n tí'aijta na'ari se'ɨ́jna jɨ́n sej rá'atzaahuate'eca'a ɨ́ sej ráanamuajri'i itejmi jemi ?
48003003	¿ Ni tzaa siyen rɨ́'ɨ huápɨ'ɨ caí mé teuúmua'aree ? Ayee xu ra'utéjhuii sej si siyen araújca'ane se'ɨ́jna jetze ɨ́ xɨéjniu'ucare'ara'an ɨ́ Dios . ¿ Ni tzaa ayén tejamuá'amitɨejte'e sej si siyen raanaíjmire'en sej ra'ará'astijre'en ɨ́ tavástara'a se'ɨ́jna jɨme'e sej ru jetze a'ij tirájteu rujɨ́ɨmua'a sena'a ? Capu xaa ne'u a'ij tí'irɨ'ɨri .
48003004	Naíjmi'i tɨ́j na'a ɨ́ tɨ Dios jɨ́n rɨ́'ɨ tejamuaatá'a , ¿ ni qui ayén tejamuáaruu tɨ ij ayén éene'e á'ara'ani tɨ nain tejá'uveti ? Mɨ́ ajta , capu xaa ne'u a'ij ámitɨeere'e tɨ pua'a nain tejá'uveti nusu caí .
48003005	¿ A'iné een jɨme'e Dios raata'íteca'a ɨ́ ruxɨ́ejniu'uca tɨ a'ɨ́ɨn mú'ejmi jemi huateáturan ? Ajta , ¿ a'iné een jɨme'e Dios ayén tiu'umuárɨej mú'ejmi jemi a'ɨ́jna jɨme'e tɨ raaré'an ɨ́ tí'imuari'ihua tɨ huápɨ'ɨ ruxe'eve'e ? ¿ Ni qui ayén huarɨ́j a'ɨ́jna jɨme'e sej ra'ará'astijre se'ɨ́jna ɨ́ niuucari ɨ́ mej jɨ́n tí'aijta ? Capu a'atzu xaa ne'u , sino ayée pu'u huarɨ́j a'ɨ́jna jɨme'e sej rá'atzaahuate'eca'a ɨ́ tej teri tejamuá'ixaa .
48003006	Ayee pu che'atá na'a té'atzaahuate'eca'a a'ɨ́jna ɨ́ Abraham teecan a'ij tɨ Dios tiraata'ixaa . A'ɨ́j pu jɨ́n , Abraham rɨ'éene'ecán jɨ́n huateájturaa ɨ́ Dios jemi .
48003007	Setá'aj siyen ráamua'aree se'ɨ́jna tɨ jɨ́me'en yee matɨ́j mena'a pua'amé ɨ́ mej té'atzaahuate'e , a'ii mú nu'u a'ɨ́ɨn pú'een ɨ́ mej jetzen airáane a'ɨ́jna ɨ́ Abraham teecan .
48003008	Ajta , jéjcua ɨmuá , a'ɨ́ɨ pu ayén té'eyu'usi'ihuaca'a ɨ́ yu'uxari jetze tɨ Dios ayén tihua'atá'acare'en a'ɨ́mej ɨ́ mej caí Israél jetze ajtéme'ecan mej mi rɨ'éene'ecán jɨ́n huateáturan ɨ́ jemin a'ɨ́jna jɨme'e ɨ́ mej té'atzaahuate'e , micu . Ajta a'ɨ́ɨn ɨ́ Dios , amuacaícan pu ayén tiraata'ixaa a'ɨ́jna ɨ́ Abraham teecan a'ɨ́jna ɨ́ niuucari tɨ jɨ́me'en Dios hua'irájtuaani , ayén tɨjɨ́n : “ Naíjmi'ica ɨ́ teɨte ɨ́ mej huachéjme íiyen chaanaca japua , nee nu yee rɨ́'ɨ tihua'utá'asin mú'eetzi jɨme'e . ”
48003009	A'ɨ́j pu jɨ́n , naíjmi'ica ɨ́ mej té'atzaahuate'e , Dios pu rɨ́'ɨ tihua'utá'asin jamuan a'ɨ́jna ɨ́ Abraham teecan tɨ ajta rá'atzaahuate'eca'a ɨ́ Dios .
48003010	Mɨ́ ajta a'ɨ́ɨme ɨ́ mej ra'ará'astijre me'ɨ́jna ɨ́ niuucari ɨ́ mej jɨ́n tí'aijta , naíjmi'ica pu puaíjtzi huatá'asin ɨ́ Dios , a'iné ayée pu té'eyu'usi'i tɨjɨ́n : “ Puaíjtzi pu yee tiraatá'asin ja'atɨ́ tɨ na'a tɨ caí nain jɨ́n ra'ará'astijre'en a'ij tɨ ye'í té'axa jetzen ɨ́ niuucari ɨ́ mej jɨ́n tí'aijta . ”
48003011	Ajta a'ɨ́jna ɨ́ niuucari ɨ́ mej jɨ́n tí'aijta , capu rɨ'ɨrí tɨ a'ɨ́ɨn ayén ráaruuren ɨ́ ja'atɨ tɨ́'ij ayén urarɨ́'ene'acan jɨ́n huateáturan ɨ́ Dios jemi . Ayee pu'u éene'e já'araa a'iné ayée pu ajta té'eyu'usi'i tɨjɨ́n : “ A'ɨ́ɨ pu hui tɨ rɨ'éene'e jɨ́n huateájturaa ɨ́ Dios jemi , a'ɨ́ɨ pu yee ruuri a'ame a'ɨ́jna jɨme'e , icu , tɨ a'ɨ́ɨn ayén té'atzaahuate'e . ”
48003012	Tɨ́ pua'a ja'atɨ́ ayén ra'ará'astijre'en ɨ́ niuucari ɨ́ mej jɨ́n tí'aijta , capu ayén ruxe'eve'e tɨ a'ɨ́jna ja'atɨ́ té'antzaahuate'en , sino ché'e ra'ará'astijre'en pu'u a'ɨ́jna ɨ́ niuucari a'iné ayée pu té'eyu'usi'i tɨjɨ́n : “ A'ɨ́jna tɨ yee ayén ra'ará'astijre'en a'ij tɨ té'eyu'usi'i ɨ́ niuucari jetze , a'ɨ́ɨ pu yee a'ɨ́jna jɨ́n rɨ́'ɨ ti'itiújcha'ɨɨ a'ame . ” Single Line Composer
48003013	Ajta a'ɨ́jna ɨ́ Cɨríistu'u , a'ɨ́ɨ pu tu'irájtuaa tɨ ij caí puaíjtzi táacɨ'ɨti a'ɨ́jna jɨme'e tej caí rá'astijre'e ɨ́ niuucari ɨ́ mej jɨ́n tí'aijta . Puaíjtzi pu xaa raacɨ́'ɨ ta jetze me'ecan a'iné ayée pu té'eyu'usi'i tɨjɨ́n : “ Puaíjtzi pu yee raatá'asin ja'atɨ́ tɨ na'a mej rá'atatan ɨ́ cɨyej jetze . ”
48003014	Ayee pu a'ɨ́jna jɨ́n tiráaruu tɨ ij ayén tihuá'ucɨ'ɨti a'ɨ́mej ɨ́ mej caí Israél jetze ajtéme'ecan a'ɨ́jna ɨ́ tɨ jɨ́n Dios rɨ́'ɨ tiraatá'a a'ɨ́jna ɨ́ Abraham teecan , tɨ ij ajta tej te'ɨ́jna jɨ́n té'atzaahuate'e tej tij ra'ancuré'an te'ɨ́jna ɨ́ xɨéjniu'ucare'ara'an ɨ́ Dios a'ij tɨ a'ɨ́ɨn ari te'ataújratziiri'i .
48003015	Casi'i , ne'ihuaamua'a , tiché'e te'ɨ́jna jɨ́n tiu'utaxáj a'ij tɨ tí'irɨneca tej ti teuj yen huachéjme íiyen chaanaca japua . Tɨ́ pua'a ja'atɨ́ ari ra'uyú'uxaca'a ɨ́ cuapée jetze ɨ́ mej jɨ́n ra'ancuré'an ɨ́ ti'á'ara'an ɨ́ ja'atɨ́ tɨ huamɨ́'ɨ , tɨ pua'a ari ayén té'eyu'usi'ihua a'ij tɨ tiraavíjte'e , capu rɨ'ɨrí tɨ ja'atɨ́ ti'itɨ́ máàj jetzen ra'uyú'uxa . Ruxe'eve'e mej ra'ará'astijre'en a'ij tɨ té'eyu'usi'ihua .
48003016	Me'ecui xaa , Dios pu ayén ajmí'i te'ataújratziiri'i ti'itɨ́j jɨme'e a'ɨ́jna jemi ɨ́ Abraham teecan , ajta a'ɨ́mej jemi ɨ́ mej jetzen a'iránejsin . Aru , capu ayén té'eyu'usi'i ɨ́ yu'uxari jetze tɨ ayén tihuá'ucɨ'ɨtíiche'e ɨ́ mej mu'iitɨ́ a'iránejsin a'ɨ́jna ɨ́ Abraham teecan jetze , sino tɨ ayén tiráacɨ'ɨtiiche'e ɨ́ tɨ seɨ́j na'a a'iránejsin . Ajta a'ɨ́ɨn tɨ seɨ́j na'a , a'ii pu a'ɨ́ɨn pú'een ɨ́ Cɨríistu'u .
48003017	Ayee pu huataújmua'a a'ɨ́jna . Amuacaícan , Dios pu ayén raatá'a ɨ́ runiuuca ɨ́ Abraham jemi a'ij tɨ teja'uré'enejsin . Tɨ́'ɨjta ari teuumé'eca a'achú cumu muáacuacientos nine'ira'a japuan seité japuan tamuáamuata'a , aj pu'i Dios hua'utá'a a'ɨ́jna ɨ́ niuucari ɨ́ mej jɨ́n tí'aijta . A'ɨ́j pu jɨ́n , capu rɨ'ɨrí tɨ a'ɨ́ɨn niuucari ra'uré'uuna a'ɨ́jna tɨ jɨ́n Dios amuacaícan tihuau'íjca ɨ́ Abraham teecan jemi . A'ɨ́j pu jɨ́n aúche'e tí'ivaɨre'e a'ɨ́jna ɨ́ tɨ jɨ́n tihuau'íjca .
48003018	Ayee pu'u tí'een , a'iné tɨ pua'a ti'itɨ́ ayén tiráacɨ'ɨti seɨ́j ɨ́ ja'atɨ a'ɨ́jna jɨme'e tɨ a'ɨ́ɨn niuucari ɨ́ mej jɨ́n tí'aijta ayén tiraatá'aca , capu ché'e ayée na'a éene'e a'ame tɨ ayén tiráacɨ'ɨti a'ɨ́jna jɨme'e tɨ ja'atɨ́ ayén te'ataújratziiri'i tɨ ayén nu'u teja'uré'enejsin . Ajta a'ɨ́ɨn Dios , a'ɨ́ɨ pu ruxɨ́'evi'ira'a jɨ́n ayén rɨ́'ɨ tiraatá'a a'ɨ́jna ɨ́ Abraham teecan a'iné ayée pu te'ataújratziiri'i .
48003019	Tɨ́ pua'a ayén een , ¿ a'iné tɨ i Dios hua'utá'a a'ɨ́jna ɨ́ niuucari ɨ́ mej jɨ́n tí'aijta ? Ayej xaa ne'u , ayée pu een jɨ́n raateájtuaa huá'a jemi mej mi ráamua'aree nain jɨme'e ɨ́ mej jɨ́n auteájturaa ɨ́ Dios jemi . Ayee pu éene'e á'ame'enche'e ajta na'a caí huataseíjre'enche'e a'ɨ́jna tɨ jetzen huanéj a'ɨ́jna ɨ́ Abraham teecan a'ij tɨ ayén Dios tihuau'íjca tɨ ayén té'eme'enche'e . Ajta a'ɨ́ɨn ɨ́ niuucari ɨ́ mej jɨ́n tí'aijta , capu Dios ruseɨ́j raateájtuaa huá'a jemi , sino a'ɨ́ɨme ɨ́ mej tí'ivaɨre'e ɨ́ ta japua , a'ɨ́ɨ mú majta raaxɨ́'epɨ'ɨntare mej mi huá'a jemi raateájtuaani me'ɨ́jna ɨ́ niuucari .
48003020	Ayee pu'u na'a , tɨ pua'a ayén seijre'e seɨ́j tɨ í'ixɨ'epɨ'ɨn , a'ɨ́ɨ pu tihua'utévaɨre'esin naíjmi'ica ɨ́ mej tí'irixaate'e , mej mi ra'antipuá'ajte'en . Mɨ́ ajta , seɨj pu'u pú'een ɨ́ Dios . Ruseɨ́j pu ayén tihuau'íjca , ajta ruseɨ́j pu raanaíjmire .
48003021	¿ A'iné na'a ji ? ¿ Ni qui ayén huataújmua'a tɨ seɨcɨé té'axa a'ɨ́jna jetze ɨ́ niuucari ɨ́ mej jɨ́n tí'aijta , ajta seɨcɨé té'axa a'ɨ́jna tɨ jɨ́n Dios te'ataújratziiri'i ? Capu xaa ne'u , a'iné tɨ pua'a ayén tí'irɨ'ɨriistache'e tɨ taatá'acare'en tej rúurijche'e ɨ́ Dios jemi a'ɨ́jna ɨ́ niuucari tɨ huateájturaa a'ɨ́mej jemi , aj pu xaa , icu , rɨ'ɨríistaca'a tej rɨ'éene'ecán jɨ́n huateáturan ɨ́ Dios jemi a'ɨ́jna jɨme'e tej rá'astijre'e te'ɨ́jna ɨ́ niuucari ɨ́ mej jɨ́n tí'aijta .
48003022	Mɨ́ ajta , a'ɨ́jna ɨ́ niuucari jetze , ayée pu té'axa mej nu'u naími'i miyen auteájturaa ɨ́ Dios jemi , a'achú mej mena'a pua'amé yen huachéjme íiyen chaanaca japua . Ayee pu een jɨ́n té'axa tɨ ij a'ɨ́jna jɨ́n rɨ'ɨriistan tɨ a'ɨ́ɨn Dios te'ataújratziiri'i tɨ tihuá'ucɨ'ɨti a'ɨ́jna jɨme'e mej ra'ará'astijre'en me'ɨ́jna ɨ́ Jesús tɨ ajta i'i Cɨríistu'u . Jee xaa ne'u , ayée pu'u na'a tɨ a'ɨ́jna tɨ jɨ́n Dios te'ataújratziiri'i , a'ɨ́mej pu tí'icɨ'ɨti a'ɨ́mej ɨ́ mej miyen té'atzaahuate'e .
48003023	Tɨ́'ɨj caí xɨ huataseíjre ɨ́ Cɨríistu'u tej ti tiyen ra'ará'astijre'en , ayée pu éeni'icɨ'e seijre'eca'a cumu tej aiteánami'ihuaca'a a'ɨ́jna jɨme'e tɨ ca'anín jɨ́n tacha'ɨ a'ɨ́jna ɨ́ niuucari ɨ́ mej jɨ́n tí'aijta . Ayee tu éene'e huateájturaa a'ájná'ɨmua tɨ́j na'a tɨ yú e'iré'ene tɨ́j íjii ayén huataseíjre a'ɨ́jna ɨ́ tej teri ticu rá'atzaahuate'e .
48003024	A'ɨ́j pu jɨ́n , ayén pu tacha'ɨ a'ɨ́jna ɨ́ niuucari ajta na'a caí huataseíjre'en ɨ́ Cɨríistu'u tej ti tiyen rɨ'éene'ecán jɨ́n huateáturan a'ɨ́jna jɨme'e tej ra'ará'astijre te'ɨ́jna ɨ́ Cɨríistu'u .
48003025	Me'ecui xaa ne'u , a'iné ari huataseíjre ɨ́ tej jemin rá'astijre'e , capu ché'e tacha'ɨ a'ɨ́jna ɨ́ niuucari ɨ́ mej jɨ́n tí'aijta .
48003026	Naími'i xu yaújmua'ame'en pú'een ɨ́ Dios se'ɨ́jna jɨme'e sej rá'astijre'e se'ɨ́jna ɨ́ Cɨríistu'u tɨ ajta i'i Jesús , a'iné Cɨríistu'u pu á'amuaneere'e sej si'i siyen éene'e xá'ara'ani tɨ́j a'ɨ́jna , setɨ́j sena'a pua'amé huámuaɨ'ɨvijhuaca'a ɨ́ jemin .
48003027	
48003028	A'ɨ́j pu jɨ́n , caí ché'e mé'e já'ahua'a ɨ́ tɨ Israél jetze ajtéme'ecan , na'ari tɨ jí'i Griego . Capu ajta mé já'ahua'a ɨ́ Cɨríistu'u jemi ɨ́ tɨ jí'i seɨ́j tɨ ca'anéeri jɨ́n tí'imuarɨ'e nusu ɨ́ tɨ ruxɨéehua jɨ́n tí'imuarɨ'e . Capu ajta jetzen ruxe'eve'e ɨ́ Cɨríistu'u tɨ pua'a ja'atɨ́ teáata'a pú'eene'en nusu 'ɨ́ita'a na'a , a'iné naíjmi'i xu Cɨríistu'u jetze ajtéme'ecan . Mú'een xu xaa seɨj teɨtejra'a pú'een ɨ́ jemin .
48003029	Ajta , tɨ pua'a siyen Cɨríistu'u jetze ajtéme'ecan , a'ɨ́j xu jɨ́n seajta yaújmua'ame'en pú'een a'ɨ́jna ɨ́ Abraham teecan , ajta a'ɨ́ɨ pu tejá'amuacɨ'ɨti a'ɨ́jna tɨ jɨ́n Dios te'ataújratziiri'i .
48004001	Niché'e niyen neajta seɨj tiu'utaxáj . A'ɨ́jna ɨ́ ja'atɨ tɨ ayén nain tiráacɨ'ɨti , meenti auj pá'arɨ'ɨsta , ayée pu che'atá na'a een tɨ́j ajta seɨ́j tɨ ca'anéeri jɨ́n tí'imuarɨ'e . Capu amɨ́n a'ij tɨ ari nain ti'á'ara'an pú'een .
48004002	Ruxe'eve'e tɨ a'ɨ́ɨn hua'ará'astijre'en a'ɨ́mej ɨ́ mej racha'ɨɨ , ɨ́ mej me'ɨ́jna jɨ́n antiújmua'aree mej tiú'ucha'ɨɨn nain ɨ́ ti'á'ara'an ajta na'a caí ari ayén te'araúrasten a'achú pua'an nine'ira'a tɨ ari pɨ́ti'ihuáujxɨ'epɨ'ɨntari'iri'i ɨ́ táàtajra'an jemi .
48004003	Ayee pu che'atá na'a éene'e já'araa itejmi jemi . Tɨ́'ɨj caí xɨ teja'uré'ene a'ájna xɨcájra'a tɨ jetzen tí'itacɨ'ɨti a'ɨ́jna ɨ́ tɨ ari pɨ́ti'ihuáujxɨ'epɨ'ɨntari'iri'i , ayée tu éeni'icɨ'e seijre'eca'a matɨ́j a'ɨ́ɨme ɨ́ mej ca'anéeri jɨ́n tí'imuarɨ'e a'iné teuche'e tu rá'astijre'eca'a ɨ́ tihuá'aye'ira ɨ́ mej rujɨ́ɨmua'a mena'a rájteu ɨ́ mej Israél jetze ajtéme'ecan .
48004004	Mɨ́ ajta Dios , tɨ́'ɨj ari teja'uré'enen a'ɨ́jna xɨcájra'a tɨ jetzen ayén raaxɨ́'epɨ'ɨntare , a'ɨ́ɨ pu ruyauj a'uta'íteca'a tɨ yé ve'ecáanen . Ajta a'ɨ́ɨn yaujra'an , a'ɨ́ɨ pu huanú'ihuaca'a ɨ́ 'ɨ́ita'a jetze , ajta ayén tiraacɨ́'ɨ tɨ ayén tira'ará'astijre'en ɨ́ niuucari ɨ́ mej jɨ́n tí'aijta , tɨ ij a'ɨ́ɨn hua'irájtuaani a'ɨ́me ɨ́ mej ca'anéeri jɨ́n rá'astijre'eca'a me'ɨ́jna ɨ́ niuucari ɨ́ mej jɨ́n tí'aijta , tej ti tiyen ra'ancuré'an nain a'ij tɨ tiraavíjte'e tɨ titáacɨ'ɨti a'ɨ́jna jɨme'e tɨ Dios ayén taatéya'upuajtaca'a .
48004005	
48004006	A'iné mú'een xu yaújmua'ame'en pú'een ɨ́ Dios , Dios pu ye'uta'íteca'a ɨ́ ruyauj xɨéjniu'uca tɨ́'ij a'ɨ́ɨn xɨéjniu'ucare'ara'an huateáturan ɨ́ á'amuatzajta'a . A'ii pu a'ɨ́ɨn pú'een ɨ́ xɨéjniu'ucari tɨ ayén rájee tɨjɨ́n : “ Abba , mɨ pej ní'iya'upua . ”
48004007	A'ɨ́j xu jɨ́n caí ché'e ca'anéeri jɨ́n tí'imuarɨ'e sino xu'uri yaújmua'ame'en pú'een . A'iné mú'een xu'uri yaújmua'ame'en pú'een , Dios pu ajta ayén amuáaruu tɨ ti'itɨ́j tejamuáacɨ'ɨti .
48004008	Jéjcua ɨmuá , setɨ́'ɨj caí xɨ ramua'ajcaa ɨ́ Dios , mú'een xu ca'anéeri jɨ́n tihuá'avaɨre'eca'a a'ɨ́mej ɨ́ mej caí miyen huataseíjre mej mi dioosi pu'éene'en muá'ara'ani sino teɨte mu'u miyen tí'ijxe'eve'eca'a .
48004009	Aru íjii , sej seri ramua'ate ɨ́ Dios nusu íjii tɨ Dios rɨ́'ɨ tejamuaatá'a a'ɨ́jna jɨme'e tɨ á'amuamuajte mú'ejmi , ¿ a'iné auj tí'irɨ'ɨri tɨ ti'itɨ́ ca'aníjra'a amuaatá'an sej si'i seajtáhua'a ra'ará'astijre'en ɨ́ tihuá'aye'ira tɨ caí ti'itɨ́j vaɨre'e , ɨ́ tɨ caí amuatá'acare'e sej rɨ́'ɨ me títeumuámua'are'en ? ¿ Ni qui siyen huataúra'an sej seajtáhua'a ca'anéeri jɨ́n tiu'utévaɨre'en se'ɨ́jna jɨme'e ɨ́ niuucari ?
48004010	Mú'een xu siyen tiraayɨ́'ɨtɨhua'an se'ɨ́jna jɨme'e tɨ ari a'ájna teja'uré'ene ɨ́ xɨcaj tɨ jetzen ti'itɨ́ a'ij huarɨ́j na'ari ɨ́ máxcɨra'i tɨ jetzen ti'itɨ́ teja'uré'enejsin nusu a'ájna tɨ́'ɨj ari pɨ́tí'irɨcɨ víita'ari tzajta'a ca'ɨ́n xɨ́jcata'a . Seajta se'ɨ́jna autámua'areeri'i ɨ́ nine'ira'a ɨ́ mej jetzen miyen tí'ijrɨ'ɨre ti'itɨ́j jɨme'e .
48004011	A'ɨ́j nu jɨ́n niyen tí'itziɨɨne'e mú'ejmi jɨme'e . Ayej ne'ase capu ti'itɨ́j huatévaɨ nain ɨ́ nej jɨ́n tiu'umuárɨej mú'ejmi tzajta'a .
48004012	Ne'ihuaamua'a , ayée nu tejá'amuahuavii sej siyen rɨjca netɨ́j inee . Ayee nu neajta ti'itíncha'ɨɨca'a setɨ́j mú'een , setɨ́'ɨj caí xɨ ramua'ajcaa ɨ́ niuucari ɨ́ mej jɨ́n tí'aijta . Netɨ́'ɨj ne'uun á'ucatii a'amua jamuan , caxu ti'itɨ́j jɨ́n auteájturaa ineetzi jemi .
48004013	Netɨ́'ɨj amuacaícan tejámuaatá'ixaa ɨ́ niuucari tɨ jɨ́n Dios amua'irájtuaani , ayée nu tí'icui'ican jɨ́n niyen huarɨ́j .
48004014	Jéihua pu huápɨ'ɨ ámuaatamuárɨ'eristareca'a a'ɨ́jna jɨme'e nej niyen tí'icui'icaa . Mɨ́ seajta mú'een , caxu naataxána'ajve . Caxu seajta naatéxɨeehuataca'a , sino temua'a xu naa tína'ancuré'evi'itɨ yee cumu nej a'ɨ́ɨn pu'éene'en seɨj tɨ tí'ivaɨre'e u ta japua na'ari nej inee a'ɨ́ɨn pu'éene'en ɨ́ Cɨríistu'u ruseɨ́j tɨ ajta i'i Jesús .
48004015	¿ A'ii tá'uj tzaa huarɨ́j sej si caí ché'e siyen rɨ́'ɨ naa tiú'ujtemua'ave'e setɨ́j sejmí'i éene'e netɨ́'ɨj ne'uun á'ucatii a'amua jamuan ? Jee xaa ne'u , rɨ'ɨrí nej niyen raataxáj tzáahuati'ira'a jɨme'e yee tɨ pua'a rɨ'ɨríistanche'e a'ájná'ɨmua sej siyen huárɨni , ayée xu ra'itatu'utú'unche'e ɨ́ á'amuajɨ'ɨsi , seajta naatatú'utu'ute'enche'e ineetzi .
48004016	¿ A'iné na'a qui ? ¿ Ni seri néjcha'ɨɨre'e se'ɨ́jna jɨme'e nej niyen tzáahuati'ira'a jɨ́n tejá'amua'ixaate'e ?
48004017	Majta a'ɨ́ɨme ɨ́ teɨte , jeíhua mú á'aviicua'ire'e mej mi amuaatémua'itɨn mej mi rujɨ́ɨmua'a mú'ejmi jɨme'e huaújtemua'ave'en . Ayee mú tí'ijxe'eve'e tej tij já'ita'a a'utácɨɨne sej si caí ché'e á'aviicua'ire'e téjmi jamuan sino sej si siyen sicu rɨ́'ɨ tihuá'axe'eve'e a'ɨ́mej .
48004018	Naa pu xɨ́'epɨ'ɨn tɨ pua'a ja'atɨ́ á'aviicua'ire'e sej si rɨ́'ɨ tiraatéxe'eve'en . Ajta capu ayén ruxe'eve'e nej ne'uun á'ucatii a'amua jamuan . A'ɨ́ɨ pu'u ché'e a'ɨ́ɨn a'utéviicua'ire'en a'ij tɨ tiraavíjte'e a'ɨ́jna jɨme'e tɨ í'ixɨ'epɨ'ɨn .
48004019	Mɨ́ sej ní'itɨ'ɨrijmua'a , jeíhua nu tirajpuaíitzi na'ame mú'ejmi jɨme'e , ayén cumu ɨ́ 'ɨ́ita'a tɨ ra'utacuí'ine pa'arɨ'ɨ jɨme'e . Ayee pu té'eme ajta sena'a caí siyen che'atá sena'a rɨ́'ɨ titetiújcha'ɨɨ tɨ́j a'ɨ́jna ɨ́ Cɨríistu'u .
48004020	Canu a'atzu ramua'aree a'ij nej ye'í huárɨni mú'ejmi jɨme'e . Rɨ́'ɨ cu nena'a ne'uun á'ucatijche'e mú'ejmi jemi nej ni'i caí ché'e tejá'amuayu'use'e nena'a , sino nej ni tejamuá'ixaate'en seneseíiraca .
48004021	Setá'aj siyen tinaatá'ixaate'en mú'een mɨ sej siyen raxɨ́'eve'e sej si ra'ará'astijre'en se'ɨ́jna ɨ́ niuucari ɨ́ mej jɨ́n tí'aijta , ¿ ni tzaa secaí siyen tiráanamuajri'i a'ij tɨ té'axa a'ɨ́jna jetze ɨ́ niuucari ?
48004022	Ayee pu té'eyu'usi'i tɨ nu'u hua'apuaca típe'eristemua'a ɨ́ mej teteca a'ɨ́jna ɨ́ Abraham teecan . Seɨj pu nu'u jetzen huanú'ihuaca'a a'ɨ́jna ɨ́ 'ɨ́ita'a tɨ nu'u ca'anéeri jɨ́n tí'imuarɨ'eca'a , ajta ɨ́ seɨ́j , a'ɨ́ɨ pu nu'u jetzen huanú'ihuaca'a a'ɨ́jna ɨ́ 'ɨ́ita'a tɨ nu'u ruxɨéehua á'uche'ecane'e .
48004023	A'ɨ́jna tɨ huanú'ihuaca'a a'ɨ́jna jetze ɨ́ 'ɨ́ita'a tɨ ca'anéeri jɨ́n tí'imuarɨ'eca'a , a'ɨ́ɨ pu nu'u che'atá na'a ayaana éene'en huanú'ihuaca'a matɨ́j ɨ́ tɨ'ɨríi . Ajta nu'u ɨ́ seɨ́j , a'ɨ́jna tɨ nu'u huanú'ihuaca'a jetzen ɨ́ 'ɨ́ita'a tɨ nu'u ruxɨéehua á'uche'ecane'e , a'ɨ́ɨ pu a'ɨ́jna jɨ́n huanú'ihuaca'a tɨ nu'u Dios ayén jɨ́n te'ataújratziiri'i .
48004024	Rɨ'ɨrí tej tiyen raataxáj tɨ ayén huataújmua'a a'ɨ́jna ɨ́ niuucari tɨ ayén té'eyu'usi'i . A'ɨ́ɨme ɨ́ 'uuca ɨ́ mej hua'apua , ayée mú huataújmua'a ɨ́ niuucari tɨ hua'apua tɨ jɨ́n Dios tihuau'íjca ɨ́ teteca jemi . Seɨj niuucari pu a'uun é'eme'ecan ɨ́ jɨrí japua tɨ ayén téja'arájtehuaa tɨjɨ́n Sinaí . A'ɨ́j mú jetzen a'iránejsin a'ɨ́ɨme ɨ́ tɨ'ɨríi ɨ́ mej tiu'utévaɨre'esin ca'anéeri jɨme'e . Ajta a'ɨ́jna ɨ́ niuucari , a'ɨ́j pɨ́rɨcɨ a'ɨ́jna ɨ́ 'ɨ́ita'a tɨ ayén ántehuaa tɨjɨ́n Hagar .
48004025	A'ɨ́jna ɨ́ Hagar , ayée pu huataújmua'a a'ɨ́jna ɨ́ jɨrí ɨ́ Sinaí , tɨ a'uun a'utacá'a u Arabia . Ayee pu ajta huataújmua'a chajta'a tɨ é'eseijre'e u Jerusalén , a'iné aúche'e pu ca'anéeri jɨ́n tí'imuarɨ'e jamuan ɨ́ yaújmua'ame'en .
48004026	Ajta a'ɨ́jna ɨ́ Jerusalén tɨ ta japua é'eme'ecan , a'ɨ́ɨ pu ruxɨéehua á'uche'ecan . Ajta a'ɨ́ɨ pu pú'een ɨ́ tanáàna .
48004027	Ayee pu'u na'a a'iné ayée pu té'eyu'usi'i tɨjɨ́n : Pajta mú'ee , tɨ caí ché'e mua'utacuí'ini , patá'aj ca'anín jɨ́n huá'ayeinixɨ'ɨn . Ayee pej huárɨni , a'iné pepu'uri jaítze'e tiyaúumua'a pua'amé mɨ pej caí ja'anáj autájucataca'a caí a'ɨ́jna ɨ́ 'ɨ́ita'a tɨ rucɨ́n jamuan huáhuii .
48004028	Seajta mú'een , ne'ihuaamua'a , ayée xu che'atá sena'a seijre'e tɨ́j a'ɨ́jna ɨ́ Isaac tɨ a'ɨ́jna jɨ́n airáane tɨ jɨ́n Dios ayén te'ataújratziiri'i .
48004029	A'ajná'ɨmua a'ɨ́jna ɨ́ yaujra'an tɨ ayén che'atá na'a éene'en huanú'ihuaca'a matɨ́j ɨ́ tɨ'ɨríi , a'ɨ́ɨ pu a'ij pua'a tiráaruu a'ɨ́jna ɨ́ yaujra'an tɨ ayén huanú'ihuaca'a a'ɨ́jna jɨme'e ɨ́ tí'imuarɨ'eri'ire'ara'an ɨ́ xɨéjniu'ucare'ara'an ɨ́ Dios . Ajta íjii , ayée pu che'atá tí'irɨneca .
48004030	Mɨ́ ajta , ¿ a'iné té'axa ɨ́ yu'uxari jetze ? ¿ Ni qui ayén tɨjɨ́n yee : “ Patá'aj yeehui raatamuárite'en pe'ɨ́jna ɨ́ 'ɨ́ita'a tɨ ca'anéeri jɨ́n tí'imuarɨ'e , pajta yeehui ɨ́ yaujra'an ” ? Jee xaa , a'iné capu yee ja'anáj ti'itɨ́ tí'ijcɨ'ɨti a'ɨ́jna ɨ́ yaujra'an ɨ́ 'ɨ́ita'a tɨ ca'anéeri jɨ́n tí'imuarɨ'e , sino “ nain pu yee tí'ijcɨ'ɨti a'ɨ́jna ɨ́ yaujra'an ɨ́ 'ɨ́ita'a tɨ ruxɨéehua á'uche'ecan . ”
48004031	A'ɨ́j pu jɨ́n , ne'ihuaamua'a , catu te'ɨ́jna jetze airáane a'ɨ́jna ɨ́ 'ɨ́ita'a tɨ ca'anéeri jɨ́n tí'imuarɨ'eca'a . Catu xaa ne'u , sino a'ɨ́j tu jetzen airáane a'ɨ́jna ɨ́ 'ɨ́ita'a tɨ ruxɨéehua á'uche'ecane'e .
48005001	Cɨríistu'u pu tu'irájtuaa tej ti taxɨéehua á'ujujhua'ane'en . A'ɨ́j xu jɨ́n , caxu ché'e taúra'acare'en sej siyen ca'anéeri jɨ́n tí'imuarɨ'e . A'ɨ́ɨ pu xaa á'amuamuárɨ'eristée a'ame .
48005002	Neajta inee , i nej i'i Pablo , ayée nu tejá'amua'ixaate'e . Tɨ́ pua'a siyen huataúra'an mej ra'antisíjchixɨ'ɨn ɨ́ a'amua navij jetze , capu ché'e a'atzu jamuaatévaɨre'esin ɨ́ Cɨríistu'u .
48005003	Neajta nu niyen tiraatá'ixaate'esin tzáahuati'ira'a jɨme'e ja'atɨ́ tɨ na'a tɨ ayén huataúra'an mej ra'antisíjche ɨ́ naviira'an jetze , ayée pu ajta ruxe'eve'e tɨ a'ɨ́ɨn nain jɨ́n ra'ará'astijre'en tɨ́j na'a a'ij tɨ té'eyu'usi'i jetzen ɨ́ niuucari ɨ́ mej jɨ́n tí'aijta .
48005004	Mú'een , mɨ sej nu'u siyen rahuauhuau sej si rɨ'éene'ecán jɨ́n huateáturan ɨ́ Dios jemi , mú'een xu seri mé rúurɨe se'ɨ́jna ɨ́ Cɨríistu'u . Mú'een xu ajtacɨ́j jemin a'ɨ́jna ɨ́ tɨ rɨ́'ɨ tejamuaatá'a .
48005005	Mɨ́ teajta iteen , teen tú te'ɨ́jna jetze arátaca'ane ɨ́ xɨéjniu'ucare'ara'an ɨ́ Dios te'ɨ́jna jɨme'e tej té'atzaahuate'e . Ayee tu een jɨ́n arátaca'anéecan jɨ́n rachú'eve'en tɨ ayén titáacɨ'ɨti tej ti tiyen rɨ'éene'ecán jɨ́n huateáturan ɨ́ Dios jemi a'ij tej tí'ijxe'eve'e .
48005006	Ayee pu'u tí'een , a'iné ɨ́ Cɨríistu'u jemi , capu a'atzu jetzen ruxe'eve'e tɨ pua'a ja'atɨ́ ari ra'antisíjcheca'a ɨ́ runavij nusu caí . Mɨ́ ajta , a'ɨ́ɨ pu xaa jetzen ruxe'eve'e tɨ ja'atɨ́ ayén hua'utaxɨ́'eve'en ɨ́ teɨte a'ɨ́jna jɨme'e tɨ té'atzaahuate'e tzáahuati'ira'a jɨme'e .
48005007	Temua'a xu sejmí'i siyen tí'ijrɨ'ɨrejca'a . ¿ A'ataani tejamua'antiú'uuni'iri'i sej si caí ché'e siyen rá'astijre'e se'ɨ́jna ɨ́ niuucari tɨ ayén ti'ayajna ?
48005008	Capu xaa ne'u ayén ca'aníjra'a amuaatá'aca a'ɨ́jna tɨ á'amuajee , sino seɨj pu ja'atɨ́ jetze me'ecan .
48005009	Ayej ne'ase tɨ ayén che'atá na'a á'amuaruure tɨ́j ajta ayén raruure ɨ́ pan ɨ́ mej rana'achite me'ɨ́jna ɨ́ levadura ti'itɨ́ . Aj pu'i rárutixɨ'ɨn nain japua ɨ́ pan tzajta'a .
48005010	Ayee pu tiná'amitɨejte'e tɨ tavástara'a caí amuaatá'a sej seɨcɨé tiú'umua'ati . Ajta a'ɨ́ɨn ɨ́ ja'atɨ tɨ tejamua'antiú'uuni'i , tavástara'a pu puaíjtzi raatá'asin , ja'atɨ́ tɨ na'a tɨ ayén rɨcɨ .
48005011	Ayee nu tejá'amua'ihua'u , ne'ihuaamua'a , tɨ pua'a niyen nena'a tejá'amua'ixaate'e tɨ ayén nu'u tiú'ujxe'eve'e mej ra'antisíjche ɨ́ runavij , ¿ a'iné een jɨ́n miyen mauj a'ij pua'a neruure ? Tɨ́ pua'a niyen tejá'amua'ixaate'e , capu ché'e ja'atɨ́ nejaaxɨéete'e a'ame a'ɨ́jna jɨme'e nej niyen tejá'amua'ixaate'e tɨ Cɨríistu'u huamɨ́'ɨ ɨ́ cúruu jetze .
48005012	Ajta jɨ́me'en a'ɨ́mej ɨ́ mej tejamua'antiú'uuni'i , ayée pu tina'aráanajche ineetzi , tɨ ru'uráxuaahua ɨ́ nahuaa tɨ ij nain jɨ́n hua'atésijchixɨ'ɨn .
48005013	Mɨ́ seajta mú'een , ne'ihuaamua'a , Dios pu ayén amuaatajé sej si'i ruxɨéehua á'ujujhua'ane'en , sicu . Ayee pu i éene'e , caxu huataúra'an sej si siyen ché'e sena'a tí'ijrɨ'ɨrée a'ij tɨ tejamuá'amitɨejte'e ɨ́ tɨ a'ij pua'a een jɨme'e , sino setá'aj huateújvaɨre'en rujɨ́ɨmua'a se'ɨ́jna jɨme'e sej huaújxe'eve'en .
48005014	Setá'aj siyen rɨ́'ɨ titetiújcha'ɨɨ a'iné tɨ́j na'a tɨ té'axa jetzen ɨ́ niuucari ɨ́ mej jɨ́n tí'aijta , nain pu araúrastejsin seɨj jɨme'e ɨ́ niuucari tɨ ayén yee : “ Patá'aj yee raxɨ́'eve'e pe'ɨ́jna ɨ́ axɨ́'ej tevi patɨ́j aseɨ́j tí'axe'eve'e . ”
48005015	Tɨ́ pua'a seuj siyen a'ij pua'a tiú'uxajta , na'ari seuj siyen titetiújcha'ɨɨre'e se'ɨ́jna jɨme'e sej chueere'e , rɨ́'ɨ xu'u mú'een sej si caí ahuáujpua'ajte'en rujɨ́ɨmua'a .
48005016	A'ɨ́j nu jɨ́n , ayée nu tejá'amua'ixaate'e , setá'aj siyen tí'ijrɨ'ɨrée sej se'ɨ́jna jetze aráujca'ane'e ɨ́ xɨéjniu'ucare'ara'an ɨ́ Dios sej si caí siyen ra'ará'astijre'en se'ɨ́jna ɨ́ tɨ a'ij pua'a een tɨ huiiráninei ɨ́ a'amua tzajta'a .
48005017	Ayee pu'u , a'iné ɨ́ xɨ́'evi'ire'ara'an tɨ a'ij pua'a een tɨ huiiráninei ɨ́ tzajta'an ɨ́ ja'atɨ , a'ɨ́ɨ pu rájcha'ɨ́ɨre'e ɨ́ xɨ́'evi'ire'ara'an ɨ́ xɨéjniu'ucare'ara'an ɨ́ Dios . A'ɨ́ɨ mú miyen tiújcha'ɨɨre'e . A'ɨ́j xu jɨ́n caí ja'anáj á'aturaaven ti'itɨ́j jɨme'e sej si caí siyen huárɨni a'ij sej rɨníiche'en .
48005018	Mɨ́ ajta , tɨ pua'a a'ɨ́ɨn xɨéjniu'ucare'ara'an ɨ́ Dios ayén ca'aníjra'a amuaatá'an sej si siyen ra'ará'astijre'en a'ij tɨ a'ɨ́ɨn tí'ijxe'eve'e , capu ché'e mú'ejmi jetze te'upuá'ajte'en ti'itɨ́j jɨme'e a'ɨ́jna ɨ́ niuucari ɨ́ mej jɨ́n tí'aijta .
48005019	Temua'a pu tirá'amitɨejte'e a'ij tɨ rɨcɨ tɨ pua'a ja'atɨ́ ayén ra'ará'astijre'en ɨ́ ruxɨ́'evi'ira'a tɨ a'ij pua'a een tɨ huiiráninei ɨ́ tzajta'an . Ayee mú rɨcɨ ɨ́ teɨte , metí'ixana'acɨre'e , majta a'ij pua'a titejá'ujujhua'ane'en . Cha'a na'a mú taúra'aca seica jamuan ɨ́ teɨte .
48005020	A'ɨ́ɨ mú majta huá'anajche a'ɨ́mej ɨ́ mej caí dioosi pú'een , majta mú huá'achahua'iraca ɨ́ ruxɨ́'ej teɨte . Jé'ecan mú tiújcha'ɨɨre'e muá'aye'i seica jamuan . Camu majta rɨ́'ɨ tí'iru'ixaate'e . Majta mú á'ujchuéere muá'aye'i . Jé'ecan mú majta runé'usi'ite'e muá'aye'i me'ɨ́jna jɨme'e mej tiú'uteúra'ate'en nain . Já'ita'a mú a'utacɨ́'ɨca muá'aye'i . Majta téhuiicare'e muá'aye'i seica jemi me'ɨ́jna jɨme'e mej seɨcɨé tí'imua'atze .
48005021	Jé'ecan mú majta tí'inecua'atze ɨ́ tihua'áa ɨ́ seica , majta rutá'aruaijve'e . Meta'aruáj mú ruxɨéehua á'ujujhua'ane'e muá'aye'i jamuan ɨ́ mej tí'iyeste ti'itɨ́j jɨme'e . Tɨ́j na'a tɨ ayén a'ij pua'a een , ayée mú rɨcɨ a'ɨ́ɨme ɨ́ mej ra'ará'astijre'en ɨ́ ruxɨ́'evi'ira'a tɨ a'ij pua'a een tɨ huiiráninei ɨ́ huá'a tzajta'a . Ayee nu tejá'amua'ixaate'e tzáahuati'ira'a jɨme'e , a'ɨ́ɨme ɨ́ mej miyen a'ij pua'a titetiújcha'ɨɨ , capu xaa ne'u ayén tihuá'acɨ'ɨti mej me'uun a'uteárute a'u tɨ Dios é'eseijre'e .
48005022	Mɨ́ majta a'ɨ́ɨme ɨ́ mej jetzen araújca'ane me'ɨ́jna jetze ɨ́ xɨéjniu'ucare'ara'an ɨ́ Dios , ayée mú rɨ́'ɨ titetiújcha'ɨɨ . Mehuá'axe'eve'e mú muá'aye'i ɨ́ seica ɨ́ teɨte . Maújtemua'ave'e mú muá'aye'i . Temua'a pu naa rɨ́'ɨ huateápua'areca'a ɨ́ huá'a tzajta'a . Majta raayɨ́'ɨtɨ mej te'utáviicua'i me'ɨ́jna jɨme'e tɨ huá'amuarɨ'eriste'e . Rɨ́'ɨ mú majta tihuá'acha'ɨɨ muá'aye'i ɨ́ ruxɨ́'ej teɨte . Rɨ́'ɨ mú tí'iteteɨte a'ɨ́ɨme . Camu ti'itɨ́j jɨ́n auté'ɨtzeaara ɨ́ seica jemi .
48005023	Rɨ́'ɨ mú tí'itiújcha'ɨɨ́can jɨ́n mé á'ujujhua'an . Camu majta rɨ́'ɨ a'ij rɨj muá'aye'i . Ajta a'ɨ́mej jɨme'en ɨ́ teɨte mej miyen 'een , capu mé'e já'ahua'a seɨj ɨ́ niuucari tɨ ayén huá'a jetze ti'itɨ́j jɨ́n te'upuá'ajte'en .
48005024	Majta a'ɨ́ɨme , ɨ́ mej jetzen ajtéme'ecan ɨ́ Cɨríistu'u , mu'uri nain tí'iteca'a me'ɨ́jna jɨme'e ɨ́ ruxɨ́'evi'ira'a tɨ a'ij pua'a een tɨ huiiráninei ɨ́ huá'a tzajta'a mej mi caí ché'e a'ij pua'a titetiújcha'ɨɨ .
48005025	Tɨ́ pua'a tiyen ruurican huateáturan ɨ́ Dios jemi te'ɨ́jna jɨme'e tej jetzen arátaca'anen te'ɨ́jna jetze ɨ́ xɨéjniu'ucare'ara'an ɨ́ Dios , tiché'e teajta tiyen rɨ́'ɨ ti'itítacha'ɨ́ɨ te'ɨ́jna jɨme'e tej teajta jetzen arátaca'anen te'ɨ́jna ɨ́ xɨéjniu'ucare'ara'an jetze .
48005026	Tiché'e caí á'atatzaahuate'e ti'itɨ́j jɨme'e . Tiché'e teajta caí ca'aníjra'a tatá'acare'en tej ti huatétane'usi'ite'en tajɨ́ɨmua'a . Tiché'e teajta caí tihuá'anecua'atzi'ira ɨ́ tihua'áa ɨ́ taxɨ́'ej teɨte .
48006001	Ne'ihuaamua'a , tɨ pua'a seɨ́j mú'een auteáturan ti'itɨ́j jɨme'e , setá'aj siyen huárɨni . Ché'e seɨ́j mú'een rɨ́'ɨ ráaruuren . Ajta a'ɨ́ɨn tɨ rɨ́'ɨ ráaruurejsin , ché'e a'ɨ́ɨn pu'éene'e ɨ́ tɨ jaítze'e araujca'anée a'ɨ́jna jetze ɨ́ xɨéjniu'ucare'ara'an ɨ́ Dios . Ché'e ajta rɨ́'ɨ tí'itiújcha'ɨɨ́can jɨ́n ayén rɨ́'ɨ ráaruuren , ajta caí yá'uhua'anan tɨ í'irɨ'ɨri tɨ ti'itɨ́ ca'aníjra'a raatá'an tɨ ij ayén che'atá na'a auteáturan tɨ́j ajta ɨ́ seɨ́j .
48006002	Sej si ra'ará'astijre'en ɨ́ niuucari tɨ Cɨríistu'u jetze me'ecan . Ruxe'eve'e sej siyen huateújvaɨre'en seɨ́j ajta seɨj se'ɨ́jna jɨme'e tɨ ja'atɨ́ te'utáviicua'i a'ɨ́jna tɨ raatamuárɨ'eriste'e .
48006003	Ayee pu'u , a'iné tɨ pua'a ja'atɨ́ ayén tiraatámitɨejte'e tɨ a'ɨ́ɨ na'a ruseɨ́j jeíhua ruxe'eve'e , tɨ pua'a caí ti'itɨ́ , a'ɨ́ɨ pu rucuanamuan ruseɨ́j ɨ́ ru tzajta'a .
48006004	Mɨ́ ajta , ché'e ayén éene'en tɨ ja'atɨ́ tɨ na'a ayén tiráamua'ati a'ij tɨ tí'imɨjhuaca ruseɨ́j . Tɨ́'ɨjta ayén huarɨ́n , aj pu xaa rɨ'ɨríista a'ame tɨ ahuaújtzaahuate'en , aru a'ɨ́ɨ pu'u na'a a'ɨ́jna jɨme'e tɨ ari tiú'uruu ruseɨ́j . Capu ché'e ruxe'eve'e a'ame tɨ a'ɨ́ɨn ayén ahuaújtzaahuate'en a'ɨ́jna jɨme'e tɨ ayén nu'u jaítze'e ruxe'eve'e caí ɨ́ ruxɨ́'ej tevi .
48006005	Ché'e ayén éene'en a'iné ayée pu ruxe'eve'e tɨ ja'atɨ́ tɨ na'a ayén rá'aviicua'iran a'ɨ́jna jɨme'e tɨ raatamuárɨ'eriste'e .
48006006	Ajta a'ɨ́ɨme tɨ ja'atɨ́ ayén tihuá'amua'ate a'ij tɨ té'eyu'usi'i ɨ́ yu'uxari jetze , miché'e me'ɨ́n cɨ́j tiraatá'an ɨ́ tɨ jɨ́n huateújvaɨre'en a'ɨ́jna tɨ tihuá'amua'ate .
48006007	Caxu siyen rucuanamua . Capu rɨ'ɨrí sej raatéxɨeehuata ɨ́ Dios , a'iné a'ɨ́ɨ pu tiu'utanájchita a'ij tɨ tiraavíjte'e . A'achú sej caj tiu'utá'an , ayée pu che'atá na'a tejá'amuacɨ'ɨti .
48006008	A'ɨ́jna ɨ́ ja'atɨ tɨ ayén ti'itiújcha'ɨɨ tɨ ij ayén rɨ́'ɨ tiraatá'an ɨ́ ruxɨ́'evi'ira'a tɨ a'ij pua'a een tɨ huiiráninei ɨ́ tzajta'an , ayée pu tí'iracɨ'ɨti tɨ tejá'urɨeeni a'ɨ́jna jɨme'e ɨ́ ruxɨ́'evi'ira'a tɨ a'ij pua'a een . Ajta a'ɨ́ɨn ɨ́ ja'atɨ tɨ ayén rɨ́'ɨ ti'itiújcha'ɨɨ tɨ ayén rɨ́'ɨ tiraatá'an a'ɨ́jna ɨ́ xɨéjniu'ucare'ara'an ɨ́ Dios , ayée pu tí'iracɨ'ɨti tɨ ayén ruurican huateáturan ɨ́ Dios jemi tɨ́j na'a rusén jɨme'e .
48006009	Tiché'e caí taxɨeemɨjte'e te'ɨ́jna jɨme'e tej tiyen raruure ɨ́ tɨ i'i xɨ́'epɨ'ɨn , a'iné tɨ́'ɨj a'ájna teja'uré'enen ja'anáj tɨ huaújxɨ'epɨ'ɨntare , tɨ pua'a tecaí amuacaícan raatéxɨeehuata , a'ájna xɨcájra'a jetze pu xaa tí'itacɨ'ɨti nain a'ij tɨ tiraavíjte'e .
48006010	A'ɨ́j pu jɨ́n , tɨ́j na'a tɨ ayén tí'itacɨ'ɨti tej tiyen huárɨni , tiché'e tiyen rɨ́'ɨ tihuá'ucha'ɨn ɨ́ taxɨ́'ej teɨte . Teta'aj jaítze'e rɨ́'ɨ tihuá'ucha'ɨn a'ɨ́mej ɨ́ mej majta ta jamuan té'atzaahuate'e .
48006011	Rɨ́'ɨ xu'u mú'een tiraaseíj a'ij nej ve'ecán jɨ́n tira'uyú'uxaca'a ɨ́ nemuajca'a jɨme'e .
48006012	Mɨ́ majta , a'ɨ́ɨme ɨ́ mej á'amua'ɨtziite'e , ayée mu'u een jɨ́n tí'itese'e sej si ca'anéjri jɨ́n ra'ajtásiichixɨ'ɨn ɨ́ runavij mej mi rujɨ́ɨmua'a mena'a huateújvaɨre'en . Camu raxɨ́'eve'e tɨ puaíjtzi hua'utá'an a'ɨ́jna jɨme'e mej nu'u majta ra'ará'astijre'en me'ɨ́jna ɨ́ Cɨríistu'u ɨ́ tɨ á'utataihuaca'a ɨ́ cúruu jetze .
48006013	A'ɨ́ɨ mú huataúra'a mej mi ra'ajtasíjche ɨ́ runavij , mɨ majta caí camu ra'ará'astijre'e ɨ́ niuucari ɨ́ mej jɨ́n tí'aijta . Ayee mu'u raxɨ́'eve'e mej mi amuaataséijrate'en a'ɨ́ɨme ɨ́ mej Israél jetze ajtéme'ecan mej mi me'ɨ́jna jɨ́n ahuaújtzaahuate'en a'ɨ́me jemi ɨ́ sej nu'u ra'ajtasíjcheca'a ɨ́ runavij .
48006014	Mɨ́ neajta inee , ché'e nu'u caí ja'anáj ahuántzaahuate'en ti'itɨ́j jɨme'e sino ché'e a'ɨ́ɨ pu'u na'a tɨ Cɨríistu'u nej jetze me'ecan rajpuaíjtzi já'araa ɨ́ cúruu jetze . A'ɨ́j nu jɨ́n caí ché'e ra'ará'astijre'en ɨ́ tihuá'aye'ira a'ɨ́mej ɨ́ mej yen chaanaca japua huachéjme . A'ɨ́j mú majta jɨ́n néjcha'ɨɨre'e ineetzi .
48006015	Ayee nu tejá'amua'ixaate'e a'iné capu ché'e ti'itɨ́j ne jetze ruxe'eve'e tɨ pua'a ja'atɨ́ ra'ajtasíjcheca'a ɨ́ runavij nusu caí . A'ii pu'u xaa Dios jetze ruxe'eve'e tɨ a'ɨ́ɨn ja'atɨ́ seɨcɨé tiú'umua'ati tɨ ij rujéjcuatze'en huateáturan jemin ɨ́ Dios .
48006016	Ché'e Dios hua'utéjpua'ajte'en , ajta huá'ancu'uvajxɨ'ɨn a'achú mej mena'a pua'amé ra'ará'astijre'e a'ɨ́jna ɨ́ niuucari , a'iné a'ii mú a'ɨ́ɨn pú'een ɨ́ mej Israél jetze ajtéme'ecan , ɨ́ teɨtejra'a ɨ́ tɨ Dios hua'antíhuau .
48006017	A'ɨ́j pu jɨ́n íjii tɨ yú auca'itɨ́ a'ame , ché'e caí ché'e ja'atɨ́ né'ɨtziite'e , a'iné temua'a nu neri nicu ti'icápita'inara'a ne'ɨ́jna jɨme'e ɨ́ nej rajpuaíjtzi ɨ́ Jesús jetze me'ecan .
48006018	Ché'e a'ɨ́ɨn tavástara'a , a'ɨ́jna ɨ́ Jesús tɨ ajta i'i Cɨríistu'u , ché'e a'ɨ́ɨn rɨ́'ɨ tejamuaatá'an ɨ́ a'amua tzajta'a , mɨ sej ne'ihuaamua'a pú'een . Ayee pu'u , ché'e ayén té'ara'ani .
49001001	Inee , i nej i'i Pablo , nee nu seɨ́j pɨ́rɨcɨ tɨ Dios na'antíhuau ruxɨ́'evi'ira'a jɨme'e nej ni ti'itɨ́j jɨ́n tiraatévaɨre'en a'ɨ́jna ɨ́ Cɨríistu'u tɨ ajta i'i Jesús . Ayee nu tejá'amuayu'use'e mú'ejmi , mɨ sej teɨtestemua'ame'en pú'een ɨ́ Dios , mɨ sej Éfeso é'eche . Nain xu jɨ́n araúraste a'ij tɨ ari tejámua'íjca a'ɨ́jna ɨ́ Cɨríistu'u tɨ ajta i'i Jesús .
49001002	Ajta a'ɨ́ɨn ɨ́ Dios , ɨ́ tej rájya'upua jamuan , ajta a'ɨ́ɨn ɨ́ tavástara'a , a'ɨ́jna ɨ́ Jesús tɨ ajta i'i Cɨríistu'u , miché'e me'ɨ́n rɨ́'ɨ tejamuáacha'ɨɨn , majta amua'anpuá'ajte'en ɨ́ a'amua tzajta'a .
49001003	Tiché'e rɨ́'ɨ tiraatá'an te'ɨ́jna ɨ́ Dios ɨ́ tɨ ya'upuáara'an pú'een ɨ́ tavástara'a , a'ɨ́jna ɨ́ Jesús tɨ ajta i'i Cɨríistu'u , a'iné a'ɨ́ɨn Dios , a'ɨ́ɨ pu ayén taatapuaíjve nain tɨ́j na'a tɨ é'eseijre'e u ta japua tɨ ij titáacɨ'ɨti jamuan ɨ́ Cɨríistu'u .
49001004	Ayee pu ti'ayajna , a'iné jéjcua ɨmuá , tɨ́'ɨj caj xɨ raatétaahuaca'a ɨ́ chaanaca ɨ́ tej yen japuan seijre'e , a'ájná'ɨmua Dios pu ta'antíhuau jamuan ɨ́ Cɨríistu'u tej ti tiyen urarɨ́'ene'e tá'ara'ani ɨ́ tatzajta'a , tej ti caí ti'itɨ́j jɨ́n auteáturan ɨ́ jemin .
49001005	A'iné jeíhua pu huápɨ'ɨ taxe'eve'eca'a , ayée pu titaaxɨ́'epɨ'ɨntari'iri'i tɨ a'ɨ́ɨn ruseɨ́j tayá'upua á'ara'ani a'ɨ́jna jɨme'e tɨ Cɨríistu'u ayén huárɨni tɨ ta jetze me'ecan huámɨ'ɨni . Dios pu ayén titaaxɨ́'epɨ'ɨntari'iri'i ɨ́ ruxɨ́'evi'ira'a jɨme'e . Ayee éene'e á'ara'ani , tej ti tiyen rɨ́'ɨ tiraatá'an a'ɨ́jna jɨme'e tɨ jeíhua huápɨ'ɨ naa seijre'e tɨ a'ɨ́ɨn Dios ayén rɨ́'ɨ titáacha'ɨɨn . Ajta ruxɨ́'evi'ira'a jɨ́n ayén rɨ́'ɨ titáacha'ɨɨn jamuan a'ɨ́jna ɨ́ tɨ raxɨ́'eve'e , a'ɨ́jna ɨ́ Cɨríistu'u .
49001006	
49001007	A'ɨ́ɨ xaa tiu'utanájchitaca'a a'ɨ́jna ɨ́ tej jɨ́n té'echa'ɨca'a ɨ́ Dios jemi . Ayee pu a'ɨ́jna jɨ́n tiu'utanájchitaca'a a'ɨ́jna jɨme'e tɨ ruxuure'e airáaxɨre ta jetze me'ecan tɨ ij Dios ayén titaatá'uuni'i ɨ́ tej jɨ́n jemin auteájturaa . Ayee tu een jɨ́n ramua'aree tɨ Dios rɨ́'ɨ titáacha'ɨɨ ruxɨ́'evi'ira'a jɨme'e , nain jɨme'e tɨ tejé'eseijre'e u ta japua .
49001008	Nain pu ayén taatapuaíjve a'ɨ́jna jɨme'e tɨ a'ɨ́ɨn nain jɨ́n rɨ́'ɨ mé teuúmua'aree , ajta nain jɨ́n yaú'itɨe a'ɨ́jna ɨ́ Dios .
49001009	Ajta , ayée pu taatá'a tej ráamua'ati ti'itɨ́ tɨ pɨ́rɨcɨ tɨ rú'avaa a'ɨ́jna jɨme'e a'ij tɨ tí'ijxe'eve'e , a'iné ayée pu ra'aránajcheca'a tɨ ayén huárɨni tɨ́'ɨj a'ɨ́ɨn ayén tiraaxɨ́'epɨ'ɨntare ti'itɨ́ tɨ jɨ́n ti'itevée a'ame ɨ́ Cɨríistu'u .
49001010	Ayee pu raaxɨ́'epɨ'ɨntare tɨ ayén éene'e a'ame tɨ́'ɨj teja'uré'enen a'ájna xɨcájra'a tɨ jetzen nain araúrastejsin , tɨ ij Cɨríistu'u hua'amu'úu pu'eene'e a'ame naíjmi'i matɨ́j mana'a pua'amé é'eseijre'e u ta japua , ajta matɨ́j mana'a pua'amé yen seijre'e íiyen chaanaca japua .
49001011	Teajta iteen , i tej amuacaí rá'antzaahua te'ɨ́jna ɨ́ Cɨríistu'u , Dios pu ajta ta'antíhuau tɨ ij ti'itɨ́ táacɨ'ɨti jamuan ɨ́ Cɨríistu'u . A'ɨ́ɨ pu jéjcua ɨmuá taaxɨ́'epɨ'ɨntari'iri'i a'ij tɨ ayén tira'aránajcheca'a . A'ii pu a'ɨ́ɨn pú'een ɨ́ tɨ Dios nain jɨ́n rɨ́'ɨ tiú'uruuren a'ij tɨ ari ti'ihuaújxɨ'epɨ'ɨntari'iri'i tej ti tiyen rɨ́'ɨ tiraatá'an te'ɨ́jna jɨme'e tɨ jeíhua huápɨ'ɨ naa tí'iseijre'e ɨ́ jemin .
49001012	
49001013	Seajta mú'een , mɨ sej siyen ráanamuajri'i ɨ́ niuucari tɨ ayén ti'ayajna , ɨ́ tɨ Dios jɨ́n amua'irátuaasin , mú'een xu seajta rá'antzaahua . Ajta , ayée pu che'atá na'a tejamuaacɨ́'ɨ jamuan ɨ́ Cɨríistu'u tɨ́j ari Dios ayén te'ataújratziiri'i tɨ a'ɨ́ɨn xɨéjniu'ucare'ara'an ɨ́ Dios ayén huateáturan mú'ejmi jemi .
49001014	Ajta a'ɨ́ɨn xɨéjniu'ucare'ara'an ɨ́ Dios , a'ii pu a'ɨ́ɨn pú'een ɨ́ tɨ téjmi jemi huateájturaa , ɨ́ tej teajta jɨ́n ramua'aree tɨ ayén ti'ayajna tɨ ti'itɨ́ táacɨ'ɨti a'ájna xɨcájra'an tɨ jetzen Dios titaatátuiire'esin a'ɨ́jna jɨme'e ɨ́ Cɨríistu'u tɨ ta jetze me'ecan tiu'utanájchitaca'a tej ti rɨ́'ɨ tiraatá'an te'ɨ́jna jɨme'e tɨ jeíhua huápɨ'ɨ naa tí'iseijre'e ɨ́ jemin .
49001015	A'ɨ́j nu jɨ́n , tɨ́j na'a nej amuacaí ráanamuajri'i sej siyen rɨ́'ɨ rá'astijre'e ɨ́ tavástara'a , a'ɨ́jna ɨ́ Jesús , seajta siyen rɨ́'ɨ tihuá'ajcha'ɨɨ naíjmi'ica a'ɨ́mej ɨ́ teɨtestemua'ame'en ɨ́ Dios , tɨ́j na'a tɨ yú e'iré'ene , canu ja'anáj raatapuá'ajtaca'a nej niyen tí'ijteujtzi'ire'e ɨ́ Dios mú'ejmi jɨme'e , neajta nu rahuauhuau mú'ejmi jɨme'e .
49001016	
49001017	Ayee nu nauj niyen rahuauhuau jemin a'ɨ́jna tɨ ya'upuáara'an pú'een ɨ́ tavástara'a , a'ɨ́jna ɨ́ Jesús tɨ ajta i'i Cɨríistu'u . Ayee nu rahuauhuau ne'ɨ́jna ɨ́ ya'upuáara'an tɨ huápɨ'ɨ naa seijre'e tɨ ij a'ɨ́ɨn xɨéjniu'ucare'ara'an ayén amuaatá'an sej si rɨ́'ɨ mé titeumuámua'aree , sej si seajta rɨ́'ɨ tiyaú'itɨée xá'ara'ani a'ɨ́jna tɨ ari huataseíjre mú'ejmi jemi sej si siyen tiráamua'ati temua'a naa ɨ́ Dios .
49001018	Ayee nu neajta rahuauhuau sej si seajta yaú'itɨée xá'ara'ani tzáahuati'ira'a jɨme'e ɨ́ a'amua tzajta'a sej si siyen ráamua'aree ti'itɨ́ tɨ pɨ́rɨcɨ ɨ́ sej rachú'eve'e , ɨ́ tɨ jɨ́n amuaatajé ɨ́ Dios , sej si seajta siyen ráamua'aree a'ij tɨ een tɨ́j na'a pua'amé tɨ rɨ́'ɨ huápɨ'ɨ naa seijra a'ame a'ɨ́jna tɨ huá'acɨ'ɨti a'ɨ́mej ɨ́ teɨtestemua'ame'en ɨ́ Dios .
49001019	Neajta nu niyen rahuauhuau sej si siyen ráamua'aree tɨ caí ámitɨeere'e , tɨ huápɨ'ɨ jeíhua raayɨ́'ɨtɨ ɨ́ Dios tɨ ti'itɨ́j jɨ́n ayén huáruuren ɨ́ téjmi tzajta'a a'ɨ́jna ɨ́ rumuárɨ'eri'ire'ara'an jɨme'e . Teen tu tiyen rá'atzaahuate'e a'ɨ́jna jɨme'e tɨ ari jeíhua huápɨ'ɨ rɨ́'ɨ tiú'uruu ɨ́ rumuárɨ'eri'ire'ara'an jɨme'e a'ɨ́jna jɨme'e a'ij tɨ huarɨ́j ɨ́ Cɨríistu'u jɨme'e tɨ́'ɨj ayén raatarújte huá'a tzajta'a ɨ́ mɨ'ɨchite , ajta ya'uví'itɨ u ta japua . Tɨ́'ɨj i án yá'ujra ɨ́ ɨpuari japua rurɨ'ɨríinta'a pújme'en .
49001020	
49001021	Cɨríistu'u pu a'ɨ́jna jɨ́n te'enteájrupi ɨ́ tɨ jaítze'e ve'ée caí máàj ti'itɨ́ tɨ u júte'e é'eseijre'e . A'ɨ́ɨ pu jaítze'e ve'ecán jɨ́n ti'itéjvee caí máàj ja'atɨ́ tɨ tí'aijta na'ari ja'atɨ́ tɨ ti'itɨ́ jɨ́n antiújmua'aree nusu tevi tɨ ca'anéeri jɨ́n tiu'utéemua'itɨ o ja'atɨ́ tɨ a'ɨ́jna jɨ́n ti'itéjvee tɨ amuájca jɨme'e . Jaítze'e pu ajta ayén tiú'ujxe'eve'e ɨ́ niuucari ɨ́ tej jɨ́n tiyen ratamuá'amua te'ɨ́jna ɨ́ Cɨríistu'u caí máàj seɨj ɨ́ niuucari ɨ́ tej jɨ́n ja'atɨ́ huatamuá'a . Ayee pu xaa ne'u che'atá een íjii tɨ me'ecan , ajta tɨ yú auca'itɨ́ a'ame tɨ́j na'a rusén jɨme'e .
49001022	Ajta a'ɨ́ɨn Dios , a'ɨ́ɨ pu raatá'a tɨ Cɨríistu'u nain jɨ́n antiújmua'areere , ajta a'ɨ́ɨ pu ra'antíhua'u tɨ tiu'utévaɨre'en a'ɨ́jna jɨme'e tɨ a'ɨ́ɨn pu'éene'e á'ara'ani ɨ́ hua'amu'úu nain jɨme'e ɨ́ huá'a jemi ɨ́ mej e'etiújse'ɨri mej mi raateánajche ɨ́ Dios .
49001023	Majta a'ɨ́ɨme ɨ́ mej e'etiújse'ɨri , ayée mú che'atá mana'a ajtéme'ecan a'ɨ́jna jetze ɨ́ hua'amu'úu tɨ́j ja'atɨ́ ratéhua'ira'a ɨ́ ru jetze , a'iné a'ɨ́jna ɨ́ Cɨríistu'u tɨ ajta hua'amu'úu pú'een , a'ɨ́ɨ pu huá'anaijmire'en nain jɨme'e . A'iné a'ii pu a'ɨ́ɨn pú'een ɨ́ tɨ raanaíjmire'en tɨ́j na'a tɨ é'eseijre'e tɨ Dios raatétaahuaca'a .
49002001	Seajta mú'een , ayée xu 'eene'e sej mɨ́'ɨchica'a ɨ́ Dios jemi a'ɨ́jna jɨme'e ɨ́ sej jɨ́n auteájturaa ɨ́ jemin , ajta a'ɨ́jna ɨ́ sej a'ij pua'a rɨjcaa .
49002002	Ayee xu a'ij pua'a titetiújcha'ɨɨca'a setɨ́'ɨj seuj siyen rɨjcaa a'ij mej rɨcɨ íjii a'ɨ́ɨme ɨ́ mej yen japuan seijre'e ɨ́ chaanaca japua . A'ájná'ɨmua a'ɨ́j xu siyen á'astijre'eca'a se'ɨ́jna tɨ a'ij pua'a een tɨ ajta a'ɨ́jna jɨ́n antiújmua'aree tɨ ayén tíhua'uta'aíjte'en a'ɨ́mej ɨ́ mej xɨéjniu'ucari pú'een ɨ́ mej seijre'e eeca tzajta'a . A'ii pu a'ɨ́ɨn pú'een ɨ́ xɨéjniu'ucari tɨ ari tí'imuarɨ'e huá'a tzajta'a a'ɨ́mej ɨ́ mej huá'a jetze ajtéme'ecan a'ɨ́mej ɨ́ mej caí ja'atɨ́ á'astijre'e .
49002003	Teajta iteen , amuacaícan tu naími'i tiyen huá'a jetze ajtéme'ecantaca'a a'ɨ́mej . Ayee tu che'atá tena'a rá'astijre'eca'a a'ij tɨ titá'amitɨejte'eca'a a'ɨ́jna jɨme'e ti'itɨ́ tɨ huanéj ɨ́ ta jetze nusu ti'itɨ́ tɨ huataseíjre ɨ́ tamua'atzíira'a jɨme'e . Tɨ́j na'a tɨ seijre'eca'a ɨ́ ta jetze , teen tu raatá'acare'e tɨ a'ɨ́ɨn titaata'aíjte'en . Ayee tu éene'eca'a matɨ́j ɨ́ seica ɨ́ tɨ Dios puaíjtzi hua'utá'asin .
49002004	Mɨ́ ajta Dios , a'ɨ́ɨ pu jeíhua huápɨ'ɨ taataxɨ́'eve . A'ɨ́j pu jɨ́n , naa pu tá'ancu'uvajxɨ ruxɨ́'evi'ira'a jɨme'e .
49002005	Tetɨ́'ɨj teuj tiyen éene'e tej mɨ'ɨchica'a a'ɨ́jna jɨme'e ɨ́ tej jɨ́n auteájturaa ɨ́ jemin , a'ɨ́ɨ pu taatarújte jamuan ɨ́ Cɨríistu'u . A'ɨ́ɨ pu amua'irájtua a'ɨ́jna jɨme'e tɨ huápɨ'ɨ rɨ́'ɨ tejamuájcha'ɨɨ ruxɨ́'evi'ira'a jɨme'e .
49002006	Ajta , Dios pu taajɨ́ste jamuan ɨ́ Cɨríistu'u . A'ɨ́ɨ pu ajta a'ɨ́jna jamuan án taja'urá'atzaca'a a'ujna u júte'e a'u tɨ tí'aijta a'ɨ́jna ɨ́ Cɨríistu'u tɨ ajta i'i Jesús .
49002007	Ayee pu een jɨ́n huarɨ́j tɨ ij ayén éene'e á'ara'ani tɨ́j na'a tɨ yú auca'itɨ́ a'ame tɨ́j na'a rusén jɨme'e . A'ɨ́ɨ pu taataseíjrate'esin tɨ rɨ́'ɨ huápɨ'ɨ titájcha'ɨɨ a'ɨ́jna jɨme'e tɨ a'ɨ́ɨn ta japua huaniú a'ɨ́jna ɨ́ Cɨríistu'u tɨ ajta i'i Jesús .
49002008	A'ɨ́ɨ pu amua'irájtua a'ɨ́jna jɨme'e tɨ a'ɨ́ɨn rɨ́'ɨ tejamuájcha'ɨɨ a'ɨ́jna jɨme'e sej rá'antzaahua . Dios pu ayén amuaatá'a ruxɨ́'evi'ira'a jɨme'e . Caxu rujɨ́ɨmua'a sena'a a'ij tirájteu .
49002009	Tɨ́'ij caí ja'atɨ́ á'ujtzaahuate'e , a'ɨ́j pu jɨ́n caí rɨ'ɨrí tɨ ja'atɨ́ ruseɨ́j raamuá'itɨn a'ɨ́jna jɨme'e a'ij tɨ xɨ́'epɨ'ɨn jɨ́n rɨcɨ .
49002010	Ayee pu'u na'a , a'iné teen tu te'ɨ́ɨn pú'een ɨ́ Dios ayén ruseɨ́j táaruurejsin a'ij tɨ tirá'amitɨejte'e . Jéjcuacan pu ayén táaruu ɨ́ tatzajta'a jamuan a'ɨ́jna ɨ́ Cɨríistu'u tɨ ajta i'i Jesús tej ti tiyen huárɨni a'ɨ́jna jɨme'e tɨ i'i xɨ́'epɨ'ɨn a'ij tɨ a'ɨ́ɨn amuacaícan rɨ́'ɨ tiráaruu téjmi jɨme'e .
49002011	A'ɨ́j pu jɨ́n caxu siyen yá'uhua'anan tɨ a'ájná'ɨmua ayée xu 'eene'e sej caí Cɨríistu'u jemi huaté'uuca . Ajta mú'een xu caí huá'a jetze ajtéme'ecantaca'a a'ɨ́mej ɨ́ mej Israél jetze ajtéme'ecan . Ayej xaa ne'u ti'ayajna , a'ɨ́ɨme ɨ́ mej miyen huataújmua'a tɨjɨ́n : “ I tej ra'antisí'iche ɨ́ tanavij ” ; ayée mú amuaatamuá'a mú'ejmi tɨjɨ́n “ Mɨ́ sej caí siyen ra'antisí'iche ɨ́ runavij . ” Ayee mú tejá'amuaxa me'ɨ́jna jɨme'e sej seɨj chuéjra'a japua é'eme'ecan . Caxu seajta yá'uhua'anan tɨ a'ájná'ɨmua , ayée xu caí ajtéme'ecantaca'a a'ɨ́mej jetze ɨ́ tɨ Dios huá'a jemi raateájtuaa ɨ́ niuucari ɨ́ tɨ jɨ́n te'ataújratziiri'i tɨ ayén rɨ́'ɨ tihua'utá'an . Capu ajta mé'e já'ahua'aca'a ɨ́ sej jɨ́n rachú'eve'en . Ajta , capu huataseíjre mú'ejmi jemi ɨ́ Dios íiyen chaanaca japua .
49002012	
49002013	Mɨ́ ajta íjii , mɨ sej a'ɨmuá a'uté'uuca'a a'u tej teajta iteen jé'eseijre'eca'a , xu'uri vejli'i huaté'uu téjmi jemi a'ɨ́jna jɨme'e tɨ a'ɨ́ɨn Cɨríistu'u ayén a'amua japua huaniú a'ɨ́jna jɨme'e tɨ ruxuure'e airáaxɨre .
49002014	A'ii pu a'ɨ́ɨn pú'een ɨ́ tɨ ta'anpuá'ajte yú tatzajta'a naíjmi'ica mú'ejmi , ajta itejmi . A'ɨ́ɨ pu ayén táaruu tej ti tiyen seɨj tena'a teɨtestemua'ame'en pu'éene'e tá'ara'ani . A'ɨ́ɨ pu raaté'uu a'ɨ́jna tɨ te'entanámi'ihuaca'a , a'ɨ́jna ɨ́ tej jɨ́me'en tané'usi'ite'eca'a .
49002015	A'ɨ́ɨ pu ra'antipuá'ajte ɨ́ rutevij jɨme'e a'ɨ́jna ɨ́ niuucari ɨ́ mej jɨ́n tí'aijta , nain jɨme'e ɨ́ mej jɨ́n tihuá'a'ijmɨira . Ayee pu een jɨ́n huarɨ́j tɨ ij ayén huá'uruuren ɨ́ ru jetze a'ɨ́mej ɨ́ mej hua'apua mej mi seɨ́j mana'a teɨtestemua'ame'en pu'éene'e muá'ara'ani . Ayee pu a'ɨ́jna jɨ́n huarɨ́j , a'ɨ́ɨ pu hua'utéepua'ajte ɨ́ mej hua'apua .
49002016	A'ɨ́j pu ajta jɨ́n ayén huarɨ́j tej ti teajtáhua'a a'uté'uu tá'ara'ani ɨ́ Dios jemi ɨ́ tej hua'apua a'ɨ́jna jɨme'e ɨ́ rutevij ɨ́ mej rá'utatai ɨ́ cúruu jetze . Ayee pu een jɨ́n huarɨ́j , a'ɨ́ɨ pu ra'antipuá'ajte ɨ́ tej jɨ́n tané'usi'ite'eca'a .
49002017	A'ɨ́ɨ pu mú pa'uvé'emej tɨ i ayén tejámuaatá'ixaate'en a'ɨ́jna jɨme'e ɨ́ niuucari ɨ́ tɨ jɨ́n amua'anpuá'ajte'en mɨ sej a'ɨmuá a'uté'uuca'a . Ayee pu che'atá na'a tihua'utá'ixaa a'ɨ́mej ɨ́ mej vejli'i seijre'eca'a a'ɨ́jna jɨme'e ɨ́ niuucari ɨ́ tɨ jɨ́n ajta hua'utéepua'ajte a'ɨ́mej .
49002018	Ayee pu'u , Cɨríistu'u ta japua huaniú , tej ti , i tej hua'apua , seɨ́j tena'a jɨ́n ɨ́ xɨéjniu'ucari tiyen jamuan tiu'utaxáj te'ɨ́jna jamuan ɨ́ tej rájya'upua .
49002019	A'ɨ́j xu jɨ́n caí ché'e se'ɨ́ɨn pú'een ɨ́ mej seɨj chuéjra'a japua é'eme'ecan na'ari a'ɨ́ɨme ɨ́ mej caí a'ij rumuari , sino xu'uri huá'a jetze ajtéme'ecan a'ɨ́mej jemi ɨ́ mej a'uté'uu ɨ́ Dios jemi . Jee xaa ne'u , xu'uri huá'a jetze ajtéme'ecan a'ɨ́mej ɨ́ mej teɨtestemua'ame'en pú'een ɨ́ Dios .
49002020	Naíjmi'i tu tí'ivaɨre'e tá'aju'un tɨ́j seɨ́j ɨ́ chi'ij tɨ tzajta'an é'eseijre'e ɨ́ Dios . A'ɨ́ɨme ɨ́ tɨ hua'utajé ɨ́ Jesús , majta a'ɨ́ɨme ɨ́ mej mejmí'i tí'ixaxa'ata'a ɨ́ Dios jetze me'ecan , ayée mú tí'ivaɨre'e muá'aju'un tɨ́j tetej tɨ japuan ájtaavijhua ɨ́ jaxu'u . Ajta a'ɨ́ɨn ɨ́ Cɨríistu'u tɨ ajta i'i Jesús , a'ii pu a'ɨ́ɨn pú'een ɨ́ tetej tɨ esquineero jɨ́n tí'ivaɨre'e .
49002021	Naími'i tu títavi'iraxɨ'ɨsin jetzen te'ɨ́jna ɨ́ Cɨríistu'u , teajta naími'i tu huatéeju'u tá'aju'un tej ti tiyen tí'ivaɨre'e tá'ara'ani tɨ́j teyuu tɨ jetzen Dios huiirájcati .
49002022	Seajta mú'een , jetzen a'ɨ́jna ɨ́ Cɨríistu'u , mú'een xu seajta tiújvi'iraxɨ'ɨsin sej si siyen tí'ivaɨre'e xá'ara'ani tɨ́j chi'ij tɨ jetzen huiirájcati ɨ́ ruxɨ́ejniu'uca jɨme'e a'ɨ́jna ɨ́ Dios .
49003001	A'ɨ́j nu jɨ́n niyen rɨcɨ inee , i nej i'i Pablo , i nej neajta aiteánami'i ne'ɨ́jna jɨme'e nej tí'ivaɨre'e jemin ɨ́ Cɨríistu'u tɨ ajta i'i Jesús ne'ɨ́jna jɨme'e nej tejá'amua'ixaate'e mú'een mɨ sej caí Israél jetze ajtéme'ecan .
49003002	Tij secaí seri ráanamuajri'i se'ɨ́jna jɨme'e tɨ Dios ayén rɨ́'ɨ tinaateájtuaa a'ɨ́jna jɨme'e tɨ ayén tinaa'íjca nej ni tejámuaatá'ixaate'en mú'ejmi .
49003003	Nu'uri cɨ́j caj tejámuaatá'itɨiiri'i a'ɨ́jna jɨme'e tɨ Dios naataseíjrate mé jéjre'e ti'itɨ́ tɨ pɨ́rɨcɨ ɨ́ tɨ rú'avaataca'a ɨ́ jemin .
49003004	Setɨ́'ɨj ra'ujíiven a'ij nej tejá'amuayu'use'e ne'íjna jetze i yu'uxari , aj xu xaa yaú'itɨée xá'aju'un a'ij nej tiyeú'itɨe temua'a naa ne'ɨ́jna jɨme'e tɨ rú'avaataca'a a'ɨ́jna jetze ɨ́ Cɨríistu'u .
49003005	Capu xaa ne'u hua'utaseíjrate a'ɨ́mej ɨ́ seica ɨ́ teɨte ɨ́ mej caí ché'e ye'e já'ahua'aca'a , ɨ́ mej jéjcua ɨmuá seijre'eca'a . Mɨ́ ajta íjii , a'ɨ́ɨn xɨéjniu'ucare'ara'an ɨ́ Dios ayén hua'utaseíjrate a'ɨ́mej ɨ́ mej huaté'uu ɨ́ Dios jemi mej mi miyen tiraatévaɨre'en . A'ɨ́ɨ pu ajta ayén tíhua'utaseíjrate a'ɨ́mej ɨ́ mej tí'ixaxa'ata'a ɨ́ Dios jetze me'ecan .
49003006	A'ii pu a'ɨ́ɨn pú'een ɨ́ tɨ rú'avaataca'a tɨ a'ɨ́ɨme ɨ́ mej caí Israél jetze ajtéme'ecan , ayée pu tihuá'acɨ'ɨti jamuan a'ɨ́mej ɨ́ mej Israél jetze ajtéme'ecan , mej mi naími'i anteújseɨre'en mej mi miyen 'eene'en mej seɨ́j mana'a teɨtestemua'ame'en pu'éene'e muá'ara'ani , mej mi naími'i ra'ancuré'an a'ɨ́jna tɨ te'ataújratziiri'i tɨ ayén rɨníiche'en a'ɨ́jna ɨ́ Cɨríistu'u tɨ ajta i'i Jesús .
49003007	A'ɨ́j nu jɨ́n niyen te'enteájrupi ne'ɨ́jna jɨme'e nej niyen tí'ivaɨre'e nej tihua'utá'ixaate'en ɨ́ niuucari jɨme'e tɨ jɨ́me'en raxa ɨ́ Dios . A'ɨ́ɨ pu ayén rɨ́'ɨ tinájcha'ɨɨ a'ɨ́jna jɨme'e tɨ ayén naatapuaíjve ruxɨ́'evi'ira'a jɨme'e nej ni niyen tiu'umuárɨ'en ne'ɨ́jna jɨme'e ɨ́ muárɨ'eri'ire'ara'an ɨ́ Dios .
49003008	Ayee pu een , nee nu ne'ɨ́n pú'een ɨ́ tɨ jaítze'e caí ruxe'eve'e mecaí ɨ́ seica ɨ́ mej cɨ́lieen jɨ́n títeté'u'upu'u ɨ́ Dios jemi . Capu amɨ́n a'ij , aúche'e pu Dios ayén rɨ́'ɨ tinájcha'ɨɨ tɨ a'ɨ́jna jɨ́n tinaa'íjca nej ni tihua'utá'ixaate'en ne'ɨ́ɨmej ɨ́ mej caí Israél jetze ajtéme'ecan mej mi ráamua'aree a'ij tɨ een Cɨríistu'u jemi tɨ tí'iseijre'e , tɨ caí ámitɨeere'e naíjmi'i tɨ́j na'a ti'ipua'amé tɨ tí'itacɨ'ɨti a'ɨ́jna jemi tɨ́j na'a rusén jɨme'e , nej ni tihua'utá'ixaate'en naíjmi'ica temua'a naa a'ij tɨ Dios tiraaxɨ́'epɨ'ɨntare a'ij tɨ té'eme a'ɨ́jna jɨme'e ɨ́ tɨ rú'avaa . Jéjcua ɨmuá tɨ́j na'a tɨ yú e'iré'ene , a'ɨ́ɨ pu rú'avaataca'a ɨ́ Dios jemi , ɨ́ tɨ nain tiú'utaahuaca'a tɨ́j na'a ti'ipua'amé tɨ tí'iseijre'e .
49003009	
49003010	Ayee pu tiraaxɨ́'epɨ'ɨntare mej mi miyen ra'antícuuna a'ɨ́jna ɨ́ tɨ rú'avaataca'a a'ɨ́mej jemi ɨ́ mej e'etiújse'ɨri u teyujta'a mej mi a'ɨ́mej hua'useíj ɨ́ mej tí'aijta u ta japua , majta a'ɨ́mej ɨ́ mej ti'itɨ́j jɨ́n antiújmua'aree a'uun tɨ Dios é'eseijre'e , mej mi miyen ráamua'aree tɨ caí tí'iseicaj na'a ɨ́ Dios tɨ jɨ́n ayén huarɨ́j ɨ́ rumua'atzíira'a jɨme'e , a'ɨ́jna tɨ jéjcua ɨmuá ayén tiraaxɨ́'epɨ'ɨntare tɨ́j na'a rusén jɨme'e . A'ɨ́ɨ pu ari ra'anticɨ́'ɨ a'ɨ́jna jɨme'e tɨ a'ɨ́ɨn Cɨríistu'u , a'ɨ́jna ɨ́ Jesús tɨ ajta i'i tavástara'a pú'een , a'ɨ́ɨ pu ta japua huaniú .
49003011	
49003012	A'iné tu'uri rá'atzaahuate'e te'ɨ́jna , ajta a'ɨ́jna jɨme'e tɨ a'ɨ́ɨn Cɨríistu'u huamɨ́'ɨ ta jetze me'ecan , a'ɨ́j pu jɨ́n ari rɨ'ɨrí tej ti caí tí'itziɨɨne'e ja'anáj tɨ na'a te'uun e'ará'asti ɨ́ Dios jemi .
49003013	A'ɨ́j nu jɨ́n niyen tejá'amuahuavii , sej caí ruxɨéemɨste'e a'ɨ́jna jɨme'e nej niyen tirajpuaíjtzi mú'ejmi jetze me'ecan , a'iné jeíhua pu huápɨ'ɨ tejá'amuacɨ'ɨti tɨ ayén tí'ineruure .
49003014	A'ɨ́j nu jɨ́n niyen títunuta jemin ɨ́ tej rájya'upua ɨ́ tej jetzen ra'ancuré'a a'ij tɨ huataújmua'a seɨj ajta seɨj ɨ́ teɨtestemua'ame'en , ɨ́ mej u júte'e é'eseijre'e , majta ɨ́ mej yen chaanaca japua huachéjme , matɨ́j mana'a pua'amé ɨ́ teɨtestemua'ame'en ɨ́ Dios .
49003015	
49003016	Ayee nu tí'ijhuavii tɨ a'ɨ́ɨn Dios ca'aníjra'a amuaatá'an ɨ́ a'amua tzajta'a sej si siyen se'ɨ́jna jetze araújca'anen ɨ́ xɨéjniu'ucare'ara'an ɨ́ Dios . Ché'e a'ɨ́ɨn Dios ajta ayén rɨ́'ɨ tejá'amuacha'ɨɨ a'ɨ́jna jɨme'e tɨ a'ɨ́ɨn amuaaré'epijte a'ɨ́jna tɨ naa je'icáj tí'iseijre'e ɨ́ jemin , tɨ ij a'ɨ́ɨn Cɨríistu'u a'uun a'uteáturan mú'ejmi jemi , a'ɨ́jna jɨme'e sej siyen rá'astijre'e .
49003017	
49003018	Ayee nu neajta tí'ijhuavii sej si siyen amuacaí huaújxe'eve'en nain jɨme'e , sej si seajta siyen nain jɨ́n te'utáviicua'i se'ɨ́jna jɨme'e sej huápɨ'ɨ huaújxe'eve'en , sej si seajta á'iyen se'ɨ́jna jetze araújca'anen ɨ́ xɨéjniu'ucare'ara'an ɨ́ Dios sej si ráamua'aree nain jɨme'e ɨ́ tɨ jɨ́n Cɨríistu'u já'amuaxe'eve'e . Tɨ́j na'a a'u tɨ é'eseijre'e aaté'ɨmua , ajtepuá'ɨmua , aacɨ́'ɨmua , a'ɨ́ɨ pu xaa a'uun e'ará'asti tɨ ij a'uun amuaaxɨ́'eve'en .
49003019	Jee xaa ne'u , ayée nu tí'ijhuavii mú'ejmi jɨme'e sej si siyen ráamua'aree ɨ́ tɨ jɨ́n Cɨríistu'u já'amuaxe'eve'e , a'ɨ́jna tɨ caí ámitɨeere'e nain jɨme'e , tɨ́'ij a'uun a'uteáturan mú'ejmi jemi naíjmi'i tɨ́j na'a ɨ́ tɨ jɨ́n Dios amuaanaíjmire'en .
49003020	Ajta a'ɨ́ɨn ɨ́ tɨ jeíhua huápɨ'ɨ raayɨ́'ɨtɨ tɨ ayén huárɨni a'ɨ́jna jɨme'e ɨ́ tej caí raayɨ́'ɨtɨ tej rahuavii nusu tɨ caí ayén titá'amitɨejte'e a'ɨ́jna jɨme'e tɨ a'ɨ́ɨn tí'imuarɨ'e ɨ́ ta tzajta'a ɨ́ rumuárɨ'eri'ire'ara'an jɨme'e , tiché'e tiyen rɨ́'ɨ tiraatá'an a'u tej e'etítase'ɨri ɨ́ jemin . Jamuan a'ɨ́jna ɨ́ Cɨríistu'u tɨ ajta i'i Jesús , tiché'e tiyen che'atá tena'a rɨ́'ɨ tiraatá'an tɨ́j na'a tɨ yú auca'itɨ́ a'ame tɨ́j na'a rusén jɨme'e . Yee pu icu . Ché'e ayén teja'uré'enen .
49003021	
49004001	A'ɨ́j nu jɨ́n , inee , i nej aiteánami'i a'ɨ́jna jɨme'e nej ravaɨre'e ɨ́ tavástara'a , ayée nu tejá'amuahuavii sej si siyen rɨ́'ɨ titetiújcha'ɨɨ a'ij tɨ tiraavíjte'e a'iné Dios pu amuaatajé .
49004002	Sej si caí ti'itɨ́j jɨ́n á'ujtzaahuate'e sino ayée xu'u cumu sej caí ti'itɨ́j jɨ́n ti'itéjvee . Sej si huá'ancu'uvajxɨ'ɨn sej si te'utáviicua'i seɨ́j seajta seɨj a'ɨ́jna jɨme'e sej huaújxe'eve'en .
49004003	Setá'aj huateújca'anen sej si seuj seɨ́j sena'a teɨtestemua'ame'en pú'eene'en a'iné a'ɨ́ɨn xɨéjniu'ucare'ara'an ɨ́ Dios , a'ɨ́ɨ pu rɨ́'ɨ tejamuáaseɨre'esin a'ɨ́jna jɨme'e tɨ ari amua'anpuá'ajte .
49004004	Ayee pu'u tí'een , a'iné seɨ́j mu'u ɨ́ teɨtestemua'ame'en ɨ́ mej yen seijre'e , ajta seɨj pu'u ɨ́ xɨéjniu'ucare'ara'an ɨ́ Dios . Ayee pu che'atá na'a een tɨ seɨ́j na'a a'ɨ́jna sej jetzen rachú'eve'e a'ɨ́jna tɨ jɨ́n amuaatajé ɨ́ Dios .
49004005	Seɨ́j pu'u ɨ́ tavástara'a , ajta seɨ́j pu'u a'ɨ́ɨn pú'een ɨ́ tej rá'atzaahuate'e , ajta seɨ́j pu'u jɨ́n ɨ́ niuucajtze'en ɨ́ mej jɨ́n muáɨ'ɨvijhuaca'a .
49004006	Ajta seɨ́j pu'u ɨ́ Dios , ɨ́ tej naími'i rájya'upua . A'ɨ́ɨ pu nain jɨ́n antiújmua'aree . A'ɨ́ɨ pu ajta nain jɨ́n tí'imuarɨ'e tɨ́'ij nain tiu'unaíjmi'ire'en . A'ɨ́ɨ pu ajta naíjmi'i jemi seijre'e itejmi jemi .
49004007	Ajta itejmi , ayée pu títaatapuaíjve ɨ́ Cɨríistu'u seɨ́j ajta seɨj a'ɨ́jna ɨ́ tɨ jɨ́n rɨ́'ɨ tí'itacha'ɨɨca'a a'ij tɨ a'ɨ́ɨn titaaxɨ́'epɨ'ɨntari'iri'i .
49004008	A'ɨ́j pu jɨ́n ayén té'eyu'usi'i tɨjɨ́n : Tɨ́'ɨj nu'u a'ɨ́ɨn a'ujnéj u ta japua , a'ɨ́ɨ pu nu'u huaja'uvi'itɨ́ a'ɨ́mej tɨ ij hua'iteáanan naíjmi'ica ɨ́ tɨ hua'utéemua'itɨ . A'ɨ́ɨ pu ajta nu'u hua'uré'epijte a'ɨ́mej ɨ́ ruteɨ́testemua'a a'ɨ́jna tɨ jɨ́n rɨ́'ɨ tíhuájcha'ɨɨca'a .
49004009	Ajta a'íjna i niuucari tɨ ayén raxa yee : “ A'ɨ́ɨ pu nu'u a'ujnéj u ta japua ” , ¿ a'iné huataújmua'a a'íjna ? ¿ Ni qui ayén huataújmua'a yee a'ɨ́ɨ pu ajta amuacaí yé ve'ecáane íiyen chaanaca japua ? Jee xaa ne'u , ayée pu ti'ayajna tɨ ayén huataújmua'a .
49004010	A'ɨ́jna tɨ yé ve'ecáane , a'ii pu a'ɨ́ɨn pú'een ɨ́ tɨ a'uun a'ujnéj anná'ɨmua u ta japua tɨ ij raanaíjmire'en tɨ́j na'a tɨ ti'ipua'amé tɨ nainjapua tí'iseijre'e .
49004011	A'ii pu a'ɨ́ɨn pú'een ɨ́ tɨ seica antíhuau , mej mi te'enteárute me'ɨ́jna jɨme'e ɨ́ mej tamuáamuata'a japuan hua'apua ará'ase , ajta seica , mej mi miyen tiu'utévaɨre'en me'ɨ́jna jɨme'e mej tiu'utaxáj Dios jetze me'ecan . A'ɨ́ɨ pu ajta seica antíhuau mej mi miyen á'ujujhua'ane'en mej tihua'utá'ixaate'en ɨ́ teɨte ɨ́ niuucari tɨ jɨ́n Dios hua'irátuaasin , ajta seica , mej mi miyen me'ɨ́jna jɨ́n antiújmua'areere mej mi rɨ́'ɨ tihuá'ucha'ɨn ɨ́ mej e'etiújse'ɨri . Ajta seica , a'ɨ́ɨ pu ayén tihua'utá'a mej mi tihuá'umua'aten ɨ́ teɨte .
49004012	Ayee pu een jɨ́n hua'antíhuau mej mi rɨ́'ɨ huá'uruuren ɨ́ huá'a tzajta'a ɨ́ mej huaté'uu ɨ́ Dios jemi , mej mi a'ɨ́ɨme majta tiu'utévaɨre'en a'ɨ́jna jɨme'e mej mi tiújvi'iraxɨ'ɨn jamuan ɨ́ Cɨríistu'u .
49004013	Ayee tu een jɨ́n huarɨ́n , aj tu xaa e'ará'asti tej ti seɨ́j tena'a jɨ́n rá'antzaahuate'en , tej ti tiyen che'atá tena'a ráamua'ati te'ɨ́jna tɨ yaujra'an pú'een ɨ́ Dios . Aj tu xaa , nain jɨ́n teri huavaújse a'ɨ́jna jɨme'e tej teri tiu'unaíjmire a'ij tɨ Cɨríistu'u titaaxɨ́'epɨ'ɨntari'iri'i tej ti tiyen 'eene'en tɨ́j ajta a'ɨ́ɨn een .
49004014	Ayee tu teajta te'ɨ́jna jɨ́n huarɨ́n , catu ché'e tiyen 'éene'e tá'aju'un matɨ́j ɨ́ tɨ'ɨríi mej mana'a tejá'unamuajran , me'ɨ́jna jɨme'e mej caí xɨ ramua'aree yee ayée pu tí'ixɨ'epɨ'ɨn o capu ayén tí'ixɨ'epɨ'ɨn . Catu ché'e tiyen cha'a tena'a titeejú'un tɨ́j ɨ́ jaitɨri tɨ a'ɨ́ɨn eeca ayén ráatajchi a'u tɨ na'a pújme'en . Capu ché'e rɨ'ɨríista a'ame mej mi miyen chá'a mana'a titáacuanamuan me'ɨ́jna jɨme'e a'ij tɨ tihua'aráanajche mej titá'ixaate'en a'ɨ́ɨme ɨ́ teteca ɨ́ mej raayɨ́'ɨtɨ temua'a naa mej jɨ́n e'ihuácuanamuan me'ɨ́jna jɨme'e tɨ hua'itzi na'a pú'een .
49004015	Mɨ́ teajta iteen , ayée tu ti'ixáata tá'aju'un jé'iyecan jɨme'e a'iné tétaxe'eve'e . Ayee tu een jɨ́n huarɨ́n , aj tu xaa nain jɨ́n títavi'iraxɨ'ɨsin jamuan ɨ́ tɨ tamu'úu pú'een , tɨ i'i Cɨríistu'u .
49004016	Ajta a'ɨ́jna jetze , naíjmi'ica pu ayén vaujsi'i ɨ́ ruteɨ́testemua'a , ajta naíjmi'i mú tiújvi'iraxɨ'ɨsin nainjapua tɨ́j mana'a mej antiújna'amiche . Ayee pu té'eme a'ɨ́jna jɨme'e mej huaújxe'eve'en seɨ́j majta seɨj , ajta a'ɨ́jna jɨme'e matɨ́j mana'a pua'amé miyen tí'imuarɨ'e me'ɨ́jna jɨme'e a'ij tɨ tihua'ucɨ́'ɨ seɨ́j ajta seɨj .
49004017	A'ɨ́j nu jɨ́n , niyen tejá'amua'ixaate'e . Ayee nu tejá'amua'íjcate'e ɨ́ tavástara'a jetze me'ecan sej si caí ché'e siyen titetiújcha'ɨɨ matɨ́j a'ɨ́ɨme ɨ́ mej caí Israél jetze ajtéme'ecan . Capu ti'itɨ́j vaɨre'e ɨ́ huá'amua'atziira'a .
49004018	Camu rɨ́'ɨ tiyeú'itɨe , majta a'ɨmuá mú a'uteájturaa a'u tɨ caí é'eseijre'e ɨ́ Dios tɨ i'i ruuri , a'ɨ́jna jɨme'e mej caí ramua'aree a'ij tɨ een ɨ́ Dios jemi me'ɨ́jna jɨme'e mej ra'antaná ɨ́ ruxɨ́ejniu'uca .
49004019	Camu ché'e rutévi'ira'a . A'ɨ́j mú jɨ́n miyen huataúra'a mej miyen huárɨni a'ij tɨ tihuá'amitɨejte'e , ti'itɨ́ tɨ hua'aráanajche ɨ́ huá'a tzajta'a mej mi nain jɨ́n tiú'uxana'acɨra'aten . Majta me'ɨ́n , camuché'e á'ujcu'uvée ráahuausin mej majtáhua'a miyen a'ij pua'a huárɨni .
49004020	Mɨ́ seajta mú'een , caxu siyen raamuá'a se'ɨ́jna jemi ɨ́ Cɨríistu'u , sej si siyen che'atá sena'a a'ij pua'a huárɨni matɨ́j a'ɨ́ɨme .
49004021	Ayej ne'ase xu'uri ráamua'areeri'i , tɨ ajta a'ɨ́ɨn tejamuaamuá'ate tzáahuati'ira'a jɨme'e a'ij tɨ een a'ɨ́jna jemi ɨ́ Jesús .
49004022	Ayee pu tejamuaamuá'ate a'ɨ́jna jɨme'e a'ij sej sejmí'i titetiújcha'ɨɨca'a , sej si yá'uhua'axɨn a'ij sej sejmí'i titetiújcha'ɨɨca'a , a'iné ayée pu a'ij pua'a á'amuaruurejca'a a'ɨ́jna jɨme'e tɨ á'amuacuanamuajca'a a'ɨ́jna ɨ́ á'amuamua'atziira'a tɨ tí'ihua'itaca .
49004023	Ajta , sej si siyen huaujjéjcuare'en se'ɨ́jna jɨme'e a'ij sej mé titeumuámua'aree sej si siyen rɨ́'ɨ titetiújcha'ɨɨ a'ij tɨ tejámuaaxɨ́'epɨ'ɨntari'iri'i sej si siyen 'eene'e xá'ara'ani tɨ́j ɨ́ Dios tɨ nain jɨ́n ayén rɨcɨ tzáahuati'ira'a jɨme'e a'ij tɨ tiraavíjte'e , ajta a'ɨ́ɨ pu urarɨ́'en .
49004024	
49004025	A'ɨ́j pu jɨ́n , ayén ruxe'eve'e sej raatapuá'ajta sej caí siyen tiú'ujcuanamua , sino ayée xu jé'iyecan jɨ́n tiraata'ixaate'en ɨ́ ruxɨ́'ej tevi , a'iné naími'i tu seɨj tena'a jetze ajtéme'ecan ɨ́ teɨtestemua'ame'en .
49004026	Tɨ́ pua'a siyen ti'itɨ́j jɨ́n huataníniu'ucacu , caxu se'ɨ́jna jɨ́n ti'itɨ́j jɨ́n auteáturaave'en ɨ́ Dios jemi . Caxu seajta siyen á'ateevi'in sej seri níniu'ucacu ti'itɨ́j jɨme'e . Ayee nu tejá'amua'íjcate'e sej caí raatá'asin tɨ a'ɨ́ɨn tiyaaru'u ayén avíitzi jɨ́n huataseíjre'en mú'ejmi tzajta'a .
49004027	
49004028	Ajta a'ɨ́jna tɨ ti'inahua'ara , ayée pu ruxe'eve'e tɨ caí ché'e tí'inahua'aj sino ché'e rumuájca'a jɨ́n tiu'umuárɨ'en ti'itɨ́j tɨ a'ij tiratéva'ɨri tɨ ij ayén ti'itɨ́ huamuá'itɨn ɨ́ tɨ jɨ́n hua'utévaɨre'en a'ɨ́mej ɨ́ mej caí a'ij tí'ijviicua'i .
49004029	Caxu ti'itɨ́ xajta tɨ a'ij pua'a namuajre'e , ajta tɨ caí ti'itɨ́j vaɨre'e sino a'ɨ́j xu'u huataxáj ɨ́ niuucari tɨ i'i xɨ́'epɨ'ɨn a'ɨ́jna jɨme'e tɨ hua'atéva'ɨri mej mi jaítze'e yaú'itɨée muá'ara'ani a'ij tɨ tihuá'aturaate'e , tɨ ij ajta rɨ́'ɨ tihua'utá'an a'ɨ́mej ɨ́ mej ranamua .
49004030	Caxu seajta a'ij pua'a tiraatá'an ɨ́ xɨéjniu'ucare'ara'an ɨ́ Dios , a'ɨ́jna tɨ rujɨ́ɨmua'a amuaatéhuii ajta na'a caí teja'uré'enen a'ájna xɨcájra'a tɨ jetzen Dios amua'irátuaasin .
49004031	Setá'aj raatapuá'ajta nain jɨme'e ɨ́ sej jɨ́n a'ij pua'a mé titeumuámua'aree , na'ari ɨ́ sej jɨ́n tí'ijaaxɨejte'e nusu ɨ́ sej jɨ́n níniu'ucacu ca'ɨ́n ɨ́ sej jɨ́n hua'atají'ivi ɨ́ teɨte o sej jɨ́n a'ij pua'a tihuá'axa . Nain tɨ́j na'a tɨ a'ij pua'a een , setá'aj siyen raatapuá'ajta .
49004032	Setá'aj rɨ́'ɨ titetiújcha'ɨɨ , seajta ahuaújcu'uven seɨ́j seajta seɨj . Setá'aj siyen tiu'utaúruuni'i seɨ́j seajta seɨj a'iné Dios pu ajta tejámuaatá'uuni'iri'i a'ɨ́jna jɨme'e tɨ Cɨríistu'u a'amua japua huaniú .
49005001	A'ɨ́j xu jɨ́n siyen tite'ehuaújca'anen sej si siyen rɨ́'ɨ tite'urarɨ́'eene'en ɨ́ ru tzajta'a a'ij tɨ te'urarɨ́'en ɨ́ Dios , a'iné xu'uri yaújmua'ame'en pú'een ɨ́ Dios tɨ já'amuaxe'eve'e .
49005002	Setá'aj siyen rɨ́'ɨ titetiújcha'ɨɨ se'ɨ́jna jɨme'e sej huaújxe'eve'en a'iné Cɨríistu'u pu ayén che'atá na'a taataxɨ́'eve . A'ɨ́ɨ pu huataújmuaɨ'ɨvejtaca'a ta jetze me'ecan ɨ́ Dios jemi . A'iné a'ɨ́ɨ pu a'ɨ́jna jɨ́n rɨ́'ɨ tiraatá'a ɨ́ Dios , a'ɨ́j pu jɨ́n ayén éene'e seijre'e tɨ́j muaɨ'ɨvéjri tɨ naa teáarɨ́'e u ta japua a'ɨ́jna jɨme'e tɨ a'ɨ́ɨn ayén ta jetze me'ecan huaniú .
49005003	Caxu a'atzu raatá'acare'en tɨ ayén huárɨni mú'ejmi tzajta'a sej huaújxana'acɨra'aten na'ari sej ti'itɨ́ jɨ́n a'ij pua'a huárɨni nusu sej huápɨ'ɨ ranecua'atze ɨ́ tumin . Capu xaa ne'u ayén tiraavíjte'e mej miyen huárɨni a'ɨ́ɨme ɨ́ mej teɨtestemua'ame'en pú'een ɨ́ Dios , ɨ́ tɨ hua'utehuii ɨ́ ru jemi .
49005004	Caxu seajta hua'atá'acare'en mej miyen tí'ixajta niuucari jɨme'e tɨ a'ij pua'a namuajre'e na'ari tɨ caí ti'itɨ́j vaɨre'e nusu ɨ́ mej jɨ́n tité'exɨeehuari'i . Capu a'atzu i'i xɨ́'epɨ'ɨn mej miyen a'ij pua'a tí'itejeeve sino miché'e rɨ́'ɨ tiraatá'an ɨ́ Dios .
49005005	Jee xaa ne'u , ayée pu ti'ayajna , tɨ pua'a ja'atɨ́ ayén a'ij pua'a tí'itevistáa a'ɨ́jna jɨme'e tɨ tiú'ujxana'acɨra'aten nusu a'ɨ́jna jɨme'e tɨ a'ij pua'a mé teuúmua'aree ca'ɨ́n a'ɨ́jna jɨme'e tɨ huápɨ'ɨ raxɨ́'eve'e tɨ jeíhua tí'ijcha'ɨɨ , capu ja'anáj racɨ'ɨti tɨ a'ɨ́jna a'uun a'uteárute Dios tɨ é'eseijre'e a'ájna ɨ́ xɨcájra'a tɨ jetzen tiu'uta'aíjta a'ɨ́jna ɨ́ Cɨríistu'u , a'iné a'ɨ́ɨn tɨ huápɨ'ɨ raxɨ́'eve'e tɨ jeíhua tí'ijcha'ɨɨ , ayée pu seijre'e ɨ́ Dios jemi tɨ́j seɨ́j tɨ ayén rana'amiche ti'itɨ́ tɨ caí Dios pɨ́rɨcɨ .
49005006	Caxu raatá'acare'en tɨ ja'atɨ́ amuáacuanamua a'ɨ́jna jɨme'e ɨ́ niuucari tɨ hua'itzi na'a pú'een , a'iné Dios pu jeíhua huápɨ'ɨ puaíjtzi hua'utá'asin a'ɨ́mej ɨ́ mej miyen tí'ihua'itaca . A'ii mú a'ɨ́ɨn pú'een ɨ́ mej caí rá'astijre'e ɨ́ Dios .
49005007	A'ɨ́j xu jɨ́n , caxu hua'ajteánaxcan a'ɨ́mej .
49005008	A'ájná'ɨmua xu seajta siyen titetiújcha'ɨɨca'a matɨ́j a'ɨ́ɨme ɨ́ mej tɨ́ca'amiste'e á'ujujhua'an . Mɨ́ seajta íjii , ayée xu een matɨ́j a'ɨ́ɨme ɨ́ mej néeriste'e á'ujujhua'an . Ayee xu seri 'een a'ɨ́jna jɨme'e tɨ Cɨríistu'u a'amua japua huaniú . A'ɨ́j xu jɨ́n , seuj siyen rɨ́'ɨ huárɨni matɨ́j a'ɨ́ɨme ɨ́ mej néeriste'e á'ujujhua'an .
49005009	Ayee mú xaa ne'u rɨ́'ɨ titetiújcha'ɨɨ ɨ́ mej néeriste'e á'ujujhua'an mej miyen nain jɨ́n rɨcɨ tɨ xɨ́'epɨ'ɨn jɨme'e , majta miyen rɨcɨ a'ij tɨ tiraavíjte'e , ajta tɨ tzáahuati'ira'a jɨme'e seijre'e .
49005010	Setá'aj seajta ráahuauni sej yaú'itɨée xá'ara'ani a'ij sej rɨ́'ɨ tiraatá'an ɨ́ Dios .
49005011	Caxu a'atzu hua'ajteánaxcan huá'a jemi ɨ́ mej miyen a'ij pua'a titetiújcha'ɨɨ ɨ́ mej tɨ́ca'amiste'e á'ujujhua'an , sino ayée xu hua'utaseíjrate'en tɨ caí ti'itɨ́j vaɨre'e a'ij mej rɨcɨ , a'iné ayée pu tiu'utévi'iraste'e tɨ ja'atɨ́ ayén tí'ixajta a'ij mej avíitzi jɨ́n rɨcɨ a'ɨ́ɨme ɨ́ mej caí ja'atɨ́ á'astijre'e .
49005012	
49005013	Mɨ́ ajta , naíjmi'i pu huataseíjre'esin a'ij tɨ een tɨ pua'a ja'atɨ́ raatétatzavi'i , a'iné a'ɨ́jna ɨ́ tatzari , nain pu jɨ́n tí'iseijrata a'ij tɨ een . A'ɨ́j pu jɨ́n , ayén té'eyu'usi'i tɨjɨ́n : Huatájɨsi mɨ pej i'i cutzú . Ajta ajchesi amájna huá'a tzajta'a ɨ́ mɨ'ɨchite . Ajta a'ɨ́ɨn Cɨríistu'u pu muatétatzavi'ira .
49005014	
49005015	Rɨ́'ɨ xu'u mú'een , sej si siyen rɨ́'ɨ titetiújcha'ɨɨ matɨ́j a'ɨ́ɨme ɨ́ mej rɨ́'ɨ me títeumuámua'aree . Caxu siyen 'eene'en matɨ́j a'ɨ́ɨme ɨ́ mej seɨcɨé me títeumuámua'aree .
49005016	Setá'aj siyen ahuaújca'anen sej si nain jɨ́n siyen huárɨni a'ij tɨ tí'ixɨ'epɨ'ɨn íjii tɨ auj huaxɨ́'epɨ'ɨn a'iné a'ij pua'a mú miyen rɨcɨ ɨ́ mej huáteemua íjii .
49005017	A'ɨ́j xu jɨ́n , caxu seɨcɨé me títeumuámua'aree sino ayée xu ahuaújca'anen sej si siyen yaú'itɨée xá'ara'ani a'ij tɨ tí'ijxe'eve'e ɨ́ tavástara'a .
49005018	Caxu siyen ta'aruu a'iné tɨ pua'a siyen huárɨni , a'ij pu pua'a á'amuaruuren ajta secaí nain jɨ́n á'uveti . Mɨ́ seajta mú'een , setá'aj nain jɨ́n araújca'anen se'ɨ́jna jetze ɨ́ xɨéjniu'ucare'ara'an ɨ́ Dios .
49005019	Setɨ́'ɨj u e'etiújseɨre'en , setá'aj siyen ti'ihuaúrixaate'en se'ɨ́jna jɨme'e ɨ́ chuiicari ɨ́ sej seajta jɨ́n tí'icuiina , seajta ɨ́ sej jɨ́n rɨ́'ɨ tiraatá'an ɨ́ Dios . Setá'aj siyen tiu'utáchuiica , seajta tiu'utácuiina ɨ́ a'amua tzajta'a sej si siyen rɨ́'ɨ tiraatá'an ɨ́ tavástara'a .
49005020	Seajta , setá'aj siyen huárɨni ja'anáj tɨ na'a sej tí'ijteujtzi'ire'e ɨ́ Dios ɨ́ tej rájya'upua nain jɨme'e tɨ tí'iseijre'e niuucajtze'en ɨ́ tavástara'a , a'ɨ́jna ɨ́ Jesús tɨ ajta i'i Cɨríistu'u .
49005021	Setá'aj siyen huárɨni sej siyen huataúra'an sej huaújvaɨre'en seɨ́j seajta seɨj se'ɨ́jna jɨme'e sej rá'astijre'e se'ɨ́jna ɨ́ Cɨríistu'u .
49005022	Seajta mú'een , mɨ sej viɨ́che'ejme , setá'aj siyen huataúra'an sej siyen che'atá sena'a hua'ará'astijre'en ɨ́ rucɨ́na'astemua'a setɨ́j seri tirá'astijre'e se'ɨ́jna ɨ́ tavástara'a .
49005023	Ayee xu een jɨ́n huárɨni a'iné a'ɨ́ɨn ɨ́ cɨ́na'ara'an ɨ́ 'ɨ́ita'a , ayée pu che'atá na'a te'entiújmua'aree a'ɨ́jna jemi ɨ́ tɨ ratévi'itɨn tɨ́j ajta a'ɨ́ɨn Cɨríistu'u te'entiújmua'aree naíjmi'ica jemi ɨ́ mej e'etiújse'ɨri ɨ́ jemin . Ajta Cɨríistu'u pu hua'irátuaasin .
49005024	Me'ecui xaa , a'iné a'ɨ́ɨ mú rá'astijre'e me'ɨ́jna ɨ́ Cɨríistu'u a'ɨ́ɨme ɨ́ mej e'etiújse'ɨri ɨ́ jemin , ayée pu che'atá na'a ruxe'eve'e mej mi a'ɨ́ɨme ɨ́ mej viɨ́che'ejme mej mi hua'ará'astijre'en a'ɨ́mej ɨ́ rucɨ́na'astemua'a nain jɨme'e .
49005025	Seajta mú'een , mɨ sej huá'acɨnastemua'a pú'een , setá'aj siyen che'atá sena'a huá'axe'eve'e ɨ́ ru'ɨ́jta'amua'a tɨ́j ajta a'ɨ́ɨn Cɨríistu'u tíhua'utaxɨ́'eve a'ɨ́mej ɨ́ mej e'etiújse'ɨri ɨ́ jemin . A'ɨ́ɨ pu ajta huataúra'a tɨ huámɨ'ɨni huá'a jetze me'ecan tɨ ij ajta rujɨ́ɨmua'a hua'utehuii ɨ́ ruteɨ́testemua'a . A'ɨ́ɨ pu hua'ujéjcuare a'ɨ́jna jɨme'e tɨ huá'ari'iri'i ɨ́ mej jɨ́n auteájturaa ɨ́ jemin . A'ɨ́ɨ pu ajta rɨ́'ɨ huá'uruu ɨ́ huá'a tzajta'a a'ɨ́jna jɨme'e mej rá'antzaahua me'ɨ́jna ɨ́ niuucari tɨ a'ɨ́ɨn raateájtuaa huá'a jemi .
49005026	
49005027	A'ɨ́ɨ pu Cɨríistu'u ajta huataújtuiire'esin ɨ́ ru jemi . Ayee mú seíire'e muá'aju'un tɨ́j ja'atɨ́ tɨ síicu'uri jɨ́n ucaújchejte tɨ caí a'atzu ti'itɨ́j cámeijri'i , tɨ caí a'atzu huatétzu'uta , tɨ caí ti'itɨ́ tirá'aturaate'e . Ayee mú naa seíire'e muá'aju'un tɨ́j ti'itɨ́j tɨ témaxcava'ara'a . Naa mú urarɨ́'ene'e muá'aju'un , majta camu ti'itɨ́j jɨ́n a'aturáa muá'aju'un tɨ́'ij caí ja'atɨ́ ti'itɨ́j jɨ́n huá'a jetze te'ujpuá'ajte'en .
49005028	Ayee pu ruxe'eve'e mej mi a'ɨ́ɨme ɨ́ mej neɨ́che'ejme miyen che'atá mana'a tihuá'axe'eve'e ɨ́ ru'ɨ́jta'amua'a matɨ́j majta tiú'ujxe'eve'e ɨ́ ru jetze . A'ɨ́n tɨ ayén raxɨ́'eve'e ɨ́ ru'ɨ́j , a'ɨ́ɨ pu ajta ayén ruxe'eve'e ruseɨ́j .
49005029	Ayee pu'u tí'een , a'iné capu ja'atɨ́ ja'anáj ayén rájcha'ɨɨre'eca'a ɨ́ rutevij , sino a'ɨ́ɨ pu ti'ijmícua , ajta rɨ́'ɨ pu ayén che'atá na'a raaxá'apuai tɨ́j ajta a'ɨ́ɨn Cɨríistu'u rɨ́'ɨ tíhua'axá'apuai a'ɨ́mej ɨ́ mej e'etiújse'ɨri ɨ́ jemin .
49005030	Teen tu xaa títavi'iraxɨ jamuan a'ɨ́jna ɨ́ Cɨríistu'u .
49005031	Ayen tɨjɨ́n : “ A'ɨ́j pu nu'u jɨ́n , ja'atɨ́ pu ayén mé rúujɨsin ɨ́ rutáàta , ajta ɨ́ runáàna tɨ ij nu'u huaténe'ɨche a'ɨ́jna jamuan ɨ́ ru'ɨ́j . Majta nu'u a'ɨ́ɨme ɨ́ mej hua'apua , ayée mú nu'u seɨ́j mana'a teɨtejra'a pu'eene'e muá'ara'ani . ” Yee pu'u xaa ne'u .
49005032	A'ii pu pú'een ti'itɨ́j tɨ huápɨ'ɨ ruxe'eve'e tɨ ajta avíitzi jɨ́n ayén tí'een . Mɨ́ neajta inee a'ij nu jɨ́me'en ti'ixa ne'ɨ́jna ɨ́ Cɨríistu'u , neajta ne'ɨ́mej jɨme'e ɨ́ mej e'etiújse'ɨri ɨ́ jemin .
49005033	Mɨ́ seajta mú'een , setɨ́j sena'a sej neɨ́che'ejme , ayée pu tiú'ujxe'eve'e sej siyen che'atá sena'a huá'axe'eve'e ɨ́ á'amua'ɨjste'emua'aca setɨ́j seajta tiú'ujxe'eve'e ɨ́ rutevij jetze . Ajta a'ɨ́ɨme ɨ́ mej viɨ́che'ejme , ayée pu ajta tiú'ujxe'eve'e mej hua'ará'astijre'en ɨ́ huá'acɨnastemua'a .
49006001	Seajta mú'een , mɨ sej i'i tɨ'ɨríi , setá'aj hua'ará'astijre'en ɨ́ ruvaújsimua'a a'iné ayée pu tiraavíjte'e ɨ́ tavástara'a jemi .
49006002	Ayen tɨjɨ́n : “ Patá'aj nu'u rɨ́'ɨ tihua'utá'an ɨ́ a'atáàta , ajta a'anáàna . ” A'ii pu a'ɨ́ɨn pú'een ɨ́ niuucari tɨ jɨ́n Dios te'ataújratziiri'i ti'itɨ́j jɨme'e tɨ pua'a ja'atɨ́ ayén ra'ará'astijre'en .
49006003	Ajta ayén tɨjɨ́n : “ Tɨ́ ij temua'a naa timuáavaɨre'en , pej pi pajta nu'u á'ateevi'in pej ruuri puá'ara'ani íiyen chaanaca japua . ”
49006004	Seajta mú'een , mɨ sej huá'aya'upua pú'een , caxu muárɨ'eristan ɨ́ ruyaujmua'a jemi mej mi caí huataniú'ucan , sino rɨ́'ɨ xu tihuá'ucha'ɨn . Sej si tihuá'umua'aten , seajta tihua'utá'ixaate'en temua'a naa a'ij tɨ tí'ijxe'eve'e ɨ́ tavástara'a .
49006005	Seajta mú'een , mɨ sej ca'anéeri jɨ́n tí'ivaɨre'e seɨ́j jemi , setá'aj hua'ará'astijre'en a'ɨ́mej ɨ́ mej íiyen chaanaca japua tejá'amua'ijte'e . Setá'aj siyen che'atá sena'a hua'ará'astijre'en setɨ́j seajta tirá'astijre'e tzáahuati'ira'a jɨme'e se'ɨ́jna ɨ́ Cɨríistu'u , a'ɨ́jna jɨme'e sej rɨ́'ɨ huataújseijrata , seajta siyen tí'itziɨɨne'e tɨ pua'a secaí nain jɨ́n te'ará'asten .
49006006	Setá'aj siyen a'ujca'anéecan jɨ́n tihua'utévaɨre'en a'ɨ́mej ɨ́ mej tejá'amua'aijte'e tɨ pua'a miyen tejá'amuaseij nusu mecaí . Setá'aj siyen che'atá sena'a tihua'utévaɨre'en setɨ́j seajta tiraatévaɨre'en se'ɨ́jna ɨ́ Cɨríistu'u . Setá'aj siyen se'ɨ́jna jɨ́n araúrasten a'ij tɨ tí'ijxe'eve'e ɨ́ Dios nain jɨme'e a'achú sej ú'ucaca'ane ɨ́ ru tzajta'a .
49006007	Setá'aj siyen che'atá sena'a ruxɨ́'evi'ira'a jɨme'e tihua'utévaɨre'en yee cumu tavástara'a jemi xu tí'ivaɨre'e . Jee xaa ne'u , caxu teteca sena'a jemin tí'ivaɨre'e a'iné ayée xu ramua'aree tɨ a'ɨ́ɨn tavástara'a ayén tiraatapuaíjve'esin naíjmi'ica a'ij tɨ ti'itɨ́ huáruu tɨ i'i xɨ́'epɨ'ɨn . Capu amɨ́n a'ij tɨ pua'a a'ɨ́ɨn ja'atɨ́ ca'anéeri jɨ́n tí'imuarɨ'e nusu ayén ruxɨ́'evi'ira'a jɨ́n tí'ivaɨre'e .
49006008	
49006009	Seajta mú'een , mɨ sej tihuá'aijte'e , ayée xu che'atá sena'a rɨ́'ɨ tihuá'ajcha'ɨɨ a'ɨ́mej ɨ́ mej mú'ejmi jemi tí'ivaɨre'e . Caxu huá'aneeche a'iné xu'uri ramua'aree tɨ a'ɨ́ɨn tɨ a'uun é'eseijre'e u ta japua , a'ɨ́j pu tihuá'aijte'e a'ɨ́mej ɨ́ mej mú'ejmi jemi tí'ivaɨre'e . A'ɨ́ɨ pu ajta tejá'amua'aijte'e mú'ejmi . Ajta ɨ́ jemin , naími'i xu ruxɨ́'ej 'een , mɨ sej tihuá'aijte'e , seajta mɨ sej ca'anéeri jɨ́n tí'imɨjhuaca .
49006010	Tɨ́j íjii , setá'aj siyen huateújca'anen a'ɨ́jna jɨme'e sej jetzen araújca'anen ɨ́ tavástara'a sej nain jɨ́n tiu'utémua'itɨn ɨ́ muárɨ'eri'ire'ara'an jɨme'e .
49006011	Setá'aj rɨ́'ɨ titecaujnan nain jɨme'e ɨ́ tɨ Dios raateájtuaa mú'ejmi jemi ɨ́ sej jɨ́n tí'itese'e tɨ́j ajta xantaaru'u tɨ nainjapua caujnan , sej si te'utáviicua'i nain jɨme'e tɨ tiyaaru'u avíitzi jɨ́n tiraaxɨ́'epɨ'ɨntare a'ij tɨ huárɨni tɨ amuaatémua'itɨn .
49006012	Ayee xu huárɨni a'iné catu xaa ne'u a'ɨ́mej jamuan tí'itese'eca'a ɨ́ teteca sino huá'a jamuan a'ɨ́mej ɨ́ mej ti'itɨ́j jɨ́n antiújmua'aree , majta a'ɨ́mej ɨ́ mej tí'aijta , a'ɨ́me ɨ́ xɨéjniu'ucari ɨ́ mej a'ij pua'a 'een , ɨ́ mej majta títetateí ti'itɨ́j jɨme'e tɨ tɨ́ca'amiste'e seijre'e íiyen chaanaca japua , ajta ɨ́ mej é'eseijre'e u ta japua .
49006013	A'ɨ́j xu jɨ́n nainjapua caujnan se'ɨ́jna jɨme'e tɨ Dios raateájtuaa mú'ejmi jemi sej si jɨ́n tí'itese'e tɨ́'ɨj a'ájna teja'uré'enen ɨ́ xɨcaj tɨ jetzen huataseíjre'en a'ɨ́jna tɨ a'ij pua'a een . Ayee xu huárɨni tɨ ij caí a'ɨ́ɨn mé jamaúutaxɨn a'u sej a'uté'uuca'a . Seajta mú'een , setɨ́'ɨj seri raatéemua'itɨ , ayée xu huárɨni , setá'aj se'uun a'uté'uu pua'acɨé xá'ara'ani .
49006014	Ayee xu seíire'e xá'aju'un , nain ɨ́ sej siyen tiu'utaxáj , jé'iyecan xu jɨ́n siyen raataxáj . Ajta nain a'ij sej rɨcɨ , ayée xu siyen raruuren a'ij tɨ tiraavíjte'e ɨ́ Dios jemi . A'ɨ́j pu xaa ayén tejámuaatévaɨre'esin tɨ́j ajta tí'ivaɨre'e a'ɨ́jna ɨ́ puaasi tɨ jɨ́n avá'ujjɨ'ɨcɨe ɨ́ xantaaru'u , ajta a'ɨ́jna tɨ jɨ́n antaújnaamua ɨ́ rútaviitze'e .
49006015	Setá'aj siyen che'atá sena'a rɨ́'ɨ huaújruuren tɨ́j ajta seɨ́j tɨ rɨ'éene'e jɨ́n ajtaújca'acaite'e tɨ i a'uun japuan é'eye'ive a'u tɨ a'ij pua'a jau'én . Setá'aj siyen huateújca'anen sej si siyen te'utáviicua'i sej tihua'utá'ixaate'en ɨ́ teɨte se'ɨ́jna jɨme'e ɨ́ niuucari tɨ jɨ́n Dios hua'anpuá'ajte'esin .
49006016	Seajta se'ɨ́jna jɨme'e , setá'aj siyen huárɨni , setá'aj nain jɨ́n rá'antzaahuate'en ɨ́ tavástara'a . Ayee xu een jɨ́n huarɨ́n , mú'een xu raayɨ́'ɨtɨhua'an sej huateújnan tɨ́'ij caí ti'itɨ́j jɨ́n amua'antipuá'ajte'en a'ɨ́jna ɨ́ tiyaaru'u .
49006017	Setá'aj seajta ra'ancuré'an a'ɨ́jna tɨ jɨ́n Dios amua'irátuaasin . Ayee pu tejámuaatéva'ɨri tɨ́j ajta tiraatéva'ɨre ɨ́ xantaaru'u a'ɨ́jna tɨ jɨ́n utemúucu'utzi . Ajta i'i , setá'aj siyen ru'itéchueeca a'ɨ́jna ɨ́ chuun tɨ ruxɨ́'ejta'a ajcamɨ́ɨmɨjmee tɨ amuaatáchuiite'esin a'ɨ́jna ɨ́ xɨéjniu'ucare'ara'an ɨ́ Dios . A'ɨ́jna tɨ ruxɨ́'ejta'a ajcamɨ́ɨmɨjmee , a'ii pu a'ɨ́ɨn pú'een ɨ́ niuucari tɨ jetzen raxa ɨ́ Dios .
49006018	Setá'aj siyen araújca'anen se'ɨ́jna jetze ɨ́ xɨéjniu'ucare'ara'an ɨ́ Dios sej si rahuauca ɨ́ Dios jemi tɨ́'ɨj pɨ́ na'a se'ɨ́jna jɨme'e nain ti'itɨ́ tɨ a'ij tejamuá'aturaate'e . A'ɨ́j xu jɨ́n , seúche'e xu atanéjne'ere . Caxu raxɨéehuata sej siyen huá'a jɨme'e rahuauca ɨ́ Dios jemi naíjmi'ica a'ɨ́mej ɨ́ mej huaté'uu ɨ́ Dios jemi .
49006019	Setá'aj siyen rahuauca ɨ́ Dios jemi neetzi jɨme'e tɨ ij a'ɨ́ɨn Dios ayén naatá'an a'ij nej niyen tiu'utaxáj ja'anáj tɨ na'a , nej ni niyen tihua'utá'ixaate'en ɨ́ teɨte , nej ni niyen caí tí'itziɨɨne'e ti'itɨ́ jɨme'e nej niyen tihua'utá'ixaate'en ne'ɨ́jna jɨme'e tɨ é'aviitzi'i a'ɨ́jna jɨme'e a'ij tɨ Cɨríistu'u ta japua huaniú .
49006020	A'ɨ́j nu jɨ́n neri aiteánami'i ne'ɨ́jna jɨme'e nej tihuá'ixaate'e ɨ́ teɨte ɨ́ Jesús jetze me'ecan . Setá'aj siyen tí'ijhuaviira ɨ́ Dios jemi nej ni caí tí'itziɨɨne'e ti'itɨ́j jɨme'e nej tihua'utá'ixaate'en a'ij tɨ ayén tínaavíjte'e ineetzi nej niyen huárɨni .
49006021	Ajta a'ɨ́ɨn Tíquico , ɨ́ ne'ihuaara'a ɨ́ nej raxɨ́'eve'e tɨ ayén che'atá na'a té'atzaahuate'e ɨ́ tavástara'a jemi netɨ́j inee , a'ɨ́ɨ pu caí ti'itɨ́j jɨ́n até'ɨtzea'ara ɨ́ Dios jemi . A'ɨ́ɨ pu nain tejámuaatá'ixaate'esin sej si ráamua'aree a'ij tɨ tí'inevaɨre'e , sej si seajta ráamua'aree a'ij nej rɨcɨ .
49006022	Ayee nu een jɨ́n mú'ejmi jemi raata'íti sej si ráamua'aree a'ij tɨ tí'itavaɨre'e , tɨ ij ajta a'ɨ́ɨn rɨ́'ɨ tejamuaatá'an .
49006023	Ché'e Dios hua'utéjpua'ajte'en naíjmi'ica ɨ́ sej ru'ihuaamua'a . Ajta a'ɨ́ɨn ɨ́ Dios ɨ́ tej rájya'upua , ajta a'ɨ́ɨn ɨ́ tavástara'a , a'ɨ́jna ɨ́ Jesús tɨ ajta i'i Cɨríistu'u , miché'e me'ɨ́n amuaataxe'eve'en a'iné mú'een xu té'atzaahuate'e .
49006024	Ché'e a'ij tihuá'avaɨre'e naíjmi'ica ɨ́ mej rusén jɨ́n raxɨ́'eve'e me'ɨ́jna ɨ́ tavástara'a , a'ɨ́jna ɨ́ Jesús tɨ ajta i'i Cɨríistu'u .
50001001	Inee , i nej i'i Pablo , ajta a'íjna i Timoteo , iteen i tej ravaɨre'e te'ɨ́jna ɨ́ Jesus ɨ́ Cɨríistu'u , ayée tu tejá'amuayu'use'e naíjmi'ica mú'een , mɨ sej rá'atzaahuate'e se'ɨ́jna ɨ́ Jesus ɨ́ Cɨríistu'u , majta me'ɨ́ɨme ɨ́ mej tejá'amua'aijte'e , majta me'ɨ́ɨme ɨ́ mej tejá'amuavaɨre'e ti'itɨj jɨme'e . Naíjmi'ica tu tejá'amuayu'use'e mɨ sej Filipos a'uhuachéjme .
50001002	Ché'e a'ɨ́ɨn Dios ɨ́ tɨ tá'iya'upua , ajta a'ɨ́ɨn ɨ́ tavástara'a a'ɨ́jna ɨ́ Jesus tɨ ajta i'i Cɨríistu'u , miché'e me'ɨ́n rɨ́'ɨ tejá'amuacha'ɨ́ɨ muá'ara'ani , miché'e majta amua'anpuá'ajte'en ɨ́ á'amuaxɨejniu'uca jetze mɨ sej mu'íi , sej si xɨ́'epɨ'ɨn ru'ihuaamua'a xá'ara'ani temua'a naa .
50001003	Jé'ecan nu netémua'ave'e ɨ́ Dios jemi ja'anáj tɨ na'a nej huáhuau ɨ́ Dios jemi mú'ejmi jɨ́me'en netɨ́'ɨjtá amua'utámua'aree .
50001004	Ja'anáj tɨ na'a nej huahuauca ɨ́ Dios jemi naíjmi'ica jɨme'e mú'een , jé'ecan nu tí'ijteujtzi'ire'e ɨ́ Dios jemi netɨ́'ɨjtá á'amuaamua'areere .
50001005	Ayee nu'u caj tí'irɨcɨ inee a'ɨ́jna jɨme'e ɨ́ sej naatévaɨ tej ti hua'utá'ixaate'en ɨ́ teɨte te'ɨ́jna ɨ́ niuucari tɨ jɨ́me'en raxa ɨ́ Dios . Senaatévaɨ ɨ́ jéjcua , seajta íjii .
50001006	Nee nu neajta jépɨ'ɨn tejá'umua'aree tɨ a'ɨ́jna ɨ́ tɨ a'utéjche tɨ rɨ́'ɨ amuáaruuren ɨ́ a'amua tzajta'a , a'ɨ́ɨ pu xaa ne'u raanaíjmire'esin a'ɨ́jna xɨcájra'a jetze tɨ́'ɨj ajtahua'a uvé'enen a'ɨ́jna ɨ́ Jesús tɨ ajta ayén ántehuaa ɨ́ Cɨríistu'u .
50001007	Ayee pu tiraavíjte'e nej niyen ti'ihuánmua'aten mú'ejmi jɨme'e a'iné mú'ejmi nu a'amua jemi á'anca'ane . Tɨ pua'a niyen í'inami'ihua , na'ari tɨ pua'a nej a'ɨ́jna jetze huatániuni ɨ́ niuucari tɨ a'ɨ́jna jetze raxa ɨ́ Dios , na'ari niyen tiraataxáj yee temua'a pu i'i xɨ́'epɨ'ɨn amɨjna i niuucari , naími'i tu ra'ancuré'a'ave ɨ́ tej jɨ́n rajpuaíitzi , teajta a'achú tɨ caj taatapuaíjve ɨ́ Dios .
50001008	Dios pu ramua'aree nej jeíhua a'ij pua'a té'enemua'ate mú'ejmi jɨme'e . Ayee nu che'atá a'amua jetze á'anca'ane a'ij tɨ a'ɨ́ɨn ajta a'amua jetze á'ujca'ane a'ɨ́jna ɨ́ Jesus tɨ ajta i'i Cɨríistu'u .
50001009	Ayee nu tí'ijhuavii ɨ́ Dios jemi naíjmi'i jɨme'e mɨ sej ru'ihuaamua'a , sej si jaítze'e huaújxe'eve'en rujɨ́ɨmua'a tɨ́j na'a tɨ yú auca'itɨ́ a'ame , setá'aj caí ti'itɨj jɨ́n auté'ɨtzen , setá'aj siyen raayɨ́'ɨtɨhua'an jaítze'e , setá'aj nain jɨ́n rɨ́'ɨ mé titeumuámua'aree ɨ́ Dios jemi .
50001010	Neajta nu niyen tí'ijxe'eve'e tɨ ij ayén amuaatámitɨejte'en ɨ́ tɨ jaítze'e ruxe'eve'e , tɨ ij caí ti'itɨ a'amua tzajta'a tásiseiirihua'an tɨ a'ij pua'a een , tɨ ij caí ja'atɨ ti'itɨj jɨ́n mú'ejmi jetze te'ujpuá'ajte'en a'ɨ́jna xɨcájra'a jetze tɨ́'ɨj yéj uvé'enen a'ɨ́jna ɨ́ Cɨríistu'u ɨ́ tɨ Dios án yá'ujra ɨ́ ɨpuari japua .
50001011	Setá'aj siyen huárɨni ti'itɨ tɨ í'ixɨ'epɨ'ɨn a'ɨ́jna jemi ɨ́ Jesus tɨ ajta i'i Cɨríistu'u tɨ́j na'a tɨ yú a'ucá'a . Aj mú mi xaa jeíhua rɨ́'ɨ tiraatá'asin ɨ́ Dios .
50001012	Casi'i , ne'ihuaamua'a , ayée nu tí'ijxe'eve'e sej ráamua'aree a'ɨ́jna jɨme'e , a'ij tɨ ti'itɨ náaruu , ɨ́ netɨ́'ɨj tiu'utévaɨ niuucajtze'en ɨ́ Dios mej mi jaítze'e ráanamua .
50001013	Pu'uri jéjre'e seijre'e nej námi'i ne'ɨ́jna jɨme'e nej tí'ivaɨre'e ɨ́ Cɨríistu'u jetze me'ecan . Temua'a mú ramua'aree a'ɨ́ɨme ɨ́ xantaaru'u ɨ́ mej racha'ɨɨ a'ɨ́jna tɨ ve'ecán jɨ́n ti'itéjvee , majta ɨ́ seica . Naími'i mú ramua'aree .
50001014	Majta ɨ́ seica ɨ́ ne'ihuaamua'a , ɨ́ mej majta ti'ixa ɨ́ Cɨríistu'u jetze me'ecan , mu'uri á'ujca'anejca'a me'ɨ́jna jɨme'e nej námi'i . Mu'uri ti'ixa ca'anisíj jɨme'e . Camu ti'itɨj jɨ́n tí'itziɨɨne'e .
50001015	Mɨ majta seica miyen ti'ixa ɨ́ Cɨríistu'u jetze me'ecan , a'iné jeíhua mú chueere'e neetzi jɨme'e , mej néjcha'ɨɨre'e . Majta seica miyen ti'ixa tzáahuati'ira'a jɨme'e .
50001016	A'ɨ́ɨme ɨ́ mej ti'ixa tzáahuati'ira'a jɨme'e , ayée mú rɨcɨ a'iné mení'ixe'eve'e . A'ɨ́ɨ mú ramua'aree nej námi'i a'ɨ́jna jɨme'e nej ne'ɨ́jna jɨ́n tí'ixajtaca'a Cɨríistu'u jetze me'ecan .
50001017	Mɨ majta ɨ́ seica , a'ɨ́ɨ mú rujɨ́ɨmua'a mena'a a'ij tirájteu mej tiu'utaxáj ɨ́ Cɨríistu'u jetze me'ecan . Camu ti'ixa tzáahuati'ira'a jɨme'e sino ayée mú tí'imua'atze tɨ pua'a miyen ti'ixa , aj nu ni jaítze'e tirajpuaíitzi na'ame íiyu nej námi'i .
50001018	Aru , ¿ a'iné í'irɨni ? A'ii pu a'ɨ́ɨn pú'een ɨ́ tɨ jaítze'e ruxe'eve'e ɨ́ mej tí'ixaxa'a ɨ́ Cɨríistu'u jetze me'ecan . A'ɨ́j nu jɨ́n netémua'ave'e . Capu ne jetze ruxe'eve'e a'ij mej ye'í ti'ixa , tɨ pua'a metí'ixajta jé'iyecan jɨme'e nusu mecaí . Ayej ti'ayajna . Mɨ neajta inee , jaítze'e nu máàj netémua'ave'e .
50001019	Ayee nu'u , nee nu ramua'aree tɨ xɨ́'epɨ'ɨn te'iráame neetzi jemi a'iné mú'een xu rahuavii ɨ́ Dios jemi . Ajta a'ɨ́ɨn ɨ́ xɨéjniu'ucare'ara'an ɨ́ Cɨríistu'u , a'ɨ́ɨ pu i ajta naatévaɨ .
50001020	Jé'ecan nu rachú'eve'e , ayée nu neajta tí'ijxe'eve'e , nej ni caí ja'anáj tí'itevi'ira'a ɨ́ Dios jemi . Huápɨ'ɨ nu raxɨ́'eve'e nej niyen a'ahuánca'ane'en nej niyen rɨ́'ɨ tiu'utánseijrata mej mi ráamua'aree ɨ́ nej Cɨríistu'u nu jetze neca'ane tɨ pua'a niyen irá'ateevi'in nej i'irúuri ná'ara'ani na'ari nej huámɨ'ɨni .
50001021	Ayee pu tiná'amitɨejte'e ineetzi , tɨ pua'a niyen irá'ateevi'in nej i'irúuri ná'ara'ani , nain nu jɨ́n tiu'utévaɨre'esin ne'ɨ́jna jemi ɨ́ Cɨríistu'u . Mɨ neajta , tɨ pua'a neri huámɨ'ɨni , nee nu xaa tiu'utémua'itɨ ɨ́ ta japua .
50001022	Tɨ pua'a niyen irá'ateevi'in nej i'irúuri ná'ara'ani , aj nu xaa ne'u nain tí'iseijran a'ij nej tí'imuarɨ'e . Aj nu xaa ne'u tiu'utémua'itɨ . A'ɨ́j nu xaa caí mua'aree ti'itɨj tɨ jaítze'e í'ixɨ'epɨ'ɨn , tij nej irá'ateevi'in nej ruuri nusu nej ca'anacan huámɨ'ɨni .
50001023	Jé'ecan nu ráamua'areeri'i i nexɨejniu'uca jɨme'e . Aru canu xáahuí ramua'aree ti'itɨj tɨ jaítze'e na'aráanajche . Jé'ecan pu ayén ne'astɨ́ á'aye'i nej á'ura'ani neatá'aj a'utevée ná'ara'ani ɨ́ Cɨríistu'u jemi . Jaítze'e pu í'ixɨ'epɨ'ɨn tzɨ́te'e nej á'ura'ani .
50001024	Mɨ ajta jaítze'e pu a'amua jetze ruxe'eve'e nej ruuri ná'ara'ani .
50001025	Ayej ne'ase , ayén ti'ayajna nej yen huacaí ná'ara'ani . Ayen nu huacaí na'ame sej si jaítze'e rá'antzaahuate'en , sej si jaítze'e huaújtemua'ave'en .
50001026	A'ɨ́j pu jɨ́n netɨ́'ɨjtáhua'a yé huacaí ná'ara'ani a'amua jemi , jé'ecan xu huataújtemua'ave'esin , seajta rɨ́'ɨ tiraatá'an ɨ́ Cɨríistu'u tɨ i'i Jesús , a'iné a'ɨ́ɨ pu naatévaɨ ineetzi .
50001027	Me'ecui xaa , huápɨ'ɨ pu ruxe'eve'e sej siyen huárɨni a'ij tɨ tiraavíjte'e , setɨ́j tiráanamuajri'i se'ɨ́jna jetze ɨ́ niuucari tɨ jetzen raxa ɨ́ Dios . Tɨ pua'a ne'uun a'atanén nej tejámuaatá'ixaate'en na'ari nej yé'umua'ati ye'ɨmuá , ayée nu raxɨ́'eve'e nej ni ráamua'aree sej seuj té'atzaahuate'e naíjmi'i . Setá'aj naíjmi'i tiu'utése'en tɨ ij caí ja'atɨ amuaamuá'itɨn sej si caí ché'e rá'atzaahuate'en ɨ́ niuucari tɨ jetzen raxa ɨ́ Dios .
50001028	Mú'een xu caí siyen tihuá'itziɨɨne'e setiu'utatése'e sej ti'ihuaúrixaate'en huá'a jamuan ɨ́ mej amuájcha'ɨɨre'e . Tɨ pua'a siyen huárɨni , aj mú xaa ráamua'aree mej huatéepua'are . Mɨ seajta mú'een , Dios pu amua'irájtuaani .
50001029	Ayee pu'u na'a , a'iné Dios pu amuaatá'a sej rajpuaíjtzi xá'ara'ani Cɨríistu'u jetze me'ecan , seajta rá'antzaahuate'en .
50001030	Ayee tu teri taxɨ́'ej antí'uuve te'ɨ́jna jɨme'e setɨ́j amuacaícan naaseíj ɨ́ nej jɨ́n tí'itese'eca'a , seajta seúche'e xu ranamuajran nej tí'itese'e naúche'e .
50002001	Mú'een xu Cɨríistu'u jetze ruca'ané ɨ́ a'amua tzajta'a . A'ɨ́ɨ pu ajta rɨ́'ɨ amuaatá'aca tɨ a'ɨ́ɨn já'amuaxe'eve'e ɨ́ Cɨríistu'u sej si xɨ́'epɨ'ɨn huárɨni , a'iné xu'uri ra'ancuré'evi'itɨ ɨ́ xɨéjniu'ucare'ara'an , seajta seica xu tihuá'umua'atziire'e , seajta xu seica á huá'acu'uve . A'ɨ́j nu jɨ́n á'amuahuavii sej rɨ́'ɨ tinaatá'an nain jɨme'e , sej si siyen ruxɨ́'ej tiú'umua'ati temua'a naa naíjmi'i , sej si siyen ruxɨ́'ej titehuaújxe'eve'en , sej si ruxɨ́'ej tirájteuve'en seɨ́j ajta mɨ seɨj , sej si mú'een rujɨ́ɨmua'a ráahuauni .
50002002	Ché'e caí ja'atɨ ruseɨ́j rájteuve'en ɨ́ tɨ jɨ́n ahuaújtzaahuate'en . Ajta ché'e caí ja'atɨ teúura'ate'e , sino ché'e a'ɨ́ɨn ayén tiraatámitɨejte'en tɨ jaítze'e tí'ivaɨre'e ɨ́ seɨj caí a'ɨ́jna .
50002003	
50002004	Ché'e caí ja'atɨ a'ɨ́ɨ na'a rahuauca a'ɨ́jna ɨ́ tɨ jetzen ruxe'eve'e ruseɨ́j , sino ché'e ajta raatévaɨre'en ɨ́ seɨj a'ɨ́jna jɨme'e tɨ ajta a'ɨ́jna jetze ruxe'eve'e .
50002005	Setá'aj siyen che'atá sena'a tiú'umua'ati a'ij tɨ tiu'umuá'aj a'ɨ́jna ɨ́ Cɨríistu'u tɨ ajta i'i Jesús .
50002006	Ajta a'ɨ́ɨn ɨ́ Cɨríistu'u , ayée pu i éene'e i'i Dios , capu ayén tirá'amitɨejte'eca'a tɨ ayén titeúura'ate'e tɨ ayén aúche'e ruxɨ́'ej 'eene'en ɨ́ Dios jemi .
50002007	Sinu áa pu ti'itiá'a ɨ́ ruxɨ́'evi'ira'a jɨme'e ɨ́ tɨ jɨ́n ti'itevée já'araa u ta japua . Aj pu i a'ɨ́ɨn huaseíjre tɨ́j ɨ́ ja'atɨ mej tí'ira'aijte'e . Ayee pu huanú'ihuaca'a tetɨ́j iteen .
50002008	Ajta pu ayén tevi pu'éene'e tetɨ́j iteen . Ajta a'ɨ́ɨn , capu ve'ecán jɨ́n ti'itéveeca'a , sino huataúra'a tɨ huámɨ'ɨni . Huamɨ́'ɨ , icu , ɨ́ cúruu jetze .
50002009	A'ɨ́j pu jɨ́n Dios antiɨ́'ɨmua ra'antítuaa . Aj pu i raatá'a tɨ te'enteárute ti'itɨj jɨme'e tɨ jaítze'e ve'ée caí máàj ti'itɨ .
50002010	A'ɨ́j pu jɨ́n , a'ɨ́jna xɨcáara'an jetze tɨ́'ɨj te'entipuá'ajte'en nain , matɨ́'ɨj ráamua'aree tɨjɨ́n : “ Pu'uri tí'aijta ɨ́ Jesús ” , aj mú xaa títunutaxɨ'ɨn naími'i ɨ́ mej é'eseijre'e u ta japua , majta ɨ́ mej yen seijre'e íiyen chaanaca japua , majta ɨ́ mej é'eseijre'e u tajete , matá'aj naími'i miyen raataxáj yee : “ A'ii pu tavástara'a pú'een a'ɨ́jna ɨ́ Jesús tɨ i'i Cɨríistu'u . ” Ayee mú me'ɨ́jna jɨ́n huarɨ́n , aj mú mi rɨ́'ɨ tiraatá'asin ɨ́ Dios ɨ́ tej rájya'upua .
50002011	
50002012	Seajta mú'een , mɨ nee á'amua'ixe'eve'e , ja'anáj tɨ na'a nej á'ucatii a'amua jamuan , ja'anáj tɨ na'a , ayée xu huarɨ́j netɨ́j tejamuá'ixaa . Seajta íjii , nej yé ɨmuá huatáca , setá'aj siyen che'atá sena'a huárɨni . Seúche'e xu siyen rɨjca , a'ij nej tejá'amua'ixaate'e . Setá'aj raanaíjmire'en ɨ́ tɨ auj tejamuá'aturaate'e a'amua tzajta'a . Rɨ́'ɨ xu'u mú'een nain jɨme'e , sej si caí ti'itɨj jɨ́n auté'ɨtzen ɨ́ Dios jemi .
50002013	Ayee pu'u , a'iné Dios pu amuaatá'aca ɨ́ ca'aníjra'a , sej si siyen rɨjcaa ɨ́ tɨ í'ixɨ'epɨ'ɨn a'ij tɨ a'ɨ́ɨn tira'aráanajche . Ajta a'ɨ́ɨ pu tejámuaatévaɨre'esin sej si raanaíjmire'en .
50002014	Naíjmi'i tɨ́j na'a tɨ ayén ruxe'eve'e sej siyen huárɨni , setá'aj caí jɨ́me'en runiúuste'e , na'ari sej caí jɨ́me'en a'ij pua'a tiúj'ixaate'e tɨ́'ij caí ja'atɨ ti'itɨ jɨ́n mú'ejmi jetze te'ujpuá'ajte'en . Sej si seajta ti'iterɨ́'ene'en ɨ́ a'amua tzajta'a , sej si siyen teɨtestemua'ame'en pu'éene'en xá'ara'ani ɨ́ Dios , sej si caí ti'itɨj jɨ́n auteáturan ɨ́ Dios jemi , íiyen chaanaca japua sej huápuaseaaruve'en huá'a tzajta'a ɨ́ mej a'ij pua'a tí'iteteɨte , ɨ́ mej caí xɨ́'epɨ'ɨn me títeumuámua'aree . Seajta huá'a tzajta'a á'ucɨɨne sej tihua'utá'ixaate'en ɨ́ niuucari tɨ jɨ́n Dios taajéjcuare'e itejmi . Ayee xu se'ɨ́jna jɨ́n huarɨ́n , mú'een xu huaseíjre'en á jéjre'e huá'a jemi ɨ́ teɨte . Xɨee sej cu mú'een hua'atátzavi'ira a'ɨ́ɨme .
50002015	
50002016	A'ɨ́j nu jɨ́n ahuántzaahuate'esin ne'ájna xɨcáara'an jetze tɨ́'ij ajtahua'a uvé'enen a'ɨ́jna ɨ́ Cɨríistu'u . Ayee nu niyen ahuántzaahuate'esin tɨ jé'ecan naa tináavaɨ nej ne'ɨ́jna jɨ́n tí'itese'eca'a , ajta ayén naa tináavaɨ ne'ɨ́jna jɨme'e ɨ́ nej tiu'umuárɨej .
50002017	Mú'een xu tiu'utámuaɨ'ɨvejta se'ɨ́jna jɨme'e sej tí'ivaɨre'e ɨ́ Cɨríistu'u jemi , seajta se'ɨ́jna jɨme'e sej rá'atzaahuate'e . Ajta , tɨ pua'a méneje'icatan ayajna mej mi raanaíjmire'en ɨ́ sej jɨ́n seri siyen tiu'utámuaɨ'ɨvejtaca'a , naúche'e nu netémua'ave'e ne'ɨ́jna jɨme'e nej a'atzu tejámuaatévaɨ . Mú'ejmi nu jetze netémua'ave'e .
50002018	Seajta mú'een , setá'aj siyen che'atá sena'a huaújtemua'ave'en , seajta neetzi huatá'an ɨ́ nej jɨ́n huatántemua'ave'en .
50002019	Ajta , tɨ pua'a ayén neetá'acare'en ɨ́ nevástara'a a'ɨ́jna ɨ́ Jesús , ayée nu raxɨ́'eve'e nej ca'anacan Timoteo tiu'uta'íti'i mú'ejmi jemi nej ni huatántemua'ave'en netɨ́'ɨj ráamua'aree a'ij tɨ tejá'amuavaɨre'e mú'ejmi .
50002020	Capu mé'e ja'atɨ ayajna tɨ́j amɨjna tɨ ayén che'atá na'a tí'imua'atze netɨ́j inee , tɨ ajta ayén rahuauca tzáahuati'ira'a jɨme'e a'ɨ́jna tɨ a'amua jetze ruxe'eve'e .
50002021	Mɨ majta mɨ seica , naími'i mú rahuauca ɨ́ tɨ huá'a jetze ruxe'eve'e . Camu a'atzu rahuauca ɨ́ tɨ jetzen ruxe'eve'e ɨ́ Cɨríistu'u tɨ i'i Jesús .
50002022	Aru xu'uri mú'een ramua'aree tɨ a'ɨ́ɨn Timoteo , pu'uri tiu'utaseíjrataca'a tɨ caí auté'ɨtze a'iné pu'uri tinaatévaɨ a'ɨ́jna jɨme'e nej tihua'utá'ixaa ɨ́ niuucari tɨ jɨ́me'en raxa ɨ́ Dios . Jé'ecan pu tiu'umuárɨej ne jamuan tɨ́j seɨj yaujra'an tí'imɨjhuaca jamuan ɨ́ táàtajra'an .
50002023	A'ɨ́j nu jɨ́n néjxe'eve'e nej raata'íte mú'ejmi jemi netɨ́j neri ráamua'areere a'ij tɨ ye'í tinaatévaɨre'esin ineetzi .
50002024	Mɨ neajta inee , naúche'e nu rachú'eve'e ɨ́ nevástara'a , nej ni neseɨ́j ca'anacan a'atanén .
50002025	Ajta , ayej ne'ase , ayée pu ruxe'eve'e nej amuacaícan mú'ejmi jemi raata'íte ɨ́ ne'ihuaara'a , a'ɨ́jna ɨ́ Epafrodito . A'ii pu a'ɨ́ɨn pú'een ɨ́ sej mú'een neja'uta'íti'iri'i ineetzi jemi tɨ a'ɨ́ɨn tinaatá'an ti'itɨ tɨ ná'aturaate'e . A'ɨ́ɨ pu tiu'umuárɨej nee jamuan , teajta naíjmi'i tu tiu'utése'eca'a .
50002026	Jé'ecan pu xaa á'amuaseijramɨ'ɨ . Ajta a'ij pua'a raatá'a a'ɨ́jna jɨme'e ɨ́ sej ráamua'areeri'i tɨ a'ɨ́ɨn tijcuí'ineca'a .
50002027	Ayej xaa ne'u ti'ayajna tɨ tí'icui'ica'a . Tɨ́n pu huamɨ́'ɨ . Mɨ ajta , Dios pu rá'acu'uvejca'a a'ɨ́jna . Ajta ayén che'atá na'a ná'acu'uvejca'a ineetzi nej ni caí nexɨéemɨste'eche'e . Pu'uri naacɨ́'ɨ ɨ́ nej jɨ́n rajpuaíitzi ná'aye'i .
50002028	A'ɨ́j nu jɨ́n neri jaítze'e raxɨ́'eve'e nej raata'íte mú'ejmi jemi sej si huaújtemua'ave'en setɨ'ɨjtáhua'a raaseíj . Mɨ neajta inee , nej ni caí ché'e niyen tí'inexɨeemɨste'e .
50002029	Setá'aj ra'ancuré'evi'itɨn ɨ́ tavástara'a jetze me'ecan . Setá'aj huaújtemua'ave'en a'ɨ́jna jemi ɨ́ Epafrodito . Seajta rɨ́'ɨ tihuá'ajcha'ɨɨca ɨ́ teteca tɨ́j amɨjna , se'ɨ́jna jɨme'e tɨ tɨ́n huamɨ́'ɨ tɨ tí'imuarɨ'eca'a ɨ́ Cɨríistu'u jetze me'ecan . A'ɨ́ɨ pu ayén huataújtuaa tɨ huámɨ'ɨni tɨ́'ij tináavaɨre'en ineetzi . Capu ayén tejamuaacɨ́'ɨ mú'ejmi sej si siyen huárɨni a'iné sej caí yé já'ahua'aca'a .
50002030	
50003001	Pu'uri íjii , ne'ihuaamua'a , setá'aj huaújtemua'ave'en jemin ɨ́ tavástara'a . Nu'uri niyen tejámuaata'íti'iri'i . Nu'uri neajtahua'a nena'a tejá'amua'iti'i . Capu né'una'aviste'e neetzi jemi nej niyen rɨcɨ , a'iné a'ɨ́ɨ pu á'amuacha'ɨ́j a'ame .
50003002	Rɨ́'ɨ xu'u mú'een , a'ɨ́mej jemi ɨ́ teteca ɨ́ mej miyen á'ujujhua'an matɨ́j ɨ́ tzɨ'ɨcɨ ɨ́ tɨ caí ja'atɨ huá'ajye'emua . A'ij mú pua'a rɨcɨ a'ɨ́ɨme ɨ́ teteca , mej ruhuá'ira'a ajtasí'iche . Metiú'ɨtzɨɨte'e , micu .
50003003	Mɨ teajta iteen , a'ii tu a'ɨ́ɨn pú'een ɨ́ tej tanavij a'antisí'iche tzáahuati'ira'a jɨme'e . Ajta a'ɨ́ɨn xɨéjniu'ucare'ara'an ɨ́ Dios , a'ɨ́ɨ pu xaa taatá'aca ɨ́ tej rɨ́'ɨ tiratá'acare'en ɨ́ Dios . Jé'ecan tu jetzen huatátatemua'ave'esin ɨ́ Cɨríistu'u tɨ ajta i'i Jesús . Teajta iteen , catu xaa rá'atzaahuate'e te'ɨ́jna jɨme'e ɨ́ tej rájteu ɨ́ tatzajta'a .
50003004	Tɨ pua'a seɨ́j ayén tirá'amitɨejte'e tɨ ayén tiraavíjte'e tɨ rá'atzaahuate'e a'ɨ́jna ɨ́ tɨ tirájteu ɨ́ ru tzajta'a , ché'e a'ɨ́ɨn ráamua'aree tɨ jaítze'e ayén tiraavíjte'e ineetzi jemi .
50003005	Tɨ́'ɨj teuumé'eca aráhuaica xɨcaj nej jetzen huanú'ihuaca'a , mena'antisíjcheca'a ɨ́ nenavij jetze . Huá'a jetze nu ajtéme'ecan ɨ́ mej jee yaújmua'ame'en a'ɨ́jna ɨ́ Israél teecan . Neajta i'i huáacɨxa'ara'an a'ɨ́jna ɨ́ Benjamín teecan . Huá'a jetze nu ajtéme'ecan ɨ́ mej jee hebreo pú'een . Ayee nu huanú'ihuaca'a . Neajta nu hua'aniuuca jɨ́n tí'ixaxa'a . Jɨ́me'en a'ɨ́jna ɨ́ yu'uxari tɨ ra'uyú'uxaca'a a'ɨ́jna ɨ́ Moises teecan , nee nu i'i fariseo .
50003006	Ayee nu rɨ́'ɨ huápɨ'ɨ tí'itese'eca'a ne'ɨ́jna jɨme'e ɨ́ neye'irá . A'ɨ́j nu jɨ́n a'ij pua'a tihuá'ajtea'axɨ'ɨca'a ɨ́ mej rá'atzaahuate'eca'a me'ɨ́jna ɨ́ Jesús . Neajta , canu ja'anáj ti'itɨj jɨ́n auteájturaa a'íjna jɨme'e ɨ́ nej tíjye'iraca'a .
50003007	Nain a'achú tɨ caj ti'ipua'amé , jé'ecan pu ne jetze ruxe'eve'eca'a ɨ́ nej nejmí'i tíjye'iraca'a . Ajta íjii , ayée pu tiná'amitɨejte'e ineetzi tɨ caí ché'e ti'itɨj vaɨre'e a'ɨ́jna jɨme'e nej neri ravaɨre'e ne'ɨ́jna ɨ́ Cɨríistu'u .
50003008	Ajta á'iyen , ɨ́ tɨ jaítze'e ruxe'eve'e , a'ij tɨ ti'itɨ tináacɨ'ɨtíiche'e , pu'uri ayén tiná'amitɨejte'e tɨjɨ́n yee tiú'ɨtzíite'e . Niché'e yee mé rúuhua'axɨn . A'ii pu'u , jé'ecan pu jaítze'e tineetéva'ɨri nej ráamua'ati ne'ɨ́jna ɨ́ nevástara'a , a'ɨ́jna ɨ́ Cɨríistu'u tɨ ajta i'i Jesús . Ne'ɨ́jna jɨme'e ɨ́ Cɨríistu'u , nain nu mé huahuá'axɨ . Cu xɨee , xaɨɨri tɨ cu pú'eene'en a'ɨ́jna tɨ ajmí'i na'aránajcheca'a . Ayee pu tiná'amitɨejte'e íjii tɨ ayén een jɨme'e . Nee nu mé rúurɨexɨ ne'ɨ́jna jɨme'e nej ni tiu'utémua'itɨn ɨ́ Cɨríistu'u jemi .
50003009	Ayee nu'u tí'imua'atze ne'ɨ́jna jɨme'e , nej ni huatevée ná'ara'ani ɨ́ Cɨríistu'u jemi , nej ni caí ti'itɨ jɨ́n auteáturan ɨ́ Dios jemi . Canu ché'e niyen tí'imua'atze yee nee nu rɨ́'ɨ tí'itevij ne'ɨ́jna jɨme'e nej yee nain jɨ́n ra'ará'astijre a'ij tɨ té'axa ɨ́ yu'uxari jetze , sino ayée pu tirá'amitɨejte'e ɨ́ Dios ɨ́ nej rɨ́'ɨ tí'itevij , a'ɨ́jna jɨme'e nej rá'atzaahuate'e ɨ́ Cɨríistu'u .
50003010	A'ii pu a'ɨ́ɨn pú'een ɨ́ nej raxɨ́'eve'e neatá'aj ráamua'ati ne'ɨ́jna ɨ́ Cɨríistu'u , neajta ráamua'ati ɨ́ muárɨ'eri'ira'a ɨ́ tɨ jɨ́n Dios ra'ajjáj ɨ́ Cɨríistu'u huá'a tzajta'a ɨ́ mɨ'ɨchite , neajta rajpuaíitzi na'ame ɨ́ Cɨríistu'u jamuan , nej ni niyen seíire'e ná'ara'ani tɨ́j a'ɨ́jna ɨ́ Cɨríistu'u tɨ́'ɨj huamɨ́'ɨ .
50003011	A'ɨ́j nu jɨ́n rachú'eve'en nej raatá'ase a'ɨ́jna xɨcáara'an jetze matɨ́'ɨj a'itácɨɨne ɨ́ mɨ'ɨchite tɨ pua'a necaí a'ij huárɨni inee .
50003012	Caxɨ́ɨ nu xaa ne'u raatá'aseca'a ne'ɨ́jna ɨ́ nej caí xɨ auté'ɨtze'ara'an ; canu neajta xɨ́ɨ nain ra'ará'astijre . Naúche'e nu huátɨeen nej ni raatá'ase ne'ɨ́jna ɨ́ tɨ jɨ́me'en naatá'aseca'a ɨ́ Cɨríistu'u tɨ i'i Jesús tɨ ij a'ɨ́ɨn huateúra'ate'en ineetzi .
50003013	Ne'ihuaamua'a , canu niyen tejá'amua'ixaate'e yee nu'uri raanaíjmire , sino ayée nu'u rɨcɨ : canu ché'e niyen ne'ɨ́jna jɨ́n tí'imua'atze yee ɨ́ tu'uvé'eteajtɨ sino netí'itese'e nej ni raatá'ase ɨ́ ta'amuájca .
50003014	Ayee nu een jɨ́n rɨcɨ , nej ni raatá'ase a'u tɨ a'utaviɨ́ɨ ɨ́ júmi'inari , nej ni ti'itɨ huamuá'itɨn ɨ́ tɨ jɨ́n Dios né'ejee u júte'e ɨ́ Cɨríistu'u jemi , a'ɨ́jna jemi tɨ ajta i'i Jesús .
50003015	Naími'i a'achú tej caj ti'ipua'amé ɨ́ tej teri vaujsi , tiché'e tiyen che'atá tena'a tiú'umua'ati . Na'ari caí tɨ pua'a siyen seɨcɨé tiú'umua'ati ti'itɨj jɨme'e , tɨ caí ayén tejámuaavíjte'e , Dios pu tejámuaataseíjrate'esin .
50003016	A'ɨ́j tu'u , tiché'e tiyen ra'ará'astijre'en te'ɨ́jna jɨme'e ɨ́ tej teri raatá'aseca'a .
50003017	Ne'ihuaamua'a , setá'aj siyen ti'ihuaúritɨejte'en netɨ́j rɨcɨ inee . Seajta mú'een , ayée xu tiú'umua'ati se'ɨ́jna jɨme'e ɨ́ mej miyen rɨcɨ a'ij tej tejamuá'ixaa . Neajta nu xaa huányeinixɨ ne'ɨ́jna jɨme'e ɨ́ nej neri'itíhua'a niyen tejá'amua'ixaate'e .
50003018	Rɨ́'ɨ xu'u mú'een , a'iné mu'íi nu tejámuaatá'ixaa , ne'ɨ́jna jɨme'e ɨ́ nej neri'itíhua'a niyen tejámuaatá'ixaate'esin , neajta nu neyeínen ne'ɨ́jna jɨme'e , ɨ́ mej mu'iitɨ́ seɨcɨé miyen tí'imua'atze . Ayee mú rɨcɨ , cu xɨee mej cu rájcha'ɨɨre'e ɨ́ Cɨríistu'u tɨ a'ɨ́ɨn huamɨ́'ɨ ɨ́ cúruu jetze .
50003019	Ayee pu tihuá'acɨ'ɨti ɨ́ mej yá'urɨeeni ɨ́ huá'axɨejniu'uca tɨ auj ruurica'a . Me'ehuaújpua'arixɨ'ɨsin , micu . Jaítze'e pu huá'a jetze ruxe'eve'e mej jeíhua tiú'ucua'ani . A'ɨ́j pu jɨ́n hua'axaye pu pú'een ɨ́ huá'a Dios . Majta miyen á'ujtzaahuate'e me'ɨ́jna jɨme'e ɨ́ mej jɨ́n tiu'utatévi'ira'ata . A'ii mu'u jetze tiú'umua'ati a'ɨ́jna tɨ é'eseijre'e íiyen chaanaca japua .
50003020	Mɨ teajta iteen , a'úu tu é'eme'ecan u ta japua . Teajta jé'ecan tu rachú'eve'e tɨ a'uun e'icáanen a'ɨ́jna tɨ tu'irájtuaani , ɨ́ tavástara'a , a'ɨ́jna ɨ́ Jesús tɨ i'i Cɨríistu'u .
50003021	A'ɨ́ɨ pu seɨcɨé táaruuren tɨ́j na'a a'ɨ́ɨn ratéhua'ira'a tɨ naa seijre'e , a'ɨ́jna ɨ́ rumuárɨ'eri'ire'ara'an jɨme'e , ɨ́ tɨ jɨ́n tiu'utémua'itɨn naíjmi'i tɨ yé seijre'e íiyen chaanaca japua , ajta naíjmi'i tɨ án é'eseijre'e u ta japua .
50004001	Ayee pu'u , ne'ihuaamua'a ɨ́ nej já'amuaxe'eve'e . Jé'ecan nu á'amuaseijramɨ'ɨ , a'iné mú'een xu a'ɨ́ɨn pú'een ɨ́ nej jɨ́n huatántemua'ave'e , ɨ́ nej raamuá'itɨ . Xa'ahuaújca'anen mɨ ru tzajta'a sej si tiu'utévaɨre'en seúche'e ɨ́ tavástara'a jemi , mú'een mɨ nej já'amuaxe'eve'e .
50004002	Nee nu huá'ijee amɨ́ɨmej , ne'ɨ́jna ɨ́ Euodia , neajta ne'ɨ́jna ɨ́ Sintique , mej mi antiújcɨ'ɨpiire'en mej mi ru'ihuaamua'a muá'ara'ani ɨ́ tavástara'a jemi .
50004003	Pajta mú'ee , mɨ pej xaa neetzi jetze ajtévaɨre'e , nee nu muahuavii ɨ́ pej hua'utévaɨre'en amɨ́mej ɨ́ uuca , a'iné a'ɨ́ɨ mú majta najtévaɨre'eca'a ineetzi , tetɨ́'ɨj tihua'utá'ixaate'eca'a ɨ́ niuucari tɨ jɨ́n Dios tu'irájtuaani . Majta jetzen rajtévaɨre'eca'a a'ɨ́jna ɨ́ Clemente , majta huá'a jetze mɨ seica ɨ́ mej neetzi jetze najtévaɨre'eca'a . Ayee pu té'eyu'usi'i ɨ́ yu'uxari jetze a'ij mej ánte'arua mej mi a'uté'uu muá'ara'ani ruurican tɨ́j na'a rusén jɨme'e ɨ́ Dios jemi .
50004004	Ja'anáj tɨ na'a nain xɨcaj tzajta'a , ajta nain tɨ́ca'ari tzajta'a , sehuaújtemua'ave'e mú'een ɨ́ tavástara'a jemi . Neajtahua'a nu tejámuaatá'ixaate'esin yee : Sehuaújtemua'ave'e .
50004005	Setá'aj naími'i siyen tiráamua'aree sej caí ti'itɨ teúura'ate'e , sino será'uviicua'i temua'a naa a'ɨ́mej ɨ́ mej seɨcɨé tí'imua'atze . Pu'uri yé vejli'i huatéjvee ɨ́ tavástara'a .
50004006	Caxu tí'imuajca ti'itɨj jɨme'e , sino nain xu tiraata'ixaate'en ɨ́ Dios jemi a'achú tɨ caj tejamuá'aturaate'e , setá'aj raatáhuavii nain jɨme'e , seajta rɨ́'ɨ tiraatá'an ɨ́ Dios .
50004007	Aj pu xaa Dios amuaatá'asin ɨ́ sej jɨ́n rɨ́'ɨ huárɨni ɨ́ ru tzajta'a . Capu ja'atɨ ramua'aree a'ij tɨ ye'í tí'irɨ'ɨri tɨ ayén rɨ́'ɨ tejaamuaatá'an ɨ́ ru tzajta'a . A'ɨ́j pu xaa Dios amuaatépua'ajte'esin ɨ́ á'amuaxɨejniu'uca , ajta ɨ́ á'amuamua'atziira'a a'ɨ́jna jɨme'e ɨ́ sej jetzen araújca'ane ɨ́ Cɨríistu'u tɨ i'i Jesús .
50004008	Seajta á'iyen , ne'ihuaamua'a , setá'aj siyen tiú'umua'ati se'ɨ́jna jetze ti'itɨ tɨ ayén ti'ayajna , na'ari ti'itɨ tɨ ayén raavíjte'e sej si rɨ́'ɨ tiraatéjtuaani nusu ti'itɨ tɨ ayén raavíjte'e tɨ tiráacɨ'ɨti seɨ́j . Seajta siyen jetzen tiú'umua'ati ti'itɨ tɨ jé'iyecan , ca'ɨ́n ti'itɨ tɨ naa seijre'e . Tɨ pua'a ti'itɨ tí'ixɨ'epɨ'ɨn na'ari ayén tiraavíjte'e sej rɨ́'ɨ tiraata'ixaate'en , setá'aj se'ɨ́jna jetze tiú'umua'ati .
50004009	Ajta , ti'itɨ tɨ na'a nej tejamuaamuá'ate , nusu ti'itɨ sej ra'ancuré'a neetzi jetze , na'ari nej tejámuaatá'ixaa , setá'aj siyen huárɨni . Ajta a'ɨ́ɨn ɨ́ Dios pu amuaatévaɨre'esin sej si naa rɨ́'ɨ titeeté'uuca .
50004010	Jé'ecan nu huatántemua'ave'e ɨ́ nevástara'a jemi , ne'ɨ́jna jɨme'e ɨ́ sej seajtáhua'a sena'a na'utámua'areeri'i . Mú'een xu ramua'areereca'a tzɨ́te'e ti'itɨ tɨ ná'aturaate'eca'a . Ayee pu'u , capu tejamuaatá'a a'ij sej ye'í tinaatévaɨre'en .
50004011	Canu niyen ti'ixa yee canu a'ij tí'ijviicua'i . Canu xaa ne'u . Nu'uri raarɨ́'ɨre a'ij nej tirá'aviicua'iran ne'ɨ́jna jɨme'e a'achú nej caj tí'ituaave .
50004012	Nee nu ramua'aree a'ij nej ye'í huárɨni tɨ pua'a nej caí a'ij tí'ijviicua'i nusu tɨ pua'a yee netí'ituaave inee . Nee nu neri raarɨ́'ɨre nej nain jɨ́n tiu'utémua'itɨn ne'ɨ́jna jɨme'e ɨ́ nej juxa na'ari tɨ pua'a ne'i'icua . Ajta tɨ pua'a ti'itɨ na'avé'eturaate'en , na'ari tɨ pua'a necaí ti'itɨj tícha'ɨɨ , neajta niyen raarɨ́'ɨre nej tiu'utémua'itɨn .
50004013	Nain nu jɨ́n tiu'utémua'itɨn , ne'ɨ́jna jɨme'e nej Cɨríistu'u jetzen aránca'ane .
50004014	Mɨ seajta mú'een , xɨ́'epɨ'ɨn xu huarɨ́j se'ɨ́jna jɨme'e sej siyen tinaatévaɨ íiye nej a'ɨ́jna jɨ́n tí'itese'eca'a .
50004015	Seajta mú'een , mɨ sej Filipos é'eche , xu'uri ramua'aree a'ij tɨ 'eene'e setɨ́'ɨj xa'ichu'i te'ará'aste amuacaícan ɨ́ sej cɨ́j rá'antzaahua ɨ́ niuucari tɨ jɨ́me'en raxa ɨ́ Dios . Netɨ́'ɨj neri huiiramé'eca ne'újna Macedonia , mú'een xu'u naatévaɨ se'ɨ́jna jɨme'e ɨ́ tej naíjmi'i tiu'umuárɨej . Mú'een xu xaa tínaatapuaíjve ineetzi . Seajta mú'een xu te'encuré'a neetzi jemi . A'u tɨ na'a mú tiújse'ɨrihua'a mɨ seica , camu a'atzu miyen huarɨ́j setɨ́j mú'een .
50004016	Ajta , netɨ́'ɨj ne'uun a'utéveeca'a a'ujna Tesalónica , caxu seɨj sena'a tineja'uta'íti'iri'i a'ɨ́jna jɨme'e ɨ́ tɨ tiná'aturaate'eca'a .
50004017	Canu xaa rahuauca sej seajtáhua'a tinaatá'an , sino a'ij nu'u huauca ɨ́ tɨ tejamuáacɨ'ɨti aúche'e .
50004018	Nain nu neri ancuré'a . Neajta xaa ne'u jaítze'e aúche'e . A'iné Epafrodito ari tinaatá'a a'achú sej caj tineja'uta'íti'iri'i , jeíhua nu tí'ijcha'ɨɨ neri ɨ́ sej tineja'uta'íti'iri'i . Yee pu 'een tɨ́j muaɨ'ɨvéjri tɨ naa teáarɨ́'e , tɨ naa 'een , tɨ ra'aráanajche ɨ́ Dios .
50004019	Ajta a'ɨ́ɨn ɨ́ Dios ɨ́ nej tí'ijvaɨre'e , a'ɨ́ɨ pu nain tejámuaatapuaíjve'esin ruxɨ́'evi'ira'a jɨme'e a'achú tɨ caj tejamuá'aturaate'e . Ayee pu tejámuaatá'asin a'ij tɨ tiraavíjte'e , a'iné a'ɨ́ɨn pu nain tí'ijcha'ɨɨ jamuan a'ɨ́jna ɨ́ Cɨríistu'u , ɨ́ tɨ i'i Jesús .
50004020	Tiché'e jé'ecan tiraatateújtzi'ire ɨ́ Dios , a'ɨ́jna ɨ́ tej rájya'upua . Tiché'e rɨ́'ɨ tiraataxáj tɨ́j na'a rusén jɨme'e . Ché'e ayajna .
50004021	Setá'aj hua'utateújte'en neetzi jetze me'ecan naíjmi'ica ɨ́ mej a'uté'uu ɨ́ Dios jemi a'ɨ́jna jɨme'e tɨ a'ɨ́ɨn Cɨríistu'u huá'a japua huaniú . Majta ɨ́ ne'ihuaamua'a ɨ́ mej ayajna huateí , a'ɨ́ɨ mú majta huá'ateujte'e .
50004022	Naíjmi'i ɨ́ mej yé huateí ayajna , ɨ́ mej yé huaté'uu ɨ́ Dios jemi , a'ɨ́ɨ mú á'amuateujte'e tzɨ́te'e , a'ɨ́ɨme ɨ́ mej huá'a jetze ajtéme'ecan ɨ́ huá'ateɨtestemua'a a'ɨ́jna tɨ i'i César .
50004023	Ché'e a'ɨ́ɨn ɨ́ tavástara'a , a'ɨ́jna ɨ́ Cɨríistu'u tɨ i'i Jesús , ché'e a'ɨ́ɨn rɨ́'ɨ tejá'amuacha'ɨ́ɨ á'ara'ani .
51001001	Inee , i nej i'i Pablo , nee nu neajta huá'a jetze ajtéme'ecan a'ɨ́mej ɨ́ tɨ tíhua'uta'aíj a'ɨ́jna ɨ́ Jesús , ɨ́ tɨ ajta i'i Cɨríistu'u . Ayee nu tí'ivaɨre'e ɨ́ Cɨríistu'u jemi , a'iné ayée pu tí'ijxe'eve'e ɨ́ Dios . Jamuan ne'íjna i ne'ihuaara'a , a'íjna i Timoteo , ayée nu tejá'amuayu'use'e mɨ sej Colosas é'eche , mú'een mɨ sej a'uté'uu ɨ́ Dios jemi . Ayee tu tejá'amuateujte'e mú'een , mɨ sej seúche'e té'eviicua'i , se'ɨ́jna jɨme'e sej rá'atzaahuate'e se'ɨ́jna ɨ́ Cɨríistu'u . Ché'e a'ɨ́ɨn ɨ́ tɨ tá'iya'upua ɨ́ tɨ i'i Dios , ché'e amɨ́n rɨ́'ɨ tejá'amuacha'ɨ́ɨ á'ara'ani , ché'e ajta amua'anpuá'ajte'en ɨ́ á'amuaxɨejniu'uca tzajta'a .
51001002	Ja'anáj tɨ na'a tej tí'ijhuavii te'ɨ́jna ɨ́ Dios , ɨ́ tɨ rájya'upua a'ɨ́jna ɨ́ tavástara'a , a'ɨ́jna ɨ́ Jesús tɨ ajta i'i Cɨríistu'u , ja'anáj tɨ na'a tej tí'ijhuavii mú'ejmi jɨme'e , jé'ecan tu tátemua'ave'e ɨ́ Dios jemi .
51001003	
51001004	Ayee tu rɨcɨ te'ɨ́jna jɨme'e tej teri yá'umua'areeri'i sej nu'u rá'atzaahuate'e se'ɨ́jna ɨ́ Cɨríistu'u tɨ i'i Jesús , seajta nu'u jeíhua huá'ixe'eve'e naíjmi'ica ɨ́ mej a'uté'uu ɨ́ Dios jemi .
51001005	Ayee xu rɨjca , a'iné seúche'e rajchú'eve'e se'ɨ́jna ɨ́ tɨ Dios á'amua'ɨne'e ɨ́ ta japua . Tetɨ́'ɨj caí xɨ tejamuaatayú'use , mú'een xu seri sejmí'i ráanamuajri'i se'ɨ́jna ɨ́ niuucari tɨ jɨ́me'en raxa ɨ́ Dios a'atzáahuati'ire'e jɨme'e .
51001006	A'íjna i niuucari ayén che'atá na'a huataseíjre mú'ejmi jemi tɨ́j ajta huataseíjre nainjapua ɨ́ chaanaca . Ayee pu seijre'e teɨte tzajta'a tɨ́j cɨyej tɨ ájvaujse'esin , tɨ ajta antatáca'a . Ayee pu che'atá na'a tí'iruure mú'ejmi jemi . Tɨ́j aúche'e na'a setɨ́'ɨj amuacaícan ráamua'areeri'i iye'ehuaritɨéecan jɨme'e tɨ Dios tzɨ́te'e rɨ́'ɨ á'amuacha'ɨɨ tɨ́j na'a a'ɨ́ɨn niuucari te'utéjche tɨ rɨ́'ɨ amuáaruuren .
51001007	Naíjmi'i tɨ́j na'a a'íjna , a'ɨ́ɨ pu tejamuaamuá'ate a'ɨ́jna ɨ́ Epafras tɨ ta jamuan tí'ivaɨre'e . Jé'ecan tu raxɨ́'eve'e te'ɨ́jna . Ajta a'ɨ́ɨn , huápɨ'ɨ pu ta jetze me'ecan tí'ivaɨre'e ɨ́ Cɨríistu'u jemi . Capu ti'itɨ́j jɨ́n ateáturaaveca .
51001008	A'ɨ́ɨ pu ajta ari titaatá'ixaa ɨ́ sej rɨ́'ɨ huápɨ'ɨ ru'ihuaamua'a seijre'e se'ɨ́jna jɨme'e sej jetzen araújca'ane ɨ́ xɨéjniu'ucare'ara'an ɨ́ Dios .
51001009	A'ɨ́j tu jɨ́n , catu ja'anáj raatapuá'ajtaca'a tej Dios tí'ijhuavii mú'ejmi jɨme'e . Nain xɨcaj tzajta'a tɨ yú e'iré'ene tɨ́'ɨj amɨ́n titaatá'ixaa , ayée tu rɨcɨ . Dios tu tí'ijhuavii tɨ i a'ɨ́ɨn tejamuáamua'aten nain jɨme'e sej si ráamua'aree a'ij tɨ tí'ijxe'eve'e ɨ́ Dios , sej si temua'a mé titeumuámua'aree , tɨ ij a'ɨ́ɨn xɨéjniu'ucare'ara'an ɨ́ Dios amuaatá'an sej si ráamua'aree a'ij sej ye'í huárɨni e'ehuauritɨéecan jɨme'e temua'a naa .
51001010	Ayee tu een jɨ́n tí'ijhuavii sej si siyen huárɨni a'ij tɨ tihua'uvíjte'e a'ɨ́mej ɨ́ mej ramua'ate a'ɨ́jna ɨ́ tavástara'a . Teajta sej si siyen rɨ́'ɨ raatá'an se'ɨ́jna jɨme'e ɨ́ sej jɨ́n tí'imɨjhuacare'e . Setá'aj siyen éene'en tɨ́j cɨyej tɨ ájvaujse'esin , tɨ ajta antatáca'a . Ajta sej si jaítze'e raayɨ́'ɨtɨhua'an a'ij tɨ een ɨ́ Dios .
51001011	Ché'e Dios amuaatá'an nain ɨ́ ca'aníjra'a ɨ́ á'amuatzajta'a a'ɨ́jna jɨme'e ɨ́ muárɨ'eri'ire'ara'an ɨ́ tej jɨ́n rɨ́'ɨ tira'utaseíjra . Aj xu si jetzen araújca'anejsin sej si te'utáviicua'i , sej si seajta seuj raachú'eve'en a'ij tɨ ti'itɨ́ á'amuaruuren , sej si seajta huaújtemua'ave'en .
51001012	Ayee xu een jɨ́n tí'ijteujtzi'ire'e xá'ara'ani ɨ́ tɨ tá'iya'upua , a'iné a'ɨ́ɨ pu amuaatá'a sej si ra'ancuré'an se'ɨ́jna ɨ́ tɨ tejamuáacɨ'ɨti sexu'ijmé'en a'ájna a'utɨ́ ja'anáj tɨ na'a huáneeri'i . Ayee pu che'atá na'a tejá'amuacɨ'ɨti seɨ́j ajta mɨ seɨj tɨ́j ayén tihuá'acɨ'ɨti ɨ́ seica ɨ́ mej huaté'uu ɨ́ Dios jemi .
51001013	Ayee pu té'eme , a'iné a'ɨ́ɨ pu tu'irájtuaa a'ujna a'u tɨ a'utɨ́ca'a ja'anáj tɨ na'a tɨ́'ij caí ché'e títa'aíjte'en a'ɨ́jna tɨ a'uun antiújmua'aree . Dios pu taja'aráavi'itɨ a'ujna a'u tɨ tejé'aijta a'ɨ́jna ɨ́ yaujra'an tɨ huápɨ'ɨ raxɨ́'eve'e .
51001014	Ayee pu tiu'utanájchitaca'a ɨ́ tej jɨ́n té'echa'ɨɨca'a ɨ́ Dios jemi a'ɨ́jna jɨme'e tɨ a'ɨ́ɨn yaujra'an ta jetze me'ecan huamɨ́'ɨ , ajta titaatá'uuni'iri'i ɨ́ tej jɨ́n auteájturaa ɨ́ jemin .
51001015	Ajta a'ɨ́ɨn ɨ́ yaujra'an , a'ii pu a'ɨ́ɨn pú'een ɨ́ tej jetzen ráamua'aree a'ij tɨ een ɨ́ Dios ɨ́ tej caí rasise'i . A'ii pu ajta a'ɨ́ɨn pú'een ɨ́ tɨ amuacaí seijre'eca'a tɨ́'ɨj caí xɨ mé'e jé'e ti'itɨjca'a .
51001016	A'ɨ́j pu jamuan Dios nain tiú'utaahuaca'a , tɨ́j na'a ti'ipua'amé ɨ́ ta japua tɨ tejé'eseijre'e , ajta tɨ́j na'a pua'amé tɨ tejé'eseijre'e íiyen chaanaca japua , nain ɨ́ tej rasise'i , ajta nain ɨ́ tej caí rasise'i . Majta me'ɨ́n ɨ́ xɨéjniu'ucari ɨ́ mej tejé'aijta u ta japua , Dios pu nain huá'utaahuaca'a a'achú mej pua'amé . Aj pu i hua'antíhuau mej mi miyen che'atá mana'a tiu'utévaɨre'en ɨ́ ta japua matɨ́j tajtúhuaani , a'ajhuáase , muayajtúumua'a tɨ ve'ée , pixcaa muayúu , ajta tenáantzi . Nain pu tiú'utaahuaca'a jamuan ɨ́ Cɨríistu'u , ajta Cɨríistu'u pu hua'ancuré'evi'itɨ .
51001017	Cɨríistu'u pu ayén seijre'eca'a tɨ́'ɨj caí xɨ mé'e é'e tí'itɨɨtaca'a . Ajta nain pu Cɨríistu'u jetze araújca'ane tɨ ij te'utáviicua'iran .
51001018	A'ii pu a'ɨ́ɨn pú'een ɨ́ tɨ ve'ecán jɨ́n antiújmua'aree ruteɨ́testemua'a jɨme'e , a'ɨ́mej ɨ́ mej té'atzaahuate'e . A'ii pu a'ɨ́ɨn pú'een ɨ́ tɨ jetzen tiu'unéj nain tɨ tí'iseijre'e , ajta a'ii pu a'ɨ́ɨn pú'een ɨ́ tɨ amuacaí a'itáraa huá'a tzajta'a ɨ́ mɨ'ɨchite . A'ɨ́j pu jɨ́n ayée pu éene'e á'ara'ani tɨ jaítze'e ve'etɨ́ a'ame nain jɨme'e .
51001019	Ayee pu'u , ra'aránajcheca'a ɨ́ Dios tɨ Cɨríistu'u ayén che'atá na'a éene'e á'ara'ani ɨ́ ruxɨ́'ej Dios nain jɨme'e .
51001020	Ajta , ra'aránajcheca'a tɨ Cɨríistu'u jamuan hua'utéjpua'ajte'en ɨ́ mej rájcha'ɨɨre'e mej mi rɨ́'ɨ titeeteáturan ɨ́ Dios jemi . Naíjmi'ica a'ɨ́mej ɨ́ mej ta japua tejé'eseijre'e , majta a'ɨ́mej ɨ́ mej yen seijre'e íiyen chaanaca japua , a'ɨ́ɨ pu hua'utépua'ajtaca'a a'ɨ́jna jɨme'e tɨ Cɨríistu'u ra'iráaxɨre ɨ́ ruxuure'e ɨ́ cúruu jetze , tɨ́'ɨj huamɨ́'ɨ ta jetze me'ecan .
51001021	Seajta mú'een , amuacaí , caxu xɨ́'epɨ'ɨn éene'e ɨ́ Dios jemi , seajta rájcha'ɨɨre'eca'a ɨ́ a'amua tzajta'a se'ɨ́jna jɨme'e a'ij sej ye'í tí'ijrɨ'ɨrejca'a .
51001022	Mɨ́ ajta Dios pu ari amua'anpuá'ajte a'ɨ́jna jɨme'e tɨ Cɨríistu'u huamɨ́'ɨ jetzen ɨ́ cúruu . Cɨríistu'u pu a'amua japua huaniú a'ɨ́jna jɨme'e tɨ tirajpuaíjtzica'a ɨ́ ru jetze . Aj pu i amuá'avi'itɨn ɨ́ Dios jemi , mú'een mɨ sej a'uté'uu xá'aju'un jemin . Caxu ché'e ja'anáj ti'itɨ́j jɨ́n auteáturan ɨ́ Dios jemi . Capu ajta ja'atɨ́ mú'ejmi jetze ti'itɨ́j jɨ́n te'upuá'ajte'esin .
51001023	Ayee pu té'eme tɨ pua'a seuj te'utáviicua'i sej té'atzaahuate'e , ajta tɨ pua'a secaí yá'uhua'anan ɨ́ sej seuj rachú'eve'en a'ij tɨ tí'ixaxa'a ɨ́ niuucari tɨ jɨ́n Dios amua'irájtuaani . A'ii pu a'ɨ́ɨn pú'een ɨ́ niuucari ɨ́ mej meri tihua'utá'ixaa nainjapua . Mɨ́ neajta inee , Dios pu ajta ayén tinaa'íjca nej ni ne'ɨ́jna jɨ́n tiu'utévaɨre'en .
51001024	Ajta íjii , nee nu huatántemua'ave'e ne'ɨ́jna jɨme'e tɨ ayén tejámuaatéva'ɨrihua'an ɨ́ nej jɨ́n tirajpuaíjtzi na'araa . Neajta niyen raanaíjmire'en ɨ́ ne jetze jɨme'e ɨ́ tɨ te'á'atura mej mi ráamua'aree a'ij tɨ tirajpuaíjtzica'a a'ɨ́jna ɨ́ Cɨríistu'u . A'ɨ́j nu jɨ́n nehuá'avaɨre'e a'ɨ́mej , ɨ́ tɨ jɨ́n Cɨríistu'u antiújmua'aree , a'ɨ́ɨme ɨ́ mej i'i teɨtestemua'ame'en .
51001025	Nee nu xaa te'enteájrupi ne'ɨ́jna jɨme'e tɨ jɨ́n Dios ayén tinaa'íjca nej ni niyen huárɨni a'ij tɨ Dios ayén tiraaxɨ́'epɨ'ɨntare . A'ɨ́j nu jɨ́n tejámuaatá'ixaate'esin nain jɨme'e ɨ́ niuucari tɨ jetzen raxa ɨ́ Dios .
51001026	A'íjna i niuucari , a'ii pu a'ɨ́ɨn pú'een ɨ́ tɨ rú'avaa tɨ Dios ramua'areereca'a avíitzi jɨme'e , ajca'ihuá'ɨmua , nain xɨcaj tzajta'a tɨ yú e'iré'ene . A'ɨ́ɨ ɨ́ mej amuacaícan é'echejca'a , camu a'atzu ramua'areereca'a a'ij tɨ Dios rɨníiche'en . Aru íjii , pu'uri tihua'utá'ixaa mé jéjre'e huá'a jemi ɨ́ mej a'uté'uu ɨ́ Dios jemi .
51001027	Ayee pu raaxɨ́'epɨ'ɨntare ɨ́ Dios tɨ tihua'utá'ixaate'en mé jéjre'e mej mi ráamua'aree tɨ jé'ecan pu naa seijre'e a'íjna ɨ́ tɨ rú'avaa huá'a tzajta'a ɨ́ teɨte ɨ́ mej miyen a'uchéjme nainjapua , íiyen ɨ́ chaanaca japua . A'ii pu a'ɨ́ɨn pú'een ɨ́ Cɨríistu'u tɨ a'amua tzajta'a é'eseijre'e . A'ɨ́ɨ pu ajta amuaatá'asin sej si raseijran tɨ jé'ecan pu naa seijre'e ɨ́ Dios jemi .
51001028	Teajta iteen , ayée tu tihuá'ixaate'e ɨ́ teɨte a'ij tɨ ti'itɨ́j huáruu a'ɨ́jna ɨ́ Cɨríistu'u . Naíjmi'ica tu rɨ́'ɨ ti'ixáate'e , teajta iye'ehuaritɨéecan jɨ́n tu tihuá'amua'aten mej mi ráamua'aree tzáahuati'ira'a jɨme'e tɨ tiu'utátuiire'en pua'a ayén ti'ayajna nusu caí . Ayee tu een jɨ́n rɨcɨ tej ti urarɨ́'ene'acan jɨ́n tiu'utátuiire'en ɨ́ Dios jemi a'ájna xɨcájra'a jetze tetɨ́'ɨj huá'anvi'itɨn naíjmi'ica ɨ́ Cɨríistu'u jemi .
51001029	A'ɨ́j nu jɨ́n niyen ca'anín jɨ́n tí'imɨjhuaca , neajta niyen tí'itese'e nain jɨme'e a'achú tɨ caj tínetá'aca ɨ́ ca'aníjra'a , neajta nain jɨ́n ɨ́ nej jɨ́n á'anca'ane .
51002001	A'ɨ́j nu jɨ́n niyen raxɨ́'eve'e sej si ráamua'aree nej a'amua japua tí'itese'esin jeíhua . Ayee nu che'atá nena'a huá'a japua tí'itese'e a'ɨ́mej ɨ́ mej Laodicea é'eche , neajta a'ɨ́mej ɨ́ mej caí ja'anáj naaseíj neneerime jetze .
51002002	Ayee nu een jɨ́n rɨcɨ mej mi huateújca'ane ɨ́ ru tzajta'a , mej mi majta naíjmi'i ru'ihuaamua'a muá'ara'ani temua'a naa me'ɨ́jna jɨme'e ɨ́ mej huaújxe'eve'e rujɨ́ɨmua'a . Ayee nu raxɨ́'eve'e tɨ tihuá'acɨ'ɨti ti'itɨ́ tɨ jé'ecan tihua'utéva'ɨrihua'an mej mi yaú'itɨée muá'ara'ani nain jɨme'e , mej mi majta ráamua'aree tɨ ayén ti'ayajna a'ɨ́jna tɨ rú'avaata ɨ́ Dios jemi . A'ii pu a'ɨ́ɨn pú'een a'ɨ́jna tɨ i'i Cɨríistu'u .
51002003	Naíjmi'i ɨ́ tɨ ruxe'eve'e tej ti rɨ́'ɨ mé titeumuámua'aree , jaítze'e pu titaatéva'ɨrihua'an caí tumin tɨ rú'avaata teásta'a . Ajta a'ɨ́ɨn ɨ́ Cɨríistu'u , a'ɨ́ɨ pu taatá'asin tej ti yaú'itɨée tá'ara'ani nain jɨme'e , tej ti ráamua'aree tzáahuati'ira'a jɨme'e .
51002004	Ayee nu tejá'amua'ixaate'e tɨ ij caí ja'atɨ́ amuaacuanamuan a'ɨ́jna jɨme'e ɨ́ niuucari ɨ́ tɨ caí jé'iyecan jɨ́n namuajre'e .
51002005	Canu xaa ye'eche a'amua jamuan , sino ayée nu ye'ɨmuá yé huaca . Capu amɨ́n a'ij . Jéihua nu amua'atamuá'areeri yú ne tzajta'a , cu xɨee nej cu vejli'i a'utéjvee mú'ejmi jemi . Jé'ecan nu huatántemua'ave'e ne'ɨ́jna jɨme'e nej neri ramua'aree ɨ́ sej rɨ́'ɨ ru'ihuaamua'a temua'a naa , Seajta te'utáviicua'i se'ɨ́jna jɨme'e ɨ́ sej rá'atzaahuate'e se'ɨ́jna ɨ́ Cɨríistu'u .
51002006	A'iné xu'uri autéjhuii sej rá'antzaahuate'en se'ɨ́jna tɨ a'ɨ́ɨn pú'een ɨ́ tɨ i'i tavástara'a , a'ɨ́jna Jesús tɨ ajta i'i Cɨríistu'u , setá'aj siyen rɨ́'ɨ titeeté'uuca a'ij tɨ tiraavíjte'e a'ɨ́jna jemi .
51002007	Setá'aj siyen se'íjna jetze ucarute ɨ́ sej rájteuni ɨ́ Cɨríistu'u jemi sej si siyen che'atá sena'a te'utáviicua'i tɨ́j cɨyej tɨ ajtanáana'ajme téte'ɨmua chuaata'a . Xu'uri cɨ́j caj yaú'itɨe ɨ́ Cɨríistu'u jemi . Setá'aj siyen tihuaújmua'aten sej si yaú'itɨée xá'ara'ani nain jɨme'e , sej si jaítze'e te'utáviicua'i se'ɨ́jna jɨme'e ɨ́ sej rá'atzaahuate'e a'ij mej meri tejamuaamuá'ate . Setá'aj seajta huápɨ'ɨ tiraatateújtzi'ire'en ɨ́ Dios .
51002008	Rɨ́'ɨ xu'u mú'een , caxu hua'atá'acare'en mej amuaatémua'itɨn seica jɨme'e niuucari ɨ́ mej jɨ́n tí'ihua'itaca . Ayee mú tí'ijxe'eve'e mej mi miyen tejamuá'ari'i ɨ́ sej jɨ́n té'atzaahuate'e me'ɨ́jna jɨme'e a'ij mej tirájteu rujɨ́ɨmua'a , ɨ́ niuucari tɨ caí ti'itɨ́j vaɨre'e . A'ɨ́jna , ɨ́ mej tí'ixaxa'a , camu a'ij tirájteu ɨ́ Cɨríistu'u jemi , sino ayée mu'u tejá'amua'ixaate'e me'ɨ́jna jɨme'e ɨ́ mej rujɨ́ɨmua'a mena'a tirájteu , na'ari ɨ́ mej jɨ́n tí'imua'ata me'ɨ́jna jɨme'e ɨ́ mej rájye'irajca'a ɨ́ jéjcua .
51002009	Ayee pu'u , a'iné nain tɨ́j na'a tɨ Dios een , a'ɨ́ɨ pu huateájturaa ɨ́ Cɨríistu'u jemi ɨ́ ru jetze .
51002010	Ajta Dios pu ayén amuaanaíjmire ɨ́ Cɨríistu'u jemi sej si ruuri xá'ara'ani jemin . Ajta a'ɨ́ɨn ɨ́ Cɨríistu'u , a'ii pu a'ɨ́ɨn pú'een ɨ́ ta'anájca huá'a jemi matɨ́j mena'a pua'amé é'eseijre'e ɨ́ xɨéjniu'ucari ɨ́ mej te'áijta , majta a'ɨ́ɨme ɨ́ mej títeté'u'upu'u u ta japua .
51002011	Seajta mú'een , xu'uri ra'ará'aste se'ɨ́jna jɨme'e ɨ́ mej ra'antisí'icheca ɨ́ runavij . Mɨ seajta , caxu ra'ará'aste se'ɨ́jna jɨme'e ɨ́ mej teteca miyen amuáaruu ɨ́ rumuájca'a jɨme'e sino Cɨríistu'u pu'u ayén ra'ará'aste mú'ejmi jetze me'ecan tɨ́'ɨj huamɨ́'ɨ ɨ́ cúruu jetze . A'ɨ́ɨ pu nain amuá'ari'iri'i ɨ́ sej jɨ́n a'ij pua'a rɨjca tɨ ij caí ché'e tejámuaata'aíjte'en ɨ́ a'amua jetze .
51002012	Ayee pu tirá'amitɨejte'e ɨ́ Dios tɨ ayén tejamuáaruu setɨ́'ɨj huámuaɨ'ɨvijhuaca'a . Xɨee sej cu mú'een ava'ujnáa ɨ́ Cɨríistu'u jamuan . Ayen che'atá na'a tɨ́j sej mú'een a'itácɨɨne ɨ́ mɨ'ɨchite tzajta'a jamuan ɨ́ Cɨríistu'u . Ayee pu een a'ɨ́jna jɨme'e sej mú'een rá'atzaahuate'e se'ɨ́jna jɨme'e ɨ́ muárɨ'eri'ira'a Dios tɨ jɨ́n ra'ajjáj a'ɨ́jna ɨ́ Cɨríistu'u huá'a tzajta'a ɨ́ mɨ'ɨchite .
51002013	A'ájná'ɨmua , ayée xu éene'e ɨ́ ru tzajta'a , seúche'e xu mɨ'ɨchite pu'éene'e ɨ́ Dios jemi , se'ɨ́jna jɨme'e ɨ́ sej auteájturaa u Dios jemi , seajta se'ɨ́jna jɨme'e ɨ́ mej caí miyen amua'antisíjchixɨ ɨ́ á'amuanavi jetze . Mɨ ajta íjii , Dios pu ajtahua'a amuaatatɨ́ste ɨ́ á'amuaxɨejniu'uca sej si a'uté'uu xá'ara'ani ɨ́ Cɨríistu'u jamuan . Nain pu ari tejámuaatá'uuni'iri'i ɨ́ sej jɨ́n auteájturaa ɨ́ jemin .
51002014	A'ɨ́ɨ pu xaa ra'uré'uu a'ɨ́jna tɨ té'eyu'usi'ihuaca'a , ɨ́ tɨ jetzen rá'axajtaca'a ɨ́ niuucari tɨ jɨ́me'en téjmi jetze ti'itɨ́j jɨ́n te'ujpuá'ajte , ɨ́ tej jɨ́me'en té'echa'ɨɨca'a . A'ɨ́ɨ pu antipuá'ari'ira'a a'ɨ́jna jɨme'e tɨ rá'utatai ɨ́ cúruu jetze jamuan a'ɨ́jna ɨ́ Cɨríistu'u .
51002015	Majta me'ɨ́n ɨ́ xɨéjniu'ucari ɨ́ mej tí'aijta , majta ɨ́ mej títetateí ɨ́ ta japua , Cɨríistu'u pu huajá'uriiri'i ɨ́ mej jɨ́n antiújmua'areereca'a . A'ɨ́ɨ pu ajta hua'utatévi'iraste mé jéjre'e . Hua'ave'ejáapuajmé'e , pu a'iteájraa . Hua'utéemua'itɨ a'ɨ́jna jɨme'e tɨ huamɨ́'ɨ ɨ́ cúruu jetze .
51002016	A'ɨ́j pu jɨ́n , miché'e mi caí á'amuamuaire'e me'ɨ́jna jɨme'e a'ij sej tiú'ucua'ani , a'ij sej ye'í titeeyé'en , nusu a'ɨ́jna xɨcájra'a tɨ jetzen ayén nu'u ruxe'eve'e sej tiú'uyesten tɨ te'ute'itɨén ɨ́ máxcɨra'i , na'ari tɨ te'ará'asti ja'anáj mej ruse'upi .
51002017	Naíjmi'i tɨ́j na'a tɨ ayén tí'een , cu xɨee tɨ ja'atɨ́ huácɨen jetze á'uche'ecan . Ayee pu tí'ivaɨre'e tej ti tiyen ráamua'aree a'ij tɨ teja'uré'enejsin . Mɨ́ ajta , ɨ́ tɨ xɨ́'epɨ'ɨn tɨ́n , a'ii pu a'ɨ́ɨn pú'een , a'ɨ́jna ɨ́ Cɨríistu'u .
51002018	Majta me'ɨ́n ɨ́ mej hua'aráanajche mej rucɨɨnive'e jéjre'ecɨtze'e , a'ɨ́ɨme ɨ́ teteca mú nu'u tíhua'utateújtzi'ire'e a'ɨ́mej ɨ́ mej títetateí ɨ́ ta japua . Mɨ́ seajta mú'een , caxu hua'atá'acare'en miyen tejamuá'ari'iran me'ɨ́jna jɨme'e ɨ́ sej seri raamuá'itɨ ɨ́ Dios jemi . A'ɨ́ɨ mú xaa rucɨɨnive'e me'ɨ́jna jɨme'e mej mi nain tiu'utaxáj a'ij mej nu'u tiu'useíj a'ij tɨ tí'een u ta japua . Majta jeíhua ahuaújtzaahuate'en me'ɨ́jna jɨme'e ɨ́ huá'amua'atziira'a ɨ́ mej rujɨ́ɨmua'a mana'a tirájteu .
51002019	Mu'uri mé rúurɨe me'ɨ́jna ɨ́ ta'anájca ɨ́ tej jetzen airáneajxɨ'ɨn , ɨ́ tej jetzen arátaca'ane tej ti tiyen che'atá tena'a naími'i huavaújse'en a'ij tɨ Dios titatá'aca tɨ́j ajta tiújvi'iraxɨ'ɨn ɨ́ cari táata'a jamuan .
51002020	Casi'i mú'een , Cɨríistu'u pu a'amua japua huaniú tɨ́'ɨj huamɨ́'ɨ , ajta camu ché'e tejá'amua'aijte'e me'ɨ́jna jɨme'e ɨ́ huá'amua'atziira'a ɨ́ seica ɨ́ teteca . Tɨ́ pua'a ayén , a'iné een jɨ́n siyen che'atá sena'a tí'ijrɨ'ɨre matɨ́j ɨ́ seica ɨ́ mej miyen tí'ijxe'eve'e mej tejámuaata'aíjte'en me'ɨ́jna jɨme'e a'ij mej meri tí'ijrɨ'ɨrejca'a .
51002021	Ayee mú tejá'amua'ixaate'e tɨjɨ́n : “ Caxu ra'ajtamuá'amuate'en . Caxu ra'ajtácua'an . Caxu ra'ajtémɨjhua'an . ”
51002022	Naíjmi'i tɨ́j na'a ɨ́ niuucari tɨ ayén een , naími'i pu jɨ́me'en raxa ti'itɨ́ tɨ antipuá'ari a'ɨ́jna jɨme'e ɨ́ mej raaxɨ́n .
51002023	Ayej xaa ne'u , ayée pu tihuá'amitɨejte'e tɨ i'i xɨ́'epɨ'ɨn tɨ pua'a ja'atɨ́ ra'ará'astijre'en a'ɨ́jna jɨme'e ɨ́ niuucari tɨ ayén een . Cɨ xɨee rɨ́'ɨ mú mé titeumuámua'aree , cu xɨee tɨ ti'itiá'a ɨ́ tɨ jɨ́n ti'itéveeca'a ruxɨ́'evi'ira'a jɨme'e , cu xɨee puaíjtzi pu raatá'an ɨ́ ru jetze . Mɨ́ ajta , capu ti'itɨ́j vaɨre'e sino ayée pu'u mej mi huataúra'an rujɨ́ɨmua'a mana'a micu .
51003001	Ayee pu tirá'amitɨejte'e ɨ́ Dios ɨ́ sej seri seajtáhua'a huatarúu jamuan ɨ́ Cɨríistu'u . A'ɨ́ɨ j pu jɨ́n , ayée pu ruxe'eve'e sej siyen tiú'umua'ati se'ɨ́jna jɨme'e ɨ́ tɨ tejé'eseijre'e u ta japua a'u tɨ Cɨríistu'u nain jɨ́n antiújmua'aree u Dios jemi .
51003002	Setá'aj siyen tiú'umua'ati se'ɨ́jna jɨme'e u tɨ tejé'eseijre'e u ta japua . Caxu siyen sena'a tiú'umua'ati se'ɨ́jna jɨme'e u tɨ tí'iseijre'e íiyen chaanaca japua .
51003003	Ayee xu huárɨni , a'iné xu'uri huácuii u Cɨríistu'u jamuan . Ajta , Cɨríistu'u pu amuaaté'ɨne u ta japua u Dios jemi u sej jɨ́n ruuri xá'ara'ani jemin .
51003004	Ajta a'ɨ́ɨn u Cɨríistu'u , a'ɨ́jna tej jetzen arátaca'ane tej i'i ruuri , tɨ́'ɨj a'ɨ́ɨn huataseíjre'en mé jéjre'e , aj tu ti tiyen che'atá tena'a huataseíjre'en jamuan . Nain pu ayén naa tí'iseíire'e á'ame huápɨ'ɨ mej mi naíjmi'i naa rɨ́'ɨ tira'utaseíj .
51003005	A'ɨ́ɨ j pu jɨ́n , setá'aj siyen raatapuá'ajta naíjmi'i tɨ́j na'a tɨ a'ij pua'a een , tɨ a'amua jetze aiirániineica . Caxu huá'a jamuan ji'ipite'en u sej caí naíjmi'i ji'ipi . Caxu ché'e siyen rɨjca ɨ́ ruxána'acɨre'e jɨme'e . Caxu seajta taúra'acare'en tɨ tejámuaata'aíjte'en ɨ́ a'amua jetze tɨ aiirániineica . Caxu ché'e rahuauca ɨ́ tɨ a'ij pua'a een . Seajta i'i , caxu tí'imuajche'e . Ja'atɨ́ tɨ ayén tí'imuajche'e , ayée pu che'atá na'a een u Dios jemi tɨ́j a'ɨ́jna ɨ́ ja'atɨ tɨ raná'amiche'e ɨ́ tɨ caí Dios pú'een .
51003006	Pu'uri teja'uré'enejsin tɨ 'utévatzɨjsin ɨ́ puaíjtzi huá'a japua ɨ́ mej caí me'ɨ́jna jɨ́n ra'ará'astijre'e ɨ́ Dios . Jé'ecan mú tirajpuaíitzi muá'aju'un .
51003007	Seajta mú'een , ayée xu amuacaícan rɨjca'a nain jɨme'e tɨ a'ij pua'a een , setɨ́'ɨj seúche'e rá'astejca'a nain tɨ ayén .
51003008	Ajta íjii , ayée pu ruxe'eve'e sej ti'icaúra'ari'i naíjmi'i tɨ́j na'a tɨ ayén een : Caxu níniu'ucacu , ni caxu rújaaxɨéevi'ira , ni caxu ruté'axɨ'ɨ , ni caxu a'ij pua'a éene'en , ni caxu a'ij pua'a tihuá'ixaate'e huá'a jemi ɨ́ teɨte . Caxu seajta a'ij pua'a tí'ixajta .
51003009	Caxu tí'iru'ixaate'e hua'itzi jɨme'e seɨ́j ajta seɨj , a'iné xu'uri raatapuá'ajtaca'a se'ɨ́jna tɨ mí'ime'ecan tɨ ú'useijre'eca'a ɨ́ a'amua jetze . Seajta nain mé úurɨeeni a'ij tɨ ye'í rɨjca'a a'ɨ́jna tɨ mí'ime'ecan .
51003010	Ari mú'een , xu'uri ti'ihuaújchejte se'ɨ́jna jɨme'e tɨ ti'irɨ́'een , tɨ ti'ijéjcua . Dios pu auj amuaajéjcuare'esin ɨ́ a'amua tzajta'a sej si siyen éene'e xá'ara'ani tɨ́j a'ɨ́jna tɨ amuaateájtuaa íiyen chaanaca japua , sej si nain jɨ́n ráamua'ati .
51003011	Ajta ɨ́ Dios , capu jetzen ruxe'eve'e tɨ pua'a ja'atɨ́ Israél jetze ajtéme'ecan nusu tɨ pua'a i'i Griego pú'eene'en . Capu ajta jetzen ruxe'eve'e tɨ pua'a peri ra'ará'aste pe'ɨ́jna jɨme'e mej mua'antisíjcheca'a á'a navij nusu pecaí . Capu amɨ́n a'ij tɨ pua'a a'ɨmuá pé'eme'ecan , na'ari seɨj chuéjra'a japua pe'eche . Capu ajta a'ij í'irɨni tɨ pua'a seica pej jemin tí'ivaɨre'e na'ari pej piyen tihuá'aijte'e ɨ́ seica . Ayee pu'u , Cɨríistu'u pu xaa a'ɨ́ɨn pú'een ɨ́ tɨ ruxe'eve'e . Nain pu jɨ́n ra'ará'asten . Ajta a'ɨ́ɨn pu huateáturaasin huá'a tzajta'a ɨ́ ruteɨ́testemua'a a'u tɨ na'a mej mena'a a'uchéjme .
51003012	Ayee pu'u , Dios pu amua'antíhua'u . Xu'uri huaté'uu jemin , ajta a'ɨ́ɨ pu amuá'ixe'eve'e . Sej si siyen huárɨni a'ij tɨ tiraavíjte'e . Setá'aj ahuaújcu'uven seɨ́j seajta seɨj . Setá'aj rɨ́'ɨ huá'acha'ɨɨ ɨ́ seica , caxu á'ujtzaahuate'e , caxu seajta rucɨɨnive'e . Setá'aj siyen te'utáviicua'i ti'itɨ́ tɨ a'ij tejá'amuaruure .
51003013	Setá'aj siyen rá'uviicua'i seɨ́j seajta seɨj . Setá'aj seajta tiu'utaúruuni'i tɨ pua'a seɨj rájaaxɨejte'en ɨ́ ruxɨ́'ej tevi . A'iné tavástara'a pu ari mú'ejmi tiu'utá'uuni'iri'i , setá'aj siyen che'atá sena'a tiu'utaúruuni'i seɨ́j seajta mɨ seɨj .
51003014	Ajta , ɨ́ tɨ jaítze'e ruxe'eve'e caí máà niuucari , setá'aj siyen huaújxe'eve'en . A'ii pu a'ɨ́ɨn pú'een ɨ́ sej jɨ́n avaújseɨjtare'en sej si seɨj sena'a teɨtejra'a pu'éene'en xá'ara'ani . Ajta , a'ɨ́ɨ pu amuaanaíjmire'esin .
51003015	Ché'e Cɨríistu'u amua'anpuá'ajte'en ɨ́ a'amua tzajta'a sej si ru'ihuaamua'a xá'ara'ani temua'a naa . Ayee pu tejamuaatajé ɨ́ tavástara'a sej si siyen xɨ́'epɨ'ɨn éene'e seɨ́j ajta mɨ seɨj , a'iné naími'i xu ruseáxu'itare'en . Seajta siyen ti'ijtéujtzi'ire'en ɨ́ Dios .
51003016	Setá'aj siyen tiú'umua'ati jeíhua se'ɨ́jna jɨme'e ɨ́ niuucari tɨ jɨ́me'en raxa ɨ́ Cɨríistu'u sej si ráamua'aree a'ij sej tihuá'umua'aten ɨ́ seica , a'ij sej ye'í rɨ́'ɨ mé titeumuámua'are'en sej si tihuá'a'ixaate'en nain e'ehuauritɨéecan jɨme'e . Seajta chuiicari xu jɨ́n tiraatateújtzi'ire'en ɨ́ Dios . Ayee xu tiu'utáchuiica ɨ́ ru tzajta'a se'ɨ́jna jɨme'e chuiicari tɨ yu'uxari jetze me'ecan , nusu chuiicari tɨ Dios jetze raxa , na'ari ti'itɨ́ tɨ rɨ́'ɨ amuaatámua'atziite ɨ́ xɨéjniu'ucare'ara'an ɨ́ Dios .
51003017	Ayee pu'u , setɨ́j sena'a ti'ixa , setɨ́j sena'a rɨcɨ , setá'aj siyen huárɨni nain jɨ́me'en niuucajtze'en ɨ́ tavástara'a a'ɨ́jna ɨ́ Jesús . Setá'aj tiraatateújtzi'ire'en ɨ́ Dios ɨ́ tá'iya'upua jamuan ɨ́ Cɨríistu'u .
51003018	Mú'een , mɨ sej viɨ́che'e , setá'aj ra'ará'astijre'en a'ɨ́mej jemi á'amuacɨnastemua'a , a'iné ayée pu tiraavíjte'e ɨ́ tavástara'a jemi .
51003019	Seajta mú'een , mɨ sej neɨche , setá'aj rɨ́'ɨ tihuá'ajcha'ɨ́ɨ xá'ara'ani temua'a naa a'ɨ́mej ɨ́ sej huajá'uvi'itɨn . Caxu a'ij tihuá'ajeeve .
51003020	Seajta mú'een , mɨ sej hua'atáàtajmua'a , setá'aj siyen nain jɨ́n hua'ará'astijre'en matɨ́j mena'a tejamuá'ixaate'en a'ɨ́ɨme ɨ́ ruvaújsimua'a , a'iné a'ɨ́ɨ pu rɨ́'ɨ tiraatá'asin a'ɨ́jna ɨ́ tavástara'a .
51003021	Seajta mú'een , mɨ sej huá'avaujsimua'a , caxu huápɨ'ɨ hua'ajteá'axɨ'ɨ a'ɨ́mej ɨ́ ruyaujmua'a mej mi caí a'ij pua'a té'ujmuajte .
51003022	Seajta mú'een , mɨ sej tí'ijti'ire'e , setá'aj nain jɨ́n ra'ará'astijre'en a'ɨ́mej ɨ́ mej tejá'amua'aijte'e . Setá'aj siyen tiu'umuárɨ'en temua'a naa setɨ́j sena'a tiraayɨ́'ɨtɨ a'iné mú'een xu rá'atzaahuate'e se'ɨ́jna ɨ́ tavástara'a . Caxu raatapuá'ajta se'ɨ́jna jɨme'e tɨ́'ɨj caí mé'e já'ahua'a a'ɨ́jna ɨ́ tɨ tejá'amua'aijte'e . Seica mú miyen rɨcɨ . Aj mú caj tí'imuarɨ'e tɨ pua'a a'ɨ́ɨn tɨ tihuá'aijte'e tɨ huá'aseijra . Ayee mu'u rɨcɨ mej mi rɨ́'ɨ raatá'an .
51003023	Mɨ́ seajta mú'een , setɨ́j sena'a rɨcɨ , setá'aj siyen che'atá sena'a tiu'umuárɨ'en tzáahuati'ira'a jɨme'e setɨ́j tiraatévaɨre'enche'e se'ɨ́jna ɨ́ tavástara'a . Caxu siyen sena'a tiu'umuárɨ'en mej mi amuaaséij a'ɨ́ɨme ɨ́ teteca .
51003024	Xu'uri ramua'aree tɨ a'ɨ́ɨn tavástara'a , a'ɨ́ɨ pu ajta tejámuaatanájchite'esin ɨ́ tɨ rujɨ́ɨmua'a . Aúche'e pu tejá'amuacɨ'ɨti a'ɨ́jna sej raamuá'itɨ , a'iné a'ii pu a'ɨ́ɨn pú'een ɨ́ sej tí'ijvaɨre'e a'ɨ́jna ɨ́ tavástara'a tɨ ajta i'i Cɨríistu'u .
51003025	Mɨ́ ajta , a'ɨ́ɨn ɨ́ tɨ a'ij pua'a rɨcɨ , ayée pu che'atá na'a a'ij pua'a tí'ijcɨ'ɨti . Ruxɨ́'ej pu tihuá'aruuren ɨ́ Dios jemi , capu ja'atɨ́ jaítze'e rɨ́'en caí ɨ́ seɨj ɨ́ jemin .
51004001	Seajta mú'een , mɨ sej tihuá'aijte'e , setá'aj tíhua'utapuaíjve'en tɨ́j na'a ɨ́ tɨ ruxe'eve'e , tɨ́j na'a tɨ ayén tiraavíjte'e tɨ tihuá'acɨ'ɨti . Ayee xu huárɨni a'iné xu'uri ramua'aree tɨ seɨ́j ajta tejá'amua'aijte'e mú'ejmi . Júte'e pu é'eseijre'e a'ɨ́jna .
51004002	Setá'aj seuj rahuaviira ɨ́ Dios jemi . Caxu a'ij ruaaca . Seajta mú'een , seúche'e tí'ijteujtzi'ire'e ɨ́ Dios .
51004003	Seajta , setá'aj siyen seuj rahuaviira ɨ́ Dios jemi itejmi jɨme'e tɨ ij Dios ayén taataseíjrate'en a'ij tɨ ye'í ti'itɨ́ huáruuren tej ti tiyen tihua'utá'ixaate'en ɨ́ niuucari , tej ti te'ɨ́jna hua'utaseíjrate'en ɨ́ Cɨríistu'u , a'ɨ́jna tɨ rú'avaata ɨ́ Dios jemi . A'ɨ́j pu jɨ́n , nu'uri aiteánami'i .
51004004	Seuche'e xu seajta rahuaviira ɨ́ Dios jemi neetzi jɨme'e nej ni e'ehuauritɨéecan jɨ́n tihuá'a'ixaate'en a'ij tɨ tiraavíjte'e nej niyen rɨcɨ .
51004005	Ayee xu rɨjca mú'een , caxu ché'e sena'a á'ujujhua'ane'en huá'a jamuan ɨ́ mej caí té'atzaahuate'e , sino ayée xu'u rɨjca matɨ́j teɨte ɨ́ mej rɨ́'ɨ metíteumuámua'aree . Ja'anáj tɨ na'a tɨ í'irɨ'ɨri sej siyen huárɨni ɨ́ tɨ i'i xɨ́'epɨ'ɨn , ayée xu'u rɨjca .
51004006	Setá'aj rɨ́'ɨ hua'atá'acare'en se'ɨ́jna jɨme'e sej siyen tí'ixaxa'a , mej mi me'ɨ́jna jɨ́n ráamua'aree ɨ́ sej caí rucɨɨnive'e . Seajta siyen tihuá'a'ixaate'en mej mi huajɨ́jxɨn , mej mi rɨ'éene'e muá'ara'ani .
51004007	Ajta a'ɨ́ɨn ɨ́ Tíquico a'ɨ́jna ɨ́ ta'ihuaara'a ɨ́ Cɨríistu'u jemi , a'ɨ́ɨ pu tejámuaatá'ixaate'esin nain a'ij tɨ tí'inevaɨre'e ineetzi . Jéihua nu raxɨ́'eve'e nemɨ́jna . A'ii pu ari rɨ́'ɨ tináavaɨ ara'axcáacan jɨme'e . Capu ja'anáj á'ɨtzee . Ajta , naíjmi'i tu tí'ivaɨre'e ɨ́ tavástara'a jemi .
51004008	A'ɨ́ɨ j nu jɨ́n neraata'íiti mú'ejmi jemi tɨ ij ayén tejámuaatá'ixaate'en a'ij tɨ tí'itavaɨre'e , tɨ ij rɨ́'ɨ jamuaatá'an .
51004009	Neajta nu jamuan raata'íti ne'ɨ́jna ɨ́ Onésimo , ɨ́ tɨ mú'ejmi jetze ajtéme'ecan . Jé'ecan tu teajta raxɨ́'eve'e te'ɨ́jna ɨ́ ta'ihuaara'a . Capu ajta ja'anáj á'ɨtzee . A'ɨ́ɨ mú nain jɨ́n tejámuaatá'ixaate'esin a'ij tɨ tí'iruure iiyecuí .
51004010	Majta me'ɨ́n ɨ́ ta'ihuaamua'a , a'ɨ́ɨ mú á'amuateujte'e , amuacaícan a'ɨ́jna ɨ́ Aristarco tɨ ajta ayajna aiteánami'i nee jamuan , ajta a'ɨ́jna ɨ́ Marcos , tɨ i'i neuseájra'an pɨ́rɨcɨ a'ɨ́jna ɨ́ Bernabé . Xu'uri ramua'aree a'ij sej ye'í huárɨni a'ɨ́jna jɨme'e , tɨ jɨ́me'en yee tɨ pua'a a'ɨ́ɨn a'uré'enen mú'ejmi jemi a'ɨ́jna ɨ́ Marcos , setá'aj ra'ancuré'evi'itɨn temua'a naa .
51004011	Ajta a'ɨ́ɨn ɨ́ Jesús , ɨ́ tɨ ajta ayén ántehuaa tɨjɨ́n Justo , a'ɨ́ɨ pu ajta á'amuateujte'e . A'íime ɨ́ mej huaíca , a'ii mu'u a'ɨ́ɨn pú'een ɨ́ mej Israél jetze ajtéme'ecan , ɨ́ mej miyen neetzi jetze té'ejtévaɨre'e tej ti tiyen tihua'utá'ixaate'en ɨ́ teɨte jɨ́me'en ɨ́ Dios tɨ tí'aijta íiyen chaanaca japua . Jé'ecan mú rɨ́'ɨ naatá'a ineetzi .
51004012	Ajtahua'a seɨ́j pu á'amuateujte'e , a'ɨ́jna ɨ́ Epafras . A'ɨ́ɨ pu ajtéme'ecan mú'ejmi jetze , ajta pu ravaɨre'e a'ɨ́jna ɨ́ Jesús tɨ i'i Cɨríistu'u . Ja'anáj tɨ na'a pu tí'itese'e a'ɨ́jna jɨme'e tɨ rahuavii ɨ́ Dios jemi mú'ejmi jɨme'e , sej si te'utáviicua'i , sej si caí ti'itɨ́j jɨ́n auteáturan , sej si seajta ra'ará'astijre'en nain jɨme'e a'ij tɨ tí'ijxe'eve'e ɨ́ Dios .
51004013	Ayee nu tejá'amua'ixaate'e tɨ ayén ti'ayajna . A'ɨ́ɨjna ɨ́ Epafras , jé'ecan pu tí'itese'e mú'ejmi jɨme'e , ajta a'ɨ́mej jɨme'e ɨ́ mej me'uun a'uchéjme , a'ájna já'ahua'a Laodicea , majta ɨ́ mej seɨ́j jetze é'eche ɨ́ chajta'a a'ájna Hierápolis .
51004014	A'ɨ́ɨ mú majta á'amuateujte'e , a'ɨ́jna ɨ́ Lucas , ɨ́ tɨ tihuá'ahua'ate , ɨ́ tej raxɨ́'eve'e , ajta a'ɨ́jna ɨ́ Demas .
51004015	Setá'aj siyen hua'utateújte'en neetzi jetze me'ecan a'ɨ́mej ɨ́ ta'ihuaamua'a Laodicea mej a'uchéjme , seajta se'ɨ́jna ɨ́ Ninfas . Setá'aj seajta hua'utateújte'en a'ɨ́mej ɨ́ mej e'etiújse'ɨri a'u tɨ é'eche ɨ́ Ninfas .
51004016	Setɨ́'ɨj seri ra'ujíjve se'íjna i yu'uxari sej si naíjmi'i ráanamua , setá'aj siyen tiu'uta'íte mej mi hua'utánamuajriste'en a'ɨ́ɨme Laodicea mej é'eche . Ajta ɨ́ seɨ́j ɨ́ yu'uxari , Laodicea tɨ é'eme'ecan , setá'aj seajta ra'ujíjve'en sej si seajta naíjmi'i ráanamua .
51004017	Seajta , setá'aj siyen tiraata'ixaate'en se'ɨ́jna ɨ́ Arquipo yee : “ Rɨ́'ɨ pepu'u mú'ee , pej pi nain jɨ́n ra'ará'asten ɨ́ tavástara'a tɨ tímuaa'íjcate . ”
51004018	Inee , i nej i'i Pablo , a'ij nu jetze já'amuateujte'e a'íjna i nej ra'uyú'uxaca'a nemuajca'a jɨme'e . Caxu yá'uhua'anan ɨ́ nej aiteánami'i . Ché'e a'ij tejá'amuavaɨre'e . Ayee pu icu .
52001001	Inee Pablo , ajta a'íjna i Silvano , ajta a'íjna i Timoteo , ayée tu tejá'amuayu'use'e mú'ejmi mɨ sej Tesalónica é'eche , sej seajta tiújse'ɨri ɨ́ Dios jemi , seajta jemin ɨ́ tavástara'a , a'ɨ́jna ɨ́ Jesús tɨ ajta i'i Cɨríistu'u . Ayee tu tí'ijxe'eve'e tɨ Dios rɨ́'ɨ tejamuáacha'ɨɨn , tɨ ajta rɨ́'ɨ amuáaruuren a'amua tzajta'a sej si rɨ́'ɨ ru'ihuaamua'a xá'ara'ani .
52001002	Ja'anáj tɨ na'a tu rɨ́'ɨ tiraatá'aca ɨ́ Dios jemi mú'ejmi jɨme'e . Ja'anáj tɨ na'a tej huavii ɨ́ Dios , teajta tu rá'ixaate'e mú'ejmi jɨme'e , a'iné mú'een xu jeíhua tí'imuarɨ'e se'ɨ́jna jɨme'e sej rá'astijre'e se'ɨ́jna ɨ́ tavástara'a . Seajta siyen che'atá sena'a jeíhua tí'imuarɨ'e se'ɨ́jna jɨme'e sej raxɨ́'eve'e sej hua'utévaɨre'en ɨ́ seica ɨ́ mej é'eseijre'e ɨ́ Dios jemi . Seajta mú'een , caxu ja'anáj raatéxɨeehuataca'a ɨ́ sej rachú'eve'e ɨ́ tavástara'a a'ɨ́jna ɨ́ Jesús tɨ ajta i'i Cɨríistu'u tɨ́'ij a'ɨ́ɨn amua'irájtuaani , a'u sej yé'ejpuaíjtzica'a .
52001003	
52001004	Ayee nu tejá'amua'ixaate'e mɨ sej ta'ihuaamua'a . Tu'uri ramua'aree tɨ Dios já'amuaxe'eve'e , ajta a'ɨ́ɨ pu amua'avé'ehuauxɨ .
52001005	Ayee tu een jɨ́n ramua'aree a'iné tetɨ́'ɨj tiyen tejamuá'ixaa ɨ́ niuucari jɨme'e tɨ jɨ́me'en raxa ɨ́ Dios , caxu ché'e sena'a ráanamuajri'i sino a'ɨ́j xu jɨ́n muárɨ'eri'ire'ara'an ɨ́ xɨéjniu'ucare'ara'an ɨ́ Dios , a'ɨ́j xu jɨ́n temua'a naa yaú'itɨée xa'araa ɨ́ ru tzajta'a . A'ɨ́j xu seajta jɨ́n rú'umua'areereca'a tɨ ayén ti'ayajna a'ɨ́jna ɨ́ niuucari . Mú'een xu seajta siyen taseíjraca'a ti'itén tej teɨtejra'an pu'eene'e , teajta tiyen tí'ivaɨre'eca'a mú'ejmi jɨme'e . Ayee tu huarɨ́j mú'ejmi jemi sej si ráamua'aree a'ij tɨ tiraavíjte'e ɨ́ tavástara'a jemi .
52001006	Seajta mú'een á'iyen xu siyen che'atá sena'a huarɨ́j tetɨ́j iteen , ajta tɨ́j a'ɨ́ɨn huarɨ́j ɨ́ tavástara'a , a'iné jeíhua xu rajpuaíjtzica'a . Capu amɨ́n a'ij . Seuche'e xu huataújtemua'ave , a'iné a'ɨ́ɨn xɨéjniu'ucare'ara'an ɨ́ Dios , a'ɨ́ɨ pu ca'aníjra'a amuaatá'a ɨ́ a'amua tzajta'a .
52001007	A'ɨ́j mú jɨ́n , naími'i a'ɨ́ɨme ɨ́ mej e'etiújse'ɨri , a'achú mej mena'a pua'amé ɨ́ mej me'uun é'eme'ecan u Macedonia , majta ɨ́ mej me'uun é'eme'ecan u Acaya , a'ɨ́ɨ mú rɨ́'ɨ tejá'amuaseij mú'ejmi a'ij sej rɨcɨ .
52001008	Capu a'úu na'a á'anamuajre'e mú'ejmi jemi ɨ́ niuucari tɨ jɨ́me'en raxa ɨ́ tavástara'a , sino nainjapua pu namuajre'e a'ɨ́jna jɨme'e sej seri rá'astijre'e ɨ́ Dios . A'ɨ́j pu jɨ́n caí ché'e ruxe'eve'e tej ti'itɨ huataxáj te'ɨ́jna jɨme'e .
52001009	Jee xaa ne'u , seica mú tí'ita'ixaate'e a'ij tej tite'utéjhuii tej tiu'umuárɨ'en a'amua tzajta'a . Seajta nu'u , setɨ́'ɨj rá'antzaahua ɨ́ Dios , seajta nu'u huaja'uhuá'axɨ se'ɨ́mej ɨ́ mej caí Dioosi pú'een . Xu'uri nu'u ravaɨre'e se'ɨ́jna tɨ i'i Dios tzáahuati'ira'a jɨme'e , tɨ ajta ruuri rusén jɨme'e .
52001010	Xu'uri nu'u íjii rachú'eve'e se'ɨ́jna tɨ yaujra'an pú'een ɨ́ Dios tɨ a'ɨ́ɨn ajtahua'a u e'icáanen u ta japua , a'ɨ́jna Dios tɨ raatarujte huá'a tzajta'a ɨ́ mɨ'ɨchite . A'ii pu a'ɨ́ɨn pú'een ɨ́ Jesús . A'ɨ́ pu tu'irátuaasin tɨ́'ij caí puaíjtzi táacɨ'ɨti tɨ Dios hua'utá'asin a'ɨ́mej ɨ́ mej yen chaanaca japua huachéjme .
52002001	Seajta mú'een , ne'ihuaamua'a , temua'a xu ramua'aree tɨ naa titáavaɨ tetɨ́'ɨj amuáamuaareca'a .
52002002	Amuacaí mú xaa a'ij pua'a táaruu a'ɨ́ɨme ɨ́ mej Filipos é'eche . Jéihua tu rajpuaíjtzica'a te'újna . Xu'uri ramua'aree tɨ ayén ti'ayajna . Capu amɨ́n a'ij . A'iné Dios pu ca'aníjra'a taatá'a , a'ɨ́j tu jɨ́n teuj á'ataca'anejca'a tej tiyen tejámuaatá'ixaate'en ɨ́ niuucari tɨ jɨ́n Dios amua'irátuaasin . Jéihua mú taatamuárɨ'eriste xaa ne'u .
52002003	Catu te'ɨ́jna jɨ́n autéjhuii tej tiyen tejámuaatá'ixaate'en hua'itzi jɨme'e , sino teen tu tiyen ámuaatá'ixaate te'ɨ́jna jɨme'e tej jé'iyecan jɨ́n tí'ixaxa'a . Catu teajta tí'itese'e tej amuaacuanamuan .
52002004	Mɨ teajta iteen , ayée tu tejá'amua'ixaate'e a'iné ayée pu tira'aránajcheca'a ɨ́ Dios tɨ a'ɨ́jna jɨ́n ta'antíhuau tej ti amuá'ixaate'en ɨ́ niuucari tɨ Dios jɨ́n amua'irátuaasin . Catu tiyen tí'itese'e tej rɨ́'ɨ tihua'utá'an ɨ́ teɨte , sino tej rɨ́'ɨ tiraatá'an ɨ́ Dios tɨ tirú'umua'aree a'ij tej te'á'uhuátamua'atzɨ ɨ́ tatzajta'a .
52002005	Xu'uri ramua'aree tej caí ja'anáj tiyen tejámuaatá'ixaa tena'a te'ɨ́jna jɨme'e ɨ́ niuucari tɨ naa á'amuanamuajriste'e . Catu teajta tiyen taseíjrataca'a tej ti'itɨj ancuré'an . Dios pu rú'umua'aree tej tiyen rɨcɨ tzáahuati'ira'a jɨme'e .
52002006	Catu ja'anáj tiyen rahuauhuau mú'ejmi jemi sej rɨ́'ɨ titaatá'an . Catu teajta tiyen rahuauhuau seica jemi . Rɨ'ɨríistaca pu tej tiyen tejamuaata'íjte'enche'e ca'anéeri jɨme'e a'ɨ́jna jɨme'e tɨ Cɨríistu'u ta'antíhuau .
52002007	Mɨ teajta iteen , catu tiyen huarɨ́j , sino rɨ́'ɨ tu ti'itítacha'ɨɨca'a mú'ejmi jemi . Ayee tu che'atá tena'a rɨ́'ɨ tejamuájcha'ɨca'a tɨ́j a'ɨ́ɨn ɨ́ hua'anáànaj ɨ́ tɨ'ɨríi rɨ́'ɨ tihuájcha'ɨɨ .
52002008	Jé'ecan tu á'amuaxe'eve'eca'a . A'ɨ́j pu jɨ́n , ayén ta'aránajcheca'a tej tiyen tejámuaatá'ixaate'en ɨ́ niuucari tɨ Dios jɨ́n amua'irátuaasin . Teajta tiyen á'ataca'anejca'a tej tejamuaatá'an nain tɨ́j tena'a tej tí'ijcha'ɨɨca'a , ayée tu teajta á'ataca'anejca'a tej huácui'ini mú'ejmi jetze me'ecan . Ayee tu tí'imua'atzejca'a a'iné jé'ecan tu á'ataca'ane mú'ejmi jemi .
52002009	Tij secaí seuj ramua'aree , ta'ihuaamua'a , tej jeíhua tiu'umuárɨej , teajta tej rajpuaíjtzica'a . Jee xaa , tetiu'umuárɨej tújca'ari tzajta'a , teajta tɨ́ca'ari tzajta'a tej ti caí ja'atɨ huatamuárɨ'eriste'en tej amuaatá'ixaate'en ɨ́ niuucari jɨme'e tɨ jɨ́n Dios amua'irátuaasin .
52002010	Mú'een xu taaseíj a'ij tej ti'itítacha'ɨɨca'a mú'ejmi jemi , mɨ sej té'atzaahuate'e . Nain tu jɨ́n tiyen huarɨ́j a'ij tɨ tiraavíjte'e ɨ́ Dios jemi . Catu ja'anáj ja'atɨ a'ij pua'a huáruu . Catu teajta ti'itɨj jɨ́n auteájturaa . Dios pu ajta ramua'aree tɨ ayén ti'ayajna .
52002011	Mú'een xu ramua'aree a'ij tej rɨ́'ɨ ti'itítacha'ɨɨca'a mú'ejmi jemi naíjmi'ica a'achú sej pua'amé . Ayee tu che'atá tena'a tejamuá'itɨiiri'i seɨj teajta seɨj tɨ́j tihuá'itɨii ɨ́ hua'atáàta a'ɨ́mej ɨ́ tɨ'ɨríi .
52002012	A'ɨ́j tu jɨ́n , ca'aníjra'a amuaatá'a sej si siyen rɨ́'ɨ titetiújcha'ɨɨ a'ij tɨ tiraavíjte'e ɨ́ Dios jemi . Teajta tiyen huarɨ́j sej si huateújca'anen ɨ́ ru tzajta'a . Jé'ecan tu á'amuajee sej si siyen huárɨni a'ij tɨ tiraavíjte'e ɨ́ Dios jemi , a'iné a'ii pu a'ɨ́ɨn pú'een ɨ́ tɨ á'amuajee sej si se'uun e'ará'asti a'u tɨ a'ɨ́ɨn tejé'aijta ɨ́ Dios , sej si seajta se'uun ye'encuré'an ɨ́ sej jɨ́n naa seíire'e xá'aju'un tɨ́j na'a rusén jɨme'e .
52002013	Ten tu xaa tejamuá'ixaa ɨ́ niuucari tɨ jɨ́me'en raxa ɨ́ Dios . Seajta mú'een , setɨ́'ɨj ráanamuajri'i , caxu se'ɨ́jna jetze ra'ancuré'a ɨ́ mej ché'e mena'a tí'ixaxa'a ɨ́ teteca sino ayée xu tiyaúchueere'e tɨ Dios jetze me'ecan ɨ́ niuucari . Jee xaa ne'u , a'ɨ́j pu jetze me'ecan , ajta a'ɨ́ɨ pu rɨ́'ɨ á'amuaruuren ɨ́ a'amua tzajta'a , mɨ sej té'atzaahuate'e . A'ɨ́j tu jɨ́n ja'anáj tɨ na'a tu tí'ijteujtzi'ire'e ɨ́ Dios jemi te'ɨ́jna jɨme'e sej siyen ra'ancuré'a ɨ́ niuucari .
52002014	Seajta mú'een , ta'ihuaamua'a , ayée xu huarɨ́j , cu xɨee sej huá'ɨjchueca'a a'ɨ́mej ɨ́ mej Judea a'uchéjme , ɨ́ mej majta e'etiújse'ɨri teyujta'a mej mi raateánajche ɨ́ Dios , a'iné a'ɨ́ɨ mú majta ajtéme'ecan ɨ́ Cɨríistu'u jetze . Ayee xu che'atá sena'a tirajpuaíjtzica'a a'ɨ́mej jemi ɨ́ ruxɨ́'ej teɨte a'ij mej tirajpuaíjtzica'a a'ɨ́ɨme ɨ́ mej Judea é'eme'ecan .
52002015	Majta a'ɨ́ɨme ɨ́ seica , ɨ́ mej caí té'atzaahuate'eca'a , a'ɨ́ɨ mú raajé'ica ɨ́ tavástara'a tɨ ajta i'i Jesús . Majta huá'ucuii a'ɨ́mej ɨ́ mej Dios jetze me'ecan tí'ixaxa'ata'a . Majta taatamuári itejmi . A'ij mú pua'a tiraatá'aca ɨ́ Dios jemi . Majta mú huájcha'ɨre'e naíjmi'ica ɨ́ teɨte ɨ́ mej yen chaanaca japua huachéjme .
52002016	Ayee mú een jɨ́n miyen rɨcɨ mej mi tá'ijmɨijra tej ti caí ché'e hua'utá'ixaate'en ɨ́ niuucari tɨ Dios jetze me'ecan a'ɨ́mej ɨ́ mej Israél jetze ajtéme'ecan . Camu a'atzu raxɨ́'eve'e tɨ Dios hua'irájtuaani ɨ́ hua'axɨ́'ej teɨte . Ayee mú me'ɨ́jna jɨ́n huarɨ́n , a'ɨ́ɨ mú raamuá'itɨn tɨ Dios puaíjtzi hua'utá'an tɨ́j na'a rusén jɨme'e a'ɨ́jna jɨme'e mej jeíhua huápɨ'ɨ auteájturaa jemin ɨ́ Dios . Pu'uri xaa a'ájna teja'uré'enejsin tɨ Dios puaíjtzi hua'utá'asin .
52002017	Ayee nu tejá'amua'ixaate'e . Tetɨ́'ɨj ca'anéeri jɨ́n ajtacɨ́j , catu mé amuuhuá'axɨ , sino jeíhua tu tí'imua'atzejca'a mú'ejmi jɨme'e . Capu a'atzu á'ateevi'ica tetɨ́'ɨj caí ché'e huáapua'a tej tiyen ye'ɨmuá huaté'en . A'ɨ́j tu jɨ́n jeíhua huápɨ'ɨ tiu'utése tej ti a'atanén mú'ejmi jemi .
52002018	Jéihua tu tiyen tí'ijxe'eve'eca'a tej te'uun a'atanén a'u sej é'eche . Jee xaa ne'u , ayée nu tí'ijxe'eve'eca'a inee , i nej i'i Pablo . Canu ja'anáj caí tí'ijxe'eve'eca'a . Mɨ ajta a'ɨ́ɨn ɨ́ Satanás , a'ɨ́ɨ pu na'antánaamua .
52002019	Neajta nu niyen tejá'amua'ixaate'e ti'itɨ ɨ́ nej jɨ́me'en ti'ijchú'eve'e , ɨ́ nej jɨ́me'en netémua'ave'e , ɨ́ nej jɨ́me'en ahuántzaahuate'en ne'íjna jɨme'e nej tí'imua'itɨn ne'ɨ́jna xɨcáara'a jetze tɨ́'ɨj ajtahua'a huataseíjre'en ɨ́ tavástara'a tɨ ajta i'i Jesús . ¿ Ni secaí mú'een se'ɨ́ɨn pú'een ?
52002020	Jee xaa ne'u , mú'een xu se'ɨ́ɨn pú'een , ɨ́ nej jɨ́me'en a'utántzaahuate'esin , ɨ́ nej jɨ́me'en huatántemua'ave'esin .
52003001	Tetɨ́'ɨj caí ché'e té'eviicua'i tej caí ramua'aree a'ij tɨ tejá'amuavaɨre'eca'a , ayée pu titá'amitɨejte'eca'a itejmi tɨ ayén jaítze'e tiraavíjte'e tej tiyen tajɨ́ɨmua'a huateáturan teyujna Atenas .
52003002	A'ɨ́j tu jɨ́n , te'ɨ́ɨn Timoteo tiu'uta'íti'iri'i tɨ u a'atanén mú'ejmi jemi . A'ɨjna ɨ́ Timoteo , a'ii pu a'ɨ́ɨn pú'een ɨ́ ta'ihuaara'a , ajta Dios pu ra'avé'ehuau tɨ ij ta jamuan á'uche'ecane'en tej tihua'utá'ixaate'en ɨ́ niuucari tɨ jɨ́me'en raxa a'ij tɨ huarɨ́j ɨ́ Cɨríistu'u . Ayee tu een jɨ́n tiraata'íti'iri'i tɨ ij a'ɨ́ɨn Timoteo ca'aníjra'a amuaatá'an sej si huateújca'anen ɨ́ ru tzajta'a , tɨ ij caí seɨj raatéxɨeehuata a'ɨ́jna jɨme'e tɨ jeíhua tirajpuaíjtzi íjii . Xu'uri temua'a ramua'aree tɨ ari tiraaxɨ́'epɨ'ɨntari'iri'i tej tiyen tirajpuaíitzi tá'ara'ani .
52003003	
52003004	Jee xaa ne'u , tetɨ́'ɨj te'uun a'uté'eca'a mú'ejmi jemi , ayée tu amuacaícan tejamuá'ixaa tej tiyen tirajpuaíitzi tá'ara'aniche'e te'ɨ́jna jɨme'e mej a'ij pua'a taruurénche'e . Ajta ayén teja'uré'ene . A'ɨ́j xu seri mua'aree .
52003005	Neajta nu tiraatániu'uche nej ni ráamua'aree a'ij tɨ tejá'amuavaɨre'eca'a , tɨ pua'a seuj té'atzaahuate'e . Canu ché'e té'eviicua'iraca'a , a'iné nu'uri tí'itziɨɨne'eca'a ne'ɨ́jna jɨme'e tɨ a'ɨ́ɨn tiyaaru'u amuaatamuárɨ'eriste'en mú'ejmi jemi sej si caí ché'e té'antzaahuate'en , tɨ́'ij caí ché'e ti'itɨ vaɨre'e á'ara'ani naíjmi'i ɨ́ tej jɨ́n tiu'umuárɨej mú'ejmi jemi .
52003006	Aru a'ɨ́ɨn ɨ́ Timoteo , pu'uri mú'ejmi jemi u e'erájraa . Tí'ita'ixaate'e a'ɨ́jna ɨ́ tej jɨ́me'en tátemua'ave'e sej nu'u seuj té'atzaahuate'e , seajta huaújxe'eve'e seɨj seajta seɨj . Seajta nu'u seuj rutémua'ave'e setɨ'ɨjtá ta'utámua'aree itejmi . Mú'een xu nu'u raxɨ́'eve'e sej taaseíj . Teajta iteen , ayée tu che'atá tena'a huápɨ'ɨ tí'ijxe'eve'e tej amuaaséij .
52003007	Ayee nu tejá'amua'ixaate'e , mú'een ta'ihuaamua'a . Jé'ecan pu rɨ́'ɨ taatá'a tetɨ́'ɨj ráamua'areeri'i sej seuj siyen té'atzaahuate'e . Pu'uri xaa rɨ'ɨrí tej te'utáviicua'i nain jɨme'e ɨ́ tej jɨ́n rajpuaíjtzi , ajta ɨ́ tej jɨ́n taxɨemɨste'eca'a .
52003008	A'iné mú'een xu seuj té'eviicua'i sej seuj rá'atzaahuate'e ɨ́ tavástara'a , pu'uri ajtahua'a í'irɨ'ɨri nej rɨ́'ɨ mé tiu'utéveeca .
52003009	A'ɨ́j tu jɨ́n jé'ecan huápɨ'ɨ tí'ijteujtzi'ire'e ɨ́ Dios mú'ejmi jɨme'e te'ɨ́jna jɨme'e tej jeíhua huápɨ'ɨ tátemua'ave'e ɨ́ mú'ejmi jemi a'iné mú'een xu rɨ́'ɨ titatá'aca .
52003010	Nain tújca'ari tzajta'a , ajta nain tɨ́ca'ari tzajta'a , ca'anín tu jɨ́n rahuavii tɨ Dios ayén tatá'acare'en tej ti teajtáhua'a amuaaséij , teajta tejámuaatévaɨre'en tej raanaíjmire'en ti'itɨ tɨ na'a tɨ tejamuá'aturaate'e a'ɨ́jna jɨme'e sej rá'atzaahuate'e ɨ́ tavástara'a .
52003011	Ajta a'ɨ́ɨn ɨ́ Dios ɨ́ tej rájya'upua , ajta a'ɨ́ɨn ɨ́ tavástara'a tɨ ajta i'i Jesús , miché'e me'ɨ́n taatá'acare'en tej ti te'uun a'atenén mú'ejmi jemi .
52003012	Ché'e a'ɨ́ɨn tavástara'a ruxɨ́'evi'ira'a jɨ́n amuaatá'an sej si jeíhua huápɨ'ɨ huaújxe'eve'en seɨj seajta seɨj , sej si seajta siyen che'atá sena'a tihuá'uxe'eve'en naíjmi'ica ɨ́ teɨte a'achú mej mena'a pua'amé ɨ́ á'amuaxɨ'ej teɨte tetɨ́j iteen tejá'amuaxe'eve'e .
52003013	Ché'e ajta a'ɨ́ɨn amuaatá'an ɨ́ ca'aníjra'a ɨ́ á'amuatzajta'a sej si caí ti'itɨj jɨ́n auteáturan ɨ́ Dios jemi ɨ́ tej rájya'upua , sej si seajta siyen urarɨ́'enejme'eni ɨ́ a'amua tzajta'a a'ɨ́jna xɨcáara'an jetze tɨ ajtahua'a huataseíjre'en a'ɨ́jna ɨ́ tavástara'a tɨ ajta i'i Jesús , jamuan naíjmi'i ɨ́ mej tí'ivaɨre'e u ta japua .
52004001	Ajta íjii , ta'ihuaamua'a , tu'uri tiyen tejámuaatá'ixaa a'ij sej ye'í titetiújcha'ɨɨ sej si rɨ́'ɨ tiraatá'an ɨ́ Dios . Jee xaa , xu'uri siyen rɨ́'ɨ titetiújcha'ɨɨ . Mɨ teajta iteen , ayée tu tejá'amuahuavii Jesús jetze me'ecan sej si siyen jaítze'e rɨ́'ɨ titetiújcha'ɨɨ . Ten tu ca'aníjra'a amuaatá'asin sej si jaítze'e rɨ́'ɨ titetiújcha'ɨɨ tɨ́j na'a tɨ yú auca'itɨ́ a'ame .
52004002	Xu'uri xaa ramua'aree ti'itɨ tɨ niuucarijra'a pú'een ɨ́ tej jɨ́n teri amuá'ixaa Jesús jetze me'ecan .
52004003	Ayee pu tí'ijxe'eve'e ɨ́ Dios sej si urarɨ́'ene'en xá'ara'ani , ajta nu'u sej raatapuá'ajta sej ja'atɨ jamuan tiú'ujxana'acɨra'ate .
52004004	Ayee pu tí'ijxe'eve'e sej siyen tí'ijmua'areere sej siyen ráaruuren ɨ́ rutevij sej si siyen huárɨni a'ij tɨ tiraavíjte'e tɨ pua'a ja'atɨ huaténe'ɨche . Ché'e a'ɨ́ɨn ayén ratévi'itɨne'en mej mi raaseíj ɨ́ seica tɨ xɨ́'epɨ'ɨn huarɨ́j nain jɨme'e .
52004005	Ché'e a'ɨ́ɨn caí ché'e na'a ratévi'itɨne'en a'ij mej rɨcɨ a'ɨ́ɨme ɨ́ teɨtejra'a ɨ́ mej caí rá'astijre'e ɨ́ Dios , matɨ́j mena'a pua'amé yen huachéjme íiyen chaanaca japua , ɨ́ mej ché'e mena'a néjne'ɨche a'ij tɨ tihuá'amitɨejte'e rumua'atzíira'a jɨme'e tɨ a'ij pua'a een .
52004006	Ajta nu'u ayén tiú'ujxe'eve'e tɨ ja'atɨ caí ja'anáj auteáturan a'ɨ́jna jɨme'e tɨ a'ij pua'a ráaruuren ɨ́ ruxɨ́'ej tevi a'ɨ́jna jɨme'e tɨ ruxána'acɨra'aten jamuan ɨ́ra'ara'an ɨ́ ru'ihuaara'a . Ayee pu'u , a'iné Dios pu puaíjtzi raatá'asin a'ɨ́jna tɨ ayén rɨni . Tu'uri tejmí'i tiyen tejámuaatá'ixaa .
52004007	Capu ayén titaatajé ɨ́ Dios tej ti tiyen tiu'uxána'acɨre'en sino a'ɨ́ɨ pu ayén ta'antíhuau tej ti urarɨ́'enejme'eni ɨ́ tatzajta'a .
52004008	A'ɨ́j pu jɨ́n , tɨ pua'a ja'atɨ caí rá'atzaahuate'e a'ij tej tejá'amua'ixaate'e te'ɨ́jna jɨme'e , a'ɨ́ɨ pu caí mé rúuhua'axɨjsin ɨ́ niuucari tɨ teteca jemi é'eme'ecan . Capu a'atzu , sino a'ɨ́ɨ pu xaa mé rúuhua'axɨjsin ɨ́ Dios tɨ ruxɨ́ejniu'uca huata'íteca'a tɨ mú'ejmi jemi huateáturan .
52004009	Capu a'atzu ruxe'eve'e nej niyen tejá'amuayu'use'e a'ɨ́jna jɨme'e sej huaújxe'eve'en sej si temua'a naa tiú'urihuaamua'atan . Dios pu ari ramua'aree sej siyen huaújxe'eve'en .
52004010	Jee xaa , ayej ti'ayajna sej huá'axe'eve'e ɨ́ ru'ihuaamua'a naíjmi'ica a'achú mej pua'amé a'u mej a'uchéjme tɨ́j na'a a'utɨ́ huatacá'a u Macedonia . Mɨ teajta iteen , ayée tu'u ca'aníjra'a amuaatá'asin sej si seuj jaítze'e huaújxe'eve'en .
52004011	Ten tu teajta tiyen tejá'amua'íjcate'e sej si rɨ́'ɨ titetiújcha'ɨɨ tɨ ij caí ti'itɨ á'amuajaaxɨejte'e , sej si antiújmua'areere se'ɨ́jna jɨme'e a'ij tɨ tiraacɨ́'ɨ seɨj ajta seɨj . Ajta i'i , ché'e ja'atɨ tiu'umuárɨ'en ɨ́ rumuárɨ'eri'ire'ara'an jɨme'e seɨj ajta seɨj a'ij tɨ tirú'umua'aree . Ayee tu amuacaícan tejámuaa'íjca mej mi rɨ́'ɨ tejamuaaséij a'ɨ́ɨme ɨ́ mej té'astijre'e ɨ́ tavástara'a jemi , ajta tɨ ij caí ti'itɨ tejamuá'aturaate'e .
52004012	
52004013	Jɨ́me'en a'ɨ́mej ɨ́ mej meri huácuii , ayée mú seijre'e : cu xɨee mej cu'utzu . Ayee tu tí'ijxe'eve'e sej ráamua'aree tzáahuati'ira'a jɨme'e sej si caí ché'e ruxɨéemɨste'e matɨ́j a'ɨ́ɨme ɨ́ seica ɨ́ mej caí rachú'eve'e ɨ́ tavástara'a .
52004014	Ayee tu té'atzaahuate'e iteen : tɨ́'ɨjtá Jesús huamɨ́'ɨ , a'ɨ́ɨ pu ajtahua'a huatarúj . A'ɨ́j tu jɨ́n tiyen teajta té'atzaahuate'e tɨ a'ɨ́ɨn Dios ajtahua'a hua'arávi'itɨn jamuan ɨ́ Cɨríistu'u a'ɨ́mej ɨ́ mej meri huácuii a'ɨ́jna jɨme'e ɨ́ mej majta meri ra'ará'astijre me'ɨ́jna ɨ́ Jesús .
52004015	Ayee tu tejá'amua'ixaate'e ɨ́ tavástara'a jetze me'ecan tɨ ayén éene'e á'ara'ani . Catu anáaté'ee tá'aju'un iteen i tej tiyen ruuri seijre'e yen chaanaca japua tɨ́'ɨj amɨ́n ajtahua'a huataseíjre'en ɨ́ tavástara'a sino a'ɨ́ɨme ɨ́ mej meri huácuii , a'ɨ́ɨ mú xaa anáaté'ee muá'aju'un .
52004016	Tɨ́'ɨj Dios raataxájta ɨ́ niuucari tɨ jɨ́n tíhua'uta'aíjte'en , a'úu pu e'icánamuáare'e a'ame tɨ ja'atɨ ucáajijhua ɨ́ trompeeta jetze a'ujna Dios tɨ é'eseijre'e . Ajta u e'icájijhua a'ɨ́jna tɨ jemin tí'ivaɨre'e . Aj pu xaa i tavástara'a u e'icánejsin u júte'e . Majta me'ɨ́n ɨ́ mej huácuii , ɨ́ mej anáaté'ee ra'ará'astijre , a'ɨ́ɨ mú a'itajú'un a'u mej e'eve'enámi'ihuajme'ecaa .
52004017	Teajta á'iyen iteen , i tej teuj ruuri , i tej yen seijre'e ɨ́ chaanaca japua , a'ɨ́ɨ pu ajta tá'avi'itɨn ɨ́ jaitɨri jetze huá'a jamuan ɨ́ mej mauchén huatarúj . Ayee tu seíire'e tá'aju'un jamuan ɨ́ tavástara'a tɨ́j na'a rusén jɨme'e .
52004018	A'ɨ́j xu jɨ́n , rɨ́'ɨ xu tiu'utaúra'an mú'een rujɨ́ɨmua'a se'ɨ́jna jɨme'e i niuucari i nej já'amua'ixaate'e .
52005001	Ta'ihuaamua'a , capu a'atzu ruxe'eve'e tej te'ɨ́jna jɨ́n tejá'amuayu'use'e a'atzaj tɨ pua'a yee uvé'enen ɨ́ tavástara'a , ti'itɨ tɨ xɨcáara'an jetze ajtahua'a huataseíjre'esin .
52005002	Xu'uri ramua'aree temua'a naa tɨ ca'anacan teja'uré'enejsin . Ayee pu huataseíjre'esin tɨ́j nahua'ari tɨ uteáruti tɨ́ca'ari tzajta'a a'u tɨ tejé'enahua'an .
52005003	Majta me'ɨ́n ɨ́ teɨte , ayée mú ti'ixáata muá'aju'un tɨjɨ́n : “ Capu ché'e ti'itɨ a'ij rɨcɨ . Pu'uri tiu'upuá'areajraa . ” Tɨ pua'a meri miyen tí'ixajta , aj pu i a'ájna teja'uré'enejsin ɨ́ xɨcáara'an tɨ jetzen hua'antipuá'ajte'esin . Ayee pu seíire'e a'ame tɨ́j 'ɨ́ita'a tɨ ra'utacuí'ine . Capu huatárɨ'ɨristari mej huatá'uuna mej mi caí rajpuaíitzi muá'ara'ani .
52005004	Mɨ seajta mú'een , ta'ihuaamua'a , caxu ché'e tɨ́ca'amiste'e seijre'e . A'ɨ́j pu jɨ́n , caí ché'e mú'ejmi japua cájveti a'ɨ́jna xɨcáara'an jetze . Capu ayén teja'uré'enejsin mú'ejmi jemi tɨ́j ɨ́ nahua'ari tɨ a'uun a'uteáruti tɨ́ca'ari tzajta'a .
52005005	Capu a'atzu xaa ne'u , a'iné mú'een xu huá'a jetze ajtéme'ecan a'ɨ́mej jemi ɨ́ mej a'ájna é'eseijre'e a'u tɨ á'uneeri'i ɨ́ Dios jemi . Mú'een xu huá'a jetze ajtéme'ecan a'ɨ́mej jemi ɨ́ mej á'ujujhua'an tújca'ari tzajta'a . A'ɨ́j pu jɨ́n , ayén tiraavíjte'e tej tiyen huárɨni .
52005006	A'ɨ́j tu jɨ́n caí ché'e tiyen rɨj tá'aju'un matɨ́j ɨ́ seica ɨ́ mej miyen seijre'e . Cu xɨee mej cu'utzu . Tiché'e tiyen é'ene'e tá'ara'ani tej atanéjne'ere , tej rɨ́'ɨ mé titeumuámua'aree .
52005007	Majta me'ɨ́n ɨ́ mej cu'utzu , ayée mú tí'itecu'utzu tɨ́ca'amiste'e , majta me'ɨ́n ɨ́ mej rutá'aruaijve'e , a'ɨ́ɨ mú rutá'aruaijve'e tɨ́'ɨj auj huatɨ́ca'a .
52005008	Mɨ teajta iteen , a'iné teen tu huá'a jetze ajtéme'ecan a'ɨ́ɨme jemi ɨ́ mej néeriste'e á'ujujhua'an ɨ́ Dios jemi , tiché'e tiyen rɨ́'ɨ titejá'ujujhua'ane'en . Tiché'e teajta rá'antzaahuate'en ɨ́ tavástara'a . Tɨ pua'a tiyen huárɨni , a'ɨ́ɨ pu tavástara'a ta japua niuuni . Tiché'e teajta huátaxe'eve'en seɨj teajta seɨj . Tɨ pua'a tiyen huárɨni , ayée pu xaa huatárɨ'ɨristari tej tiyen ti'ijchú'eve'e tɨ Dios tu'irájtuaani .
52005009	Ayee pu een a'iné capu Dios ayén tiraaxɨ́'epɨ'ɨntare itejmi jemi tej ti tiyen tirajpuaíitzi tá'ara'ani te'ɨ́jna jɨme'e tɨ Dios ti'itɨj jɨ́n tita'uxɨ́jte'en . Capu xaa ne'u , sino ayée pu Dios ayén titaaxɨ́'epɨ'ɨntari'iri'i tɨ a'ɨ́ɨn tavástara'a tɨ ajta i'i Jesús tɨ i'i Cɨríistu'u , a'ɨ́ɨ pu tu'irátuaasin .
52005010	A'ɨ́ pu huamɨ́'ɨ ta jetze me'ecan tej ti tiyen ruuri tá'ara'ani jamuan ɨ́ tavástara'a , tetɨ́j tena'a a'achú tej pua'amé . Capu amɨ́n a'ij , tej teuj ruuri na'ari teri huácuii , naími'i tu huateáturaasin jemin tɨ́j na'a rusén jɨme'e .
52005011	A'ɨ́j xu jɨ́n ca'aníjra'a tiu'utá'an seɨj seajta seɨj . Setá'aj seuj tiu'utévaɨre'en . Jee xaa , xu'uri siyen rɨcɨ seɨj seajta seɨj .
52005012	Mɨ sej ta'ihuaamua'a , ayée tu tejá'amuahuavii sej si rɨ́'ɨ tihuájcha'ɨɨ se'ɨ́mej ɨ́ ruvaújsimua'a , ɨ́ mej rɨ́'ɨ tí'imɨjhuaca mú'ejmi jemi , ɨ́ mej majta me'ɨ́jna jɨ́n antiújmua'aree mej tejamuáamua'aten a'ij tɨ tí'ijxe'eve'e ɨ́ tavástara'a . A'ɨ́ mú majta ca'aníjra'a amuaatá'aca .
52005013	Ché'e ayén tejamuá'amitɨejte'e mej jeíhua huápɨ'ɨ rɨ́'ɨ tí'iteteɨte a'ɨ́jna jɨme'e mej miyen tí'imɨjhuaca mú'ejmi jemi , sej si siyen rɨ́'ɨ tí'iteseijre'e ɨ́ ru tzajta'a .
52005014	Ayee tu teajta tejá'amuahuavii sej si rɨ́'ɨ tihua'utá'ixaate'en a'ɨ́mej ɨ́ mej caí tí'imuarɨ'ecu mej mi majtáhua'a tiu'umuárɨ'en . Sej si ca'aníjra'a hua'utá'an a'ɨ́mej ɨ́ mej caí rucacá'ane ɨ́ ruxɨ́ejniu'uca jetze . Setá'aj seajta hua'utévaɨre'en a'ɨ́mej ɨ́ mej caí a'ij tí'ijviicua'i . Setá'aj naíjmi'ica á'acu'uvee .
52005015	Rɨ́'ɨ xu'u mú'een tɨ ij caí ja'atɨ ayén che'atá na'a a'ij pua'a ráaruuren ɨ́ ruxɨ́'ej tevi tɨ ajta a'ij pua'a ráaruu a'ɨ́jna . Ayee xu tí'itese'e sej si ja'anáj tɨ na'a rɨ́'ɨ tihuájcha'ɨɨ seɨj seajta seɨj , seajta naíjmi'ica .
52005016	Setá'aj rutémua'ave'e ja'anáj tɨ na'a . Caxu ja'anáj ratapuá'ajtacare'en sej huatéjniuuni ɨ́ Dios jemi .
52005017	
52005018	Setá'aj nain jɨ́n tí'ijteujtzi'ire'e ɨ́ Dios a'iné ayée pu tí'ijxe'eve'e sej siyen huárɨni a'iné Jesús , ɨ́ tɨ i'i Cɨríistu'u , a'ɨ́ɨ pu a'amua japua niuuni .
52005019	Caxu ra'antánaamuan se'ɨ́jna ɨ́ xɨéjniu'ucare'ara'an ɨ́ Dios .
52005020	Caxu seajta a'ij pua'a tihuá'aseijra a'ɨ́mej ɨ́ mej tí'ixaxa'a ɨ́ Dios jetze me'ecan , sino rɨ́'ɨ xu tihuá'unamua temua'a naa a'ij mej ti'ixa .
52005021	Naa xu temua'a tiu'uta'íhua'un ti'itɨ tɨ na'a i'i xɨ́'epɨ'ɨn na'ari caí . Caxu ja'anáj yá'uhua'anan ɨ́ tɨ i'i xɨ́'epɨ'ɨn .
52005022	Tɨ pua'a ti'itɨ ayén tejamuá'amitɨejte'e tɨ a'ij pua'a een , caxu ja'anáj siyen rɨjca ti'itɨ tɨ na'a tɨ ayén a'ij pua'a é'eene'en .
52005023	Ajta a'ɨ́ɨn Dios , a'ɨ́jna tɨ amua'anpuá'ajte'en , ché'e a'ɨ́ɨn amuaaté'avaa tɨ ij nain jɨ́n amuaanaíjmire'en . Ché'e Dios amuaaté'avaa mú'ejmi sej si caí ti'itɨ jɨ́n a'aturáa u á'amuaxɨejniu'uca tzajta'a nusu á'amuamua'atziira'a jetze na'ari ɨ́ rutevij jetze a'ájna xɨcáara'an tɨ jetzen ajtahua'a yé uvé'enejsin ɨ́ tavástara'a , a'ɨ́jna ɨ́ Jesús tɨ ajta i'i Cɨríistu'u .
52005024	Capu a'atzu até'ɨtzea'ara a'ɨ́jna tɨ ayén tejamuaatajé . A'ɨ́ pu ajta araúrastejsin a'ɨ́jna jɨme'e ɨ́ tɨ jɨ́n te'ataújratziiri'i .
52005025	Ta'ihuáamua'a , setá'aj rahuauca ɨ́ Dios jemi téjmi jɨme'e .
52005026	Setá'aj seajta hua'utateújte'en temua'a naa naíjmi'ica ɨ́ ta'ihuaamua'a .
52005027	Ayee nu tejá'amua'íjcate'e jemin ɨ́ tavástara'a sej raata'aíjta mej hua'utánamuajriste'en a'íjna i yu'uxari naíjmi'ica ɨ́ ta'ihuaamua'a .
52005028	Ajta a'ɨ́ɨn tavástara'a , ɨ́ Jesús tɨ ajta i'i Cɨríistu'u , ché'e a'ɨ́ɨn rɨ́'ɨ tejamuáacha'ɨɨn mú'ejmi . Ché'e ayén té'ara'ani .
53001001	Inee i nej i'i Pablo , jamuan i Silvano , ajta a'íjna i Timoteo , ayée tu tejá'amuayu'use'e mɨ sej Tesalónica é'eche , seajta mɨ sej e'etiújse'ɨri jemin a'ɨ́jna ɨ́ Dios ɨ́ tej rájya'upua , seajta jemin ɨ́ tavástara'a a'ɨ́jna ɨ́ Jesús tɨ ajta i'i Cɨríistu'u .
53001002	Ajta a'ɨ́ɨn ɨ́ Dios ɨ́ tej rájya'upua , ajta a'ɨ́ɨn ɨ́ tavástara'a , a'ɨ́jna ɨ́ Jesús tɨ ajta Cɨríistu'u pú'een , miché'e me'ɨ́n rɨ́'ɨ tejamuáacha'ɨɨn , majta amua'anpuá'ajte'en temua'a naa a'amua tzajta'a .
53001003	Ayee pu xaa ne'u tijí'ixɨ'epɨ'ɨn tej tiyen tí'ijteujtzi'ire'e ɨ́ Dios ja'anáj tɨ na'a mú'ejmi jɨme'e . Ayee pu tiraavíjte'e a'iné tɨ́j na'a tɨ yú auucá'a , jaítze'e xu mú'een té'atzaahuate'e , ajta jaítze'e xu mú'een huaújxe'eve'e seɨj seajta seɨj .
53001004	A'ɨ́j tu jɨ́n rɨ́'ɨ tejá'amuaxa ɨ́ seica jemi ɨ́ mej e'etiújse'ɨri mej mi tí'ijteujtzi'ire'e ɨ́ Dios . Ayee tu een jɨ́n rɨ́'ɨ tejá'amuaxa a'iné mú'een xu rá'aviicua'i temua'a naa ɨ́ sej jɨ́n rajpuaíjtzi . Seajta mú'een , seúche'e xu rá'astijre'e ɨ́ tavástara'a .
53001005	A'ɨ́j tu jɨ́n ramua'aree tɨ Dios ayén tí'ixɨ'epɨ'ɨntare'e a'ij tɨ tiraavíjte'e . Ajta ayée pu tirá'amitɨejte'e ɨ́ Dios tɨ ayén tiraavíjte'e sej se'uun u a'uteárute a'u tɨ tejé'aijta . A'ɨ́j xu jɨ́n rajpuaíitzi xa'aye'i íjii .
53001006	Dios pu ajta ayén che'atá na'a een naíjmi'ica jemi . A'ɨ́ pu seɨj huatá'asin a'ij tɨ tiraavíjte'e . Majta a'ɨ́ɨme ɨ́ mej tejamua'antiú'uuni'iri'i , a'ɨ́ɨ pu puaíjtzi hua'utá'asin a'ij mej meri puaíjtzi tejamuaatá'a mú'ejmi .
53001007	Ajta Dios pu amuaatá'asin sej huaújse'upe'en ta jamuan a'ájna xɨcáara'an tɨ jetzen ajtahua'a huataseíjre'esin u júte'e ɨ́ tavástara'a , a'ɨ́jna ɨ́ Jesús . A'ɨ́ pu huá'a jamuan huataseíjre'esin a'ɨ́mej ɨ́ mej ta japua tí'ivaɨre'e . Ayee pu seíire'e a'ame , cu xɨee tɨ tí'itechejca a'ɨ́jna jɨme'e tɨ teátaasin .
53001008	A'ɨ́ pu puaíjtzi hua'utá'asin a'ɨ́mej ɨ́ mej caí ramua'ate ɨ́ Dios , majta ɨ́ mej caí ra'ará'astijre ɨ́ niuucari tɨ jɨ́me'en raxa a'ij tɨ huarɨ́j ɨ́ tavástara'a a'ɨ́jna ɨ́ Jesús .
53001009	A'ɨ́ pu puaíjtzi jɨ́n hua'utá'asin tɨ caí ja'anáj antipuá'ari . A'ɨ́ pu ajta hua'uré'iti mej mi me'uun a'uteárute a'u tɨ caí é'eseijre'e ɨ́ mej jɨ́n ráamua'aree tɨ Dios nainjapua tí'aijta rumuárɨ'eri'ire'ara'an jɨme'e .
53001010	Ayee pu huá'aruuren a'ájna xɨcáara'an tɨ jetzen ajtahua'a yen uvé'enejsin mej mi rɨ́'ɨ tiraatá'an a'ɨ́mej ɨ́ teɨtestemua'ame'en ɨ́ mej jemin huaté'uu . Majta naími'i ɨ́ mej meri ra'ará'astijre , a'ɨ́ɨ mú rɨ́'ɨ te'utaseíjra me'ɨ́jna jemi . Ayee pu ajta che'atá na'a tejamuáacɨ'ɨti sej raaseíj a'ɨ́jna jɨme'e sej rá'antzaahuate a'ij tej tejamuá'ixaa .
53001011	A'ɨ́j tu jɨ́n , ja'anáj tɨ na'a tu rahuauhuau ɨ́ Dios jemi mú'ejmi jɨme'e . Ayee tu rahuauhuau tɨ ayén tiraatámitɨejte'e ɨ́ Dios tɨ ayén tiraavíite'e á'aye'i tɨ amua'antíhua'u . Ché'e a'ɨ́ɨn raanaíjmire'en naíjmi'i tɨ́j na'a sej seri jɨ́n te'ataújratziiri'i tɨ xɨ́'epɨ'ɨn een . Ché'e a'ɨ́ɨn raanaíjmire'en a'ɨ́jna jɨme'e ɨ́ rumuárɨ'eri'ire'ara'an , ajta naíjmi'i tɨ́j na'a sej jɨ́n tiu'umuárɨ'en a'ɨ́jna jɨme'e sej té'atzaahuate'e .
53001012	Ayee tu een jɨ́n rahuauhuau sej si rɨ́'ɨ tiraatá'an se'ɨ́jna ɨ́ tavástara'a a'amua tzajta'a . Ché'e a'ɨ́ɨn tavástara'a ajta rɨ́'ɨ tejamuaatá'an mú'ejmi . Ayee tu tí'ijxe'eve'e a'iné a'ɨ́jna ɨ́ Dios , ajta ɨ́ tavástara'a , a'ɨ́jna ɨ́ Jesús tɨ ajta i'i Cɨríistu'u , a'ɨ́ɨ mú rɨ́'ɨ tejá'amuacha'ɨ́ɨ muá'aju'un tɨ́j na'a rusén jɨme'e .
53002001	Jɨ́me'en a'ɨ́jna xɨcáara'an tɨ jetzen yen uvé'enejsin ɨ́ tavástara'a , a'ɨ́jna ɨ́ Jesús tɨ ajta i'i Cɨríistu'u , tɨ́'ɨj a'ɨ́ɨn tájseɨre'en ɨ́ ru jemi , ayée tu tejá'amuahuavii , ta'ihuaamua'a , sej caí tí'itziɨɨne'e . Caxu ti'itá'acare'en tɨ ja'atɨ tejamua'antiú'uuni'iran , tɨ ayén tí'ixajta yee pu'uri teja'uré'ene a'ɨ́jna xɨcáara'an tɨ jetzen yen uvé'enejsin ɨ́ tavástara'a . Caxu rá'atzaahuate'e tɨ pua'a ayén tejá'amua'ixaate'e yee nee nu ti'ixa Dios jetze me'ecan ne'ɨ́jna jɨme'e , na'ari tɨ pua'a ja'atɨ ayén yee ayée nu te'encuré'anamuajri'i tɨjɨ́n yee pu'uri teja'uré'ene . Caxu seajta rá'atzaahuate'e tɨ ja'atɨ mú'ejmi jemin a'uré'enen , ayén tejá'amua'ixaate'e yee yu'uxari nu a'aráapi tɨ a'ɨ́ɨn Pablo ra'utéyu'uxaca'a tɨ jetzen té'eyu'usi'i tɨ yee ari teja'uré'ene a'ɨ́jna xɨcáara'an tɨ jetzen yen uvé'enejsin .
53002002	
53002003	Caxu ja'atɨ tá'acare'en tɨ amuáacuanamua ti'itɨ jɨme'e , a'iné ayée pu ruxe'eve'e tɨ amuacaí ayén teja'uré'enen mej mé rúurɨeni ɨ́ Dios , majta autéhuijsin mej rájcha'ɨɨre'e muá'aju'un . Aj pu i huataseíjre'esin a'ɨ́jna ɨ́ ja'atɨ tɨ caí ti'itɨ á'astijre'e . A'ɨ́ pu huá'a jetze ajtéme'ecan a'ɨ́mej ɨ́ tɨ Dios hua'antipuá'ajte'esin .
53002004	A'ɨ́ pu ajta rájcha'ɨɨre'e matɨ́j mena'a pua'amé ɨ́ mej miyen huataújmua'a tɨjɨ́n dioosi mej pɨ́rɨcɨ . A'ɨ́ pu ayén á'ujtzaahuate'e tɨ nu'u jaítze'e ruxe'eve'e caí máàj ti'itɨ ɨ́ mej miyen rateáanajche . A'ɨ́ pu jɨ́n ayén huarɨ́n , aj pu i a'uun a'uteárute teyujta'a a'u mej ya'uténajche ɨ́ Dios . Aj pu i a'ɨ́jna japua a'ujyeíjxa ɨ́ ɨpuari japua , ajta a'uun huataújseijrata tɨ nu'u a'ɨ́ɨn pú'een ɨ́ Dios .
53002005	¿ Ni qui secaí ché'e ramua'aree nej niyen ne'ɨ́jna jɨ́me'en tejámuaatá'ixaa netɨ́'ɨj ne'uun a'utéveeca'a mú'ejmi jemi ? Jee xaa ne'u , seúche'e xu ramua'aree .
53002006	Seajta siyen ramua'aree ti'itɨ tɨ pɨ́rɨcɨ tɨ rá'ijmɨi tɨ ij caí ca'anacan huataseíjre'en a'ɨ́jna ɨ́ ja'atɨ ajta na'a caí ari teja'uré'enen ja'anáj tɨ pua'a huaújxɨ'epɨ'ɨntari'iri'i .
53002007	Ayej xaa ne'u ti'ayajna . Pu'uri tí'imuarɨ'e a'ɨ́jna tɨ rú'avaa tɨ caí ti'itɨ á'astijre'e . Mɨ ajta a'ɨ́ɨn tɨ rá'ijmɨi , aúche'e pu ayén raateánajsin ajta na'a caí yá'uvi'itɨn .
53002008	Aj pu xaa huataseíjre'esin mé jéjre'e a'ɨ́jna tɨ caí ti'itɨ á'astijre'e . Ajta a'ɨ́ɨn tavástara'a , a'ɨ́jna ɨ́ Jesús , a'ɨ́ɨ pu rajé'icatan . A'ɨ́ pu rá'apua'ajte'en a'ɨ́jna ɨ́ runiuuca jɨme'e , ajta a'ɨ́jna jɨme'e tɨ naa seíire'e a'ame tɨ́'ɨj ajtahua'a huataseíjre'esin ɨ́ tavástara'a .
53002009	Ajta a'ɨ́ɨn tɨ caí ti'itɨj á'astijre'e , a'ɨ́ɨ pu amuacaí huataseíjre'esin jɨ́me'en ɨ́ muárɨ'eri'ire'ara'an a'ɨ́jna ɨ́ Satanás . Jéihua pu ayén raruuren mej mi naa rɨ́'ɨ tira'utaseíj ɨ́ teɨte . Jéihua pu huá'acuanamuan a'ɨ́jna jɨme'e ɨ́ tɨ jɨ́n hua'utaseíjrate'esin , ɨ́ mej jɨ́n ramua'aréeren a'ij tɨ té'eme .
53002010	Ayee pu een jɨ́n huá'acuanamuan nain jɨme'e a'ij tɨ tirú'umua'aree mej mi a'upuá'arixɨ'ɨn ɨ́ teɨte a'iné camu huataúra'a mej raataxɨ́'eve'en ɨ́ tɨ ayén ti'ayajna tɨ ij Dios hua'irájtuaani .
53002011	A'ɨ́j pu jɨ́n Dios tiu'uta'aíjta tɨ a'uun a'uteáturan huá'a jemi a'ɨ́jna tɨ huá'acuanamua mej mi ca'anéeri jɨ́n rá'antzaahuate'en ɨ́ tɨ hua'itzi na'a , tɨ ij Dios hua'uxɨ́'epɨ'ɨntari'ire'en ayén tihuá'axɨjte'en mej miyen a'ij pua'a huarɨ́j a'ɨ́jna jɨme'e mej rá'atzaahuate'e ɨ́ tɨ caí ayén ti'ayajna , sino ayée pu hua'aránajcheca'a mej miyen huárɨni ɨ́ tɨ a'ij pua'a een ɨ́ Dios jemi .
53002012	
53002013	Seajta mú'een , mɨ sej ta'ihuaamua'a , jeíhua pu já'amuaxe'eve'e ɨ́ tavástara'a . Ajta , ayée pu tiraavíjte'e tej tiyen tí'ijteujtzi'ire'e ɨ́ Dios tɨ́j na'a mú'ejmi jɨme'e a'iné jéjcua ɨmuá Dios pu amua'antíhua'u tɨ ij a'ɨ́ɨn amua'irájtuaani a'ɨ́jna jɨme'e tɨ a'ɨ́ɨn xɨéjniu'ucare'ara'an ayée amuaatéhuii , ajta a'ɨ́jna jɨme'e sej rá'atzaahuate'e ɨ́ tɨ ayén ti'ayajna ɨ́ Dios jemi .
53002014	Ayee pu een jɨ́n Dios ayén amuaatajé a'ɨ́jna jɨme'e ɨ́ tej tejamuá'ixaa ɨ́ Cɨríistu'u jetze me'ecan tɨ ij ayén tejamuáacɨ'ɨti sej siyen che'atá sena'a naa seíire'e xá'ara'ani tɨ́j ajta ayén naa seijre'e u ta japua ɨ́ tavástara'a , a'ɨ́jna ɨ́ Jesús tɨ ajta i'i Cɨríistu'u .
53002015	A'ɨ́j xu jɨ́n , mɨ sej ta'ihuaamua'a , setá'aj huateújca'anen ɨ́ ru tzajta'a . Seajta mú'een , ayée xu huárɨni se'ɨ́jna jɨme'e , ti'itɨ tej a'ij tejamuaamuá'ate , nain tɨ́j tena'a tejámuaatá'itɨiiri'i nusu tej amuá'ixaa , caxu yá'uhua'anan .
53002016	Yee pu icu , ta'ihuaamua'a , ché'e ayén té'ara'ani , mej miyen amua'anpuá'ajte'en ɨ́ a'amua tzajta'a , majta ca'aníjra'a amuaatá'an sej si siyen tiu'umuárɨ'en se'ɨ́jna jɨme'e nain jɨme'e tɨ tí'imuari'ira'a tɨ i'i xɨ́'epɨ'ɨn , sej si seajta siyen tihua'utá'ixaate'en . Ché'e ayén rɨ́'ɨ amuáaruuren a'ɨ́jna ɨ́ tavástara'a , a'ɨ́jna ruseɨ́j ɨ́ Jesús tɨ ajta i'i Cɨríistu'u , ajta ɨ́ Dios ɨ́ tej rájya'upua , ɨ́ tɨ taxe'eve'e tɨ́j na'a rusén jɨme'e , ajta ayén taatá'a a'ij tej tiraachú'eve'en a'ɨ́jna jɨme'e tɨ rɨ́'ɨ titáacha'ɨɨn .
53002017	
53003001	Casi'i , ne'ihuaamua'a , setá'aj siyen rahuaviira téjmi jɨme'e tej ti ca'anacan tihua'utá'ixaate'en ɨ́ niuucari jɨme'e ɨ́ tavástara'a tɨ raxa naíjmi'icɨ'e mej miyánna huachéjme , mej mi majta ráanamua a'ɨ́ɨme ɨ́ mej á ɨmuá a'uchéjme ajta na'a caí nainjapua huánamuajre'en . Setá'aj siyen rahuaviira mej miyen che'atá mena'a ra'ará'astijre'en ɨ́ niuucari setɨ́j mú'een tira'ará'astijre .
53003002	Setá'aj seajta rahuaviira tɨ a'ɨ́ɨn tavástara'a tu'irájtuaani mej mi caí a'ij táaruuren ɨ́ teteca ɨ́ mej a'ij pua'a titetiújcha'ɨɨ , ɨ́ mej majta a'ij pua'a tí'iteteɨte . Ayee xu rahuaviira a'iné camu naími'i té'atzaahuate'e .
53003003	Ajta a'ɨ́ɨn ɨ́ tavástara'a , capu ja'anáj até'ɨtzea'ara . A'ɨ́ pu xaa ca'aníjra'a amuaatá'asin sej si te'utáviicua'i . Ajta , a'ɨ́ɨ pu rɨ́'ɨ tejá'amuacha'ɨɨ a'ame tɨ́'ij caí amuaatémua'itɨn a'ɨ́jna tɨ a'ij pua'a een .
53003004	Teajta iteen , ayée pu titá'amitɨejte'e a'ɨ́jna jemi ɨ́ tavástara'a sej siyen huárɨni a'ij tej teri tejamuaata'aíj . Ajta , ayée pu che'atá na'a titá'amitɨejte'e sej seuj siyen huárɨni méjca'ihua yee .
53003005	Ché'e a'ɨ́ɨn tavástara'a ca'aníjra'a amuaatá'an ɨ́ a'amua tzajta'a sej si siyen che'atá sena'a titehuaújxe'eve'en seɨj seajta seɨj tɨ́j ajta Dios tejá'amuaxe'eve'e mú'ejmi . Ché'e a'ɨ́ɨn ajta amuaatá'an ɨ́ ca'aníjra'a sej si siyen che'atá sena'a te'utáviicua'i tɨ́j ajta Cɨríistu'u te'utáviicua'iri'i .
53003006	Ayee tu tejá'amua'ijte'e , ta'ihuaamua'a , niuucajtze'en ɨ́ tavástara'a , a'ɨ́jna ɨ́ Jesús tɨ ajta i'i Cɨríistu'u , sej si siyen caí titejá'ujujhua'ane'en jamuan seɨj á'amua'ihuaara'a tɨ ajta i'i huá'ɨna'ase'e , tɨ caí tí'imɨjhuaca , tɨ caí ayén che'atá na'a rɨ́'ɨ ti'itiújcha'ɨɨ a'ij tej teri tejamuá'ixaa mú'ejmi .
53003007	Mú'een xu rujɨ́ɨmua'a seri ramua'aree a'ij sej ye'í huárɨni , sej si siyen che'atá sena'a huárɨni tetɨ́j iteen . Catu a'atzu huá'ɨna'ase'eca'a tetɨ́'ɨj teuj mú'ejmi jemi a'uté'uuca'a .
53003008	Catu huáapua'a tena'a tiú'ucuaa seɨj jemi , sino tetiu'unájchitaca'a ticu . Nain tújca'ari tzajta'a , teajta nain tɨ́ca'ari tzajta'a , tetiu'umuárɨej ca'anín jɨme'e . Jéihua tu te'utáviicua'iri'i tej ti caí ti'itɨ jɨ́n amuaatamuárɨ'eriste'en .
53003009	Jee xaa ne'u , ayée pu tiraavíjte'eca'a tej huáapua'a tena'a tiú'ucua'ani . Capu amɨ́n a'ij . Seɨcɨé tu huarɨ́j tej ti amuáamua'aten a'ij sej huárɨni , sej si siyen che'atá sena'a rɨ́'ɨ titetiújcha'ɨɨ .
53003010	Ayej xaa ne'u ti'ayajna . Tetɨ́'ɨj teuj a'uté'uuca'a mú'ejmi jemi , ayée tu tejámuaata'aíjte a'ɨ́jna jɨme'e yee : Tɨ pua'a ja'atɨ caí jírá'ujca'ane tɨ tiu'umuárɨ'en , caxu raatá'acare'en tɨ a'ɨ́ɨn tiú'ucua'ani .
53003011	Ajta íjii , ayée tu tí'inamua tɨjɨ́n seica a'ɨ́ɨme , a'ɨ́ɨ mú huá'ɨna'ase'e . Camu ti'itɨj jɨ́n tí'imuarɨ'e sino ayée mu'u rucɨɨnive'e mej mi tiú'ɨtzíite'e .
53003012	Ayee tu ca'aníjra'a hua'utá'asin naíjmi'ica ɨ́ mej miyen 'een , ayée tu tíhua'uta'aíjte'esin a'ɨ́jna jemi ɨ́ tavástara'a , a'ɨ́jna ɨ́ Jesús tɨ ajta i'i Cɨríistu'u , mej mi tiu'umuárɨ'en , mej caí ché'e a'ij mena'a ti'itéruurejne'en , mej mi rujɨ́ɨmua'a raamuá'itɨn ɨ́ mej jɨ́n huateújvaɨre'en .
53003013	Seajta mú'een , ne'ihuaamua'a , caxu raxɨéehuata sej siyen huárɨni a'ij tɨ tiraavíjte'e .
53003014	Tɨ pua'a ja'atɨ caí á'ujca'ane tɨ ra'ará'astijre'en a'ij tej tejá'amuayu'use'e te'íjna jetze i yu'uxari , ayée xu huárɨni . Setá'aj ráamua'ati se'ɨ́jna ɨ́ ja'atɨ , seajta siyen tiyá'uhua'axɨn tɨ ij huataujtévi'irata a'ɨ́jna ɨ́ ja'atɨ .
53003015	Mɨ́ seajta mú'een , caxu siyen a'ij pua'a raruure tɨ́j ja'atɨ tɨ amuájcha'ɨɨre'e , sino ayée xu rɨ́'ɨ tiraatájeeve a'iné á'amua'ihuaara'a pu pú'een .
53003016	Ajta a'ɨ́ɨn tavástara'a tɨ tiu'utépua'ajte , ché'e a'ɨ́ɨn ruseɨ́j amua'anpuá'ajte'en a'amua tzajta'a , ja'anáj tɨ na'a , ajta nain jɨme'e . Ché'e a'ɨ́ɨn tavástara'a huateáturan mú'ejmi jemi .
53003017	Inee Pablo , nemuajca'a nu jɨ́n tejá'amuayu'use'e a'íjna i yu'uxari jetze i nej jɨ́n amuaatateújte'e . Ayee nu té'eyu'uxaca nainjapua ɨ́ tí'ineyu'uxa . A'ɨ́j xu jɨ́n ráamua'aree tɨ ayén ti'ayajna nej ra'uyú'uxaca'a neseɨ́j .
53003018	Ajta a'ɨ́ɨn tavástara'a , a'ɨ́jna ɨ́ Jesús , tɨ ajta i'i Cɨríistu'u , ché'e a'ɨ́ɨn rɨ́'ɨ tejamuáacha'ɨɨn naíjmi'ica mú'ejmi .
54001001	Inee , i nej i'i Pablo , nee nu ne'ɨ́n pú'een seɨ́j tɨ ravaɨre'e a'ɨ́jna ɨ́ Cɨríistu'u tɨ ajta Jesús pú'een . Ayee pu éeni'icɨ'e na'antíhuau a'iné ayée pu tinaata'aíj ɨ́ Dios tɨ tu'irájtuaa , ajta ɨ́ Cɨríistu'u tɨ ajta i'i Jesús , ɨ́ tej rajchú'eve'e .
54001002	Ayee nu yé tí'imuayu'use'e mú'ee , Timoteo , pej piyen nemuari yee niyauj a'iné mú'ee pej pajta piyen che'atá pena'a tzáahuati'ira'a rá'astijre'e ɨ́ tavástara'a netɨ́j inee . Ayee nu tí'ijhuauhuau mú'eetzi jɨme'e tɨ a'ɨ́ɨn ɨ́ Dios ɨ́ tɨ tá'iya'upua , ajta a'ɨ́ɨn ɨ́ Cɨríistu'u tɨ ajta Jesús ɨ́ i'i tavástara'a , miché'e me'ɨ́n rɨ́'ɨ timuaacha'ɨ́j muá'ara'ani , miché'e majta muá'ancu'uvajxɨ'ɨn , miché'e majta rɨ́'ɨ mu'uhuáruuren ɨ́ á'a tzajta'a .
54001003	Netɨ́'ɨj ne'uun aumé'ecaa u Macedonia , ayée nu timuaatáhuaviiri'i pej pe'uun a'uteáturan a'ujna Éfeso . Neajtahua'a nu niyen tí'imuahuavii pej pe'uun a'uteáturan pej pi piyen tihua'utá'ijmɨi ɨ́ seica ɨ́ teteca mej mi caí ché'e miyen tihuá'amua'ate me'ɨ́jna jɨme'e ɨ́ niuucari tɨ hua'itzi jɨ́n namuajre'e .
54001004	Mata'aj caí ché'e me'ɨ́jna namuajra a'ij mej ti'itɨ́j tihuá'a'ixaate'e me'ɨ́jna jɨme'e a'ij metiteejnéj ɨ́ huáacɨxa'astemua'ame'en . Cu xɨee mecaí ja'anáj ra'antipuá'ajte'esin mej miyen raataxáj yee a'ii pu a'ɨ́ɨn pú'een tɨ ayén huanéj ɨ́ seɨ́j jetze , ajta ɨ́ seɨj , seɨ́j pu ajta jetzen huanéj asta mena'a caí e'ará'asti ɨ́ Dios jemi . Naíjmi'i tɨ́j na'a , ayée pu'u tí'ivaɨre'e mej mi huateújne'usi'ite'en ɨ́ teɨte me'ɨ́jna jɨme'e ɨ́ mej caí a'ij tirú'umua'aree . Capu ti'itɨ́j vaɨre'e mej mi raanaíjmire'en a'ij tɨ tí'ijxe'eve'e ɨ́ Dios . Tɨ́'ij ja'atɨ́ ayén raanaíjmire'en , ayée pu tiú'ujxe'eve'e tɨ a'ɨ́ɨn ja'atɨ́ ayén tirá'antzaahuate'en ɨ́ Dios .
54001005	Ayee tu een jɨ́n tí'imua'ijcate'e mej mi huaújxe'eve'en seɨj majta seɨj me'ɨ́jna jɨme'e ɨ́ mej urarɨ́'en ɨ́ ru tzajta'a , majta ɨ́ mej rɨ́'ɨ mé titeumuámua'arejme , majta ɨ́ mej tzáahuati'ira'a jɨ́n rá'astijre'e ɨ́ tavástara'a .
54001006	Seica mú meri ya'uhuá'axɨ mej miyen 'eene'e . A'ɨ́j mú jɨ́n autéjhuii mej miyen tiu'utaxáj me'ɨ́jna jɨme'e ɨ́ niuucari tɨ caí ti'itɨ́j vaɨre'e .
54001007	Ayee mú tí'ijxe'eve'e mej te'enteárute me'ɨ́jna jɨme'e mej tihuá'umua'aten a'ij tɨ huataújmua'a ɨ́ niuucari ɨ́ mej jɨ́n tí'aijta tɨ Moises ra'uyú'uxaca'a . Mɨ́ majta a'ɨ́ɨme , camu a'atzu yaú'itɨe a'ij mej ti'ixa . Camu majta ramua'aree a'ij tɨ een me'ɨ́jna jɨme'e ɨ́ mej jɨ́n miyen raataxáj yee ayée pu ti'ayajna .
54001008	Teen tu ramua'aree tɨ tí'ivaɨre'e a'ɨ́jna ɨ́ niuucari ɨ́ mej jɨ́n tí'aijta , Moises tɨ ra'uyú'uxaca'a . Tɨ́ ij ayén ti'itéva'ɨrihua'an , ayée pu ruxe'eve'e mej nain jɨ́n ra'ará'astijre'en a'ij tɨ tiú'ujxe'eve'e .
54001009	Teajta , tiyen tí'ijmua'aree tɨjɨ́n ayée mú een jɨ́n ra'uyú'uxaca'a a'ɨ́jna ɨ́ niuucari ɨ́ mej jɨ́n tí'aijta mej mi hua'utá'ijmɨi a'ɨ́mej ɨ́ mej a'ij pua'a titetiújcha'ɨɨ . Camu me'ɨ́jna jɨ́n hua'utá'ijmɨijra a'ɨ́mej ɨ́ mej rɨ́'ɨ mé titeumuámua'aree ɨ́ ru tzajta'a . A'ɨ́ɨme mú xaa me'ɨ́jna jɨ́n hua'utá'ijmɨijra ɨ́ mej caí ranamuajracu a'ij tɨ tirá'axa ɨ́ niuucari ɨ́ mej jɨ́n tí'aijta , majta a'ɨ́mej ɨ́ mej caí rá'astijre'e a'ij tɨ tí'ijxe'eve'e ɨ́ Dios . Majta seica , a'ii mú a'ɨ́ɨn pú'een ɨ́ mej rá'axɨeehuari'i ɨ́ hua'aye'ira , majta a'ɨ́ɨme ɨ́ mej a'ij pua'a titetiújcha'ɨɨ , majta a'ɨ́ɨme ɨ́ mej rutáàta cui'ica , na'ari runáàna , ja'atɨ́ tɨ na'a tɨ tí'itecui'ica .
54001010	Ayee mú majta ɨ́ niuucari jɨ́n hua'utá'ijmɨijra a'ɨ́mej ɨ́ mej xána'acɨra'a 'úucate jemi , majta a'ɨ́mej ɨ́ mej che'atá mena'a xána'acɨra'a huá'a jamuan ɨ́ tɨ'ɨríi ca'ɨ́n huá'a jamuan seica ɨ́ teteca . Ayee mú che'atá seica me'ɨ́jna jɨ́n ɨ́ niuucari hua'utá'ijmɨijra a'ɨ́mej ɨ́ mej seica vivi'i mej mi tihua'umuáriste'en ca'anéeri jɨme'e , majta a'ɨ́mej ɨ́ mej tí'ihua'itaca , majta a'ɨ́ɨn ɨ́ mej tí'itecuanamuajca . Ti'itɨ́j tɨ na'a tɨ caí naa 'een , tɨ seɨcɨé 'een , a'ɨ́ɨ mú hua'utá'ijmɨijra me'ɨ́jna jɨme'e ɨ́ niuucari ɨ́ mej jɨ́n tí'aijta , ti'itɨ́j tɨ na'a mej caí ranamuajracu ɨ́ niuucari tɨ rɨ́'ɨ tiú'uruure ɨ́ tiú'utzajta'a .
54001011	A'íjna i niuucari tɨ rɨ́'ɨ tiú'uruure , a'ɨ́ɨ pu a'ɨ́jna jɨ́n ayén tirá'axa a'ij tɨ tí'iraxa ɨ́ niuucari tɨ naa namuajre'e , tɨ ajta jɨ́n Dios tu'irájtuaani . Ajta a'ɨ́ɨn Dios , a'ɨ́ɨ pu a'ɨ́jna jɨ́n tinaa'íjca ineetzi nej ni tihua'utá'ixaate'en ne'ɨ́jna jɨme'e ɨ́ niuucari . A'ɨ́j nu jɨ́n rɨ́'ɨ tiraatá'asin ɨ́ Dios .
54001012	Jé'ecan nu tí'ijteujtzi'ire'e ne'ɨ́jna ɨ́ Cɨríistu'u tɨ ajta i'i Jesús ɨ́ tavástara'a ɨ́ nej jetzen aránca'ane . Ayee nu een jɨ́n tí'ijteujtzi'ire'e a'iné ayée pu tirá'amitɨejte'eca'a nej caí ti'itɨ́j jɨ́n auté'ɨtze . A'ɨ́ɨ pu na'antíhuau ineetzi nej ni raatévaɨre'en .
54001013	Jéjcua ɨmuá nu a'ij pua'a tí'ixaxa'ata'a ɨ́ Dios jemi , neajta a'ij pua'a huá'aruurejca'a a'ɨ́mej ɨ́ mej rá'astijre'e ɨ́ tavástara'a . Jéihua nu huá'ane'usi'ite'eca'a . Aru capu amɨ́n a'ij , Dios pu ná'ancu'uvajxɨ a'ɨ́jna jɨme'e nej caí ramua'areereca'a a'ij nej rɨjca , neajta caí té'atzaahuate'eca'a .
54001014	Jéihua pu huápɨ'ɨ rɨ́'ɨ tinéjcha'ɨ́ɨ já'araa ɨ́ tavástara'a . A'ɨ́ɨ pu ajta ayén naatá'a nej ni rá'antzaahua ne'ɨ́jna ɨ́ Cɨríistu'u tɨ ajta ayén ántehuaa tɨjɨ́n Jesús . Ayee pu ajta naatá'a nej ni raxɨ́'eve'e ná'ara'ani .
54001015	Ayee nu tí'imua'ixaate'e tzáahuati'ira'a jɨme'e tɨ ayén ti'ayajna tɨ a'ɨ́jna jɨ́n mú pa'uvé'emej íiyen chaanaca japua a'ɨ́jna ɨ́ Cɨríistu'u tɨ ajta i'i Jesús tɨ́'ij a'ɨ́ɨn hua'irájtuaani a'ɨ́mej ɨ́ mej a'ij pua'a titetiújcha'ɨɨ . Ché'e caí ja'atɨ́ ayén tí'ixajta yee capu ayén ti'ayajna . Nee nu ramua'aree a'iné nee nu ne'ɨ́n pú'een i nej jaítze'e a'ij pua'a ti'itíncha'ɨɨca'a caí máàj ja'atɨ́ .
54001016	A'ɨ́j pu jɨ́n Dios ná'ancu'uvajxɨ ineetzi i nej a'ɨ́ɨn pú'een ɨ́ nej jaítze'e a'ij pua'a ti'itíncha'ɨɨca'a tɨ́'ij a'ɨ́ɨn Cɨríistu'u tɨ ajta i'i Jesús tihua'utaseíjrate'en ɨ́ teɨte a'ij tɨ een jɨme'e ɨ́ Cɨríistu'u raayɨ́'ɨtɨ tɨ ja'atɨ́ tiu'utá'uuni'i nain jɨme'e tɨ́j na'a tɨ a'ij pua'a een . A'ɨ́ɨ pu ayén tí'ijxe'eve'eca'a mej mi miyen raaseíj a'ɨ́mej ɨ́ mej rá'antzaahuate'enche'e mej mi me'uun a'uteáturan jemin ruurican tɨ́j na'a rusén jɨme'e .
54001017	A'ɨ́j pu jɨ́n , ayén tiú'ujxe'eve'e tej rɨ́'ɨ tiraatá'an tɨ́j na'a rusén jɨme'e , teajta tiraatateújtzi'ire'en te'ɨ́jna tɨ Tajtuhuan jɨ́n ti'itéjvee , tɨ caí ja'anáj rupuata'atan , tɨ ajta caí ja'anáj mɨ'ɨni , ɨ́ tej caí ja'anáj raseíj tajɨ́'ɨ jɨme'e . A'ii pu a'ɨ́ɨn pú'een ɨ́ tɨ a'ɨ́ɨ na'a caj ti'iDioj .
54001018	Niyauj , mɨ pej i'i Timoteo , ayée nu tí'imua'ixaate'e a'ɨ́jna jɨme'e ɨ́ mej amuacaícan á jemi tiu'utaxájtaca'a a'ɨ́mej ɨ́ mej tí'ixaxa'ata'a ɨ́ Dios jetze me'ecan . Patá'aj piyen tiu'utatése'en temua'a naa pe'ɨ́jna jɨme'e ɨ́ pej jɨ́n tí'ivaɨre'e ɨ́ tavástara'a jemi .
54001019	Patá'aj pauj té'atzaahuate'e , pajta mú'ee rɨ́'ɨ ti'iti'á'acha'ɨɨ puá'ara'ani ɨ́ a'atzajta'a tɨ́'ij caí a'uun huataseíjre'en ti'itɨ́j tɨ tiu'utévi'iraste'e . Seica mú meri mé rúuhua'axɨ mej té'atzaahuate'eca'a , majta , a'ɨ́ɨ mú raatéxɨeehuataca'a mej rɨ́'ɨ té'useijre'ecaa ɨ́ ru tzajta'a . Ayee mú jɨ́n huarɨ́n , nain pu e'ehuaújpua'arixɨ ɨ́ mej jɨ́n té'atzaahuate'eca'a .
54001020	A'ɨ́mej jemi nu ti'ixa ɨ́ mej hua'apua , a'ɨ́jna ɨ́ Himeneo , ajta a'ɨ́jna ɨ́ Alejandro . A'ɨ́mej nu neri tiu'utátui ɨ́ Satanás jemi mej mi ráamua'ati mej caí ché'e a'ij pua'a tiraatá'an ɨ́ tavástara'a a'ɨ́jna jɨme'e a'ij mej rɨcɨ .
54002001	Ayee pu tiná'amitɨejte'e tɨ ayén ruxe'eve'e sej si siyen huárɨni . Setá'aj naíjmi'ica jɨ́n huatéjniuuni . A'ɨ́j xu jɨ́n siyen tiraatáhuavii , seajta siyen huá'a jemi huatéjniuuni , seajta tíhua'ateújtzi'ire naíjmi'ica jemi , a'ɨ́mej ɨ́ mej Tajtuhuan jɨ́n títeté'u'upu'u , majta a'ɨ́mej ɨ́ mej tí'aijta . Ayee xu huárɨni tej ti rɨ́'ɨ yee tí'itechejca , teajta ra'ará'asten ɨ́ taye'irá jɨme'e , teajta rɨ́'ɨ tirájcha'ɨ́ɨ tá'ara'ani ɨ́ tavástara'a tɨ́'ɨj caí ja'atɨ́ tájaaxɨejte'e .
54002002	
54002003	Ayee pu tiraavíjte'e sej si siyen huárɨni . Ayee pu tira'aráanajche a'ame ɨ́ Dios tɨ tu'irájtuaa , a'iné a'ɨ́ɨ pu ayén tí'ijxe'eve'e tɨ naíjmi'ica huirájtuaani , mej mi ráamua'aree nain tɨ́j na'a tɨ ayén ti'ayajna a'ɨ́jna jemi .
54002004	
54002005	Ayee pu'u tí'een , a'iné seɨj pu'u ɨ́ Dios , ajta seɨj pu'u a'ɨ́ɨ pú'een tɨ huá'a japua huániuuni ɨ́ teɨte ɨ́ mej jɨ́n auteájturaa ɨ́ Dios jemi . Ajta pu teáata'a pɨ́rɨcɨ . A'ii pu a'ɨ́ɨn pú'een ɨ́ Cɨríistu'u tɨ ajta i'i Jesús .
54002006	A'ɨ́ɨ pu huataújmuaɨ'ɨvejritaca'a tɨ́'ij a'ɨ́ɨn tiu'utanájchita nain jɨme'e ɨ́ mej jɨ́n auteájturaa ɨ́ teɨte ɨ́ Dios jemi . A'ii pu a'ɨ́ɨn pú'een a'ɨ́jna tɨ Dios tihua'utá'ixaa á jéjre'e , a'atzaj tɨ pua'a raaxɨ́'epɨ'ɨntare .
54002007	Mɨ́ neajta inee , a'ɨ́j pu jɨ́n na'antíhuau nej ni tihua'utá'ixaate'en ɨ́ teɨte ne'ɨ́jna jɨme'e nej ni tiu'utévaɨre'en ɨ́ Dios jemi . Ayee nu tí'imua'ixaate'e tzáahuati'ira'a jɨme'e . Canu tí'ihua'i . Nee nu xaa tihuá'amua'ate a'ɨ́mej ɨ́ mej té'atzaahuate'e ɨ́ tavástara'a jemi , neajta tihua'utá'ixaate'esin tzáahuati'ira'a jɨme'e a'ɨ́mej ɨ́ mej majta Israél jetze ajtéme'ecan .
54002008	A'ɨ́j nu jɨ́n niyen tí'ijxe'eve'e matɨ́j mena'a a'úu mej a'ucaíjmee , miché'e huatéjniuuni ɨ́ Dios jemi , miyen rɨ́'ɨ tite'urarɨ́'eene'en ɨ́ ru tzajta'a majta caí níniu'ucacu , majta caí rújaaxɨéevi'ira .
54002009	Ajta a'ɨ́ɨme ɨ́ 'uuca , ayée nu che'atá tí'ijxe'eve'e mej mi miyen tí'itechejca a'ij tɨ tiraavíjte'e , miché'e miyen caí tí'itechejca me'ɨ́jna jɨme'e tɨ tiu'utévi'iraste'e sino me'ɨ́jna jɨme'e tɨ caí a'ij pua'a tihuá'aseijrate'e . Miché'e caí ayée mena'a teva'ujhuá'atehua'an ɨ́ rucɨpuá jetze a'ɨ́jna jɨme'e tɨ huápɨ'ɨ tí'ijnajche , miché'e majta caí ayée mena'a te'ucarújte'ejmé'en cumu ti'itɨ́j oro tɨ ti'ipu'éene'ejmee , miché'e majta caí huápɨ'ɨ ayée mena'a te'ecamuátzɨ'ɨvi'ijmé'e me'ɨ́jna jɨme'e ti'itɨ́j perla , nusu mecaí ayée mena'a ti'iteújche'etehua'an me'ɨ́jna jɨme'e ɨ́ cɨ́ɨxuri tɨ huápɨ'ɨ tí'ijnajche .
54002010	Miché'e miyen huárɨni ɨ́ 'uuca mej mi seica miyen ráamua'areere mej rɨ́'ɨ tí'iteteɨte . Miché'e miyen tiú'uruuren a'ij tɨ tí'ixɨ'epɨ'ɨn , a'iné ayée pu tihua'uvíjte'e a'ɨ́mej ɨ́ 'uuca ɨ́ mej miyen tiú'ujseijrata mej miyen rá'astijre'e ɨ́ Dios jemi .
54002011	Ayee pu ruxe'eve'e a'ɨ́mej jemi ɨ́ mej 'uuca mej mi ráarɨ'ɨren miyen ti'inamuáara , majta miyen tihua'ará'astijre'en ɨ́ teteca .
54002012	Canu hua'atá'aca a'ɨ́mej ɨ́ 'uuca mej mi tihuá'umua'aten u teyujta'a ɨ́ teteca , ni mej majta tíhua'uta'aíjte'en . Ruxe'eve'e tɨ a'ɨ́ɨn 'ɨ́ita'a a'uun teyujta'a caí avé'eniuuca'an .
54002013	Ayee pu'u tí'een , a'iné Dios pu amuacaícan Adán huatétaahuaca'a . Ajta á'iyen a'ɨ́ɨn Eva huatétaahuaca'a .
54002014	Ajta , a'ɨ́ɨn Adán , a'ɨ́ɨ pu ramua'areereca'a a'ij tɨ rɨjcaa tɨ́'ɨj auteájturaa ɨ́ Dios jemi . Capu ja'atɨ́ ráacuanamua . Mɨ́ ajta a'ɨ́ɨn Eva , Satanás pu xaa ráacuanamua . A'ɨ́j pu jɨ́n a'aturáa já'araa ɨ́ Dios jemi .
54002015	Aru Dios pu hua'irátuaasin a'ɨ́mej ɨ́ 'uuca matɨ́'ɨj a'ɨ́ɨme tiyaúumua'a muá'ara'ani tɨ pua'a miyen á'ateeren mej té'atzaahuate'e , majta mej rɨ́'ɨ tihuá'ajcha'ɨ́ɨ ɨ́ seica . Majta mej urarɨ́'enejme'eni ɨ́ ru tzajta'a me'ɨ́jna jɨme'e mej miyen huárɨni a'ij tɨ tiraavíjte'e .
54003001	Ayej xaa ne'u ti'ayajna a'íjna i niuucari . Tɨ́ pua'a ja'atɨ́ ayén raxɨ́'eve'e tɨ a'ɨ́ɨn antiújmua'areere a'ɨ́jna jɨme'e tɨ hua'acha'ɨ́ɨ ɨ́ mej e'etiújse'ɨri u teyujta'a , a'ɨ́ɨ pu xaa raxɨ́'eve'e tɨ tiu'umuári'ihua tɨ i'i xɨ́'epɨ'ɨn .
54003002	A'ɨ́j pu jɨ́n , ayén ruxe'eve'e tɨ ayén éene'en a'ɨ́jna tɨ ayén antiújmua'aree a'ɨ́jna jɨme'e tɨ hua'acha'ɨ́ɨ . Ruxe'eve'e tɨ caí ti'itɨ́j jɨ́n a'aturáa mej mi caí a'ij pua'a tí'ixajta ɨ́ teɨte , ajta tɨ seɨ́j na'a neɨche . Ajta ayén ruxe'eve'e tɨ rɨ́'ɨ ti'itiújcha'ɨɨ , tɨ cɨ́j na'a ti'iye'eca ɨ́ ti'itɨ́j nahuáj , ajta tɨ caí tiú'ujxajtave'e , mej mi rɨ́'ɨ tiraatá'an ɨ́ teɨte . Ajta ayén ruxe'eve'e tɨ hua'ancuré'evi'itɨn temua'a naa a'ɨ́mej ɨ́ mej ramuáaren a'ájna tɨ é'eche , ajta tɨ raayɨ́'ɨtɨhua'an tɨ tihuá'umua'aten temua'a naa .
54003003	Ajta ayén ruxe'eve'e tɨ caí rutahuaíve'e , ajta tɨ caí runé'use'eve'e , sino tɨ rɨ́'ɨ tejá'ucati a'ɨ́mej jemi ɨ́ teɨte , ajta tɨ caí ti'itɨ́j jɨ́n tí'ijaaxɨejta . Ayee pu ajta ruxe'eve'e tɨ caí ramuájche'e ɨ́ tumin tɨ ramuá'itɨcɨ .
54003004	Ayee pu ruxe'eve'e tɨ raayɨ́'ɨtɨhua'an tɨ tíhua'uta'aíjte'en temua'a naa a'ɨ́mej ɨ́ mej jemin é'eche , ajta ɨ́ yaújmua'ame'en . Ayee pu che'atá na'a ruxe'eve'e mej ra'ará'asten a'ij tɨ tiraavíjte'e .
54003005	Ayee pu tí'een , a'iné tɨ pua'a caí raayɨ́'ɨtɨhua'an tɨ tíhua'uta'aíjte'en a'ɨ́mej ɨ́ mej jemin é'eche , capu a'ij tí'irɨ'ɨri tɨ huá'ucha'ɨɨn a'ɨ́mej ɨ́ mej a'uun e'etiújse'ɨri ɨ́ teyujta'a mej mi tiraatateújtzi'ire'en ɨ́ Dios .
54003006	Ruxe'eve'e tɨ ari á'atee tɨ té'antzaahua . Na'ari caí , a'ɨ́ɨ pu a'ujtzaahuate'en a'ɨ́jna jɨme'e tɨ ve'ecán jɨ́n ti'itéjvee . Tɨ́ pua'a ayén té'ujtzaahuate'e , Dios pu ayén che'atá tí'ijxɨ'epɨ'ɨntare'en a'ij tɨ ari tiraaxɨ́'epɨ'ɨntare ɨ́ tiyaaru'u jemi .
54003007	Ajta ayén ruxe'eve'e mej jemin ramua'areere tɨ rɨ́'ɨ tí'itevij a'ɨ́ɨme ɨ́ mej caí té'atzaahuate'e . Na'ari caí , seica mú ra'utéxɨeehuari'ira , ajta a'ɨ́ɨn tiyaaru'u , a'ɨ́ɨ pu jɨ́me'en ayén tiraatémua'itɨ .
54003008	Jɨ́me'en a'ɨ́ɨme ɨ́ mej tí'ivaɨre'e u teyujta'a , ayée pu ruxe'eve'e mej miyen rɨ́'ɨ mé tité'ujujhua'ane'en mej caí tí'ihua'ita , mej mi rá'antzaahuate'en ɨ́ teɨte . Ajta ayén ruxe'eve'e mej caí jeíhua raye'eca ti'itɨ́j nahuáj , majta mej caí ramuájche'e ɨ́ tumin mej ramuá'itɨcɨ a'ɨ́jna jɨme'e mej huá'ucuanamua ɨ́ seica .
54003009	Ayee pu ajta ruxe'eve'e mej nain jɨ́n té'atzaahuate'en a'ɨ́jna tɨ rú'avaataca'a ɨ́ Dios jemi , a'ij tɨ tiú'uruu ɨ́ tavástara'a . Jé'ecan pu ruxe'eve'e mej miyen tirú'umua'areere ɨ́ ru tzajta'a tɨ ayén ti'ayajna .
54003010	Tɨ́ pua'a miyen tí'ijxe'eve'e mej mi tiu'utévaɨre'en u teyujta'a , a'ɨ́ɨ pu ruxe'eve'e mej me'ɨ́n teɨte amuacaícan miyen tiraaxɨ́'epɨ'ɨntare'en a'ɨ́mej jemi ɨ́ mej tí'ivaɨre'ecu . Tɨ́ pua'a caí ti'itɨ́j a'ij tihuá'aturaate'e , aj pu rɨ'ɨríista a'ame mej miyen tiu'utévaɨre'en .
54003011	Ayee pu che'atá na'a tí'een a'ɨ́mej jemi ɨ́ 'uuca ɨ́ mej huajá'uvi'itɨn . Jé'ecan pu ruxe'eve'e mej miyen rɨ́'ɨ mé tité'ujujhua'ane'en . Ruxe'eve'e mej caí a'ij pua'a tiú'ujxajtave'e , majta caí rutá'aruaijve'e , mej caí ti'itɨ́j jɨ́n até'ɨtze'ara'an .
54003012	Majta a'ɨ́ɨme ɨ́ mej tí'ivaɨre'e u teyujta'a , ayée pu ruxe'eve'e tɨ seɨ́j na'a neɨche , ajta tɨ raayɨ́'ɨtɨhua'an tɨ temua'a naa tíhua'uta'aíjte'en ɨ́ ruyaujmua'a , ajta a'ɨ́mej ɨ́ seica ɨ́ ruteɨ́testemua'a .
54003013	Tɨ́ pua'a seɨ́j rɨ́'ɨ tiu'utévaɨre'en u teyujta'a , ayée pu raamuá'itɨn mej rɨ́'ɨ tiraatá'an ɨ́ teɨte me'ɨ́jna jɨme'e tɨ rɨ́'ɨ tiu'utévaɨ . Ajta pu Dios raatáca'anisti'ire'esin tɨ ij auj tí'ivaɨre'e , ajta caí tí'itziɨɨne'e a'iné a'ɨ́ɨ pu té'aste a'ɨ́jna ɨ́ Cɨríistu'u jemi tɨ ajta i'i Jesús .
54003014	Ijii , nej tí'imuayu'use'e , ayée nu tí'ijxe'eve'e nej ca'anacan ne'uun a'utevée ná'ara'ani mú'eetzi jemi . Aru tɨ pua'a ná'ateevi'in niyájna , ayée nu tí'ijxe'eve'e pej ráamua'aree a'ij mej ti'itɨ́j jɨ́n huárɨni a'ɨ́ɨme ɨ́ teɨtestemua'ame'en ɨ́ Dios , a'ɨ́ɨme ɨ́ mej e'etiújse'ɨri u teyujta'a mej mi tiraatateújtzi'ire'en me'ɨ́jna ɨ́ Dios tɨ i'irúuri . A'ii mú a'ɨ́ɨn pú'een ɨ́ mej tihuá'a'ixaate'e ɨ́ niuucari tɨ ayén ti'ayajna ɨ́ Dios jemi . Majta a'ɨ́ɨme , camu taúra'aca mej seɨcɨé tihua'utémua'itɨn .
54003015	
54003016	Jee xaa ne'u , ayée pu ti'ayajna , capu hua'itzi na'a . Huápɨ'ɨ pu muárɨ'eri tɨ ja'atɨ́ ráamua'ati a'ɨ́jna tɨ rú'avaa ɨ́ Dios jemi , ɨ́ tej jɨ́n tiyen tí'iye'ira , a'iné ayée pu tiuju'urɨ́j : A'ɨ́ɨ pu ayén huataseíjre tehuá'ira'acan jɨme'e . Ajta a'ɨ́ɨn xɨéjniu'ucare'ara'an ɨ́ Dios , a'ɨ́ɨ pu ayén té'axajtaca'a tɨ ayén ti'ayajna ɨ́ Cɨríistu'u jemi . Majta a'ɨ́ɨme ɨ́ mej ta japua tí'ivaɨre'e , a'ɨ́ɨ mú raaseíj . Majta a'ɨ́ɨme ɨ́ teɨtejra'a mej yen huachéjme íiyen chaanaca japua , seica mú miyen tihua'utá'ixaa a'ij tɨ a'ɨ́ɨn huarɨ́j . Majta a'ɨ́ɨme ɨ́ mej yen huachéjme íiyen chaanaca japua , mu'iitɨ́ mú té'antzaahua a'ɨ́jna jemi . Ajta Dios pu ya'uví'itɨ ɨ́ ta japua tɨ ij a'uun nain jɨ́n antiújmua'areere á'ara'ani .
54004001	Ajta a'ɨ́ɨn xɨéjniu'ucare'ara'an ɨ́ Dios , a'ɨ́ɨ pu ayén ti'ixa e'ehuauritɨéecan jɨme'e tɨ nu'u ayén té'eme méjca'ihua yee tɨ́'ɨj te'entipuá'arijme'en . Seica mú nu'u yá'uhua'axɨjsin ɨ́ mej té'atzaahuate'e . A'ɨ́ɨme mú nu'u namuaara muá'aju'u ɨ́ xɨéjniu'ucari ɨ́ mej tihuá'ahuaitze'e , majta mú ranamuajran a'ij tɨ a'ɨ́ɨn tiyaaru'u tihuá'amua'aten .
54004002	A'ɨ́j pu jɨ́n ayén huataseíjre'esin mej miyen hua'itzi jɨ́n tihuá'amua'aten me'ɨ́jna jɨme'e a'ɨ́ɨme ɨ́ mej tí'ihua'itaca , ɨ́ majta a'ij pua'a titetiújcha'ɨɨ . Capu rɨ'ɨrí tɨ ja'atɨ́ hua'utatévi'imua'an . A'iné camu miyen rɨcɨ a'ij mej tirú'umua'aree ɨ́ ru tzajta'a tɨ ayén tiraavíjte'e , cu xɨee tiyaaru'u pu huá'ataixɨ'ɨ ɨ́ hua'amu'úu jetze .
54004003	A'ɨ́ɨ mú hua'utá'ijmɨijra ɨ́ teɨte mej caí huateneɨ́chen , mej caí huatéviche'en . Majta miyen tíhua'uta'aíjte'esin mej caí ráacua'ani ti'itɨ́j tɨ tí'icua'iri'i . Aru a'ɨ́ɨn Dios , nain pu yen tiu'uteájtuaa mej mi ra'ancuré'an ɨ́ teɨte ɨ́ mej té'atzaahuate'e , majta ramua'aree ti'itɨ́j tɨ ayén ti'ayajna , mej mi me'ɨ́jna jɨ́n tiraatateújtzi'ire'en .
54004004	A'iné temua'a pu ti'irɨ́'een naíjmi'i tɨ́j na'a tɨ Dios tiú'utaahuaca'a , capu ayén tiraavíjte'e tɨ ja'atɨ́ ti'itɨ́j mé úrɨeni sino ché'e a'ɨ́ɨn ra'ancuré'an . Ché'e ajta a'ɨ́jna jɨ́n tiraatateújtzi'ire'en ɨ́ Dios jemi , a'iné pu'uri a'uun e'avíitzi'ire'e ɨ́ Dios jemi a'ɨ́jna jɨme'e tɨ a'ɨ́ɨn Dios ari ayén tiu'utátuiire'esin tɨ́'ɨj huatéjniuuni ɨ́ Dios jemi .
54004005	
54004006	Patá'aj piyen tihua'utá'an mej mi ráamua'ati ɨ́ a'ihuáamua'a a'íjna i nej neri muaatá'ixaa . Tɨ́ pua'a piyen huárɨni , temua'a pej tiu'utévaɨre'esin ɨ́ Cɨríistu'u jemi tɨ ajta i'i Jesús . Petiu'utévaɨre'esin pe'ɨ́jna jɨme'e tɨ́j na'a pej pá'arɨ'ɨstaca'a , mú'ee pej ranamuájraca'a ɨ́ niuucari pej jetzen té'antzaahua , ɨ́ niuucari ɨ́ mej temua'a naa timuaamuá'ate .
54004007	Capej rá'atzaahuate'e a'ɨ́jna ɨ́ niuucari tɨ caí Dios jemi é'eme'ecan , ti'itɨ́j mej tí'imuarita tɨ caí ayén ti'ayajna , tɨ caí ti'itɨ́j vaɨre'e . Patá'aj piyen ámua'ate pe'ɨ́jna jɨme'e pej piyen huárɨni a'ij tɨ tí'ijxe'eve'e ɨ́ Dios .
54004008	Cɨ́j pu caj tí'ivaɨre'e tɨ pua'a piyen huá'acua'ajte'en pe'ɨ́jna jɨme'e pej raatá'an ɨ́ a'atzajta'a pej pi huaté'aca'ane ɨ́ mua'atévira'a jetze . Aru tí'ivaɨre'e tɨ́j na'a naíjmi'ica tɨ pua'a piyen ámua'ate pe'ɨ́jna jɨme'e pej piyen huárɨni a'ij tɨ tí'ijxe'eve'e ɨ́ Dios . Tí'ivaɨre'e íjii pej yen huateáturan íiyen chaanaca japua , ajta timuaatéva'ɨre pej pi ruuri puá'ara'ani tɨ́j na'a rusén jɨme'e .
54004009	Ayee nu tí'imua'ixaate'e tzáahuati'ira'a jɨme'e tɨ ayén ti'ayajna . Ché'e caí ja'atɨ́ ayén seɨcɨé tí'ixajta .
54004010	Ayee tu een jɨ́n tí'imɨjhuaca , teajta tí'itese'eca'a tej tiyen raachú'eve'en te'ɨ́jna jemi ɨ́ Dios tɨ i'irúuri , tɨ ajta rɨ́'ɨ tihua'atá'aca naíjmi'ica ɨ́ teɨte jaítze'e . A'ɨ́ɨ pu ajta hua'irátuaasin a'ɨ́mej ɨ́ mej té'atzaahuate'e .
54004011	Paúche'e tihuá'amua'ate , pajta pauj tíhua'uta'aíjte'en pe'ɨ́jna jɨme'e nej yé tí'imuayu'use'e .
54004012	Capej ti'itá'acare'en tɨ ja'atɨ́ muacáxɨeehuata a'ɨ́jna jɨme'e pej pauj temuaij , sino ayée pepu'u rɨ́'ɨ tejá'uche'ecane'en temua'a naa mej mi a'ɨ́ɨme ɨ́ mej té'atzaahuate'e miyen che'atá mena'a á'ujujhua'ane'en patɨ́j mú'ee a'ɨ́jna jɨme'e a'ij pej tihuá'ixaate'e , a'ij pej rɨ́'ɨ ti'iti'á'acha'ɨɨ , ajta a'ij pej tihuá'axe'eve'e . Miché'e majta miyen che'atá mena'a timuá'ɨjchue patɨ́j mú'ee a'ɨ́jna jɨme'e a'ij pej tirá'astijre'e ɨ́ tavástara'a , ajta a'ij pej te'urarɨ́'en ɨ́ a'atzajta'a .
54004013	Ayee pej rɨjca asta necaí uvé'enen , patá'aj piyen hua'utánamuajriste'en ɨ́ yu'uxari jetze ɨ́ teɨte tzajta'a , pajta tihua'utá'ixaate'en , pajta tihuá'umua'aten .
54004014	Capej raxɨéehuata a'ɨ́jna tɨ Dios muaatapuaíjve matɨ́'ɨj mej vaujsi mua'ajtamuárɨej , majta tiu'utaxájtaca'a mú'eetzi jɨme'e ɨ́ Dios jetze me'ecan .
54004015	Patá'aj piyen raruure pe'ɨ́jna jɨme'e , patá'aj nain jɨ́n tí'amua'ate mej mi naími'i miyen tiraaseíj pej raanaíjmire'en ɨ́ tɨ mú'eetzi jemi huateájturaa .
54004016	Rɨ́'ɨ pepu'u pe'ɨ́jna jɨme'e a'ij pej ti'itɨ́j ruure , pajta a'ij pej ti'itɨ́j tihuá'amua'ate . Patá'aj piyen te'utáviicua'i pe'ɨ́jna jɨme'e a'iné tɨ pua'a piyen huárɨni , mú'ee pej aseɨ́j huiirá'atuaasin , pajta hua'irátuaasin a'ɨ́mej ɨ́ mej muánamuajran .
54005001	Capej a'ij pua'a ti'ijteá'axɨ'ɨ seɨj tɨ ari vástacɨra'i , sino rɨ́'ɨ pej tiraatájeeve cumu a'atáàta pepu'u . Ajta a'ɨ́ɨme ɨ́ teteca ɨ́ mej caí xɨ vaújsicɨra'i , patá'aj rɨ́'ɨ tihua'utájeeve cumu a'ihuáamua'a pepu'u .
54005002	Patá'aj rɨ́'ɨ tihua'utájeeve ɨ́ 'uuca ɨ́ mej meri ucarijse cumu a'anáàna pepu'u , majta a'ɨ́mej ɨ́ mej caí xɨ ucarijse cumu á'acu'utzimua'a pepu'u na'ari á'ajuutzimua'a . Patá'aj rɨ́'ɨ tihua'utájeeve a'ij tɨ tiraavíjte'e nain jɨme'e .
54005003	Ajta a'ɨ́ɨme ɨ́ 'uuca ɨ́ mej meri huaújseɨstareca'a , tɨ pua'a ayén ti'ayajna mej huaújseɨstareca'a , majta ɨ́ mej caí a'ij tí'ijviicua'i , patá'aj hua'utévaɨre'en .
54005004	Na'ari caí , tɨ pua'a auj tiyaúumua'a ca'ɨ́n auj tíye'ecuajmua'a , ayée pej huárɨni . Miché'e a'ɨ́ɨme mi'i rɨ́'ɨ ráaruuren mej me'ɨ́jna jɨ́n te'ará'asten mej hua'utévaɨre'en ɨ́ ruxɨ́'ej teɨte . Matɨ́'ɨj miyen huarɨ́n , mu'uri xaa tiu'unájchitaca'a me'ɨ́jna jɨme'e ɨ́ mej té'echa'ɨca'a ruvaújsimua'a jemi na'ari ruye'ecuajmua'a jemi . Ajta a'ii pu a'ɨ́ɨn pú'een ɨ́ tɨ rɨ́'ɨ tiratá'aca ɨ́ Dios .
54005005	Patá'aj piyen huárɨni , tɨ pua'a ja'atɨ́ xaa huaújseɨstareca'a , tɨ ajta caí a'ij tí'ijviicua'i , a'ɨ́ɨ pu xaa té'antzaahuate'e ɨ́ Dios jemi , ajta téniúuve'e nain xɨcaj tzajta'a , ajta nain tɨ́ca'ari tzajta'a tɨ 'ij ayén tí'ijhuaviira tɨ 'ij Dios raatévaɨre'en .
54005006	Ajta a'ɨ́ɨn ɨ́ 'ɨ́ita'a tɨ huaújseɨstareca'a , tɨ pua'a ayén rɨ́'ɨ tira'aráanajche a'ɨ́jna jɨme'e tɨ naa seijre'e jemin , cu xɨee tɨ huamɨ́'ɨ ɨ́ Dios jemi . Mɨ́ ajta , aúche'e pu ruuri .
54005007	Patá'aj pajta hua'utánamuajriste'en ɨ́ teɨte pe'ɨ́jna ɨ́ niuucari mej mi caí ti'itɨ́j jɨ́n a'aturáa muá'ara'ani , tɨ́'ij ajta caí ja'atɨ́ ti'itɨ́j jɨ́n huá'a jetze tí'ijpua'ajte'e .
54005008	Tɨ́ pua'a ja'atɨ́ caí tihua'utévaɨre'en a'ɨ́mej ɨ́ ruteɨ́testemua'a , a'ɨ́mej ɨ́ mej jaítze'e vejli'i jemin é'eche , a'ɨ́ɨ pu a'ɨ́jna jɨ́n mé rúurɨe tɨ rá'atzaahuate'eca'a ɨ́ Dios jemi . Jaítze'e pu a'ij pua'a rɨcɨ caí seɨ́j tɨ a'ij pua'a ti'itiújcha'ɨɨ , tɨ ajta caí ja'anáj rá'atzaahuate'e .
54005009	Jɨ́me'en a'ɨ́mej ɨ́ mej huaújseɨstareca'a , a'ɨ́mej pepu'u auyú'uxan ɨ́ mej miyen rájcha'ɨɨ a'achú cumu huaícate nine'ira'a o jaítze'e nine'ira'a . Ajta , ayée pu ruxe'eve'e tɨ caí ja'anáj tí'ixana'acɨre'e jemin ɨ́ rucɨ́n teecan .
54005010	Ayee pu ajta ruxe'eve'e , mej naími'i ramua'areere ɨ́ teɨte tɨ pua'a xɨ́'epɨ'ɨn huarɨ́j ti'itɨ́j jɨme'e , tɨ rɨ́'ɨ tihua'uxá'apuairi'i ɨ́ tɨ'ɨríi ca'ɨ́n tɨ hua'ancuré'evi'itɨ a'ɨ́mej ɨ́ mej rámuaarecare'e nusu tɨ hua'anája'usixɨ ɨ́ huá'ɨɨca jetze a'ɨ́mej ɨ́ mej huaté'uu ɨ́ Dios jemi na'ari tɨ hua'utévaɨ a'ɨ́mej ɨ́ mej tihua'amuárɨ'eriste'e o tɨ ayén huataúra'a tɨ ayén huárɨni ti'itɨ́j tɨ a'ij tí'ixɨ'epɨ'ɨn .
54005011	Ajta a'ɨ́ɨme ɨ́ mej huataújseɨ́stareca'a , ɨ́ mej mauj téemuastaca'a , capej piyen huá'ayu'uxa jetzen ɨ́ cuapée , a'iné tɨ́'ɨj ari jaítze'e hua'utá'asi mej huavíche'en , majta caí ché'e raxɨ́'eve'e muá'aju'u mej tiu'utévaɨre'en ɨ́ Cɨríistu'u jemi , a'ɨ́ɨ mú xaa huatéviche'esin .
54005012	Tɨ́ pua'a piyen hua'uyú'uxan ɨ́ cuapée jetze , ajta tɨ pua'a miyen huatéviche'en , a'ɨ́ɨ mú rajpuaíitzi muá'aju'un ɨ́ Dios jemi a'iné mu'uri ra'utéxɨeehuari'iri'i ɨ́ mej amuacaícan jɨ́n te'ataújratziiri'i ɨ́ Dios jemi .
54005013	Ajta a'ɨ́jna jɨme'e , ayée mú tí'ijrɨ'ɨre mej á'ujujhua'ane'en ɨ́ huá'achi'i tzajta'a méyee , majta méyee . Ayee mú jɨ́n mé'ujujhua'an a'iné ayée mú rɨcɨ a'ij tɨ ti'itɨ́j tihua'aráanajche . Ayee mú á'ujujhua'an méyee , majta méyee mej jeíhua tiú'ujxajtave'e , majta jeíhua tiú'urihua'uve'e me'ɨ́jna jɨme'e a'ij tɨ rɨcɨ ɨ́ xɨ́'ejra'an tevi . Ajta , ayée te'irájra'ani mej jeíhua tiú'ujxajtave'e tɨ caí ayén tiraavíjte'e .
54005014	Ayee pu tí'irɨneca a'ɨ́mej jemi ɨ́ mej mauj téemuastaca'a ɨ́ mej huataújseɨ́stareca'a . A'ɨ́j nu jɨ́n niyen tí'imua'ixaate'e tɨjɨ́n miché'e huatéviche'en mej mi tiyaúumua'a muá'ara'ani . Miché'e majta rɨ́'ɨ tiu'umuárɨ'en a'u mé é'eche mej mi caí raatá'an me'ɨ́jna tɨ tájcha'ɨɨre'e tɨ ti'itɨ́j jɨ́n huá'a jetze te'ujpuá'ajte'en .
54005015	Ayee pu ti'ayajna mej seica meri mé rúurɨe ɨ́ mej amuacaícan te'ataújratziiri'i ɨ́ Dios jemi mej mi ra'ará'asten me'ɨ́jna ɨ́ Satanás .
54005016	Ajta a'ɨ́ɨn 'ɨ́ita'a tɨ ajta té'atzaahuate'e , tɨ pua'a á mé é'eche jemin seica ɨ́ mej huaújseɨstareca'a , ché'e a'ɨ́ɨn hua'utévaɨre'en tɨ ij caí huá'amuarɨ'eriste'e a'ɨ́mej ɨ́ mej tí'ivaɨre'e u teyujta'a . Tɨ́ pua'a ayén huárɨni , aj pu xaa huatárɨ'ɨristari a'ɨ́mej jemi ɨ́ mej teyujta'a tí'ivaɨre'e mej mi hua'utévaɨre'en ɨ́ mej caí a'ij tí'ijviicua'i ɨ́ mej huaújseɨstareca'a .
54005017	Patá'aj piyen huá'uruuren a'ɨ́mej ɨ́ mej antiújmua'aree u teyujta'a . Tɨ́ pua'a xɨ́'epɨ'ɨn merɨcɨ , ayée pu tiraavíjte'e pej temua'a rɨ́'ɨ tihua'atá'acare'en ti'itɨ́j jɨme'e tɨ tihuá'aturaate'e . Patá'aj jaítze'e rɨ́'ɨ tihua'utá'an a'ɨ́mej mej mi'i huateújca'anen me'ɨ́jna jɨme'e mej tihua'utá'ixaate'en , majta mej tihuá'umua'aten .
54005018	Ayee pej huárɨni , a'iné ayée pu té'eyu'usi'i ɨ́ yu'uxari jetze tɨjɨ́n : “ Caxu ra'amuajɨ́'ɨquihua'an mɨ puuya tɨ rayún ɨ́ triigu ruɨ́ɨca jɨme'e sino ché'e rɨ'ɨriistan tɨ cɨ́j caj tiráacua'ani . ” Ajta pu ayén té'eyu'usi'i tɨjɨ́n : “ Ayee pu tiraavíjte'e mej mi tiraanájchite'e ja'atɨ́ tɨ tí'imɨjhuaca a'achú tɨ caj tiraamuá'itɨ . ”
54005019	Tɨ́ pua'a ja'atɨ́ ti'itɨ́j jɨ́n jetzen tí'ijpua'ajte'e seɨj tɨ hua'acha'ɨ́ɨ u teyujta'a , tɨ pua'a a'ɨ́ɨ na'a tí'ijpua'ajte'e , capej ranamuajra . Aru tɨ pua'a mé hua'apua na'ari mehuaíca miyen jetzen tí'ijpua'ajte'e , aj pej xaa ráanamua .
54005020	Majta a'ɨ́ɨme ɨ́ mej hua'acha'ɨ́ɨ ɨ́ teɨte teyujta'a , tɨ pua'a a'ij pua'a mé titetiújcha'ɨɨ ɨ́ Dios jemi , patá'aj hua'ajteá'axɨ'ɨn , meti'inamuáaraca ɨ́ teɨte , mej mi ráamua'aree ɨ́ seica mej mi caí miyen tité'ɨtzee ti'itɨ́j jɨme'e tɨ caí xɨ́'epɨ'ɨn .
54005021	Jemin ɨ́ Dios , neajta jemin ɨ́ Cɨríistu'u tɨ ajta i'i Jesús , neajta huá'a jemi ɨ́ mej tí'ivaɨre'e ɨ́ ta japua , Dios tɨ hua'antíhuau , ayée nu tí'imua'ijcate'e patá'aj nain jɨ́n na'ará'astijre'en a'ij nej neri timuá'ixaa . Capej ti'itɨ́j jɨ́n a'ij rɨjca pe'ɨ́jna jɨme'e pej seɨj jaítze'e xe'eve'e , pajta seɨj caí piyen tí'ixe'eve'e sino patá'aj piyen che'atá pena'a huá'uruuren naíjmi'ica .
54005022	Capej a'iyé'itze'e pej ra'avé'emɨjhua'an seɨj ɨ́ ja'atɨ ti'itɨ́j tɨ a'ij jɨ́me'en pej pi caí jamuan auteáturan ɨ́ Dios jemi . Patá'aj aseɨ́j rɨ́'ɨ tihuá'acha'ɨɨn patá'aj caí ti'itɨ́j jɨ́n auteáturan ɨ́ Dios jemi , seɨj jamuan ɨ́ tevi .
54005023	Patá'aj raatapuá'ajta pej caí a'ɨ́ɨ pena'a jaj ye'eca . Patá'aj cɨ́j caj ti'itɨ́j nahuáj tiu'uyé'en a'iné jeíhua pej tí'icui'i muá'a tzajta'a .
54005024	A'ɨ́jna jɨme'e ɨ́ seica ɨ́ teteca , á jéjre'e pu seijre'e ɨ́ mej jɨ́n auteájturaa ɨ́ Dios jemi tɨ ij amuacaícan puaíjtzi hua'utá'an . Ajta seica jɨme'e , capu a'ij ámitɨeere'e amuacaícan ɨ́ mej jɨ́n auteájturaa ɨ́ Dios jemi , sino méjca'i huáyee xaa teja'uré'enejsin a'ájna xɨcáara'an tɨ jetzen huataseíjre'esin .
54005025	Ayee pu che'atá na'a een a'ɨ́jna jɨme'e ɨ́ tɨ xɨ́'epɨ'ɨn ɨ́ mej jɨ́n meri tiu'utévaɨ , a'ɨ́ɨ pu á jéjre'e seijre'e . Na'ari tɨ pua'a caí amuacaí ámitɨeere'e , méjca'i huáyee pu huataseíjre'esin . Capu rɨ'ɨrí tɨ huateúravaa tɨ́j na'a rusén jɨme'e .
54006001	Ayee pu ruxe'eve'e mú'ejmi jemi setɨ́j sena'a pua'amé mej ca'anéeri jɨ́n tejá'amuamuariste'e tɨ i ayén tejamuá'amitɨejte'e tɨ ayén raavíjte'e sej hua'ará'astijre'en a'ɨ́mej ɨ́ mej tejá'amua'aijte'e . Na'ari tɨ pua'a secaí siyen huárɨni , a'ɨ́ɨ mú a'ij pua'a tiu'utaxájta me'ɨ́jna jɨme'e ɨ́ tej tiyen ratamuá'amua tɨjɨ́n Dios tɨ ta'ivástara'a , majta me'ɨ́jna jɨme'e a'ij tej tí'imua'ata .
54006002	Ajta , a'iné a'ɨ́ɨ mú ɨ́ mej tejá'amua'aijte'e , a'ɨ́ɨ mú majta té'atzaahuate'e , ayée xu huárɨni . Caxu huá'axɨeehuari'ira se'ɨ́jna jɨme'e sej ru'ihuaamua'a ɨ́ tavástara'a jemi , sino ayée xu jaítze'e tihua'utévaɨre'en . Ayee xu huárɨni a'iné jaítze'e pu tihuá'acɨ'ɨti a'ɨ́mej ɨ́ mej tejá'amua'aijte'e a'ɨ́jna jɨme'e sej siyen tihua'utévaɨre'en , majta miyen té'atzaahuate'e , ajta Dios pu huá'axe'eve'e . A'ii pu a'ɨ́ɨn pú'een ɨ́ tɨ ruxe'eve'e pej piyen tihuá'umua'aten . Pajta , patá'aj ca'aníjra'a hua'utá'an mej mi miyen huárɨni .
54006003	Seica mú miyen tí'imua'ataca me'ɨ́jna jɨme'e tɨ caí ayén ti'ayajna , tɨ seɨcɨé een a'ɨ́jna jɨme'e ɨ́ niuucari tɨ rɨ́'ɨ táaruuren tɨ jɨ́me'en taamuá'ate ɨ́ tavástara'a ɨ́ Jesús tɨ ajta i'i Cɨríistu'u . Majta miyen tí'imua'ataca a'ɨ́jna jɨme'e tɨ seɨcɨé een a'ɨ́jna jɨme'e ɨ́ niuucari tɨ tzáahuati'ira'a jɨ́n ti'ixa ɨ́ Dios jemi . Tɨ́ pua'a ja'atɨ́ ayén éene'en , capu ti'itɨ́j ú'umua'aree sino á'ujtzaahuate'e pu'u . Jéihua pu tiú'urihua'uve'e nain jɨme'e , ajta runé'use'eve'e a'ɨ́jna jɨme'e a'ij tɨ huataújmua'a seɨj ɨ́ niuucari . A'ii pu a'ɨ́ɨn pú'een ɨ́ tɨ te'iráaye'i tɨ ayén rɨcɨ . Muaújchueere'e rujɨ́ɨmua'a na'ari muaújtese'e . Majta a'ij pua'a tiú'ujxajtave'e ca'ɨ́n sei pu ayén tí'ijxajtzi'i ɨ́ ruxɨ́'ej tevi tɨ ij a'ij pua'a ráaruuren .
54006004	
54006005	Ja'anáj tɨ na'a muaújtese'e a'ɨ́ɨme ɨ́ mej a'ij pua'a mé titeumuámua'aree . A'ɨ́ɨ pu tiyaaru'u tihuá'ari'iri'i ɨ́ mej amuacaícan jɨ́n rú'umua'areereca'a tzáahuati'ira'a jɨme'e . A'ɨ́j pu jɨ́n ayén tihuá'amitɨejte'e mej miyen tiraamuá'itɨn me'ɨ́jna jɨme'e mej huataújseijrata mej nu'u Cɨríistu'u jemi tí'ivaɨre'e .
54006006	Mɨ́ ajta , tɨ pua'a ja'atɨ́ rɨ́'ɨ huá'uruuren a'ɨ́jna jɨme'e tɨ rá'astijre'e ɨ́ Dios , jeíhua pu a'ɨ́jna jɨ́n raamuá'itɨn , tɨ pua'a ajta rutémua'ave'e .
54006007	A'iné tetɨ́'ɨj huataseíjre íiyen chaanaca japua , catu ti'itɨ́j uvé'eneijte . Ajta , tetɨ́'ɨj huirácɨɨne tiyánna chaanaca japua , catu ti'itɨ́j á'atɨni .
54006008	Ayee pu éene'e , tiché'e huátatemua'ave'en te'ɨ́jna jɨme'e tej tí'ijcha'ɨɨ ɨ́ tej tí'icua'a , ajta ɨ́ tej jɨ́n ti'itétache'ete .
54006009	Majta a'ɨ́ɨme ɨ́ mej miyen raxɨ́'eve'e mej huateújchijteaanita , ayée mú 'een matɨ́'ɨj a'ɨ́ɨme ɨ́ ti'itén ja'atɨ́ tɨ caujnari jɨ́n hua'utéejɨ'ɨcɨ'e . A'ɨ́ɨ pu hua'utánamua ɨ́ huá'a tzajta'a mej mi jeíhua tí'ijxe'eve'e , mej caí jɨ́n rɨ́'ɨ mé teuúmuámua'are'e , tɨ jeíhua a'ij pua'a tiú'uruure . A'ii pu a'ɨ́ɨn pú'een ɨ́ tɨ nain tihuá'ari'ira , tɨ hua'antipuá'ajte'esin rusén jɨme'e .
54006010	A'iné a'ij pu jetze airáninei naíjmi'i tɨ́j na'a tɨ a'ij pua'a seijre'e a'ɨ́jna jɨme'e mej huápɨ'ɨ tumin necua'atze'e . Majta seica , a'ɨ́ɨ mú meri ra'atéxɨeehuataca'a ɨ́ mej té'atzaahuate'e me'ɨ́jna jɨme'e mej jeíhua huápɨ'ɨ ranecua'atze'e ɨ́ tumin . Matɨ́'ɨj miyen huárɨni , jeíhua mú rajpuaíitzi muá'aju'u .
54006011	Pajta mú'ee , mɨ pej rá'astijre'e ɨ́ Dios , patá'aj caí a'atzu té'aste pe'ɨ́jna jɨme'e sino ayée pepu'u huárɨni . Patá'aj piyen tiráahuauuni pej urarɨ́'ene'en ɨ́ a'atzajta'a , pajta patá'aj rɨ́'ɨ tí'ichejca ɨ́ Dios jemi . Pajta patá'aj té'atzaahuate'e tzáahuati'ira'a jɨme'e . Ayee pepu'u pajta tiráahuauuni pej huá'axe'eve'e temua'a naa ɨ́ teɨte , pej te'utáviicua'i , pajta ayén huateá'apua'ajte'e mɨ a'atzajta'a .
54006012	Patá'aj tí'itese'e temua'a naa pej pi raatémua'itɨn pe'ɨ́jna tɨ xɨ́'epɨ'ɨn een a'ɨ́jna jɨme'e pej té'atzaahuate'e . Patá'aj tí'itese'e pe'ɨ́jna huatémua'itɨn pej ruuri puá'ara'ani rusén jɨme'e ɨ́ Dios jemi , a'iné a'ɨ́j pu jɨ́n Dios muaatajé a'ájna xɨcáara'an pej jetzen raatá'a á'aniuuca meti'iseíiraca'a ɨ́ teɨte . Xɨ́'epɨ'ɨn pej raataxájtaca'a pej nu'u ra'ará'astijre'en ɨ́ tavástara'a jemi .
54006013	Ayee nu tí'imua'ijcate'e ti'itɨ́j jɨme'e jemin ɨ́ Dios tɨ naíjmi'ica hua'atá'aca mej ruuri muá'ara'ani , ajta jemin ɨ́ Cɨríistu'u tɨ ajta i'i Jesús tɨ ajta xɨ́'epɨ'ɨn tiu'utaxájtaca'a tɨ́'ɨj a'ɨ́ɨn tí'ixaate'eca'a jemin a'ɨ́jna ɨ́ tajtuhuan tɨ ayén ántehuaaca'a tɨjɨ́n Póncio Pilato .
54006014	Ayee nu tí'imua'ijcate'e pej piyen ra'ará'astijre'en nain jɨ́n a'ij nej neri tímuaata'aíj , pej pi caí ti'itɨ́j jɨ́n auteáturan , tɨ ij caí ja'atɨ́ ti'itɨ́j jɨ́n mú'eetzi jetze te'ujpuá'ajte'en . Patá'aj pauj piyen rɨjca tɨ́j na'a tɨ yú auca'itɨ́ a'ame asta caí ajtahua'a yé huataseíjre'en ɨ́ tavástara'a , a'ɨ́jna ɨ́ Jesús tɨ ajta i'i Cɨríistu'u .
54006015	Ajta ayén té'eme tɨ́'ɨj Dios ayén raaxɨ́'epɨ'ɨntare'en yee pu'uri raavíjte'e tɨ ajtahua'a huataseíjre'en . Ajta a'ɨ́ɨn Dios , a'ii pu a'ɨ́ɨn pú'een ɨ́ tej rɨ́'ɨ tiraatá'aca , ɨ́ tɨ ruseɨ́j nain japua tí'aijta . A'ɨ́ɨ pu huá'amu'ucán pú'een a'ɨ́mej ɨ́ mej Tajtuhuan jɨ́n títeté'u'upu'u . A'ii pu ajta a'ɨ́ɨn pú'een ɨ́ hua'avastara'a a'ɨ́mej ɨ́ tej tiyen hua'atamuá'amua tɨjɨ́n yee tavástara'a , ɨ́ mej miyánna seijre'e íiyen chaanaca japua .
54006016	A'ɨ́ɨ pu'u na'a a'ɨ́ɨn pú'een ɨ́ tɨ caí ja'anáj mɨ'ɨni , ajta a'ɨ́ɨn pu a'uun á'uca a'u tɨ ayén jeíhua á'utaaca a'u tej caí a'arájvee ɨ́ jemin . Capu ja'atɨ́ ja'anáj raaseíj , ajta capu rɨ'ɨrí tɨ ja'atɨ́ rujɨ́'ɨ jɨ́n raaseíj . Tiché'e rɨ́'ɨ tiraatá'an , ajta ché'e a'ɨ́ɨn nain jɨ́n antiújmua'aréere á'ara'ani rusén jɨme'e .
54006017	Ayee pej tíhua'uta'aíjte'en a'ɨ́mej ɨ́ mej chíjteaani pú'een , ɨ́ mej yen huachéjme íiyen chaanaca japua mej mi caí huá'axɨeehuata ɨ́ seica ɨ́ mej caí a'ij tí'ijviicua'i . Miché'e majta caí me'ɨ́jna jɨ́n á'ujtzaahuate'e me'ɨ́jna jɨme'e mej jeíhua tí'ijcha'ɨɨ tɨ huápɨ'ɨ tí'ijnajche , a'iné capu rɨ'ɨrí mej ráamua'aree a'ij tɨ tíhua'atéva'ɨrihua'an méjca'i huáyee . A'ɨ́j pu jɨ́n , miché'e rá'atzaahuate'e ɨ́ Dios tɨ ruxɨ́'evi'ira'a jɨ́n taatapuaíjve'esin naíjmi'i tɨ́j na'a tej ti te'ɨ́jna jɨ́n huátatemua'ave'en .
54006018	Patá'aj tíhua'uta'aíjte'en mej mi miyen huárɨni ɨ́ tɨ i'i xɨ́'epɨ'ɨn jɨme'e , mej mi jeíhua huápɨ'ɨ miyen tiu'umuárɨ'en me'ɨ́jna jɨme'e tɨ xɨ́'epɨ'ɨn , mej mi ruxɨ́'evi'ira'a jɨ́n tihua'utá'an ɨ́ mej caí a'ij tí'ijviicua'i , mej mi rá'ujca'ane mej tiu'án temua'a naa a'ɨ́jna mej tí'ijcha'ɨɨ .
54006019	Tɨ́ pua'a miyen huárɨni , jeíhua mú huápɨ'ɨ raté'avaata ɨ́ Dios jemi tɨ tíhua'atéva'ɨrihua'an méjca'i huáyee rusén jɨme'e . Ayee mú miyen huarɨ́n , a'ɨ́ɨ mú xaa ramua'aréeren mej me'uun te'enteárute ɨ́ Dios jemi mej mi ruuri muá'ara'ani rusén jɨme'e . A'ii pu a'ɨ́ɨn pú'een ɨ́ tɨ tíhua'atéva'ɨrihua'an tzɨ́te'e .
54006020	Mú'ee , mɨ pej i'i Timoteo , patá'aj rɨ́'ɨ pena'a pej pi nain jɨ́n te'ará'asten Dios tɨ jɨ́me'en timua'íjca . Capej a'atzu rá'aste ɨ́ mej jeíhua tiú'ujxajtave'e me'ɨ́jna jɨme'e ɨ́ niuucari tɨ caí ti'itɨ́j vaɨre'e , ajta tɨ seɨcɨé 'een . Ayee mú té'ujtzaahuate mej tirú'umua'aree , aru capu ayén ti'ayajna . Camu a'atzu rú'umua'aree .
54006021	Majta seica meri huá'unamuajri'i . Ayee mú jɨ́n huarɨ́n , matɨ́'ɨj mi me'ɨ́n ca'anacan ya'uhuá'axɨ ɨ́ mej té'atzaahuate'e . Aj mú mi ajtacɨ́j ɨ́ tavástara'a jemi , micu . Yee pu i cu . Ché'e a'ij tí'imuavaɨre'e .
55001001	Inee , nee nu i'i Pablo , tɨ Dios na'antíhuau ruxɨ́'evi'ira'a jɨme'e nej ni raatévaɨre'en ɨ́ Cɨríistu'u tɨ ajta i'i Jesús a'ɨ́jna jɨme'e tɨ Dios ayén te'ateújratziiri'i tɨ taatá'asin tej ruuri tá'ara'ani rusén jɨme'e jamuan te'ɨ́jna ɨ́ Cɨríistu'u tɨ ajta i'i Jesús .
55001002	Ayee nu yé tí'imuayu'use'e mú'ee pej i'i Timoteo , mɨ pej ní'iyauj . Ché'e a'ɨ́ɨn Dios tɨ tá'iya'upua , ajta a'ɨ́ɨn ɨ́ tavástara'a , ɨ́ Cɨríistu'u tɨ ajta i'i Jesús , miché'e me'ɨ́n rɨ́'ɨ timuaatá'an , miché'e muá'ancu'uvajxɨ'ɨn , majta rɨ́'ɨ tímua'anpuá'ajte'en ɨ́ a'atzajta'a .
55001003	Tɨ́j na'a tetɨ'ɨjtá mua'utámua'aree , nain xɨcaj tzajta'a na'ari nain tɨ́ca'ari tzajta'a , netɨ́'ɨjtá téniuusime'en , nee nu tí'ijteujtzi'ire'e mú'eetzi jɨme'e ɨ́ Dios jemi ɨ́ nej jemin caí ti'itɨ́j jɨ́n auteájturaa nej ravaɨre'e . Ayee nu che'atá nena'a jemin ravaɨre'e matɨ́j me'ɨ́n tí'ivaɨre'eca'a ɨ́ nehuáacɨxa'astemua'a teecan .
55001004	Nee nu mua'utámua'aree ɨ́ pej jɨ́n ayein . A'ɨ́j nu jɨ́n jeíhua raxɨ́'eve'e nej neajtahua'a muaaseíj nej ni ne'ɨ́jna jɨ́n huatántemua'ave'en .
55001005	Nee nu ra'utámua'areeri'i pej té'atzaahuate'e tzáahuati'ira'a jɨme'e . A'ɨ́ɨ pu amuacaícan té'antzaahua ɨ́ á'aye'ecua a'ɨ́jna ɨ́ Loida teecan , ajta á'iyen a'anáàna Eunice ayén che'atá na'a té'antzaahua . Ajta íjii ayée pu tiná'amitɨejte'e ineetzi pej piyen che'atá pena'a té'atzaahuate'e ɨ́ tavástara'a jemi .
55001006	A'ɨ́j nu jɨ́n niyen tí'imua'aijte'e pej pajtáhua'a ahua'aca'anen pej tiu'utévaɨre'en nain jɨme'e a'ij tɨ Dios timuaatá'a netɨ́'ɨj mua'avé'emuarɨej ɨ́ nemuajca'a jɨme'e .
55001007	Patá'aj ahua'aca'anen temua'a naa a'iné capu ayén tiraatá'a ɨ́ Dios tej tiyen tí'itziɨɨne'e . Capu a'atzu , sino a'ɨ́ɨ pu titaatá'a tej te'ɨ́jna jetze arátaca'ane , teajta tej ti taxe'eve'e , teajta tej ti rɨ́'ɨ metíteumuámua'aree .
55001008	A'ɨ́j pej jɨ́n caí tí'itevi'ira'a pej tihua'utá'ixaate'en ɨ́ teɨte a'ij tɨ tiú'uruu ɨ́ tavástara'a . Capej pajta tí'itevi'ira'a pe'ɨ́jna jɨme'e nej rá'astijre'e . Mɨ́ pajta mú'ee , patá'aj ne jamuan huatá'an tej ti naími'i rajpuaíitzi tá'ara'ani , tej ti Dios jetze arátaca'ane tej tiyen huárɨni mej mi jaítze'e ráanamua ɨ́ niuucari tɨ jɨ́n Dios hua'irátuaasin .
55001009	A'ɨ́j tu jetze arátaca'ane ɨ́ Dios tɨ tu'irájtuaa itejmi , ajta titaa'íjca tej ti tiyen urarɨ́'ene'en tá'ara'ani ɨ́ tatzajta'a . Capu a'ɨ́jna jɨ́n tu'irájtuaa a'ɨ́jna jɨme'e tej ti'itɨ́j jɨ́n tiu'utévaɨ . Capu xaa ne'u . Ayee pu'u na'a tu'irájtuaa a'ɨ́jna jɨme'e a'ij tɨ amuacaícan tiraaxɨ́'epɨ'ɨntare , ajta a'ɨ́jna jɨme'e tɨ rɨ́'ɨ titaatá'a . A'ɨ́ɨ pu ajmí'i rɨ́'ɨ titaatá'a jamuan ɨ́ Cɨríistu'u tɨ ajta i'i Jesús . Tɨ́'ɨj caí xɨ seijre'eca'a ɨ́ chaanaca tej yen japuan puaseaaruve'e , a'ɨ́ɨ pu ayén rɨ́'ɨ titaatá'a .
55001010	Aru íjii , pu'uri á jéjre'e seijre'e a'ij tɨ rɨ́'ɨ titaatá'a a'ɨ́jna jɨme'e tɨ huataseíjre a'ɨ́jna tɨ tu'irájtuaa , a'ɨ́jna ɨ́ Cɨríistu'u tɨ ajta i'i Jesús . A'ɨ́ɨ pu ra'antipuá'ajte a'ɨ́jna ɨ́ mej jɨ́n cui'ini . Ajta , a'ɨ́ɨ pu taatá'a tej raaseíj ɨ́ tej ruuri tá'ara'ani rusén jɨme'e tej raará'astijre'en ɨ́ niuucari tɨ jɨ́n Dios tu'irátuaasin .
55001011	Ajta ineetzi , Dios pu na'antíhuau nej ni tihua'utá'ixaate'en ɨ́ teɨte ne'ɨ́jna ɨ́ niuucari , neajta ne'ɨ́jna jɨ́n tiu'utévaɨre'en , neajta nej tihuá'umua'aten .
55001012	A'ɨ́j nu jɨ́n niyen nena'a rajpuaíjtzi . Mɨ́ neajta , canu tí'itevi'ira'a a'iné nee nu ramua'ate ne'ɨ́jna ɨ́ nej rá'astijre'e . Ajta ayén tiná'amitɨejte'e tɨ a'ɨ́ɨn raayɨ́'ɨtɨ tɨ raté'avaa ɨ́ nej jɨ́me'en tira'íjca tɨ́'ij a'ájna huataseíjre'en a'ájna xɨcájra'a tɨ jetzen Dios ayén na'uxɨ́jte'en a'ij tɨ tiraavíjte'e .
55001013	Ayee pepu'u pauj tihuá'umua'aten pe'ɨ́jna jɨme'e a'ij pej tináanamuajri'i , ɨ́ neniuuca jɨme'e ɨ́ tɨ rɨ́'ɨ tíhua'utarújte'en . Patá'aj pauj piyen rá'astijre'e ɨ́ tavástara'a , patá'aj pajta pauj piyen huá'axe'eve'e ɨ́ teɨte .
55001014	Patá'aj rɨ́'ɨ tiraté'avaa ɨ́ tɨ jɨ́n Dios timua'íjca . Patá'aj rɨ́'ɨ te'uhuaté'aca'anen pe'ɨ́jna jɨme'e xɨéjniu'ucare'ara'an ɨ́ Dios pej jetze ará'aca'ane pej pi rɨ́'ɨ tiraté'avaa , a'iné a'ɨ́ɨn xɨéjniu'ucare'ara'an yé huateáturaasin téjmi jemi .
55001015	Pepu'uri ramua'aree ɨ́ mej mé núurɨe naími'i a'ɨ́ɨme ɨ́ mej a'uun é'eme'ecan tɨ́j na'a a'úu tɨ huatacá'a u Asia . A'ɨ́ɨ mú huá'a jetze ajtéme'ecan a'ɨ́jna ɨ́ Figelo , ajta a'ɨ́jna ɨ́ Hermógenes .
55001016	Ayee nu tí'ijxe'eve'e tɨ a'ɨ́ɨn tavástara'a rɨ́'ɨ huá'ancu'uvajxɨ'ɨn ɨ́ teɨtestemua'ame'en a'ɨ́jna ɨ́ Onesíforo a'iné jeíhua pu yé nevé'etui ɨ́ nej jɨ́n huarún . Capu ajta raatatévi'iraste nej aiteánami'ihuaca'a .
55001017	Mɨ́ ajta a'ɨ́ɨn Onesíforo , tɨ́'ɨj a'uun a'utéveeca'a u Roma , a'ɨ́ɨ pu náahuau muárɨ'eri jɨme'e . Aj pu i xaa náateu .
55001018	Ché'e tavástara'a ayén tiraatá'an tɨ Dios rɨ́'ɨ rá'ancu'uvajxɨ'ɨn a'ájna xɨcájra'a tɨ jetzen tavástara'a ajtahua'a huataseíjre'en . Mú'ee pe ramua'aree temua'a naa naíjmi'i tɨ́j na'a ɨ́ tɨ jɨ́n tinaatévaɨ netɨ́'ɨj ne'uun á'ucatii u Éfeso .
55002001	Pajta mú'ee , pej ní'iyauj , patá'aj huaté'aca'anen ɨ́ a'atzajta'a pe'ɨ́jna jɨme'e tɨ Dios rɨ́'ɨ timuaatá'a a'iné mú'ee pe rá'astijre'e ɨ́ Cɨríistu'u tɨ ajta i'i Jesús .
55002002	Ayee pepu'u huárɨni . A'ɨ́jna pej peri neetzi huánamuajri'i a'ij nej tihua'utá'ixaa ɨ́ teɨte , seica mej ti'iseíiraca'a , patɨ́j pena'a tináanamuajri'i , a'ɨ́j pepu'u jɨ́n tíhua'uta'aíjte'en seica ɨ́ teteca ɨ́ mej rɨ́'ɨ titetiújcha'ɨɨ , mej mi raayɨ́'ɨtɨhua'an mej tihuá'umua'aten ɨ́ teɨte . Patá'aj te'utáviicua'i ta jamuan .
55002003	Patá'aj rɨ́'ɨ tiraatévaɨre'en ɨ́ Cɨríistu'u tɨ ajta i'i Jesús . Patá'aj piyen che'atá pena'a te'utáviicua'i ta jamuan a'ɨ́jna jɨme'e ɨ́ pej rajpuaíjtzi tɨ́j ajta xantaaru'u tɨ tí'ivaɨre'e te'utáviicua'i a'ɨ́jna jɨme'e tɨ rajpuaíjtzi .
55002004	Ajta , ja'atɨ́ tɨ na'a tɨ tí'ivaɨre'e tɨ́j xantaaru'u , tɨ́'ij a'ɨ́ɨn rɨ́'ɨ raatá'an a'ɨ́jna tɨ tí'ira'aijte'e , a'ɨ́ɨ pu'u na'a jetzen ruxe'eve'e a'ij mej rɨcɨ ɨ́ mej i'i xantaaru'u .
55002005	Ayee pu che'atá na'a 'een a'ɨ́ɨme ɨ́ mej me'uun a'uteárute mej mi tiu'utatése'en huá'a jamuan ɨ́ mej huatéruaache . Tɨ́ ij seɨj raamuá'itɨn a'ɨ́jna ɨ́ curuun , ayée pu tiú'ujxe'eve'e tɨ a'ɨ́ɨn ayén tiu'utatése'en a'ij mej tiraaxɨ́'epɨ'ɨntare a'ɨ́ɨme ɨ́ mej tí'aijta .
55002006	Ajta a'ɨ́jna tɨ jeíhua tí'imɨjhuaca japuan ɨ́ ruchuej , ayée pu tiraavíjte'e tɨ amuacaícan tiráacɨ'ɨti a'ɨ́jna tɨ tiú'ucɨɨreca'a . Aj pu tihuá'acɨ'ɨti ɨ́ seica .
55002007	Patá'aj pe'íjna jetzen piyen tí'imua'atze a'ij nej tí'imua'ixaate'e , a'iné tavástara'a pu muaatá'asin pej yaú'itɨee puá'ara'ani nain jɨme'e a'ij tɨ huataújmua'a .
55002008	Patá'aj ra'utámua'aree pe'íjna jɨme'e ɨ́ Jesús tɨ ajta i'i Cɨríistu'u . A'ɨ́ɨ pu ajtahua'a huatarúu huá'a tzajta'a ɨ́ mɨ'ɨchite . A'ɨ́ɨ pu ajta huáacɨxa'ara'an pú'een a'ɨ́jna ɨ́ David teecan . A'ii pu a'ɨ́ɨn pú'een ɨ́ niuucari ɨ́ nej tihuá'a'ixaate'en ɨ́ teɨte .
55002009	A'ɨ́j nu jɨ́n niyen rajpuaíjtzi , mej miyen na'anáajɨ'ɨquɨ'en a'ij mej tihua'anájɨ'ɨqui ɨ́ mej a'ij pua'a titetiújcha'ɨɨ . Aru naúche'e nu tihua'utá'ixaate'esin a'iné capu a'ij tí'irɨ'ɨri mej raté'avaa a'ɨ́jna ɨ́ niuucari tɨ Dios jetze raxa a'u nej aiteánami'i .
55002010	A'ɨ́j nu jɨ́n nain jɨ́n te'utáviicua'ira ne'ɨ́mej jemi ɨ́ tɨ Dios hua'antíhuau , tɨ ij ajta Cɨríistu'u tɨ ajta i'i Jesús hua'irájtuaani mej mi jemin huateáturan rusén jɨme'e a'u tɨ á'uneeri'i temua'a naa .
55002011	Ayee nu tí'imua'ixaate'e tzáahuati'ira'a jɨme'e seɨj niuucari tɨ ayén tɨjɨ́n : Tɨ́ pua'a tej tiyen jamuan huácuii , teen tu teajta jamuan ruuri tá'ara'ani .
55002012	Tɨ́ pua'a tej tiyen te'utáviicua'i ɨ́ tej rajpuaíjtzi , teen tu teajta jamuan tí'aíita tá'aju'un . Na'ari caí , tɨ pua'a tiyen mé rúurɨeni , a'ɨ́ɨ pu ajta mé túuhua'axɨjsin itejmi .
55002013	Tɨ́ pua'a tiyen títe'uté'ɨtze'ara'an ɨ́ Dios jemi , a'ɨ́ɨ pu caí ja'anáj a'uté'ɨtzeesin itejmi jemi a'iné capu rɨ'ɨrí tɨ a'ɨ́ɨn ruseɨ́j ratíte ɨ́ ru jetze .
55002014	Patá'aj pauj pe'ɨ́jna jɨ́n tihua'utá'ixaate'en mej mi me'ɨ́jna jɨ́n ra'utámua'aree a'ij nej neri timuá'ixaa . Patá'aj rɨ́'ɨ tihua'utá'ixaate'en ɨ́ Dios jemi mej mi caí tiú'ujtesi'ire'e rujɨ́ɨmua'a niuucari jɨme'e a'iné capu ti'itɨ́j vaɨre'e sino a'ij pu pua'a na'a huá'aruure a'ɨ́mej ɨ́ mej ranamua .
55002015	Patá'aj piyen pe'ɨ́jna jɨ́n tí'itese'e nain jɨ́n a'achú pej caj tirú'umua'aree pej pi huatá'aseijrata ɨ́ Dios jemi patɨ́j seɨj ɨ́ tɨ Dios raataxájtaca'a tɨjɨ́n xɨ́'epɨ'ɨn pej huarɨ́j . Ayee pej piyen éene'e pua'amé tɨ́j seɨj tɨ tí'imɨjhuaca tɨ caí ja'anáj auteájturaa ti'itɨ́j jɨme'e tɨ raatatévi'iraste'en . A'iné a'ɨ́ɨ pu xɨ́'epɨ'ɨn rɨjca a'ɨ́jna jɨme'e tɨ tí'imua'ata a'ij tɨ tiraavíjte'e a'ɨ́jna ɨ́ niuucari tɨ ayén ti'ayajna .
55002016	Capej huá'ajaahuate'e a'ɨ́mej ɨ́ mej jeíhua tiú'ujxajtave'e , a'iné a'ɨ́ɨme ɨ́ mej miyen tiú'ujxajtave'e , jaítze'e mú mé rúujɨpua ɨ́ ye'irá tɨ ayén ti'ayajna asta mena'a caí ché'e ti'itɨ́j xajta tɨ xɨ́'epɨ'ɨn 'een .
55002017	Jéihua mú a'ij pua'a tiú'uruure a'ɨ́ɨme ɨ́ mej miyen tiú'ujxajtave'e , tɨ́j na'a tɨ tiu'umé a'ij mej ti'ixa , jaítze'e pu a'ij pua'a huá'aruuren ɨ́ teɨte . Ayee pu tí'irɨneca a'ɨ́mej jemi ɨ́ mej hua'apua , a'ɨ́jna ɨ́ Himeneo , ajta a'ɨ́jna ɨ́ Fileto .
55002018	A'ɨ́ɨ mú meri mé rúuhua'axɨ ɨ́ niuucari tɨ ayén ti'ayajna a'iné ayée mú tí'ixaxa'a mej nu'u meri majtáhua'a huatarúj ɨ́ mɨ'ɨchite . Mu'uri seica huatéemua'itɨ a'ij mej té'antzaahuate'en .
55002019	Mɨ́ ajta , Dios ayén tiú'uruu tɨ ij caí ti'itɨ́j ta'antipuá'ajte'en itejmi . Cu xɨee tɨ́j chi'ij ájtaahuaca'a tɨ cimieentu japua rú'ujche tɨ caí rɨ'ɨrí tɨ ja'atɨ́ ra'anján , ajta , tɨ á'ayu'usi'i tɨ ayén tɨjɨ́n : “ Tavastara'a pu huá'amuajte a'ɨ́mej ɨ́ ruteɨ́testemua'a ” ; ajta tɨ ayén tɨjɨ́n : “ Naími'i matɨ́j mena'a pua'amé ɨ́ mej miyen raataxáj yee tɨ rá'astijre'e ɨ́ tavástara'a , miché'e me'ɨ́n mé rúuhua'axɨn ɨ́ mej a'ij pua'a jɨ́n titetiújcha'ɨɨ . ”
55002020	Jéihua pu ti'itɨ́j a'uun té'useijre'e chi'ij tzajta'a tɨ ve'ée . Capu a'ɨ́ɨ na'a seijre'e ti'itɨ́j tɨ taavíjhua ɨ́ oro jɨme'e na'ari plata jɨme'e sino ajta pu a'ɨ́ɨn té'useijre'e tɨ cɨyej jɨ́n tí'itaavijhua , ajta xarij jɨme'e . Seica tɨ a'uun te'irá'a , ayée pu tí'ivaɨre'e matɨ́'ɨj tí'iyeste , ajta seica tɨ ajta a'uun te'irá'a , cha'a na'a pu jɨ́n tí'ivaɨre'e .
55002021	Ayee pu tí'een . Tɨ́ pua'a ja'atɨ́ ayén raxɨ́'eve'e tɨ tí'ivaɨre'e ɨ́ Dios jemi tɨ́j a'ɨ́jna ɨ́ ti'itɨ́j tɨ ayén tí'ivaɨre'e matɨ́'ɨj tí'iyeste , ayée pu ruxe'eve'e tɨ mé rúurɨeni naíjmi'i tɨ́j na'a tɨ a'ij pua'a 'een . Aj pu xaa ayén tiraavíite'e a'ame tɨ ij tiraatévaɨre'en ɨ́ tavástara'a , tɨ ij tavástara'a ayén raté'avaa tɨ ij tiraatéva'ɨrihua'an ti'itɨ́j jɨme'e tɨ xɨ́'epɨ'ɨn 'een .
55002022	Patá'aj pauj mé rúuhua'axɨn ɨ́ mej jɨ́n a'ij pua'a titetiújcha'ɨɨ ɨ́ mej teemua . Patá'aj piyen huárɨni huá'a jamuan ɨ́ mej miyen ti'ixa yee mej rá'astijre'e ɨ́ tavástara'a me'ɨ́jna jɨme'e ɨ́ mej urarɨ́'en ɨ́ ru tzajta'a . Patá'aj piyen rɨjca a'ij tɨ tí'ijxe'eve'e ɨ́ Dios . Patá'aj pajta huá'axe'eve'e ɨ́ teɨte . Pajta piyen hua'anpuá'ajte'en ɨ́ huá'a tzajta'a ɨ́ a'ihuáamua'a .
55002023	Capej huá'astijre'e a'ɨ́mej ɨ́ mej jeíhua tiú'ujxajtave'e a'iné pepu'uri ramua'aree tɨ ayée na'a tí'ivaɨre'e mej mi tiú'ujaaxɨejte'en ɨ́ teɨte ɨ́ mej rɨ́'ɨ mé titeumuámua'aree .
55002024	Ajta , capu ayén tiraavíjte'e seɨj tɨ tavástara'a vaɨre'e tɨ ayén éene'e á'uche'ecane'e tɨ seica jamuan tí'ijaaxɨejta . Capu a'atzu , sino ché'e a'ɨ́ɨn rɨ́'ɨ tihuá'umua'aten . Ché'e ajta caí niu'ucamɨ'ɨ te'utáviicua'i .
55002025	Ajta a'ɨ́ɨn tɨ ravaɨre'e ɨ́ tavástara'a , ayée pu ruxe'eve'e tɨ ruxɨéehua rɨ́'ɨ huá'uruuren a'ɨ́mej ɨ́ mej rájcha'ɨɨre'e a'ij tɨ a'ɨ́ɨn tí'imua'ataca . Ruxe'eve'e tɨ a'ɨ́ɨn ra'utámua'aree yee rɨ'ɨrí tɨ Dios hua'utá'an mej mi seɨcɨé tiú'umua'ati mej mi ráamua'ati ɨ́ niuucari tɨ ayén ti'ayajna , mej mi majtáhua'a rɨ́'ɨ mé tite'umuámua'aree muá'ara'ani . Matɨ́'ɨj miyen huárɨni , rɨ'ɨríista pu a'ame mej huirácɨɨne a'u tɨ tiyaaru'u huáje'itéaana a'u tɨ ayén huá'uruu a'ij tɨ a'ɨ́ɨn tí'ijxe'eve'eca'a mej ra'ará'astijre'en .
55002026	
55003001	Ayej xaa ne'u ti'ayajna tɨ ayén té'eme méjca'ihua yee tɨ́'ɨj te'entipuá'arijme'en nain . Jéihua mú rajpuaíitzi muá'aju'u .
55003002	Ayee mú éene'e muá'aju'u ɨ́ teɨte . Ayee mú raxɨ́'eve'e muá'aju'un seica ɨ́ teɨte a'ij tɨ a'ɨ́mej tihuá'amitɨejte'e seɨj ajta seɨj . Majta jeíhua huápɨ'ɨ raxɨ́'eve'e mej tumin tíseɨre'en . Jéihua mú á'ujtzaahuate'e muá'aju'u , majta jeíhua huá'axɨeehuata muá'aju'u ɨ́ ruxɨ́'ej teɨte . Jéihua mú a'ij pua'a tiu'uxáatave'e muá'aju'u . Camu huá'atzaahuate'e muá'aju'u ɨ́ ruvaújsimua'a . Camu majta rɨ́'ɨ tihua'utá'asin a'ɨ́mej ɨ́ mej ti'itɨ́j jɨ́n hua'utévaɨ . Jéihua mú a'ij pua'a titetiújcha'ɨɨ muá'aju'un .
55003003	Camu huá'axe'eve'e muá'aju'u ɨ́ teɨte . Camu majta tíhua'utá'uuni'ira sino jeíhua mú a'ij pua'a tiu'uxáatave'e muá'aju'u . A'ɨ́ɨ mú majta simuáruuni muá'aju'u . Merájcha'ɨ́ɨre'e mú muá'aju'u nain jɨme'e tɨ i'i xɨ́'epɨ'ɨn .
55003004	Avíitzi mú jɨ́n tiu'utátuiire'esin ɨ́ ruxɨ́'ej tevi . Camu a'atzu á'ujcu'uvée muá'aju'u . Jéihua mú á'ujtzaahuate'e muá'aju'u me'ɨ́jna jɨme'e tɨ ayén tihuá'amitɨejte'e mej jeíhua ruxe'eve'e . Jéihua mú raxɨ́'eve'e muá'aju'u mej miyen huárɨni a'ij tɨ tihua'aráanajche . Majta camu raxɨ́'eve'e muá'aju'u ɨ́ Dios .
55003005	Aru a'ɨ́ɨ mú majta miyen huataújseijrata ɨ́ teɨte jemi mej nu'u rá'astijre'e ɨ́ Dios , aru camu a'ɨ́jna jetze araujca'anée muá'aju'u . Xɨ́ɨ mu'u mena'a ti'iteseíire'e muá'aju'un . Capej huá'ajaahuate'e mú'ee .
55003006	Ayee mú 'een matɨ́j a'ɨ́ɨme ɨ́ mej hua'itzi jɨ́n uteáru'ipi u huá'achi'ita ɨ́ teɨte mej mi hua'utémua'itɨn a'ɨ́mej ɨ́ 'uuca ɨ́ mej caí té'eviicua'i ɨ́ ru tzajta'a , ɨ́ mej ruxɨéemɨste'e me'ɨ́jna jɨme'e ɨ́ mej jɨ́n auteájturaa ɨ́ Dios jemi . Majta miyen huataura'aca tɨ ti'itɨ́j ca'aníjra'a hua'utá'an mej mi miyen huárɨni ti'itɨ́j tɨ a'ij pua'a 'een , tɨ ajta hua'aráanajche .
55003007	Ja'anáj tɨ na'a miyen tihuá'anamuajran ɨ́ mej tihuá'amua'ate mej mi jaítze'e yaú'itɨée muá'ara'ani ti'itɨ́j tɨ jéjcua . Camu ja'anáj huataúra'asin mej ráamua'ati ɨ́ niuucari tɨ ayén ti'ayajna .
55003008	Ajta a'ɨ́ɨme ɨ́ teteca ɨ́ mej tihuá'amua'ate , ayée mú che'atá mena'a tirájcha'ɨre'e ɨ́ tɨ ayén ti'ayajna matɨ́j a'ɨ́ɨme ɨ́ mej Moisés teecan mej tícha'ɨɨre'eca'a , a'ɨ́ɨme ɨ́ mej hua'apua . A'ii mú a'ɨ́ɨn pú'eene'e a'ɨ́jna ɨ́ Janes teecan , ajta a'ɨ́jna ɨ́ Jambres teecan . Ajta a'ɨ́ɨme ɨ́ mej miyen 'een , ayée mú a'ij pua'a mé titeumuámua'aree . Camu a'atzu té'atzaahuate'e tzáahuati'ira'a jɨme'e .
55003009	Camu ché'e á'ateeri mej miyen rɨcɨ a'iné ayée che'atá na'a tihuá'aruuren a'ij tɨ tihuá'uruu ɨ́ seica ɨ́ mej hua'apua . Naími'i mú ramua'aréeren tɨ caí ti'itɨ́j vaɨre'e a'ij mej tí'ixaxa'a .
55003010	Mɨ́ pajta mú'ee ramua'aree nain jɨme'e a'ij nej éeni'icɨ'e á'uche'ecan , ɨ́ nej jɨ́n tí'imɨjhuaca . Mú'ee pej pajta ramua'aree nej tzáahuati'ira'a jɨ́n té'atzaahuate'e , neajta té'eviicua'i temua'a naa ɨ́ nej jɨ́n rajpuaíjtzi .
55003011	Mú'ee pej ramua'aree temua'a naa mej a'ij pua'a náaruu , nej jeíhua rajpuaíjtzi na'araa . Mú'ee pej ramua'aree ti'itɨ́j tɨ a'ij náaruu a'ujna já'ahua'a u Antioquía , ajta a'ujna u Iconio , ajta a'ujna u Listra . Jéihua nu te'utáviicua'iri'i ɨ́ nej jɨ́n rajpuaíjtzica'a . Ajta nevástara'a pu nu'irájtuaa nain jɨme'e ɨ́ nej rajpuaíjtzica'a .
55003012	Ayej xaa ne'u , ayén che'atá na'a tí'iruuren ja'atɨ́ tɨ na'a tɨ tí'itese'e tɨ ra'ará'astijre'en ɨ́ Cɨríistu'u tɨ ajta i'i Jesús . A'ij mú pua'a raruuren me'ɨ́jna ɨ́ ja'atɨ .
55003013	Ajta a'ɨ́ɨme ɨ́ mej a'ij pua'a titetiújcha'ɨɨ , majta a'ɨ́ɨme ɨ́ mej caí tzáahuati'ira'a jɨ́n miyen rɨcɨ , maúche'e mú jaítze'e a'ij pua'a 'eene'e muá'aju'u ɨ́ ru tzajta'a . Maúche'e mú jaítze'e huá'acuanamua muá'aju'u seica ɨ́ teɨte . Majta jaítze'e mú te'uteúhua'itze'esin rujɨ́ɨmua'a .
55003014	Mɨ́ pajta mú'ee , patá'aj pauj piyen té'atzaahuate'e a'ij pej tíraarɨ́'ɨre , pe'íjna jetze tɨ ayén timuá'amitɨejte'eca'a . Patá'aj piyen pauj té'atzaahuate'e a'iné mú'ee pe ramua'aree a'ij mej timuaamuá'ate .
55003015	Pajta , tɨ́j na'a patɨ́'ɨj pá'arɨ'ɨsta , mú'ee pe ramua'areereca'a a'ij tɨ té'eyu'usi'i a'ɨ́jna jetze ɨ́ yu'uxari tɨ Dios ru jemi raaté'avaataca'a . A'ii pu a'ɨ́ɨn pú'een ɨ́ niuucari tɨ muaatá'asin pej rɨ́'ɨ mé teuúmua'aree tɨ ij Dios mua'irájtuaani a'ɨ́jna jɨme'e pej rá'antzaahua ɨ́ Cɨríistu'u tɨ ajta i'i Jesús .
55003016	Naíjmi'i tɨ́j na'a tɨ té'eyu'usi'i ɨ́ yu'uxari jetze tɨ Dios ru jemi raaté'avaataca'a , a'úu pu é'eme'ecan ɨ́ Dios jemi a'iné xɨéjniu'ucare'ara'an ɨ́ Dios , a'ɨ́ɨ pu rumuárɨ'eri'ire'ara'an jɨ́n hua'utá'a mej mi miyen tira'uyú'uxa . Ajta tí'ivaɨre'e mej mi jɨ́n tihuá'umua'aten ɨ́ teɨte na'ari mej mi jɨ́n hua'utá'ixaate'en ɨ́ mej jɨ́n ráamua'aree ɨ́ mej jɨ́n auteájturaa ɨ́ Dios jemi , mej mi rɨ́'ɨ huá'uruuren . Ajta pu tí'ivaɨre'e mej mi tihuá'umua'aten a'ij tɨ tí'ixɨ'epɨ'ɨn ɨ́ Dios jemi , ajta a'ij tɨ caí tí'ixɨ'epɨ'ɨn mej mi urarɨ́'ene'e muá'ara'ani ɨ́ ru tzajta'a .
55003017	Ajta ayén tiraatéva'ɨri a'ɨ́jna ɨ́ ja'atɨ tɨ rá'astijre'e ɨ́ Dios tɨ a'ɨ́ɨn ɨ́ yu'uxari jɨ́n huaújnaijmire'en naími'i tɨ́j na'a tɨ ruxe'eve'e tɨ ij ayén huárɨni ti'itɨ́j tɨ a'ij tí'ixɨ'epɨ'ɨn .
55004001	Ayee nu 'een jɨ́n tí'imua'ijcate'e jemin ɨ́ Dios , ajta jemin ɨ́ Cɨríistu'u tɨ ajta i'i Jesús . A'iné Cɨríistu'u pu raaxɨ́'epɨ'ɨntare'en a'ɨ́mej jemi ɨ́ mej mauj yen huachéjme íiyen chaanaca japua , ajta a'ɨ́mej jemi ɨ́ mej meri huácuii . A'ɨ́ɨ pu ajtahua'a huataseíjre'esin tɨ́'ij tiu'uta'aíjta nainjapua .
55004002	Patá'aj mú'ee tihua'utá'ixaate'en ɨ́ niuucari jɨme'e . Pajta patá'aj hua'utáhuavii ca'anín jɨme'e mej mi ráanamua tɨ pua'a miyen tité'ujca'ane mej ráanamua na'ari mecaí ranamuajracu . Patá'aj rɨ́'ɨ huá'uruuren a'ɨ́mej ɨ́ mej caí xɨ́'epɨ'ɨn metíteumuámua'aree . Patá'aj hua'utá'ijmɨi mej mi caí a'ij pua'a rɨjca . Patá'aj pajta hua'utá'an ɨ́ ca'aníjra'a mej mi miyen huárɨni a'ij tɨ tiú'ujxe'eve'e . Rɨ́'ɨ pepu'u pe'ɨ́jna jɨme'e pej pi te'utáviicua'i huá'a jemi ɨ́ teɨte , pajta pe'ɨ́jna jɨme'e pej tihuá'umua'aten temua'a naa .
55004003	Ayee pej huárɨni a'iné a'ájna pu teja'uré'enejsin a'ájna xɨcáara'an jetze mej jetzen caí ché'e te'evíicua'ira muá'aju'u mej ráanamua ɨ́ tɨ i'i xɨ́'epɨ'ɨn a'ij pej ti'ihuá'amua'ateca . Mɨ́ majta a'ɨ́ɨme , seica mú huatájeevi a'ɨ́mej mej ráanamua me'ɨ́jna jɨme'e a'ij mej rujɨ́ɨmua'a mena'a tirájteu .
55004004	A'ɨ́ɨ mú yá'uhua'axɨjsin ɨ́ tɨ ayén ti'ayajna mej mi rá'antzaahuate'en ɨ́ niuucari tɨ cha'a na'a pu'u ti'ixa .
55004005	Mɨ́ pajta mú'ee , patá'aj pauj nain jɨ́n rɨ́'ɨ mé teuúmua'aree . Patá'aj pajta te'utáviicua'i tɨ pua'a ti'itɨ́j muaatamuárɨ'eristen . Neajta nu niyen tí'imua'ijcate'e pej rɨ́'ɨ tejá'uche'ecane'en pej pi tihua'utá'ixaate'en ɨ́ teɨte ɨ́ niuucari jɨme'e tɨ jɨ́n Dios hua'irájtuaani . Patá'aj nain jɨ́n te'ará'asten ɨ́ pej jɨ́n antí'amua'aree pe'ɨ́jna jɨme'e ɨ́ pej jɨ́n tí'ivaɨre'e ɨ́ Dios jemi .
55004006	Ayee pu'u tí'een a'iné ayée pu tiná'amitɨejte'e tɨ́j nena'a nej rajpuaíjtzica'a tɨ ayén tí'ivaɨre'e ɨ́ Dios jemi cumu muaɨ'ɨvéjri ɨ́ mej án yejxɨ́re'esin japuan ɨ́ mej jetzen tí'imuaɨ'ɨvajta . Pu'uri teja'uré'ene a'ájna xɨcáara'a nej jetzen huámɨ'ɨni .
55004007	Jéihua nu rá'uviicua'iri'i nej niyen huárɨni a'ij tɨ tiraavíjte'e ɨ́ Dios jemi . Nu'uri ra'anticɨ́'ɨ ɨ́ nej jɨ́n avé'enmua'areereca'a . Canu raatéxɨeehuataca'a sino nerá'astijre'eca'a ɨ́ nevástara'a .
55004008	A'ɨ́j pu jɨ́n Dios raaté'avaataca'a ineetzi jemi ti'itɨ́j tɨ tináacɨ'ɨti a'ɨ́jna jɨme'e nej urarɨ́'ene'en ɨ́ ne tzajta'a . Nevástara'a pu raaxɨ́'epɨ'ɨntare'en a'ij tɨ tiraavíjte'e ; a'ɨ́ɨ pu a'ɨ́jna naatátɨstejsin a'ájna xɨcáara'an tɨ jetzen ayén tí'iraxɨ'epɨ'ɨntari'iran ineetzi jɨme'e . Ajta , capu neetzi na'a huatátɨstejsin , sino naíjmi'ica a'achú pua'améca ɨ́ mej aráujca'anéecan jɨ́n rajchú'eve'e tɨ a'ɨ́ɨn ajtahua'a huataseíjre'en huá'a jemi .
55004009	Patá'aj huatá'aca'anen tɨ́j na'a tɨ tí'irɨ'ɨri pej yetanén neetzi jemi , a'iné Demas pu mé núurɨe a'ɨ́jna jɨme'e tɨ jaítze'e ra'aránajcheca'a ɨ́ tɨ ayén tí'iseijre'e íiyen chaanaca japua . Crescente pu a'uun á'ume a'ujna já'ahua'a tɨ huatacá'a u Galacia .
55004010	
55004011	Ajta a'ɨ́jna ɨ́ Lucas , a'ɨ́ɨ pu'u yé huateájturaa neetzi jemi . Patá'aj raatá'inen pe'ɨ́jna ɨ́ Marcos tɨ pua'a mé'e piya'useíj tɨ ajamuan yé tanén . Patá'aj ye'erávi'itɨn , a'iné a'ɨ́ɨ pu netéva'ɨri ɨ́ nej jɨ́n tí'ivaɨre'e ɨ́ Dios jemi .
55004012	Neraata'íteca'a ne'ɨ́jna ɨ́ Tíquico tɨ a'uun á'ume'en u Éfeso .
55004013	Patɨ́'ɨj mú a'arájra'ani , patá'aj mú neja'arápijre'en ɨ́ nej ra'iteváara ná'aye'i ɨ́ nej ne'uun ye'uteájtua a'ɨ́jna jemi ɨ́ Carpo , a'ujna Troas tɨ é'eche . Pajta , patá'aj mú tineja'arápijre'en ɨ́ yu'uxari , ajta ɨ́ seica ɨ́ cuapée , neetzi tɨ tí'ine'aa .
55004014	Ajta a'ɨ́ɨn ɨ́ Alejandro tɨ tepúusti'i tí'ita'ahuaca , jeíhua pu a'ij pua'a náaruu . Aru tavástara'a pu ayén raruuren a'ij tɨ tiraavíjte'e a'ɨ́jna jemi a'ɨ́jna jɨme'e a'ij tɨ náaruu .
55004015	Pajta mú'ee , rɨ́'ɨ pepu'u pe'ɨ́jna jemi tɨ́'ij a'ɨ́ɨn caí muaatémua'itɨn , a'iné jeíhua pu rájcha'ɨɨre'eca'a a'ij tej tihua'utá'ixaate'eca'a ɨ́ teɨte .
55004016	Netɨ́'ɨj amuacaícan huatánne'a'aca'a , capu ja'atɨ́ neetzi jɨme'e huatéechaxɨ tɨ ne japua huániuuni . Naími'i mú mé núurɨe . Ché'e Dios caí puaíjtzi hua'atá'acare'en a'ɨ́jna jɨme'e a'ij mej huarɨ́j .
55004017	Mɨ́ neajta inee , a'ɨ́j nu jetze ará'anca'ane ɨ́ tavástara'a . A'ɨ́ɨ pu naatá'a ɨ́ ruca'aníjra'a nej ni nain jɨ́n tihua'utá'ixaate'en ɨ́ teɨte , mej mi naími'i ráanamua a'ɨ́ɨme ɨ́ mej caí Israél jetze ajtéme'ecan . Ajta a'ɨ́ɨ pu nu'irájtuaa nej ni caí ca'anacan huámɨ'ɨni .
55004018	Tavástara'a pu naatévaɨre'esin nain jɨme'e tɨ́'ij caí a'ɨ́ɨn tɨ a'ij pua'a 'een naatémua'itɨn ti'itɨ́j jɨme'e . A'ɨ́ɨ pu nu'irájtuaasin tɨ ij ná'avi'itɨn u júte'e a'u tɨ a'ɨ́ɨn tejé'aijta nej ni ne'uun a'utevée ná'ara'ani . Tiché'e tiyen rɨ́'ɨ tiraatá'an tɨ́j na'a tɨ yú auumé tɨ́j na'a rusén jɨme'e . Ché'e ayén té'ara'ani .
55004019	Patá'aj naatateújti'itze'en a'ɨ́jna ɨ́ Prisca , ajta a'ɨ́jna ɨ́ Aquila , ajta a'ɨ́mej ɨ́ teɨtestemua'ame'en a'ɨ́jna ɨ́ Onesíforo .
55004020	Ajta a'ɨ́ɨn ɨ́ Erasto , a'úu pu a'uteájturaa a'ujna chajta'ara'a jetze u Corinto . Neajta Trófimo nu a'uun a'uteájtuaa tí'icui'ican a'ujna chajta'ara'a jetze u Mileto .
55004021	Patá'aj huatá'aca'anen pej yetanén amuacaícan ajta caí xɨ a'ájna pɨ́tejá'arɨcɨ tɨ huáseevi'i á'aye'i . A'ɨ́ɨ mú yé muatateújte'esin a'ɨ́jna ɨ́ Eubulo , ajta a'ɨ́jna ɨ́ Pudente , ajta a'ɨ́jna ɨ́ Lino , ajta a'ɨ́jna ɨ́ Claudia , majta naími'i ɨ́ ta'ihuaamua'a ɨ́ mej té'atzaahuate'e .
55004022	Ché'e a'ɨ́ɨn tavástara'a huateáturan mú'eetzi jemi . Ché'e a'ɨ́ɨn rɨ́'ɨ timuaatá'an . Yee pu'u . Pu'uri antipuá'areca'a .
56001001	Inee , i nej i'i Pablo , ayée nu tí'ivaɨre'e ɨ́ Dios jemi . Ajta a'ɨ́ɨn ɨ́ Jesús tɨ ajta i'i Cɨríistu'u , a'ɨ́ɨ pu na'antíhuau nej ni niyen tiu'utévaɨre'en ne'ɨ́jna jɨme'e mej mi jaítze'e té'atzaahuate'e a'ɨ́ɨme ɨ́ Dios tɨ hua'antíhuau , mej mi majta jaítze'e yaú'itɨée muá'ara'ani tzáahuati'ira'a jɨme'e . Tɨ́ pua'a meri yaú'itɨée muá'ara'ani tzáahuati'ira'a jɨme'e , aj mú mi rɨ́'ɨ titetiújcha'ɨɨ muá'aju'u me'ɨ́jna jɨme'e ɨ́ ruye'irá .
56001002	A'ɨ́j mú jɨ́n rachú'eve'e muá'aju'u mej miyen ruuri muá'ara'ani tɨ́j na'a rusén jɨme'e , a'iné ayée pu te'ataújratziiri'i ɨ́ Dios jéjcua ɨmuá . Ajta a'ɨ́jna ɨ́ Dios , capu tí'ihua'itaca .
56001003	Ajta a'ɨ́ɨn Dios , a'iné pu'uri teja'uré'ene ja'anáj tɨ pua'a huaújxɨ'epɨ'ɨntari'ire , a'ɨ́ɨ pu taatá'a tej ráamua'aree ɨ́ runiuuca jɨme'e . A'ɨ́j pu jɨ́n ayén tinaata'aíj a'ɨ́jna ɨ́ Dios tɨ tu'irájtuaani nej ni tihua'utá'ixaate'en a'ɨ́jna jɨme'e tɨ Dios te'ataújratziiri'i . Jee xaa ne'u , a'ɨ́j nu jɨ́n ti'itéjvee ɨ́ tavástara'a jemi .
56001004	Ayee nu tí'imuayu'use'e , mɨ pej i'i Tito , mɨ pej pajta niyauj pu'éene'e pua'araa tzáahuati'ira'a jɨme'e pe'ɨ́jna jɨme'e pej piyen che'atá pena'a té'atzaahuate'e netɨ́j inee . Ayee nu tí'ijxe'eve'e mej miyen muáruuren a'ɨ́jna ɨ́ Dios ɨ́ tej rájya'upua , ajta a'ɨ́ɨn ɨ́ Cɨríistu'u tɨ ajta i'i Jesús , ɨ́ tɨ tu'irájtuaani , miché'e rɨ́'ɨ timuáacha'ɨn , miché'e majta mua'anpuá'ajte'en ɨ́ á'a tzajta'a .
56001005	Ayee nu 'een jɨ́n muaja'uteájtuaa a'ujna u Creta ɨ́ chuej tɨ e'eráahuachi ɨ́ jaj japua pej pi rɨ́'ɨ ráaruuren ɨ́ tɨ á'aturaacaj , pej pi pajta hua'antíhuauni a'ij nej neri timuá'ixaa a'ɨ́mej ɨ́ mej te'enteárute vaujsi jɨme'e nain japua matɨ́j mena'a mej huachéjme a'ujna u Creta .
56001006	Ajta ayée pu ruxe'eve'e tɨ ayén 'een a'ɨ́jna ɨ́ ja'atɨ tɨ te'enteárute vásta'a jɨme'e , tɨ caí ti'itɨ́j jɨ́n a'aturáa , ajta tɨ seɨj na'a tévi'itɨne'en ɨ́ 'ɨ́ita'a . Majta ɨ́ yaújmua'ame'en a'ɨ́jna ɨ́ ja'atɨ , ayée pu ruxe'eve'e mej té'atzaahuate'e , tɨ́'ij caí ja'atɨ́ a'ɨ́jna jɨ́n huá'a jetze te'upuá'ajte'en mej a'ij pua'a titetiújcha'ɨɨ na'ari mej caí ti'itɨ́j á'astijre'e .
56001007	Ja'atɨ́ tɨ ayén vásta'a jɨ́n ti'itéjvee , a'ɨ́ɨ pu xaa ayén antiújmua'aree a'ɨ́jna jɨme'e tɨ Dios jetze me'ecan tí'ivaɨre'e a'ɨ́mej jemi ɨ́ teɨte . A'ɨ́j pu jɨ́n ayén ruxe'eve'e tɨ rɨ́'ɨ ti'itiújcha'ɨɨ , tɨ caí ti'itɨ́j jɨ́n a'aturáa . Ruxe'eve'e tɨ caí ayén á'ujtzaahuate'e , ajta tɨ caí ca'anacan huataniú'ucan , ajta tɨ caí rutahuaíve'e . Ajta , ayén che'atá na'a ruxe'eve'e tɨ caí ayén runé'use'eve'e , ajta tɨ caí a'ɨ́jna jɨ́n ruvaɨre'e a'ɨ́jna jɨme'e ɨ́ tumin mej tí'ipua'ivi u teyujta'a , na'ari tɨ caí tí'inecua'atze tɨ jeíhua tí'ijcha'ɨɨ .
56001008	Mɨ́ ajta a'ɨ́ɨn , ché'e ayén éene'e á'ara'ani tɨ ruxɨ́'evi'ira'a jɨme'e hua'ancuré'evi'itɨn matɨ́j mena'a pua'amé ramuáaren , tɨ ajta a'ɨ́jna jetze ucarute a'ɨ́jna jɨme'e tɨ xɨ́'epɨ'ɨn 'een . Ajta pu ayén ruxe'eve'e tɨ a'ɨ́ɨn rɨ́'ɨ mé teuúmua'aree , tɨ ajta rɨ́'ɨ ti'itiújcha'ɨɨ , tɨ ajta urarɨ́'en ɨ́ ru tzajta'a . Ajta i'i , ayée pu ruxe'eve'e tɨ ruca'ané ɨ́ ru tzajta'a tɨ ij caí ti'itɨ́j jɨ́n auteáturan a'ɨ́jna jɨme'e tɨ a'ij pua'a 'een .
56001009	Ruxe'eve'e tɨ a'ɨ́ɨn ajta yaú'itɨée temua'a naa ɨ́ niuucari tɨ ayén ti'ayajna a'ij tej teri tihua'umuá'ate tɨ ij caí ja'anáj yá'uhua'anan . Tɨ́ pua'a ayén huárɨni , aj pu xaa raayɨ́'ɨtɨhua'a a'ame tɨ ij tihuá'umua'aten tzáahuati'ira'a jɨme'e a'ij tɨ ayén tiraavíjte'e . A'ɨ́ɨ pu ajta raayɨ́'ɨtɨhua'a a'ame tɨ hua'utémua'itɨn a'ɨ́mej ɨ́ mej seɨcɨé tí'ixaxa'a .
56001010	Ayee pu ruxe'eve'e a'iné mu'iitɨ́ mú mé á'ujujhua'an ɨ́ mej caí ti'itɨ́j á'astijre'e . Jéihua mú tihuá'amua'ate me'ɨ́jna jɨme'e ɨ́ niuucari tɨ caí ti'itɨ́j vaɨre'e , tɨ ajta tiú'ucuanamua . A'ɨ́mej mú jetze ajtéme'ecan a'ɨ́ɨme ɨ́ mej ra'antisí'iche ɨ́ runavij .
56001011	Jé'ecan pu ruxe'eve'e tej hua'utá'ijmɨi mej mi caí ché'e miyen tí'ixajta a'iné jeíhua mú tihua'antiú'uuni'ira matɨ́j mena'a pua'amé ruteɨ́testemua'a seɨj ɨ́ ja'atɨ , majta méyee . Ayee mú 'een jɨ́n miyen tihuá'amua'ate a'ɨ́jna jɨme'e ɨ́ tɨ caí ayén tiraavíjte'e mej mi avíitzi jɨ́n raamuá'itɨn ɨ́ tumin ɨ́ mej rujɨ́ɨmua'a huateújvaɨre'en .
56001012	Seɨj tɨ huá'a jetze ajtéme'ecan , tɨ nu'u huá'a jetze me'ecan tí'ixaxa'a , ayén tiu'utaxájtaca'a a'ɨ́mej jɨme'e tɨjɨ́n : “ Naími'i mú tí'ihua'itaca a'ɨ́ɨme ɨ́ mej Creta huachéjme . A'ij mú hui pua'a tí'iruure a'ɨ́ɨme ɨ́ mej huá'ɨna'ase'e . Majta jeíhua huápɨ'ɨ juxaaveca ajta mena'a caí anajúcataxɨ'ɨn . ”
56001013	Jee xaa , ayée pu ti'ayajna a'ij tɨ tiraataxájtaca'a . A'ɨ́j pu jɨ́n , ayée pu ruxe'eve'e pej piyen huárɨni . Patá'aj ca'anín jɨ́n hua'ajteá'axɨ'ɨn mej mi té'antzaahuate'en tzáahuati'ira'a jɨme'e a'ij tɨ tiraavíjte'e , mej mi caí ché'e ranamuajra ɨ́ niuucari tɨ caí ti'itɨ́j vaɨre'e tɨ ajta a'ɨ́mej jetze huanéj a'ɨ́ɨme ɨ́ mej Israél jetze ajtéme'ecan , mej mi caí ché'e ranamuajra a'ij mej tihuá'aijte'e a'ɨ́mej ɨ́ teteca ɨ́ mej caí raataxɨ́'eve ɨ́ tɨ ayén ti'ayajna ɨ́ Dios jemi .
56001014	
56001015	Ajta a'ɨ́mej jemi ɨ́ mej urarɨ́'ene'en seijre'e ɨ́ ru tzajta'a , ayée pu tihuá'amitɨejte'e tɨ naími'i tɨ́j na'a tɨ Dios ayén tiú'utaahuaca'a , a'ɨ́ɨ pu tí'ivaɨre'e ɨ́ ruye'irá jɨme'e . Majta , camu a'atzu taúra'aca tɨ ti'itɨ́j hua'utáxana'ave'en tɨ a'ij pua'a 'een . Mɨ́ ajta a'ɨ́mej jemi ɨ́ mej a'ij pua'a seijre'e ɨ́ ru tzajta'a , capu ti'itɨ́j i'irɨ́'en . Jéihua mú a'ij pua'a mé titeumuámua'aree . Majta , camu ché'e raayɨ́'ɨtɨ mej miyen huaruitɨejte'en yee a'ɨ́ɨ pu ayén tiraavíjte'e nusu a'ɨ́ɨ pu caí ayén tiraavíjte'e .
56001016	Ayee mú tí'ixaxa'a tɨjɨ́n : “ Teen tu ramua'ate ɨ́ Dios . ” Mɨ́ majta caí , camu ramua'ate a'iné camu miyen rɨcɨ a'ij tɨ tí'ijxe'eve'e ɨ́ Dios . Jé'ecan mú tiú'uxana'avi'iste'e . Camu ti'itɨ́j á'astijre'e . Camu majta ti'itɨ́j jɨ́n a'ij tí'ivaɨre'e ɨ́ Dios jemi .
56002001	Mɨ́ pajta mú'ee , ayée pu ruxe'eve'e pej piyen tihuá'umua'aten mej mi miyen rɨ́'ɨ titetiújcha'ɨɨ a'ij tɨ tiraavíjte'e a'ɨ́jna jɨme'e mej té'atzaahuate'e tzáahuati'ira'a jɨme'e .
56002002	Patá'aj piyen tihuá'umua'aten ɨ́ mej vaújsicɨra'i mej caí jeíhua rayé'ecare'en ɨ́ nahuáj , sino cɨ́j mu'u , mej mi seica rɨ́'ɨ tihua'useíj . Ruxe'eve'e mej mi rɨ́'ɨ mé titeumuámua'are'en , majta mej rɨ́'ɨ titetiújcha'ɨɨ me'ɨ́jna jɨme'e mej rá'astijre'e ɨ́ tavástara'a . Ajta ayén ruxe'eve'e mej huá'uxe'eve'en ɨ́ ruxɨ́'ej teɨte , ajta mej mi te'utáviicua'i temua'a naa .
56002003	Patá'aj piyen che'atá pena'a tihuá'umua'aten a'ɨ́mej ɨ́ ucarijse mej mi majta rɨ́'ɨ titetiújcha'ɨɨ . Capej hua'atá'acare'en mej a'ij pua'a tiú'ujeeve seɨj ajta seɨj . Capu ajta ayén tiraavíjte'e mej jeíhua rayé'ecare'en ɨ́ nahuáj , sino mej mi ráarɨ'ɨren mej tihuá'umua'aten ti'itɨ́j tɨ a'ij tí'ivaɨre'e .
56002004	Miché'e me'ɨ́n jucarijse miyen tihuá'umua'aten ɨ́ mej 'uuca ɨ́ mej mauj teemua mej mi miyen tihuá'uxe'eve'en ɨ́ rucɨ́na'astemua'a , majta ɨ́ ruyaujmua'a .
56002005	Ayee pu ruxe'eve'e mej rɨ́'ɨ metíteumuámua'aree a'ɨ́ɨme ɨ́ mej mauj teemua , mej mi caí tiú'uxana'acɨra'aten . Ajta , ayée pu ruxe'eve'e mej nain jɨ́n tí'ijcha'ɨɨ ɨ́ ruche . Ajta , mej mi rɨ́'ɨ huá'acha'ɨɨ ɨ́ ruteɨ́testemua'a . Miché'e majta hua'ará'astijre'en ɨ́ rucɨ́na'astemua'a . Na'ari , tɨ pua'a mecaí miyen huárɨni , ɨ́ seica ɨ́ mej huá'aseij , camu ché'e raataxɨ́'eve'esin mej ra'ará'astijre'en ɨ́ tavástara'a .
56002006	Ayee pej che'atá pena'a ca'aníjra'a hua'utá'an ɨ́ teteca ɨ́ mej mauj teemua mej mi rɨ́'ɨ mé titeumuámua'are'en me'ɨ́jna jɨme'e a'ij mej rɨcɨ .
56002007	Pajta mú'ee , patá'aj piyen aseíjrata huá'a jemi tɨ́j seɨ́j tɨ ari araúraste nain jɨme'e a'ij nej neuchén timuá'ixaa , a'ɨ́jna jɨme'e a'ij pej rɨcɨ tɨ i'i xɨ́'epɨ'ɨn jɨme'e . Patá'aj tihuá'umua'aten tzáahuati'ira'a jɨme'e , pajta piyen tihua'utaseíjrate'en tɨ huápɨ'ɨ ruxe'eve'e mej mi miyen huárɨni .
56002008	Patá'aj piyen tihua'utá'ixaate'en temua'a naa e'ehuauritɨéecan jɨme'e a'ij tɨ tiraavíjte'e mej mi caí miyen seɨcɨé tí'ixajta . Ayee pej huárɨni tɨ i hua'utatévi'iraste'en a'ɨ́mej ɨ́ mej muájcha'ɨɨre'e me'ɨ́jna jɨme'e mej caí ti'itɨ́j jɨ́n huatániuusin tɨ a'ij pua'a namuajre'e mej jɨ́n titaaxájtzi'i .
56002009	Patá'aj piyen tihua'utájeeve a'ɨ́mej ɨ́ mej tí'imuarɨ'e ca'anéeri jɨme'e , mej mi hua'ará'astijre'en a'ɨ́mej ɨ́ mej tihuá'aijte'e . Miché'e miyen tiu'umuárɨ'en mej mi nain jɨ́n rɨ́'ɨ tihua'utá'an . Ayee pu ruxe'eve'e mej caí a'ij mena'a tihuá'ajeeve a'ɨ́mej ɨ́ mej tihuá'aijte'e .
56002010	Mej mi majta caí tihua'anáhua'ira , sino mej mi nain jɨ́n hua'ará'astijre'en , matá'aj caí ti'itɨ́j jɨ́n até'ɨtze'ara'an . Tɨ́ pua'a miyen huárɨni , ayée mú 'een jɨ́n ca'aníjra'a hua'utá'asin ɨ́ seica mej mi majta raataxɨ́'eve'en , mej majta ra'ará'astijre'en a'ij tej tihuá'amua'ate a'ɨ́jna jɨme'e tɨ Dios tu'irájtuaani .
56002011	Jee xaa , pu'uri mé jéjre'e seijre'e tɨ Dios ari rɨ́'ɨ tihuá'acha'ɨɨ ɨ́ teteca a'ɨ́jna jɨme'e tɨ Dios jírá'ujca'ane tɨ hua'irájtuaani naíjmi'ica .
56002012	A'ɨ́j tu jɨ́n ramua'aree tɨ ayén ruxe'eve'e tej ra'antipuá'ajte'en nain jɨme'e tɨ a'ij pua'a 'een ɨ́ Dios jemi , ajta nain jɨ́n tej rájhuausin íiyen chaanaca japua , tɨ caí ayén á'ateere rusén jɨme'e . Ajta , ayée pu ruxe'eve'e tej tiyen rɨ́'ɨ ti'itítacha'ɨɨ a'ij tɨ tiraavíjte'e , a'ij tɨ tí'ijxe'eve'e ɨ́ Dios . Ajta ayén ruxe'eve'e tej rɨ́'ɨ mé titeumuámua'are'en tetɨ́j tena'a tej tiyen á'ateeri íiyen japuan ɨ́ chaanaca tɨ yen seijre'e .
56002013	Teajtáhua'a tu teuj rachú'eve'en ɨ́ tej jɨ́n huatátatemua'ave'e a'ájna xɨcáara'an tɨ jetzen teja'uré'enejsin ɨ́ tej rachú'eve'en tɨ ajtahua'a yé huataseíjre'esin a'ɨ́jna ɨ́ Dios tɨ nain jɨ́n antiújmua'aree , tɨ ajta tu'irájtuaani . A'ii pu a'ɨ́ɨn pú'een ɨ́ Jesús tɨ ajta i'i Cɨríistu'u .
56002014	A'ɨ́ɨ pu huataúra'a tɨ huámɨ'ɨni ta jetze me'ecan tɨ ij a'ɨ́ɨn tiu'unájchita nain jɨme'e a'ij tej té'echa'ɨɨca'a iteen , te'ɨ́jna jɨme'e tej caí a'atzu ra'ará'astijre ɨ́ Dios . Ayee pu 'een jɨ́n ajta huamɨ́'ɨ ta jetze me'ecan tɨ ij rɨ́'ɨ táaruuren ɨ́ tatzajta'a tej ti teɨtestemua'ame'en pu'éene'e tá'ara'ani , tej ti ahuátaca'anen tej ti tiyen huárɨni i tɨ í'ixɨ'epɨ'ɨn jɨme'e .
56002015	A'ɨ́ɨ pu a'ɨ́ɨn pú'een ɨ́ tɨ ruxe'eve'e pej piyen tihuá'umua'aten . Patá'aj ca'aníjra'a hua'utá'an nain jɨme'e ɨ́ pej jɨ́n antí'amua'aree . Patá'aj pajta hua'ajteá'axɨ'ɨn . Capej hua'atá'acare'en tɨ ja'atɨ́ a'ij pua'a tí'imuaseijra .
56003001	Patá'aj hua'u'íjcate'en ɨ́ teɨte mej mi miyen huá'astijre'en a'ɨ́mej ɨ́ mej tí'aijta , majta a'ɨ́mej ɨ́ mej ti'itɨ́j jɨ́n antiújmua'aree . Miché'e miyen huárɨni a'ij mej tí'ijxe'eve'e ɨ́ mej tí'aijta . Miché'e majta ahuaújca'anen mej mi me'ɨ́jna jɨ́n tiu'umuárɨ'en ti'itɨ́j tɨ a'ij tí'ixɨ'epɨ'ɨn .
56003002	Capej hua'atá'acare'en mej a'ij pua'a tihuá'ajeeve ɨ́ ruxɨ́'ej teɨte sino patá'aj ca'aníjra'a hua'utá'an mej mi ru'ihuaamua'a muá'ara'ani temua'a naa , mej mi majta rɨ́'ɨ tihuá'ucha'ɨn ɨ́ seica . Miché'e majta rɨ́'ɨ ti'ihuaúrixaate'en mej caí a'ij mena'a pua'a tiú'ujeeve .
56003003	Capej yá'uhua'anan a'ij tej éene'e jéjcua ɨmuá tetɨ́'ɨj caí xɨ té'atzaahuate'eca'a . Catu ti'itɨ́j ú'umua'areereca'a . Catu teajta ti'itɨ́j á'astijre'eca'a . Ti'itɨ́j tɨ na'a pu tacuanamuajca'a . Cu xɨee tej ravaɨre'eca'a ca'anéeri jɨme'e ɨ́ tɨ ta tzajta'a seijre'eca'a tɨ a'ij pua'a 'een . Ajta ti'itɨ́j tɨ ta'aránajcheca'a tɨ caí xɨ́'epɨ'ɨn jɨme'e , a'ɨ́j tu teajta vaɨre'eca'a . Ayee tu ti'itítacha'ɨɨca'a tej huá'ajcha'ɨre'eca ɨ́ taxɨ́'ej teɨte . Seica mú majta tájcha'ɨɨre'eca'a itejmi . Teajta iteen , ayée tu che'atá tena'a iteen tajɨ́ɨmua'a tu tájaaxɨejvi'iraca'a seɨj teajta seɨj .
56003004	Mɨ́ ajta a'ɨ́ɨn ɨ́ Dios ɨ́ tɨ tu'irájtuaa , a'ɨ́ɨ pu taatá'a tej tiyen raaseíj tɨ a'ɨ́ɨn rɨ́'ɨ temua'a tí'itacha'ɨɨ . A'ɨ́ɨ pu ajta taxe'eve'e .
56003005	A'ɨ́ɨ pu xaa tu'irájtuaa . Capu a'ɨ́jna jɨ́n tu'irájtuaa a'ɨ́jna jɨme'e tej tiyen huarɨ́j ɨ́ tɨ í'ixɨ'epɨ'ɨn sino a'ɨ́jna jɨme'e tɨ a'ɨ́ɨn tá'ancu'uvajxɨ . A'ɨ́ɨ pu taajéjcuare ɨ́ ruxɨ́ejniu'uca jɨme'e . Cu xɨee tej teajtáhua'a huanúnu'ihuaca'a ɨ́ Dios jemi , a'ɨ́jna jɨme'e tɨ tá'ari'iri'i tɨ xána'avi'ire'eca'a ɨ́ ta jetze .
56003006	Ruxɨejniu'uca pu xaa huateájtuaa itejmi jemi nain jɨme'e ɨ́ ruxɨ́'evi'ira'a a'ɨ́jna jɨme'e tɨ ta japua huaniú a'ɨ́jna ɨ́ Jesús tɨ ajta i'i Cɨríistu'u .
56003007	Ayee pu 'een jɨ́n raateájtuaa téjmi jemi tɨ i a'ɨ́ɨn ayén tiraaxɨ́'epɨ'ɨntare'en tej ti caí ché'e ti'itɨ́j jɨ́n auteáturan ɨ́ jemin a'ɨ́jna jɨme'e tɨ tá'ancu'uvajxɨ . Ayee tu 'een jɨ́n seijre'e tej ti teri rachú'eve'e tɨ́'ij titáacɨ'ɨti méjca'ihua yee tej ruuri tá'ara'ani jemin tɨ́j na'a rusén jɨme'e .
56003008	Ayee pu xaa ne'u ti'ayajna . A'ɨ́j nu jɨ́n niyen tí'ijxe'eve'e pej mú'ee ca'aníjra'a hua'utá'an mej mi rá'antzaahuate'en netɨ́j nena'a neri timuá'ixaa a'ɨ́mej ɨ́ mej meri rá'astijre'e ɨ́ Dios . Miché'e majta rɨ́'ɨ mena'a me'ɨ́jna jetze ucarute mej rɨ́'ɨ titetiújcha'ɨɨca me'ɨ́jna jɨme'e tɨ í'ixɨ'epɨ'ɨn . Tɨ́ pua'a miyen huárɨni , a'ɨ́ɨ mú xaa rɨ́'ɨ tiraatá'asin ɨ́ Dios , majta hua'utévaɨre'en naíjmi'ica .
56003009	Mɨ́ majta seica , jeíhua mú me'ɨ́jna jɨ́n tiú'urihua'ura muá'aju'u me'ɨ́jna jɨme'e tɨ caí ámitɨeere'e , majta seica me'ɨ́jna jetze ucáruti mej miyen ti'ixáata muá'aju'u yee a'atani tévira'an jetze huanéj ɨ́ ruhuáacɨxa'astemua'acɨ'ɨ . Majta seica , ayée mú tiú'urihua'ura muá'aju'u me'ɨ́jna jɨme'e yee a'iquí huataújmua'a a'ɨ́jna ɨ́ niuucari tɨ ra'uyú'uxaca'a a'ɨ́jna ɨ́ Moisés teecan . Ayee mú 'een jɨ́n miyen autéhuijsin mej mi já'ita'a a'utácɨɨne , majta mej mi huateújne'usi'ite'en . Naíjmi'i matɨ́j mena'a miyen 'een matɨ́j a'ɨ́ɨme , camu ti'itɨ́j vaɨre'e . Capej huá'ajaahuate'e .
56003010	Tɨ́ pua'a ja'atɨ́ ayén tejá'amua'ɨtziite'e sej si siyen a'utehuiini sej si já'ita'a a'utácɨɨne , ayée pej ráaruuren . Patá'aj seɨj pana'a raatá'ijmɨi na'ari hua'apua . Tɨ́ pua'a auj ayén rɨjca tɨ caí muá'astijre'e , patá'aj raata'íte mé já'ahua'a .
56003011	Tɨ́ pua'a caí muá'astijre'e , ayée pepu'u 'een jɨ́n piyen tiráamua'aree tɨ a'ɨ́ɨn ɨ́ tevi seɨcɨé na'a tí'imua'atze tɨ caí ayén tiraavíjte'e . Pu'uri Dios raaxɨ́'epɨ'ɨntari'iri'i a'ɨ́jna jɨme'e tɨ puaíjtzi raatá'asin .
56003012	Nee nu muaata'íti'ira mú'eetzi jemi ne'ɨ́jna ɨ́ Artemas , neajta ne'ɨ́jna ɨ́ Tíquico . Matɨ́'ɨj me'uun e'ará'asti a'u pej a'utéjvee , aj pej xaa ahua'aca'anen a'achú pej caj tirú'umua'aree pej yé tanén neetzi jemi , ayujna Nicópolis . Ayee nu tiraaxɨ́'epɨ'ɨntare nej niyen neyun á'ateeri tɨ́j na'a a'ájna tɨ huáseevi'i a'ame .
56003013	Patá'aj piyen huárɨni nain tɨ́j na'a tɨ í'irɨ'ɨri pej hua'utévaɨre'en pe'ɨ́jna ɨ́ Zenas , pajta pe'ɨ́jna ɨ́ Apolos . A'ɨ́jna ɨ́ Zenas , a'ii pu a'ɨ́ɨn pú'een seɨj tɨ tí'ixɨ'epɨ'ɨntare'e . Patá'aj hua'utévaɨre'en mej mi me'uun a'arácɨɨne . Patá'aj piyen rɨ́'ɨ ráaruuren tɨ ij caí ti'itɨ́j tihuá'aturaate'e .
56003014	Majta a'ɨ́ɨme ɨ́ tateɨ́testemua'a , ayée pu ruxe'eve'e mej miyen tiraayɨ́'ɨtɨhua'an mej me'ɨ́jna jetze ucarute mej miyen rɨjca ɨ́ tɨ í'ixɨ'epɨ'ɨn jɨme'e mej mi me'ɨ́jna jɨ́n huateújvaɨre'esin . Na'ari caí , camu ti'itɨ́j jɨ́n huateújvaɨre'esin .
56003015	A'ɨ́ɨ mú yee muateujte'e matɨ́j mena'a pua'amé mej yé huaté'uu ne jamuan . Patá'aj piyen tihua'utateújte'en ta jetze me'ecan a'ɨ́mej ɨ́ mej taxe'eve'e , ɨ́ mej miyen che'atá mena'a té'atzaahuate'e . Ché'e rɨ́'ɨ tejá'amuavaɨre'e .
57001001	Inee , i nej i'i Pablo , ayée nu een jɨ́n aiteánami'i a'ɨ́jna jɨme'e nej ra'ará'astijre ɨ́ Cɨríistu'u tɨ ajta Jesús pú'een . Jamuan ɨ́ ne'ihuaara'a a'ɨ́jna ɨ́ Timoteo , ayée tu tí'imuayu'use'e mɨ pej i'i Filemón , mɨ pej ta jamuan tí'imɨjhuaca , mɨ tej muaxe'eve'e jeíhua , ajta a'ɨ́jna tɨ i'i Apia , a'ɨ́jna ɨ́ 'ɨ́ita'a tɨ tajuu pú'een tɨ ajta té'atzaahuate'e , ajta mɨ Arquipo , ɨ́ tɨ ayén che'atá na'a té'eviicua'i tetɨ́j iteen . Teen tu tihuá'ayu'use'e naíjmi'ica ɨ́ mej a'uun e'etiújse'ɨri a'u pej é'eche .
57001002	Ajta a'ɨ́ɨn Dios ɨ́ tej rájya'upua , ajta a'ɨ́ɨn tavástara'a , a'ɨ́jna ɨ́ Jesús tɨ ajta i'i Cɨríistu'u , miché'e rɨ́'ɨ tejamuáacha'ɨɨn , miché'e majta amua'anpuá'ajte'en ɨ́ a'amua tzajta'a .
57001003	
57001004	Tɨ́j na'a nej amua'utámua'aree , ayée nu rɨ́'ɨ tiratá'acaa ná'aye'i ɨ́ Dios netɨ́j nena'a tí'ijhuavii .
57001005	Ayee nu een jɨ́n tí'ijteujtzi'ire'e ná'aye'i ne'ɨ́jna jɨme'e nej niyen tí'inamua pej jeíhua huápɨ'ɨ rá'astijre'e ɨ́ tavástara'a , a'ɨ́jna ɨ́ Jesús . Pajta jeíhua huápɨ'ɨ huá'axe'eve'e a'ɨ́mej ɨ́ mej teɨtestemua'ame'en pú'een ɨ́ Dios .
57001006	Ayee nu tí'ijhuavii ɨ́ Dios jemi pej pi piyen huatá'aseijrata tzáahuati'ira'a jɨme'e pej nain jɨ́n rá'astijre'e ɨ́ tavástara'a mej mi ɨ́ seica ráamua'aree tzáahuati'ira'a jɨme'e a'ij tɨ een tɨ́j na'a pua'amé tí'itacɨ'ɨti a'ɨ́jna jɨme'e tej rá'atzaahuate'e ɨ́ Cɨríistu'u .
57001007	Jé'ecan nu netémua'ave'e mú'eetzi jemi . Jee xaa ne'u , rɨ́'ɨ pej naatá'a a'ɨ́jna jɨme'e pej ca'aníjra'a hua'utá'a a'ɨ́mej ɨ́ mej teɨtestemua'ame'en pú'een ɨ́ Dios .
57001008	Nee nu xaa ne'ɨ́jna jɨ́n antínmua'aree nej ti'itɨj jɨ́n timuaata'aíjte'en a'ij pej ti'itɨ huáruuren a'ɨ́jna jɨme'e tɨ Cɨríistu'u na'antíhuau .
57001009	Mɨ neajta caí , canu niyen rɨni nej timuaata'aíjte'en ca'anéeri jɨme'e . A'ɨ́ɨ pu'u na'aráanajche nej niyen timuaatáhuavii a'iné jeíhua nu muaxe'eve'e inee , i nej neri vástacɨra'i pú'een , neajta neri aiteánami'i ne'ɨ́jna jɨme'e nej rá'astijre'e ɨ́ Cɨríistu'u tɨ ajta i'i Jesús .
57001010	Ayee nu tí'imuahuavii ne'ɨ́jna jɨme'e ɨ́ niyauj a'ɨ́jna ɨ́ Onésimo , tɨ ari ajta té'atzaahuate'e a'ɨ́jna jɨme'e nej niyen raatéya'upuajtaca'a ayujna a'u nej aiteánami'i .
57001011	Jéjcua ɨmuá , capu ti'itɨ timuaatévaɨ . Mɨ ajta a'ɨ́ɨn , pu'uri tineetéva'ɨri ineetzi , ajta pu mú'eetzi ti'itéva'ɨri .
57001012	Nu'uri ní raata'íti mú'eetzi jemi ne'ɨ́jna ɨ́ nej jeíhua huápɨ'ɨ raxɨ́'eve'e .
57001013	Ayee nu tí'ijxe'eve'eca'a tɨ yé huateáturanche'e nee jamuan tɨ ij naatévaɨre'enche'e mú'eetzi jetze me'ecan nej nauj yé aiteánami'i ne'ɨ́jna jɨme'e nej tihuá'ixaate'e ɨ́ teɨte Cɨríistu'u jetze me'ecan .
57001014	Mɨ neajta inee , canu tí'ijxe'eve'eca'a ti'itɨ́ pej caí neetá'acare'en sino nej niyen Onésimo japuan huániuuni . Tɨ pua'a piyen ti'itɨj jɨ́n naatévaɨre'enche'e , ayée nu tí'ijxe'eve'eca'a pej piyen huárɨni á'axe'evi'ira'a jɨme'e . Canu xaa ne'u raxɨ́'eve'eca'a pej ca'anéeri jɨ́n piyen huárɨniiche'e .
57001015	Tij caí ayén een jɨ́n a'atzu á'atee tɨ ɨmuá a'ij huárupi tɨ ij ajtahua'a mú'eetzi jemi huateáturan tɨ́j na'a rusén jɨme'e , tɨ ij a'ɨ́ɨn huateáturan mú'eetzi jemi tɨ́j muá'ihuaara'a pej jeíhua raxɨ́'eve'e . Capu ché'e ca'anéeri jɨ́n muatévaɨre'esin sino a'ihuáara'a pu a'ame . Jé'ecan pu ruxe'eve'e ineetzi jemi a'ɨ́jna ɨ́ ja'atɨ . Aru jaítze'e pu ruxe'eve'e mú'eetzi jemi a'iné tevi pu pú'een , ajta a'ihuáara'a pú'een ɨ́ tavástara'a jemi .
57001016	
57001017	A'ɨ́j nu jɨ́n niyen muahuavii tɨ pua'a piyen tinaaseíjri'i nej á jamuan tí'imuarɨ'e . Patá'aj piyen che'atá pena'a ra'ancuré'evi'itɨn pe'ɨ́jna ɨ́ Onésimo patɨ́j tína'ancuré'evi'itɨ ineetzi .
57001018	Tɨ pua'a ti'itɨj jɨ́n a'ij pua'a muáaruu na'ari tɨ pua'a ti'itɨj jɨ́n timuá'acha'ɨɨre'e , neetzi pej huajíjve'en .
57001019	Nemuajca'a nu jɨ́n tí'imuayu'use'e . Inee , i inee i'i Pablo , nee nu tí'imuanajchite'en . Mɨ neajta inee , canu a'atzu ne'ɨ́jna jɨ́n timuaatá'ixaate'esin ne'ɨ́jna jɨme'e ɨ́ pej tiná'acha'ɨɨre'e pe'ɨ́jna jɨme'e tɨ timuáacɨ'ɨti pej ruuri pua'amé tɨ́j na'a rusén jɨme'e .
57001020	Ayee nu tí'ijxe'eve'e , ne'ihuaara'a , pej pi ti'itɨj jɨ́n naatévaɨre'en ɨ́ tavástara'a jemi . Patá'aj ca'aníjra'a naatá'an ɨ́ Cɨríistu'u jemi .
57001021	Ayee pu tiná'amitɨejte'e tɨ ayén ti'ayajna pej piyen huárɨni a'ij nej tí'imuahuavii . A'ɨ́j nu jɨ́n yé tí'imuayu'use'e . Nu'uri ramua'aree pej piyen jaítze'e rɨni a'ij nej caí tí'imuahuavii .
57001022	Ajta a'ɨ́jna jɨme'e , patá'aj piyen huárɨni . Patá'aj seɨj rɨ́'ɨ huáruuren ɨ́ cuaartu nej ni ne'uun huiirájcati , a'iné ayée nu rachú'eve'e tɨ Dios neetá'acare'en nej neajtahua'a ne'uun a'atanén mú'eetzi jemi a'ɨ́jna jɨme'e pej piyen raatáhuaviiri'i ɨ́ Dios jemi .
57001023	A'ɨ́ɨ pu ajta yé muateujte'e a'ɨ́jna ɨ́ Epafras tɨ nej jamuan yé aiteánami'i , a'ɨ́jna jɨme'e tɨ ajta rá'astijre'e ɨ́ Cɨríistu'u tɨ ajta i'i Jesús .
57001024	A'ɨ́ɨ mú majta yé muateujte'e a'ɨ́ɨme , a'ɨ́jna ɨ́ Marcos , ajta ɨ́ Aristarco , ajta Demas , ajta ɨ́ Lucas . A'ii mú a'ɨ́ɨn pú'een ɨ́ mej nej jamuan tí'imuarɨ'e .
57001025	Ajta a'ɨ́ɨn tavástara'a , a'ɨ́jna ɨ́ Jesús tɨ ajta i'i Cɨríistu'u , ché'e a'ɨ́ɨn ruxɨ́'evi'ira'a jɨ́n rɨ́'ɨ tejamuáacha'ɨɨn . Yee pu'u , ché'e ayén teja'ure'enén .
58001001	Ayee pu jéjcua ɨmuá , Dios mu'iitɨ́ tihua'utá'ixaa ɨ́ tavaújsimua'acɨ'ɨ , mu'iicáca jɨme'e ɨ́ niuucari . A'ajná'ɨmua Dios pu ayén seica huata'íteca'a mej mi tiu'utaxáj Dios jetze me'ecan .
58001002	Mɨ́ ajta íjii , tej huáteɨte , tɨ́j na'a tɨ nain araúrastejsin , a'ɨ́ɨn Dios ayén tira'íjca ɨ́ ruyauj tɨ ij a'ɨ́ɨn titaatá'ixaate'en ɨ́ Dios jetze me'ecan . A'ɨ́ɨ pu ajta ayén tíra'antíhua'u tɨ́'ij nain tí'ijcɨ'ɨti a'ɨ́jna ɨ́ yaujra'an . Dios pu ajta jamuan tiú'utaahuaca'a ɨ́ chaanaca ɨ́ tej japuan yen seijre'e .
58001003	Ajta a'ɨ́ɨn ɨ́ yaujra'an , ayée pu nain jɨ́n che'atá na'a rɨ́'ɨ huápɨ'ɨ naa seijre'e tɨ́j ajta ɨ́ Dios . Ajta ɨ́ tévira'an , ayée pu che'atá na'a seijre'e tɨ́j ajta ɨ́ Dios . A'ɨ́ɨ pu ajta raví'i tɨ́j na'a tɨ íiyen tí'iseijre'e ɨ́ chaanaca japua , ajta u ta japua . Runiuuca pu jɨ́n huápɨ'ɨ antiújmua'aree , a'ɨ́ɨ pu ayén rɨcɨ tɨ́'ij á'ateevi'in . Tɨ́'ɨj a'ɨ́ɨn yaujra'an tihua'acá'ari'iri'i ɨ́ mej jɨ́n auteájturaa ɨ́ Dios jemi , aj pu'i a'uun a'ujyeíjxɨ ɨpuari japua rurɨ'ɨríinta'a a'ɨ́jna tɨ nain jɨ́n antiújmua'aree , tɨ júte'e é'eseijre'e .
58001004	Ayee pu 'een jɨ́n huarɨ́j , ajta ayén te'irájraa tɨ a'ɨ́ɨn ayén huápɨ'ɨ jaítze'e rɨ'éene'e já'araa mecaí a'ɨ́mej ɨ́ xɨéjniu'ucari ɨ́ mej ta japua tí'ivaɨre'e . Ajta jeíhua pu jaítze'e tí'ivaɨre'e ɨ́ Dios jemi a'ɨ́jna ɨ́ niuucari tɨ jɨ́n Dios ari raatamuá'a ɨ́ ruyauj caí a'ɨ́jna ɨ́ niuucari tɨ ajta jɨ́n hua'utamuá'a a'ɨ́ɨme ɨ́ mej ta japua tí'ivaɨre'e .
58001005	Ayee pu'u xaa , Dios capu ja'anáj ayén tiraata'ixaa seɨ́j tɨ huá'a jetze ajtéme'ecan tɨ́j ayén tiraata'ixaa ɨ́ ruyauj tɨjɨ́n : Mú'ee pej niyauj pú'een . Neajta inee , íjii nu mua'antíhuau . Ajta ayén tɨjɨ́n : Nee nu ya'upuáara'an pu'éene'e na'ame . Ajta amɨ́n , amɨ́ pu niyauj pu'éene'e a'ame .
58001006	Ajta , tɨ́'ɨj ayén ye'eráavi'itɨ íiyen chaanaca japua a'ɨ́jna tɨ jéjcua ɨmuá seijre'eca'a , ayée pu tiu'utaxájtaca'a tɨjɨ́n : Miché'e me'ɨ́n raateánajche matɨ́j mena'a pua'amé ɨ́ mej tí'ivaɨre'e ɨ́ Dios jemi .
58001007	Ajta , ayée pu huá'a jɨme'e ti'ixa a'ɨ́mej ɨ́ mej ta japua tí'ivaɨre'e tɨjɨ́n : Ayee pu huá'aruure a'ɨ́mej ɨ́ mej tí'ivaɨre'e u ta japua mej mi miyen seijre'e tɨ́j eeca , majta mej mi miyen seijre'e tɨ́j taij tɨ á'ataa a'ɨ́ɨme ɨ́ tɨ tihuá'aijte'e .
58001008	Mɨ́ ajta , jɨ́me'en ɨ́ ruyauj , ayée pu ti'ixa tɨjɨ́n : Mú'ee , mɨ pej Dios pú'een , mú'ee pej antí'amua'aréere pua'amé tɨ́j na'a rusén jɨme'e . Pepu'uri icu ru'itéechui ɨ́ 'itzɨ́ ɨ́ mej jɨ́n ráamua'aree pej urarɨ́'en jɨ́n seijre'e , pej pajta xɨ́'epɨ'ɨn tí'aijta a'ij tɨ tiraavíjte'e .
58001009	Mú'ee pej raataxɨ́'eve mej rɨ́'ɨ ti'itiújcha'ɨɨ tzáahuati'ira'a jɨme'e . Ajta , capu a'atzu mua'aránajcheca'a mej a'ij pua'a ti'itiújcha'ɨɨca'a . A'ɨ́j pu jɨ́n , a'ɨ́ɨn Dios ɨ́ pej jemin seijre'e , a'ɨ́ɨ pu ayén rɨ́'ɨ timuaateájtuaa patá'aj jaítze'e huatá'atemua'ave'en mecaí a'ɨ́ɨme ɨ́ mej mú'eetzi jamuan seijre'e .
58001010	Ajta ayén tɨjɨ́n : Mú'ee , nevástara'a , jéjcua ɨmuá pej raatétaahuaca'a ɨ́ chaanaca . Ajta , tɨ́j na'a tɨ íiye seijre'e u ta japua , amuájca'a pej jɨ́n raatétaahuaca'a .
58001011	A'ɨ́ɨ pu te'entipuá'ajte tɨ́j na'a pua'amé tɨ tí'iseijre'e . Mɨ́ pajta mú'ee , paúche'e pej huatevée pua'amé . Ajta tɨ́j na'a tɨ tiú'utaavijhuaca'a , ayée pu tiu'utémí'ime'ecantari tɨ́j cɨ́ɨxuri tɨ caí ché'e ti'itɨ́j vaɨre'e .
58001012	Ayee pej raatéxu'uta'inaxɨ'ɨsin tɨ́j cɨ́ɨxuri tɨ mí'ime'ecan , ɨ́ mej raateájtutzi . Naími'i pu seɨcɨé ruruuren . Mɨ́ pajta mú'ee , paúche'e piyen che'atá pena'a seijre'e tɨ́j na'a rusén jɨme'e . Capej ja'anáj á'apua'aren .
58001013	Dios capu ja'anáj ayén tiraata'ixaa seɨ́j tɨ ta japua tí'ivaɨre'e sino ruyauj pu xaa ayén tiu'utá'ixaa tɨjɨ́n : Patá'aj yé a'ujyeíjxɨ'ɨn nejrɨ'ɨrínta'a . Patá'aj piyen huácatii ajta nena'a caí hua'antimuá'itɨn a'ɨ́mej ɨ́ mej muájcha'ɨɨre'e mej mi miyen timua'ará'astijre'en mú'eetzi .
58001014	Capu xaa ne'u ayén tihua'utá'ixaa a'ɨ́mej ɨ́ mej ta japua tí'ivaɨre'e a'iné a'ɨ́ɨ mú a'ɨ́ɨn pú'een ɨ́ xɨéjniu'ucari tɨ Dios ayén tihuá'aijte'e mej mi miyen tí'ivaɨre'e mé'ujujhua'ane'en , mej mi hua'utévaɨre'en a'ɨ́mej ɨ́ tɨ huá'acɨ'ɨti tɨ Dios hua'irájtuaani .
58002001	A'ɨ́j pu jɨ́n ayén ruxe'eve'e tej jaítze'e temua'a naa ra'ará'astijre'en te'ɨ́jna ɨ́ tej ráanamuajri'i , tej ti caí yá'uhua'axɨn .
58002002	Jee xaa ne'u , a'ɨ́jna ɨ́ niuucari ɨ́ mej mejmí'i raataxájtaca'a a'ɨ́ɨme ɨ́ mej ta japua tí'ivaɨre'e , a'ɨ́ɨ pu xaa tí'ivaɨre'eca'a . Ajta ja'atɨ́ tɨ na'a tɨ caí ti'itɨ́j jɨ́n ra'ará'astijre , ayée pu puaíjtzi ancuré'a a'ij tɨ tiraavíjte'eca'a . Tɨ́ pua'a ajmí'i ayén tihuá'uruu : ¿ A'iné auj tí'irɨ'ɨri tɨ caí puaíjtzi taatá'an tɨ pua'a tiyen tiraatéxɨeehua te'ɨ́jna ɨ́ niuucari tɨ jɨ́n Dios tu'irátuaasin , tɨ ajta jeíhua huápɨ'ɨ ruxe'eve'e ? Amuacaícan , tavástara'a pu ayén raataxájtaca'a . Ajta á'iyen , seica mú taata'ixaa a'ɨ́ɨme ɨ́ mej ráanamuajri'i .
58002003	
58002004	Dios pu ajta te'anxájtaca'a a'ɨ́jna jɨme'e tɨ ayén huarɨ́j ti'itɨ́j jɨme'e tɨ huápɨ'ɨ ruxe'eve'e , ajta ti'itɨ́j ɨ́ tej jɨ́n rɨ́'ɨ te'utaseíj . A'ɨ́ɨ pu ajta raateájtuaa ɨ́ ruxɨ́ejniu'uca huá'a jemi a'ij tɨ tira'aránajcheca'a tɨ ij a'ɨ́ɨn xɨéjniu'ucare'ara'an ayén hua'utá'an a'ij mej ye'í tiraayɨ́'ɨtɨhua'an .
58002005	Ajta , capu Dios ayén a'ɨ́jna jɨ́n tihuau'íjca a'ɨ́mej ɨ́ mej ta japua tí'ivaɨre'e mej mi me'ɨ́jna jɨ́n antiújmua'areere muá'ara'ani ɨ́ chaanaca mej japuan huachéjme'e muá'aju'u , a'ɨ́jna ɨ́ chaanaca ɨ́ tej jɨ́me'en ti'ixa .
58002006	Ayee pu ja'atɨ́ ja'anáj ayén tí'ixajtaca'a tɨjɨ́n : Mú'ee Dios , mú'eetzi jemi tɨ caí a'atzu ti'itɨ́j jɨ́n ruxe'eve'e ɨ́ teteca , matɨ́j mena'a pua'amé . ¿ A'iné 'een jɨ́n piyen ra'utámua'areeri'i ? Ajta , a'ɨ́ɨn tɨ jetzen airaújneijte ɨ́ teáata'a , ¿ a'iné 'een jɨ́n piyen rɨ́'ɨ tiraatá'aca pej piyen rɨ́'ɨ tirájcha'ɨɨ ?
58002007	Ayee pej ráaruu tɨ ij a'atzu á'ateevi'in tɨ jaítze'e cɨliéene'e jɨ́n ti'itevée á'ara'ani caí a'ɨ́mej ɨ́ mej ta japua tí'ivaɨre'e . Mɨ́ pajta mú'ee , rɨ́'ɨ pej tiraatá'a pe'ɨ́jna jɨme'e pej ra'antíhua'u tɨ jeíhua huápɨ'ɨ tiráacɨ'ɨti mej mi naími'i naa rɨ́'ɨ tira'utaseíj .
58002008	Pajta piyen ti'itɨ́j jɨ́n tira'íjca tɨ́'ij a'ɨ́ɨn ayén tihua'a'aíte'e a'ame ɨ́ teɨte mej mi naími'i ca'anéeri jɨ́n ra'ará'astijre'en . Tɨ́ pua'a ayén a'ɨ́jna jɨ́n tira'íjcatache'e mej mi naími'i ra'ará'astijre'en , capu mé'e jé'e ti'itɨjtaca'a tɨ caí ra'ará'astijre'eca'a . Mɨ́ ajta íjii , ayée pu jépɨ'ɨn seijre'e mej caí xɨ naími'i miyen rá'astijre'e .
58002009	Mɨ́ ajta itejmi , ayée pu jépɨ'ɨn seijre'e jɨ́me'en a'ɨ́jna ɨ́ Jesús . Dios pu ayén ráaruu tɨ ij a'atzu á'ateevi'in jaítze'e cɨliéene'e jɨ́n ti'itevée á'ara'ani mecaí a'ɨ́ɨme ɨ́ mej ta japua tí'ivaɨre'e . Ajta íjii , Dios pu ayén rɨ́'ɨ raateájtuaa , ajta ve'ecán jɨ́n tira'íjca , a'ɨ́jna jɨme'e tɨ a'ɨ́ɨn Jesús ayén rajpuaíitzi já'araa a'ɨ́jna jɨme'e tɨ huamɨ́'ɨ . Dios pu ayén rɨ́'ɨ tihua'utá'a ɨ́ teɨte a'ɨ́jna jɨme'e tɨ a'ɨ́ɨn Jesús ayén naíjmi'ica jetze me'ecan huamɨ́'ɨ .
58002010	Nain pu tiraacɨ́'ɨ a'ɨ́jna , ajta nain pu ayén jemin tí'iseijre'e a'ɨ́jna jɨme'e tɨ ayén nain tiú'utaahuaca'a . Ayee pu'u xaa ruxe'eve'eca'a tɨ a'ɨ́ɨn hua'irájtuaani mu'iicáca ɨ́ ruyaujmua'a mej mi jemin huateáturan tɨ́j na'a rusén jɨme'e . A'ɨ́j pu jɨ́n ayén tiraavíjte'e tɨ ayén raanaíjmire'en a'ɨ́jna tɨ já'ita'a vé'ejvee a'ɨ́jna jɨme'e tɨ ayén rajpuaíitzi já'araa , a'ɨ́jna tɨ hua'irátuaasin ɨ́ ruyaujmua'a .
58002011	Ajta a'ɨ́ɨn tɨ huateúra'ate a'ɨ́mej , ajta a'ɨ́mej tɨ a'ɨ́ɨn ari hua'itévi'itɨcɨ , naími'i mú seɨ́j mena'a jetze ajtéme'ecan . A'ɨ́j pu jɨ́n , capu ratévi'iraste'e tɨ a'ɨ́ɨn ayén hua'atamuá'amuate'en tɨjɨ́n : “ Ne'ihuaamua'a mú pú'een . ”
58002012	Ajta ayén tɨjɨ́n : Nee nu hua'utánamuajriste'esin a'ij pej ántehuaa huá'a jemi ɨ́ ne'ihuaamua'a . Nee nu rɨ́'ɨ timuaatá'asin huá'a tzajta'a a'ɨ́mej ɨ́ mej e'etiújse'ɨri .
58002013	Ajtahua'a ayén tɨjɨ́n : Nee nu á'anca'ane ɨ́ jemin . Ajtahua'a rujéjcuatze'e , ayén tɨjɨ́n : Yee nu huatéjvee huá'a jamuan ɨ́ yaújmua'ame'en tɨ Dios naatávi'itɨste .
58002014	Majta a'ɨ́ɨme ɨ́ yaújmua'ame'en , ayée mú miyen che'atá mena'a éene'en téhua'ira'a , majta miyen éene'en téxuure'e , a'ɨ́j pu jɨ́n Jesús ayén huaújruu tɨ́'ij ayén che'atá na'a éene'en tehuá'ira'aca'a , ajta ayén éene'en téxuure'eca'a matɨ́j a'ɨ́mej . Ayee pu 'een jɨ́n huarɨ́j tɨ́'ij ayén ra'antipuá'ajte'en a'ɨ́jna ɨ́ tɨ a'ɨ́jna jɨ́n antiújmua'aree ɨ́ mej jɨ́n huácui'ini ɨ́ teɨte . A'ii pu a'ɨ́ɨn pú'een ɨ́ tiyaaru'u . A'ɨ́j pu jɨ́n Jesús huá'a jetze me'ecan huamɨ́'ɨ , tɨ ij ajta hua'irájtuaani a'ɨ́mej ɨ́ mej ca'anéeri jɨ́n seijre'eca'a tɨ́j na'a mej auj ruuri mej miyen tí'itziɨɨne'eca'a mej huácui'ini .
58002015	
58002016	Jee xaa ne'u ayén ti'ayajna , capu ayén huaújruu matɨ́j a'ɨ́mej ɨ́ mej ta japua tí'ivaɨre'e tɨ́'ij hua'utévaɨre'en sino ayée pu huaújruu matɨ́j a'ɨ́mej ɨ́ mej Abraham jetze airaújneijte .
58002017	A'ɨ́j pu jɨ́n , ayén ruxe'eve'eca'a tɨ a'ɨ́ɨn ayén seɨcɨé huaújruuren tɨ ij ayén éene'en seijre'e matɨ́j a'ɨ́ɨme ɨ́ ihuáamua'ame'en nain jɨme'e tɨ ij ayén a'ɨ́jna jɨ́n te'enteárute ɨ́ Dios jemi , tɨ ij ayén nain jɨ́n tiu'utévaɨre'en ɨ́ Dios jemi , tɨ ij ajta ayén huá'ancu'uvajxɨ'ɨn ɨ́ teɨte tɨ ij ajta caí ja'anáj ti'itɨ́j jɨ́n até'ɨtze'ara'an , tɨ ij ajta huá'ari'i ɨ́ mej jɨ́n auteájturaa ɨ́ Dios jemi .
58002018	Pu'uri xaa ne'u rɨ'ɨrí tɨ a'ɨ́ɨn ayén hua'utévaɨre'en a'ɨ́mej ɨ́ mej á'aviicua'ire'e ti'itɨ́j jɨme'e , a'iné a'ɨ́ɨ pu ari rajpuaíitzi já'araa , ajta rá'uviicua'iri'i .
58003001	A'ɨ́j pu jɨ́n , ayée xu huárɨni , ne'ihuaamua'a , mɨ tɨ Dios amua'itévi'itɨcɨ , a'iné mú'ejmi pu huatá'inee a'ɨ́ɨn tɨ júte'e é'eseijre'e sej si naími'i siyen huateáturan ɨ́ jemin . Setá'aj siyen se'ɨ́jna jetze tiú'umua'ati se'ɨ́jna jetze ɨ́ Jesús tɨ Dios ayén a'ɨ́jna jɨ́n tira'íjca tɨ titaatá'ixaate'en a'ɨ́jna jɨme'e ɨ́ niuucari ɨ́ tej rá'astijre'e . A'ɨ́ɨ pu Jesús ajta nain jɨ́n tí'ivaɨre'e ɨ́ Dios jemi tɨ ij taatévaɨre'en itejmi .
58003002	Ayee pu che'atá na'a Jesús pu nain jɨ́n araúraste a'ɨ́jna jemi tɨ ayén ra'antíhua'u tɨ́j ajta a'ɨ́ɨn Moisés ayén nain jɨ́n araúraste tɨ́'ɨj ajmí'i tí'ivaɨre'eca'a ɨ́ chi'ira'an jetze ɨ́ Dios .
58003003	Mɨ́ ajta , Dios pu ayén tiraaxɨ́'epɨ'ɨntari'iri'i tɨ ayén tiraavíjte'e tɨ jaítze'e rɨ́'ɨ tiraateájtuaani a'ɨ́jna ɨ́ Jesús caí a'ɨ́jna ɨ́ Moisés . Jee xaa ne'u , jaítze'e tu rɨ́'ɨ tiratá'aca te'ɨ́jna tɨ chi'i ta'ahuaca tecaí te'ɨ́jna ɨ́ chi'i .
58003004	Ayee pu ti'ayajna a'iné tɨ́j na'a tɨ tí'iseijre'e ɨ́ chi'i , ja'atɨ́ pu rá'ajtaahuaca'a . Mɨ́ ajta Dios , a'ɨ́ɨ pu nain tiú'utaahuaca'a tɨ́j na'a tɨ tí'iseijre'e .
58003005	Ajta a'ɨ́ɨn Moisés , nain pu jɨ́n araúraste tɨ́'ɨj auj tí'ivaɨre'eca'a ɨ́ chi'ira'an jetze ɨ́ Dios . Ayee pu 'een jɨ́n huarɨ́j , a'ɨ́ɨ pu ajta ayén te'anxájtaca'a a'ij mej méjca'i huáyee tiu'utaxájtache'e .
58003006	Mɨ́ ajta a'ɨ́ɨn Cɨríistu'u , a'ɨ́ɨ pu ayén nain jɨ́n araúraste tɨ́'ɨj tí'ivaɨre'eca'a ɨ́ ruche . Jee xaa , a'ɨ́ɨ pu yaujra'an pú'eene'e a'ɨ́jna tɨ huatéechi'i . Teajta iteen , teen tu teɨtestemua'ame'en pú'een , teen tu teajta te'uun a'ujteí ɨ́ chi'ira'an jetze , tɨ pua'a tiyen te'utáviicua'i tej taxɨéehua tejá'uxajtane'en te'ɨ́jna ɨ́ tej jɨ́n tátemua'ave'e te'ɨ́jna jɨme'e ɨ́ tej rachú'eve'e .
58003007	A'ɨ́j xu jɨ́n , setá'aj ráanamua temua'a naa a'ij tɨ ti'ixa a'ɨ́jna ɨ́ xɨéjniu'ucare'ara'an ɨ́ Dios , ayén tɨjɨ́n : Tɨ́ pua'a íjii seráanamua tɨ ayén tejá'amua'ixaate'e ɨ́ xɨéjniu'ucare'ara'an ɨ́ Dios .
58003008	Caxu siyen che'atá sena'a ra'antánaamuan ɨ́ a'amua tzajta'a matɨ́j a'ɨ́ɨme ɨ́ mej ajca'ihuá'ɨmua huataújtze'ire ineetzi . A'ájna xɨcáara'an mej jetzen a'ij tiráataahuaca'a mej mi neja'upuá'ajte'en a'ájna a'u tɨ caí é'eti'itɨjca'a .
58003009	A'uu mú miyen a'ij tiráataahuaca'a mej mi naamuá'itɨn , majta miyen me'uun é'etee a'achú cumu hua'apuate nine'ira'a mej tí'iseij netɨ́j nena'a rɨjcaa .
58003010	A'ɨ́j nu jɨ́n hua'utájaaxɨejvi'iri'i ne'ɨ́mej ɨ́ teɨtejra'a . Neajta niyen tiu'utáneixaa yee ja'anáj tɨ na'a a'ɨ́ɨ mú a'ij pua'a tí'imua'atze ɨ́ ru tzajta'a . Majta , camu a'atzu ramua'aree a'ij nej tí'ijxe'eve'e .
58003011	A'ɨ́j nu jɨ́n , neniú'ucara'a nu jɨ́n niyen te'atánratziiri'i mej caí ja'anáj me'uun a'uteáruti a'u mej e'ehuaújse'upe'en ineetzi jamuan . Ayee pu xaa tiu'utaxájtaca'a a'ɨ́jna ɨ́ Dios .
58003012	Rɨ́'ɨ xu'u , ne'ihuaamua'a , tɨ ij caí ayén huataseíjre'en mú'ejmi jemi seɨ́j tɨ a'ij pua'a ti'itiújcha'ɨɨ ɨ́ ru tzajta'a , tɨ ajta caí té'atzaahuate'e . Caxu raatá'acare'en seɨ́j tɨ ayén 'een tɨ a'ɨ́ɨn ayén á'ujca'ane tɨ mé rúurɨeni a'ɨ́jna ɨ́ Dios tɨ i'irúuri .
58003013	Seajta mú'een , setá'aj ca'aníjra'a huataúra'an seɨj seajta seɨj tɨ́j na'a nain xɨcáara'an tzajta'a sej seuj ruuri tɨ ij caí seɨ́j mú'een ayén ra'antánaamuan ɨ́ ru tzajta'a a'ɨ́jna jɨme'e tɨ ayén ráacuanamua a'ɨ́jna tɨ a'ij pua'a 'een .
58003014	Jee xaa ne'u , ayée pu ruxe'eve'e sej siyen huárɨni , a'iné ayée pu ti'itɨ́j tí'itacɨ'ɨti jamuan ɨ́ Cɨríistu'u tɨ pua'a tiyen teuj te'utáviicua'i tɨ́j na'a rusén jɨme'e ɨ́ tej jɨ́n tátemua'ave'e te'ɨ́jna jɨme'e ɨ́ tej rachú'eve'e tetɨ́'ɨj tite'utéjhuii .
58003015	Ayee pu xaa a'ij tɨ té'uyu'usi'ihuaca'a ɨ́ yu'uxari jetze tɨjɨ́n : Tɨ́ pua'a íjii seráanamua tɨ ayén tejá'amua'ixaate'e ɨ́ xɨéjniu'ucare'ara'an ɨ́ Dios . Caxu siyen che'atá sena'a ra'antánaamuan ɨ́ a'amua tzajta'a matɨ́j a'ɨ́ɨme ɨ́ mej ajca'ihuá'ɨmua huataújtze'ire ineetzi jemi .
58003016	Majta a'ɨ́ɨme , ɨ́ mej ráanamuajri'i , majta ra'utéxɨeehuari'iri'i , a'ii mú a'ɨ́ɨn pú'een ɨ́ tɨ Moisés teecan hua'iráavi'itɨ a'ujna u Egipto .
58003017	Ajta a'ɨ́ɨme , ɨ́ tɨ Dios ayén á'atee hua'apuate nine'ira'a tɨ huá'ajaaxɨejvi'i a'ɨ́mej , a'ii mú a'ɨ́ɨn pú'een ɨ́ mej auteájturaa ɨ́ Dios jemi , majta á'upua'areca'a me'újna já'ahua'a a'u tɨ caí é'eti'itɨjca'a .
58003018	A'ɨ́ɨ mú majta me'ɨ́n pú'een ɨ́ tɨ huá'a jɨ́me'en Dios ayén te'ataújratziiri'i mej nu'u caí ja'anáj me'uun a'uteáruti a'u mej e'ehuaújse'upe'en a'ɨ́jna jɨme'e mej caí ra'ará'astijre .
58003019	Jee xaa ne'u , ayée pu ti'ayajna tɨ ayén titá'amitɨejte'e tɨ caí ayén hua'ucɨ́'ɨ mej me'uun a'uteárute a'u mej e'ehuaújse'upe'en a'ɨ́jna jɨme'e mej caí té'antzaahua .
58004001	Aúche'e pu ayén tí'ivaɨre'e ɨ́ niuucari tɨ jɨ́n Dios ayén te'ataújratziiri'i tɨ í'irɨ'ɨri tej te'uun a'uteárute a'u tɨ a'ɨ́ɨn taatá'asin tej te'uun e'ehuátase'upe'en . A'ɨ́j pu jɨ́n , tiché'e rɨ́'ɨ tena'a tɨ ij caí ayén te'irájra'ani tɨ seɨ́j mú'een ti'itɨ́j jɨ́n auté'ɨtzen tɨ ij caí ráacɨ'ɨti tɨ a'uun a'uteárute .
58004002	Ayee pu'u , ayée pu che'atá na'a taacɨ́'ɨ ɨ́ niuucari tɨ jɨ́n Dios tu'irájtuaani , tɨ́j ajta tihua'ucɨ́'ɨ a'ɨ́mej . Mɨ́ ajta , capu a'atzu a'ij tihua'utévaɨ ɨ́ mej ráanamuajri'i a'ɨ́jna jɨme'e mej caí té'antzaahua matɨ́'ɨj ráanamuajri'i .
58004003	Ajta íjii , iteen i tej té'antzaahua , teen tu te'uun a'uteáruti a'u tej e'ehuátase'upe'en . Ayee pu huataújmua'a tɨ ayén tí'itacɨ'ɨti a'iné ayée pu Dios tiu'utaxájtaca'a huá'a jɨme'e tɨjɨ́n : Neniú'ucara'a nu jɨ́n te'atánratziiri'i mej caí ja'anáj me'uun a'uteáruti a'u mej e'ehuaújse'upe'en ineetzi jamuan . Mɨ́ ajta , tɨ́j na'a a'ájná'ɨmua tɨ raatétaahuaca'a ɨ́ chaanaca tɨ yú e'iré'ene , pu'uri cɨ'ɨpiihuaca'a ɨ́ tɨ jɨ́n Dios tiu'umuárɨej .
58004004	Jee xaa ne'u , a'iné mé já'ahua'a pu ayén tiu'utaxájtaca'a a'ɨ́jna jɨme'e ɨ́ xɨcáara'an ta'aráhua'apua . Ayen tɨjɨ́n : Ajta a'ájna xɨcáara'an jetze ɨ́ ta'aráhua'apua , Dios ayén raatapuá'ajtaca'a ɨ́ tɨ jɨ́n tiu'umuárɨej . Tɨ'ɨquí huaújse'upe .
58004005	Ajta , teuche'e tu te'ɨ́jna jɨ́me'en ti'ixa ɨ́ niuucari tɨ jɨ́me'en tiraataxájtaca'a ɨ́ Dios tɨjɨ́n : Camu nu'u ja'anáj me'uun a'uteáruti mej mi neetzi jamuan e'ehuaújse'upe'en .
58004006	A'ɨ́j pu jɨ́n , camuché'e mú miyen seijre'e seica ɨ́ mej xaa me'uun a'uteárute mej mi jamuan ɨ́ Dios e'ehuaújse'upe'en . Mɨ́ majta a'ɨ́ɨme , ɨ́ tɨ amuacaí huá'a jemi raateájtuaa ɨ́ niuucari tɨ jɨ́n Dios hua'irátuaaníiche'en , camu me'uun a'uteájrupi me'ɨ́jna jɨme'e mej caí ra'ará'astijre .
58004007	A'ɨ́j pu jɨ́n , pu'uri jeíhua a'ateevi'i tɨ́'ɨj a'ɨ́ɨn Dios raatá'a a'ɨ́jna ɨ́ David teecan tɨ ayén tiu'utaxáj tɨ Dios ayén raaxɨ́'epɨ'ɨntare ja'anáj tɨ ayén teja'uré'enejsin a'ájna xɨcáara'an tɨ ayén raatamuá'a tɨjɨ́n “ íjii . ” Ayee pu a'ɨ́jna jɨ́n tiu'utaxájtaca'a tɨjɨ́n : Tɨ́ pua'a íjii seráanamua a'ij tɨ ti'ixa ɨ́ Dios , caxu ra'antánaamuan ɨ́ á'amuatzajta'a .
58004008	Ajta , tɨ pua'a a'ɨ́ɨn Josué teecan ayén hua'uta'aníiche'en mej huaúuse'upe'enche'e , capu ayén raataxájtanche'e ɨ́ Dios a'ɨ́jna jɨme'e ɨ́ seɨ́j jetze ɨ́ xɨcaj .
58004009	A'ɨ́j pu jɨ́n , aúche'e pu tura huá'a jemi ɨ́ mej teɨtestemua'ame'en pú'een ɨ́ Dios mej mi jamuan huaújse'upe'en , a'iné ja'atɨ́ tɨ na'a tɨ ayén a'uun a'uteárute tɨ ij e'ehuaújse'upe'en ɨ́ Dios jamuan , a'ɨ́ɨ pu ayén che'atá na'a raatapuá'ajta ɨ́ tɨ jɨ́n tí'imuarɨ'e tɨ́j ajta Dios tiraatapuá'ajtaca'a ɨ́ tɨ jɨ́n tiu'umuárɨej .
58004010	
58004011	A'ɨ́j pu jɨ́n , tiché'e tiyen ahuátaca'anen nain jɨme'e taca'aníjra'a tej ti te'uun a'uteárute , tɨ ij caí ja'atɨ́ ayén che'atá na'a huárɨni a'ij mej mejmí'i huarɨ́j a'ɨ́ɨme , ɨ́ mej caí te'ará'aste me'ɨ́jna jɨme'e mej caí té'antzaahua .
58004012	Ajta a'ɨ́ɨn ɨ́ niuucari tɨ Dios jetze airáninei , a'ɨ́ɨ pu e'ihuarújte'en , ajta tí'imɨjhuaca huápɨ'ɨ . Temua'a pu te'urú'ipi ɨ́ tatzajta'a . Jaítze'e pu tí'ivaɨre'e caí ɨ́ chun tɨ hua'apua jɨ́n ajcámɨɨmɨ , tɨ ajta huápɨ'ɨ antámɨɨmɨ , ɨ́ mej majta jɨ́n rasi'icheca ɨ́ carij tɨ ruví'i , majta jɨ́n ra'utasí'iche ɨ́ tu'utanaj . A'uu pu xaa urú'ipi a'ɨ́jna ɨ́ niuucari ɨ́ xɨéjniu'ucare'ara'an jetze ɨ́ tevi , ajta ɨ́ mua'atzíire'ara'an jetze . Temua'a pu raayɨ́'ɨtɨ tɨ ayén raatámitɨejte'en a'ij tɨ seɨ́j tí'imua'atze , ajta a'ij tɨ seɨ́j tí'ijxe'eve'e tɨ ayén huárɨni .
58004013	Ti'itɨ́j tɨ na'a tɨ ayén tí'iseijre'e , tɨ ajta a'ɨ́jna jetze ajtéme'ecan a'ɨ́jna tɨ Dios ayén tiú'utaahuaca'a , tɨ́j na'a ti'ipua'amé , ayée pu jéjre'e seijre'e ɨ́ jemin . Ajta ayén ruxe'eve'e tej naími'i tiyen tiu'utaseíjrata ɨ́ jemin . Ajta , capu ti'itɨ́j rú'avaa ɨ́ jemin .
58004014	Ayee nu tejá'amua'ixaate'e . Pu'uri seijre'e ɨ́ ta jemi seɨ́j tɨ ve'ecán jɨ́n tí'ivaɨre'e ta jetze me'ecan ɨ́ Dios jemi . Ajta a'ɨ́ɨ pu ari a'uun a'ujnéj u ta japua . A'ɨ́j pu jɨ́n , tiché'e tiyen taca'aníjra'a jɨ́n teuj rá'astijre'e te'ɨ́jna ɨ́ tej té'atzaahuate'e .
58004015	A'iné a'ɨ́ɨ pu ve'ecán jɨ́n tí'ivaɨre'e ta jetze me'ecan ɨ́ Dios jemi , a'ɨ́ɨ pu raayɨ́'ɨtɨ tɨ ayén tá'ancu'uvajxɨ'ɨn a'ɨ́jna jɨme'e tej caí tácaca'anej ɨ́ ta tzajta'a . A'ɨ́ɨ pu che'atá na'a nain jɨ́n tirajpuaíjtzica'a tetɨ́j iteen tirajpuaíjtzi . Ajta , a'ɨ́ɨ pu caí ti'itɨ́j jɨ́n até'ɨtzeaara .
58004016	A'ɨ́j pu jɨ́n , tiché'e tiyen taxɨ́'evi'ira'a jɨ́n ajteáxɨɨre te'ájna vejli'i a'u tɨ a'utéjvee ɨ́ ɨpuari a'u tɨ a'ɨ́ɨn e'ecájca ɨ́ Dios tɨ ij a'ɨ́ɨn ayén tá'ancu'uvajxɨ'ɨn , tɨ́'ij ajta rɨ́'ɨ titaatá'an , tɨ ij ajta taatévaɨre'en ja'anáj tɨ na'a tɨ ruxe'eve'e .
58005001	Ayee pu 'een a'ɨ́jna jɨme'e ja'atɨ́ tɨ na'a tɨ ayén ve'ecán jɨ́n tí'ivaɨre'e ɨ́ Dios jemi . Amuacaí mú miyen ra'avé'ehuausin huá'a tzajta'a ɨ́ teɨte . Matɨ́'ɨj mi miyen tí'ira'íjcate'en tɨ ij a'ɨ́ɨn huá'a japua huániuuni ɨ́ Dios jemi . A'ɨ́ɨ pu ajta tiu'utámuaɨ'ɨvajta a'ɨ́jna ɨ́ mej raatapuaíjve'esin ɨ́ Dios , ajta a'ɨ́jna ɨ́ ye'emuaate ɨ́ mej hua'utámuaɨ'ɨvajta me'ɨ́jna jɨme'e ɨ́ mej jɨ́n auteájturaa ɨ́ Dios jemi .
58005002	A'iné a'ɨ́jna ɨ́ ja'atɨ ajta ramua'aree tɨ caí ruseɨ́j té'eviicua'i , a'ɨ́ɨ pu ajta raayɨ́'ɨtɨ tɨ huá'ancu'uvajxɨ'ɨn a'ɨ́mej ɨ́ mej caí a'ij tirú'umua'aree , ajta a'ɨ́mej ɨ́ mej ti'itɨ́j jɨ́n até'ɨtzeaara ɨ́ Dios jemi .
58005003	A'ɨ́j pu jɨ́n ruxe'eve'e tɨ a'ɨ́ɨn amuacaícan ayén tiu'utámuaɨ'ɨvajta a'ɨ́jna jɨme'e tɨ a'ɨ́ɨn ruseɨ́j ti'itɨ́j jɨ́n auteájturaa ɨ́ Dios jemi . Ajta á'iyen , ayée pu ruxe'eve'e tɨ ayén che'atá na'a huárɨni huá'a jɨme'e ɨ́ teɨte ɨ́ mej miyen che'atá mena'a ti'itɨ́j jɨ́n tite'uteájturaa ɨ́ Dios jemi .
58005004	Ajta , capu ja'atɨ́ ayén ruseɨ́j te'enteárute a'ɨ́jna jɨme'e tɨ ayén tiu'utévaɨre'en ɨ́ Dios jemi , sino tɨ pua'a Dios ayén a'ɨ́jna jɨ́n tira'íjcate'e a'ij tɨ ayén tira'íjca a'ɨ́jna ɨ́ Aarón teecan .
58005005	A'ɨ́j pu jɨ́n , capu ayén ruseɨ́j huataújtuaa a'ɨ́jna ɨ́ Jesús tɨ ayén ve'ecán jɨ́n te'enteárute tɨ ij ayén tiu'utévaɨre'en ɨ́ Dios jemi . Capu xaa ne'u , sino Dios pu ayén tiraata'ixaa tɨjɨ́n : Mú'ee pej niyauj pɨ́rɨcɨ . Ijii nu niyen muaatéya'upuataca'a .
58005006	Ajta pua'amecɨé pu ayén ti'ixa tɨjɨ́n : Mú'ee pej piyen pe'ɨ́jna jɨ́n tí'ivaɨre'e ɨ́ Dios jemi tɨ́j ajta ve'ecán jɨ́n tí'ivaɨre'e a'ɨ́jna ɨ́ Melquisedec tɨ́j na'a rusén jɨme'e .
58005007	Tɨ́'ɨj auj yen seijre'eca'a íiyen chaanaca japua , Jesús pu ayén huatéeniu , ajta raatéjhuau a'ɨ́jna jemi tɨ raayɨ́'ɨtɨhua'a tɨ ru'irájtuaani . Jéihua pu ayén huaújyeineca'a a'ɨ́jna jemi tɨ́'ij a'ɨ́ɨn caí raatá'acare'en tɨ huámɨ'ɨni . Ajta a'ɨ́ɨn Dios ayén ráanamuajri'i a'ɨ́jna jɨme'e tɨ ayén huataúra'a tɨ ayén araúrasten a'ij tɨ tí'ijxe'eve'eca'a ɨ́ Dios .
58005008	Ayee pu i yaujra'an pu pú'eene'e , aúche'e pu ayén rɨ́'ɨ ráaruu tɨ ayén ra'ará'astijre'en a'ɨ́jna jɨme'e ɨ́ tɨ jɨ́n rajpuaíjtzica'a .
58005009	Ajta , tɨ́'ɨj Dios ayén raanaíjmire , Jesús pu a'ɨ́jna jɨ́n te'enteájrupi a'ɨ́jna jɨme'e tɨ a'ɨ́ɨn ayén hua'irájtuaani tɨ́j na'a rusén jɨme'e naíjmi'ica a'ɨ́mej ɨ́ mej rá'astijre'e .
58005010	Ajta Dios ayén a'ɨ́jna jɨ́n tira'íjca tɨ ij ayén che'atá na'a ve'ecán jɨ́n tiu'utévaɨre'en ɨ́ Dios jemi tɨ́j ajta tiu'utévaɨ a'ɨ́jna ɨ́ Melquisedec .
58005011	Jéihua tu tejá'amua'ixaate'ecu te'ɨ́jna jɨme'e . Mɨ́ ajta , jé'ecan pu muárɨ'eri tej tiyen temua'a naa tejámuaatá'ixaate'en a'iné caxu ca'anacan yaú'itɨée xá'aju'un .
58005012	Jee xaa ne'u , íjii tej tiyen tejá'amua'ixaate'e , ayée pu tiraavíjte'ecache'en sej siyen rujɨ́ɨmua'a sena'a tihuá'umua'aten ɨ́ seica . Mɨ́ ajta caí caxu , sino ayée pu ruxe'eve'e tɨ ja'atɨ́ ayén ajtahua'a tejamuáamua'aten ɨ́ mej jɨ́n autéjhuiica mej tihuá'umua'aten me'ɨ́jna jɨme'e ɨ́ niuucari tɨ Dios jetze a'uvé'eye'i . Ayee xu 'een matɨ́j a'ɨ́ɨme ɨ́ tɨ'ɨríi ɨ́ mej rumua'atɨ́ léechi ye'eca , mej caí xɨ yá'ujepɨ'ɨra'a ɨ́ cua'ira .
58005013	Ja'atɨ́ tɨ na'a tɨ ayén 'een tɨ́j pa'arɨ'ɨ tɨ léechi jɨ́n ruuri , capu xɨ yaú'itɨe a'ɨ́jna ɨ́ niuucari ɨ́ mej jɨ́n tihuá'umua'aten a'ij tɨ ye'í seɨ́j rɨ́'ɨ ti'itiújcha'ɨɨ ɨ́ Dios jemi .
58005014	Mɨ́ ajta , a'ɨ́jna ɨ́ niuucari tɨ ayén tí'ivaɨre'e tɨ́j ɨ́ cua'ira ɨ́ mej racua'aca ɨ́ mej vaujsi , ayée pu tihuá'acɨ'ɨti mej mi me'ɨ́jna jɨ́n tihuá'umua'aten a'ɨ́mej ɨ́ mej meri vaujsi , ɨ́ mej majta meri raayɨ́'ɨtɨ tɨ ayén tihuá'amitɨejte'e tɨ pua'a ti'itɨ́j ayén tí'ixɨ'epɨ'ɨn nusu caí . Ayee pu 'een jɨ́n miyen raayɨ́'ɨtɨ me'ɨ́jna jɨme'e mej miyen rɨ́'ɨ ti'itiújcha'ɨɨ ɨ́ Dios jemi .
58006001	A'ɨ́j pu jɨ́n , tiché'e tiyen mé rúuhua'axɨn te'ɨ́jna ɨ́ mej jɨ́n amuacaí titá'itɨiiri'i jɨ́me'en ɨ́ Cɨríistu'u tej ti tiyen jaítze'e huavaújse'en ɨ́ Dios jemi . Tiché'e caí ché'e te'ɨ́jna jetze ucáaju'un , a'ɨ́jna ɨ́ niuucari tɨ jɨ́me'en raxa tej seɨcɨé tiú'umua'ati te'ɨ́jna jɨme'e ɨ́ ye'irá tɨ caí ché'e ti'itɨ́j vaɨre'e ɨ́ Dios jemi , nusu tɨ jɨ́me'en raxa tej rá'atzaahuate'en ɨ́ Dios .
58006002	Ajta seica tɨ ayén tí'ita'aijte'e tej nu'u huatámuaɨ'ɨvijhua na'ari tej nu'u hua'avé'emuarɨ'en ca'ɨ́n tɨ jɨ́me'en raxa a'ájna xɨcáara'an ɨ́ mej jetzen a'itajú'un a'ɨ́ɨme ɨ́ mej meri huácuii . Ajta , a'ɨ́jna ɨ́ niuucari tɨ jɨ́me'en raxa tɨ Dios ayén huá'axɨjte'en seɨj ajta seɨj a'ij tɨ tí'iracɨ'ɨti tɨ́j na'a rusén jɨme'e . Naíjmi'i tɨ́j na'a ɨ́ tej teuchén tiraataxájtaca'a , ayée pu'u 'een ɨ́ mej jɨ́n amuacaí titá'itɨiiri'i . Pu'uri ruxe'eve'e tej jaítze'e huavaújse'en ɨ́ Dios jemi .
58006003	Ayee tu te'ɨ́jna jɨ́n rɨni tɨ pua'a Dios ayén titaatá'acare'en .
58006004	Mɨ́ majta seica , ayée mú meri huarɨ́j . Seɨj pu ja'anáj ayén tihuá'amitɨejte'eca'a tɨ ayén ti'ayajna a'ɨ́jna ɨ́ niuucari . Mu'uri ja'anáj raamuá'a a'ɨ́jna tɨ Dios hua'utapuaíjve tɨ ajta júte'e a'uvé'emej . Ajta a'ɨ́ɨn xɨéjniu'ucare'ara'an ɨ́ Dios ayén huá'a tzajta'a huateájturaa .
58006005	A'ɨ́ɨ mú majta raataxɨ́'eve a'ɨ́jna ɨ́ niuucari tɨ i'irɨ́'en , tɨ ajta Dios jemi u a'uvé'emej . Majta mú ra'ancuré'a me'ɨ́jna ɨ́ muárɨ'eri'ira'a tɨ jɨ́n Dios ayén tiu'uta'aíjta tɨ́j na'a rusén jɨme'e .
58006006	Matɨ́'ɨj mi mé rúurɨe . A'ɨ́j pu jɨ́n capu a'atzu a'ij tí'irɨ'ɨri tɨ ayén hua'ujéjcuare'en mej mi majtáhua'a seɨcɨé tiú'umua'ati . Capu xaa ne'u , a'iné a'ɨ́ɨ mú majtáhua'a rujɨ́ɨmua'a rá'utatan ɨ́ cúruu jetze me'ɨ́jna tɨ yaujra'an pú'een ɨ́ Dios . Majtahua'a mú á jéjre'e huá'a tzajta'a ɨ́ teɨte , a'ɨ́ɨ mú majta rá'axɨeehuari'i .
58006007	Ayee pu che'atá na'a tí'irɨneca huá'a tzajta'a ɨ́ teɨte tɨ́j ajta ayén tí'irɨneca ɨ́ chuej japua matɨ́'ɨj huatéviiye . Dios pu ayén rɨ́'ɨ tiratá'aca a'ɨ́jna ɨ́ chuej tɨ pua'a matɨ́'ɨjtá huatéviiye , ayén japuan tiu'unén a'ɨ́jna tɨ tihua'atéva'ɨri a'ɨ́mej ɨ́ mej japuan tí'ihua'aste .
58006008	Mɨ́ ajta , tɨ pua'a japuan tiu'unén a'ɨ́jna tɨ tétzicare'e , ajta a'ɨ́jna tɨ tiú'uxu'uhua'ate'e matɨ́'ɨj huatéviiye , capu ti'itɨ́j vaɨre'e a'ɨ́jna ɨ́ chuej . Jee xaa ne'u , ayée pu tí'irɨ'ɨri tɨ ayén té'eme tɨ Dios a'ij pua'a ráaruuren , ajta ayén tiraateátaiira .
58006009	Capu amɨ́n a'ij tej tiyen tejá'amua'ixaate'e , mɨ tej já'amuaxe'eve'e , a'iné ayée pu titá'amitɨejte'e mú'ejmi jɨme'e tɨ caí ayén tejamuáacɨ'ɨti a'ɨ́jna tɨ a'ij pua'a 'een , sino sej siyen ra'ancuré'asin tɨ́j na'a tɨ ayén ti'iseíire'e a'ame a'ájna xɨcáara'an tɨ jetzen Dios amua'irájtuaani .
58006010	Dios pu xaa ra'utámua'areeri'i a'ij tɨ tiraavíjte'e ɨ́ sej jɨ́n tiu'umuárɨej , sej seajta hua'utaxɨ́'eve ɨ́ Dios jetze me'ecan a'ɨ́mej ɨ́ tɨ hua'irávi'itɨcɨ ɨ́ Dios . Capu a'atzu yá'uhua'ana ɨ́ Dios sej seri jɨ́n tihua'utévaɨ , sej seajta seúche'e ti'itɨ́j jɨ́n tihua'atéva'ɨri .
58006011	Ayee tu tí'ijxe'eve'e mú'ejmi jɨme'e sej si siyen che'atá sena'a a'araujca'anéecan jɨ́n siyen rɨjca seica jɨme'e tɨ ij Dios ayén amuaanaíjmire'en a'ɨ́jna jɨme'e ɨ́ sej jɨ́n rachú'eve'e ajta na'a caí nain te'entipuá'are .
58006012	Setá'aj caí siyen huá'ɨna'ase'e sino siyen che'atá sena'a huárɨni matɨ́j a'ɨ́mej ɨ́ mej ra'ancuré'asin me'ɨ́jna tɨ jɨ́n Dios te'ataújratziiri'i tɨ ayén tihuá'ucɨ'ɨti a'ɨ́jna jɨme'e mej té'atzaahuate'e , majta mej te'utáviicua'iri'i .
58006013	Tɨ́'ɨj Dios ayén te'ataújratziiri'i a'ɨ́jna ɨ́ Abraham jemi , a'ɨ́ɨ pu ayén ruseɨ́j tiraata'ixaa ɨ́ runiuuca jɨme'e , a'iné capu mé'e já'a hua'aca'a ja'atɨ́ tɨ jaítze'e ve'ecán jɨ́n ti'itéveeca'a tɨ ij ayén niúucare'ara'an jɨ́n tiraatá'an .
58006014	Ayee pu tiraata'ixaa tɨjɨ́n : “ Huápɨ'ɨ nu rɨ́'ɨ timuaateátuaasin . Jéihua nu huápɨ'ɨ hua'utámu'iirejsin ɨ́ á'ayaujmua'a . ”
58006015	Ajta a'ɨ́ɨn Abraham , tɨ́'ɨj a'ateevi'i tɨ ayén rachú'eve'e ruxɨ́'evi'ira'a jɨme'e , aj pu'i ayén ra'ancuré'a a'ɨ́jna tɨ jɨ́n Dios te'ataújratziiri'i .
58006016	Jee xaa ne'u , a'iné ayée mú tí'ijrɨ'ɨre ɨ́ teteca mej runiuuca ti'itá'aca a'ɨ́jna jɨme'e ɨ́ niuucajtze'en a'ɨ́jna tɨ jaítze'e ve'ecán jɨ́n ti'itéjvee mecaí a'ɨ́ɨme . Ajta ja'anáj tɨ na'a mej ti'itɨ́j jɨ́n tiújtea'axɨ'ɨn , ayée mú ramua'aree tɨ ari rɨ́'ɨ ti'ihuaújxɨ'epɨ'ɨntare tɨ́'ɨj seɨ́j runiuuca jɨ́n ayén ti'itá'aca .
58006017	A'ɨ́j pu jɨ́n , tɨ́'ɨj Dios ayén tiraaxɨ́'epɨ'ɨntare tɨ ayén tihua'utaseíjrate'en temua'a naa a'ɨ́mej ɨ́ tɨ tihuá'acɨ'ɨti mej mi ráamua'aree tɨ caí a'atzu rɨ'ɨrí tɨ seɨcɨé huárɨni a'ɨ́jna jɨme'e a'ij tɨ a'ɨ́ɨn ari tiraaxɨ́'epɨ'ɨntare , a'ɨ́ɨ pu ajta ayén runiuuca jɨ́n tiraataxájtaca'a .
58006018	A'ɨ́j pu jɨ́n , tí'ihua'apua pu tí'iseijre'e tɨ caí ja'atɨ́ raayɨ́'ɨtɨ tɨ seɨcɨé tiú'uruuren ɨ́ tatzajta'a , tɨ jɨ́me'en caí rɨ'ɨrí tɨ Dios ayén tiu'utéehua'ita : a'ii pu a'ɨ́ɨn pú'een , a'ɨ́jna ɨ́ tɨ jɨ́n te'ataújratziiri'i , ajta runiuuca tɨ jɨ́n tiu'utaxájtaca'a . A'ɨ́j tu jɨ́n huatétaca'anen temua'a naa , iteen i tej jemin ajteáxɨɨreca'a tɨ ij a'ɨ́ɨn tacha'ɨ á'ara'ani , tej ti tiyen ra'ancuré'an ɨ́ tej rachú'eve'e , a'ɨ́jna tɨ ajta ayén raateájtuaa itejmi jemi .
58006019	Ajta a'ɨ́ɨn ɨ́ tej rachú'eve'e , ayée pu ca'aníjra'a tatá'aca tɨ ij caí ti'itɨ́j tá'ɨtziite'e ɨ́ tatzajta'a , tɨ ij caí ti'itɨ́j ta'antimuá'itɨn . Cu xɨee a'ɨ́ɨ pu a'uteájrupi u ta japua , huarita'an a'ɨ́jna ɨ́ cɨ́ɨxuri tɨ já'ita'a e'ecáaviɨj .
58006020	Ajta a'ɨ́ɨn ɨ́ Jesús , a'ɨ́ɨ pu amuacaí a'uteájrupi tɨ ij a'ɨ́ɨn ta japua huániuuni , a'ɨ́jna jɨme'e tɨ Dios ayén a'ɨ́jna jɨ́n tira'íjca tɨ i a'ɨ́ɨn ayén che'atá na'a ve'ecán jɨ́n tiu'utévaɨre'en ɨ́ Dios jemi tɨ́j na'a rusén jɨme'e tɨ́j ajta a'ɨ́jna ɨ́ Melquisedec .
58007001	Ajta a'ɨ́ɨn Melquisedec , capu tíya'upuaca'a , ajta capu tináànaca'a . Capu ajta ámitɨeere'e ja'atɨ́ tɨ jetzen airaújneijte , capu ajta ayén ámitɨeere'e ja'anáj tɨ huanú'ihuaca'a na'ari ja'anáj tɨ huamɨ́'ɨ . A'ɨ́j pu jɨ́n , ayée pu che'atá na'a huaújruu tɨ́j ajta seɨ́j tɨ yaujra'an pú'een ɨ́ Dios . Ajta a'ɨ́ɨ pu ayén ve'ecán jɨ́n ti'itevée a'ame ɨ́ Dios jemi tɨ́j na'a rusén jɨme'e . A'ajná'ɨmua a'ɨ́ɨ pu ajta a'ɨ́jna jɨ́n ti'itéveeca'a ɨ́ rey jɨme'e a'ɨ́mej jemi ɨ́ mej Salem é'echejca'a , ajta ve'ecán jɨ́n ti'itéveeca'a a'ɨ́jna jemi ɨ́ Dios tɨ nain jɨ́n antiújmua'aree . Ajta a'ɨ́jna ɨ́ mej jɨ́n miyen ratamuá'amua tɨjɨ́n Melquisedec , ayée pu huataújmua'a tɨjɨ́n “ Rey tɨ rɨ́'ɨ naa tí'aijta ” . Ajta a'ɨ́jna tɨ rey pú'een tɨ Salem é'eme'ecan , ayée pu huataújmua'a tɨjɨ́n “ Rey tɨ rɨ́'ɨ tihuá'ajcha'ɨɨ mej mi ruxɨéehua tí'iteseijre'e ” . A'ɨ́ɨ pu ra'antinájcheca'a a'ɨ́jna ɨ́ Abraham teecan tɨ́'ɨj a'uun pu pɨ́jé'ejve a'u tɨ huajá'ucuii a'ɨ́mej ɨ́ reeyejte . Ajta , a'ɨ́ɨn Melquisedec ayén rɨ́'ɨ tiraateájtuaa . Tɨ'ɨj jí Abraham ayén raatapuaíjve tamuáamuata'a pua'amé tɨ a'ɨ́jna jetze ajtéme'ecantaca'a tɨ́j na'a tɨ ayén tihuá'ari'iri'i .
58007002	
58007003	
58007004	Setá'aj siyen se'ɨ́jna jetze tiú'umua'ati tɨ huápɨ'ɨ ve'ecán jɨ́n ti'itéveeca'a ɨ́ Dios jemi a'ɨ́jna tɨ tayaaxúj pú'een . Ajta a'ɨ́jna ɨ́ Abraham teecan , a'ɨ́ɨ pu ayén raatapuaíjve a'achú cumu tamuáamuata'a pua'amé tɨ a'ɨ́jna jetze ajtéme'ecantaca'a tɨ́j na'a tɨ ayén tihuá'ari'iri'i .
58007005	Jee xaa ne'u , a'ɨ́ɨme ɨ́ mej Leví jetze airaújneijte ɨ́ mej majta ti'itɨ́j jɨ́n títetateí ɨ́ Dios jemi , ayée mú tiu'uta'aíjti'ire mej miyen hua'utáhuavii ɨ́ teɨte a'achú cumu tamuáamuata'a pua'amé ɨ́ mej tí'ijcha'ɨɨ a'ij tɨ té'eyu'usi'i a'ɨ́jna jetze ɨ́ yu'uxari ɨ́ mej jɨ́n tí'aijta . Ayee mú xaa ne'u huá'ahuaviiraca'a ɨ́ ru'ihuaamua'a . Capu amɨ́n a'ij , tɨ pua'a a'ɨ́ɨ mú majta Abraham jetze airaújneijte a'ɨ́ɨme ɨ́ ihuáamua'ame'en .
58007006	Mɨ́ ajta amɨ́n , ɨ́ tɨ caí huá'a jetze ajtéme'ecan , a'ɨ́ɨ pu ra'ancuré'a a'ɨ́jna Abraham jemi a'achú cumu tamuáamuata'a pua'amé . A'ɨ́ɨ pu ajta rɨ́'ɨ raateájtuaa a'ɨ́jna ɨ́ Abraham . Ajta Dios pu ti'itɨ́j jɨ́n te'ataújratziiri'i a'ɨ́jna jemi ɨ́ Abraham .
58007007	Ajta , naími'i mú miyen ramua'aree tɨ ayén ti'ayajna tɨ a'ɨ́ɨn tɨ jaítze'e ve'ecán jɨ́n ti'itéjvee ayén rɨ́'ɨ tiratá'aca ɨ́ Dios jetze me'ecan a'ɨ́jna tɨ cɨliéene'e jɨ́n ti'itéjvee .
58007008	Ajta , ayée pu tí'irɨneca íiyen chaanaca japua mej mi miyen ra'ancuré'an me'ɨ́jna ɨ́ tamuáamuata'a tɨ pua'amé a'ɨ́ɨme ɨ́ teɨte ɨ́ mej majta cui'ica . Mɨ́ ajta , ayée pu ti'iteújxajta tɨ a'ájná'ɨmua , a'ɨ́ɨ pu ayén ra'ancuré'a a'ɨ́jna tɨ auj jɨ́n ruuri .
58007009	A'ɨ́j pu jɨ́n , rɨ'ɨrí tej tiyen raataxáj yee a'ɨ́ɨ pu Leví ajta ayén tiu'unájchitaca'a a'achú cumu tamuáamuata'a pua'amé a'ɨ́jna jɨme'e tɨ aúche'e huataseíjre'esin a'ɨ́jna jetze ɨ́ ruyaaxu , a'ɨ́jna ɨ́ Abraham teecan . Leví pu xaa tiu'unájchitaca'a a'ájna tɨ́'ɨj Melquisedec ayén ra'antinájcheca'a a'ɨ́jna ɨ́ Abraham teecan .
58007010	
58007011	Ajta , tɨ pua'a rɨ'ɨríistanche'e tɨ hua'unaíjmire'en ɨ́ teɨte ɨ́ Dios jemi a'ɨ́jna jɨme'e mej ve'ecán jɨ́n títetateí a'ɨ́ɨme ɨ́ mej Leví jetze ajtéme'ecan , capu a'atzu ruxe'eve'e á'ame'enche'e tɨ seɨ́j ayén huataseíjre'en tɨ ayén che'atá na'a ve'ecán jɨ́n tiu'utévaɨre'en tɨ́j ajta tiu'utévaɨ a'ɨ́jna ɨ́ Melquisedec , tɨ ajta caí Leví jetze ajtéme'ecantaca'a . Capu xaa ne'u ayén ruxe'eve'e á'ame'enche'e , a'iné a'ɨ́ɨn niuucari ɨ́ mej jɨ́n tí'aijta , a'ɨ́ɨ pu ayén huataseíjre huá'a jemi ɨ́ mej Leví jetze ajtéme'ecantaca'a .
58007012	Mɨ́ ajta xaa , tɨ pua'a ayén ruxe'eve'e mej seɨcɨé huárɨni mej mi hua'antíhuauni a'ɨ́mej ɨ́ mej te'enteárute ɨ́ Dios jemi , ayée pu che'atá na'a ruxe'eve'e mej seɨcɨé ráaruuren ɨ́ niuucari ɨ́ mej jɨ́n tiu'uta'aíjta .
58007013	Jee xaa ne'u , ayée pu ti'ayajna , a'iné a'ɨ́jna ɨ́ tej jɨ́me'en raxa , seɨ́j pu teɨtejra'a jetze ajtéme'ecan , ajta capúu xɨ ja'anáj ja'atɨ́ ayén ti'itɨ́j jɨ́n tiu'utévaɨ ɨ́ Dios jemi , tɨ ajta a'ɨ́jna teɨtejra'a jetze ajtéme'ecan .
58007014	Jee sein , a'ɨ́ɨn tavástara'a ayén Judá jetze airaújneijte . Ajta a'ɨ́ɨn Moisés teecan capu ja'anáj ti'itɨ́j huataxájtaca'a a'ɨ́jna jɨme'e ɨ́ teɨtejra'a , tɨ huá'a jetze huataseíjre'enche'e a'ɨ́ɨme ɨ́ mej ve'ecán jɨ́n ti'itevée muá'aju'unche'e ɨ́ Dios jemi .
58007015	Jee xaa , ayée pu ti'ayajna xaa ne'u , tɨ seɨ́j ayén huataseíjre tɨ ayén che'atá na'a ve'ecán jɨ́n ti'itéjvee ɨ́ Dios jemi tɨ́j ajta a'ɨ́jna ɨ́ Melquisedec .
58007016	Ajta a'ɨ́ɨn , capu ayén a'ɨ́jna jɨ́n tira'íjca a'ɨ́jna jɨme'e tɨ ayén araúrasten a'ij mej tira'uyú'uxaca'a a'ɨ́ɨme ɨ́ teteca ɨ́ mej cui'ica a'ij tɨ tiú'ujxe'eve'e tɨ seɨ́j jetzen airaanen tɨ́'ij ti'itɨ́j jɨ́n te'enteárute ɨ́ Dios jemi . Capu xaa ne'u ayée na'a , sino a'ɨ́ɨ pu a'ɨ́jna jɨ́n ayén te'enteájrupi a'ɨ́jna jɨme'e tɨ ayén ruurican seíire'e a'ame tɨ́j na'a rusén jɨme'e . Ajta , capu rɨ'ɨrí tɨ ja'atɨ́ ra'upuá'ajte'en .
58007017	Ajta , ayén jɨ́me'en tiu'utaújxajtaca'a tɨjɨ́n : Mú'ee pe piyen che'atá pena'a ve'ecán jɨ́n ti'itevée pua'amé ɨ́ Dios jemi tɨ́j na'a rusén jɨme'e tɨ́j ajta a'ɨ́jna ɨ́ Melquisedec .
58007018	Ayee pu té'eme , a'iné Dios pu ari ayén ra'uré'uu a'ɨ́jna ɨ́ niuucari tɨ amuacaí raateájtuaa a'ɨ́mej jemi ɨ́ mej Israél jetze ajtéme'ecantaca'a . Ayee pu a'ɨ́jna jɨ́n huarɨ́j a'iné camu té'eviicua'iraca'a a'ɨ́ɨme ɨ́ mej ve'ecán jɨ́n títetaté'eca'a , ajta capu ti'itɨ́j tiu'utévaɨ a'ɨ́jna ɨ́ niuucari .
58007019	Jee xaa , capu ti'itɨ́j huanaíjmire a'ɨ́jna ɨ́ niuucari ɨ́ mej jɨ́n tí'aijtaca'a , sino a'ɨ́ɨ pu xaa tɨ́'ɨj Dios ayén raateájtuaa itejmi jemi a'ɨ́jna tɨ jaítze'e rɨ́'en ɨ́ tej rachú'eve'e , ɨ́ tej teajta jɨ́n vejli'i ajteáxɨɨre jemin ɨ́ Dios .
58007020	Ayee pu ajta 'een jɨ́n jaítze'e tí'ivaɨre'e a'ɨ́jna ɨ́ tej rachú'eve'e a'ɨ́jna jɨme'e tɨ Dios ayén runiuuca tiu'utá'an , ayén raateájtuaa itejmi jemi . Majta a'ɨ́mej ɨ́ seica , ayée pu Dios caí runiuuca jɨ́n tiu'utá'a a'ɨ́mej jɨme'e . Capu amɨ́n a'ij , maúche'e mú ve'ecán jɨ́n te'enteájrupi ɨ́ Dios jemi .
58007021	Mɨ́ ajta a'ɨ́jna ɨ́ Jesús , a'ɨ́ɨ pu a'ɨ́jna jɨ́n ayén te'enteájrupi niuucajtze'en a'ɨ́jna tɨ jɨ́me'en tiu'utaxájtaca'a tɨjɨ́n : Tavástara'a , mú'ee pej ve'ecán jɨ́n ti'itevée pua'amé ɨ́ Dios jemi tɨ́j na'a rusén jɨme'e , ajta a'ɨ́ɨ pu caí ja'anáj ruhuárita'a cáame .
58007022	A'ɨ́j pu jɨ́n , ayén éene'e já'araa tɨ a'ɨ́ɨn Jesús a'ɨ́ɨn pú'eene'e ɨ́ tej jɨ́n ráamua'aree tɨ jeíhua huápɨ'ɨ jaítze'e rɨ́'en a'ɨ́jna ɨ́ niuucari tɨ jéjcua ɨ́ tɨ jɨ́n Dios te'ataújratziiri'i itejmi jemi .
58007023	Majta a'ɨ́ɨme ɨ́ mej mejmí'i ve'ecán jɨ́n tiu'utévaɨ ɨ́ Dios jemi , mu'iitɨ́ mú miyen ará'aseca'a me'ɨ́jna jɨme'e mej caí a'achú á'atee mej miyen me'ɨ́jna jɨ́n tiu'utévaɨre'en a'ɨ́jna jɨme'e mej cui'icaa .
58007024	Mɨ́ ajta amɨ́n ɨ́ Jesús , a'iné amɨ́ pu ayén seíire'e a'ame tɨ́j na'a rusén jɨme'e , a'ɨ́ɨ pu ajta ve'ecán jɨ́n ti'itevée a'ame ɨ́ Dios jemi tɨ́j na'a rusén jɨme'e .
58007025	A'ɨ́j pu jɨ́n , a'ɨ́ɨ pu raayɨ́'ɨtɨ tɨ nain jɨ́n hua'irájtuaani a'ɨ́mej ɨ́ mej huataújtuiire'en ɨ́ Dios jemi me'ɨ́jna jɨme'e mej rá'astijre'e me'ɨ́jna ɨ́ Jesús . Ayee pu'u xaa ne'u , a'iné ayée pu 'een jɨ́n ruurican huateáturaasin tɨ ij huá'a japua huániuuni .
58007026	A'ɨ́j pu ajta jɨ́n , ayée pu tiraavíjte'eca'a tɨ ayén ta japua huániuuni seɨ́j tɨ ayén 'een tɨ́j a'ɨ́jna tɨ ayén ve'ecán jɨ́n ti'itéjvee ɨ́ Dios jemi . A'ɨ́ɨ pu rɨ'éene'ecán jɨ́n huateájturaa ɨ́ Dios jemi . Ajta , capu a'atzu ti'itɨ́j jɨ́n a'ij pua'a huá'aruuren ɨ́ teɨte . Capu ajta ti'itɨ́j jɨ́n até'ɨtzeaara ɨ́ Dios jemi . Ajta , capu ayén ti'itiújcha'ɨɨ matɨ́j ɨ́ seica ɨ́ mej a'ij pua'a tí'iteseijre'e ɨ́ Dios jemi . Dios pu ajta ayén rɨ́'ɨ raateájtuaa tɨ ij a'ɨ́ɨn ayén jemin a'uteáturan júte'ɨmua u ta japua .
58007027	Ajta , capu ayén ruxe'eve'e tɨ a'ɨ́jna Jesús ayén tiu'utámuaɨ'ɨvejta ɨ́ ru jɨ́me'en nain xɨcaj tzajta'a , capu ajta huá'a jɨ́me'en ɨ́ teɨte matɨ́j tí'ijrɨ'ɨre a'ɨ́ɨme ɨ́ seica ɨ́ mej ve'ecán jɨ́n títetateí ɨ́ Dios jemi . Capu xaa ne'u , a'iné ayée pu seɨ́j na'a huarɨ́j nain jɨme'e tɨ́'ɨj a'ɨ́ɨn ruseɨ́j huataújmuaɨ'ɨvejtaca'a .
58007028	Ajta , a'ɨ́jna ɨ́ niuucari ɨ́ mej jɨ́n tí'aijta , ayée pu hua'antíhuauca mej mi ve'ecán jɨ́n tiu'utévaɨre'en a'ɨ́ɨme ɨ́ teɨte ɨ́ mej caí té'eviicua'i ɨ́ ru tzajta'a . Mɨ́ ajta , a'ɨ́jna ɨ́ niuucari ɨ́ tɨ jɨ́n Dios te'ataújratziiri'i , a'ɨ́ɨ pu ayén ra'antíhua'u a'ɨ́jna ɨ́ yaujra'an tɨ ari huateújnaijmire tɨ́j na'a rusén jɨme'e .
58008001	Ajta a'ɨ́jna ɨ́ tej jɨ́me'en ti'ixa , ayée pu huataújmua'a . Pu'uri seɨ́j ayén ve'ecán jɨ́n ti'itéjvee ɨ́ Dios jemi tɨ ayén ta japua niuuca . A'ɨ́ɨ pu ari a'uun a'ujyeíjxɨ rurɨ'ɨríinta'a a'u tɨ e'ecájca a'ɨ́jna tɨ huápɨ'ɨ naa seijre'e a'ujna júte'e .
58008002	A'uu pu tí'ivaɨre'e u teyujta'a , a'ɨ́jna jetze ɨ́ ɨnaamua tɨ tzáahuati'ira'a jɨ́n a'utéjvee a'u tɨ Dios é'eseijre'e . Capu tevi rá'ajtaahuaca'a sino tavástara'a pu'u .
58008003	Ayee pu tí'ijcɨ'ɨcɨpua ja'atɨ́ tɨ na'a tɨ ve'ecán jɨ́n ti'itéjvee ɨ́ Dios jemi tɨ a'ɨ́ɨn raateájtuaani ɨ́ meesa japua a'ɨ́jna tɨ tiu'utapuaíjve'en , ajta ɨ́ ti'itén mej hua'utámuaɨ'ɨvejtaca'a . A'ɨ́j pu jɨ́n ayén ruxe'eve'e tɨ a'ɨ́ɨn Jesús ajta ti'itɨ́j huatámuaɨ'ɨvejta .
58008004	Tɨ́ pua'a a'ɨ́ɨn ayén huatéveecache'en íiyen chaanaca japua , capu a'atzu rɨ'ɨríistanche'e tɨ a'ɨ́ɨn ayén ve'ecán jɨ́n tiu'utévaɨre'en ɨ́ Dios jemi , a'iné maúche'e mú seica miyen seijre'e ɨ́ mej miyen me'ɨ́jna jɨ́n tí'imuaɨ'ɨvejtaca ɨ́ mej jɨ́n tiu'utapuaíjve ɨ́ Dios jemi , a'ij tɨ té'eyu'usi'i a'ɨ́jna jetze ɨ́ niuucari ɨ́ mej jɨ́n tí'aijta .
58008005	Majta a'ɨ́ɨme , ayée mú tí'ivaɨre'e a'ɨ́jna tɨ ayén seijre'e tɨ́j cɨéenime'ara'an a'ɨ́jna tɨ júte'e é'eseijre'e . Majta , matɨ́'ɨj miyen araúrasten ɨ́ hua'aye'ira , ayée mú tí'ira'ɨjchue a'ij tɨ tzáahuati'ira'a jɨ́n seijre'e ɨ́ júte'e ɨ́ Dios jemi . A'ɨ́j pu jɨ́n , tɨ́'ɨj Moisés teecan ayén a'utecheníiche'en tɨ rá'ajtaahua a'ɨ́jna ɨ́ ɨnaamua tɨ Dios ayén tiraatá'itɨiiri'i , ayée pu tiraata'ixaa tɨjɨ́n : “ Patá'aj hui piyen nain jɨ́n huárɨni a'ij nej timuaataseíjrate patɨ́'ɨj pe'uun a'utéveeca'a ɨ́ jɨrí japua . ”
58008006	Mɨ́ ajta íjii , Cɨríistu'u pu'uri ayén ra'ancuré'a tɨ ayén a'ɨ́jna jɨ́n tiu'utévaɨre'en a'ɨ́jna jɨme'e tɨ jaítze'e rɨ́'en ɨ́ Dios jemi caí a'ɨ́jna ɨ́ mej jɨ́n tí'ivaɨre'e íiyen chaanaca japua . Ayee pu che'atá na'a jaítze'e rɨ́'en a'ɨ́jna ɨ́ niuucari ɨ́ tɨ jɨ́n ta japua huaniú . Ayee pu 'een jɨ́n jaítze'e rɨ́'en a'iné jaítze'e pu rɨ́'en a'ɨ́jna ɨ́ niuucari ɨ́ tɨ Dios ayén raatá'a , tɨ ajta jaítze'e rɨ́'en a'ɨ́jna ɨ́ tɨ jɨ́n te'ataújratziiri'i tɨ tí'itacɨ'ɨti .
58008007	Ajta a'ɨ́ɨn niuucarijra'a ɨ́ tɨ jɨ́n amuacaí Dios te'ataújratziiri'i , tɨ pua'a ayén caí ti'itɨ́j jɨ́n te'utéturaanche'e , capu a'atzu huataujcɨ'ɨpuáache'e tɨ seɨ́j ayén huáteuni ɨ́ tɨ jɨ́n Dios ayén te'ateújratziira .
58008008	Mɨ́ ajta Dios , ayée pu huá'a jetze te'ujpuá'ajte mej caí a'atzu araúraste me'ɨ́jna jɨme'e ɨ́ niuucari tɨ amuacaí raateájtuaa huá'a jemi . A'ɨ́j pu jɨ́n ayén tiu'utaxájtaca'a tɨjɨ́n : Ayee pu ti'ixa ɨ́ tavástara'a yee me'ecui xaa , ne'u . Pu'uri a'ájna xɨcáara'an jetze teja'uré'enejsin nej jetzen jéjcuacan jɨ́n niuucari tihua'utá'asin ɨ́ nej jɨ́n te'atánratziira ne'ɨ́mej jemi ɨ́ mej Israél jetze ajtéme'ecan , neajta huá'a jemi ɨ́ teɨtestemua'ame'en a'ɨ́jna ɨ́ Judá .
58008009	Canu niyen che'atá nena'a éeni'icɨ'en ɨ́ niuucari hua'utá'asin netɨ́j tihua'utá'a a'ɨ́mej ɨ́ huá'avaujsimua'acɨ'ɨ , a'ájna xɨcáara'an nej jetzen hua'utévaɨ , neajta hua'iráavi'itɨ a'ujna u Egipto , a'iné camu á'atee mej miyen huárɨni a'ij nej ne'ɨ́jna jɨ́n tihuau'íjca ne'ɨ́jna jetze ɨ́ niuucari nej raateájtuaa a'ɨ́mej jemi . Mɨ́ ajta , capu ché'e nej jetze ruxe'eve'eca'a nej rɨ́'ɨ tihuá'ucha'ɨn .
58008010	A'ii pu a'ɨ́ɨn pú'een ɨ́ niuucari tɨ jéjcua ɨ́ nej jɨ́n te'atánratziira a'ɨ́mej jemi ɨ́ mej Israél jetze ajtéme'ecan . Ayee pu ajta ti'ixa ɨ́ tavástara'a tɨjɨ́n : Tɨ́'ɨj te'entipuá'are a'ájna xɨcáara'an jetze , ayée nu ca'aníjra'a hua'utá'asin mej mi ra'utámua'aree ɨ́ ru tzajta'a ɨ́ niuucari ɨ́ nej jɨ́n tí'aijta . Ayee nu raateátuaasin ɨ́ neniuuca huá'axɨejniu'uca jetze , seɨ́j neajta seɨ́j , temua'a naa . Neajta nu inee huá'a Dios pu'éene'e na'ame . Majta a'ɨ́ɨme , a'ɨ́ɨ mú neteɨ́testemua'a muá'aju'u .
58008011	Majta a'ɨ́ɨme , camu ché'e miyen tíhua'utá'itɨiira ɨ́ ruxɨ́'ej teɨte yee setá'aj ráamua'ati ɨ́ tavástara'a . Camu xaa ne'u , a'iné naími'i mú miyen nemua'atée muá'aju'u , matɨ́j mena'a pua'amé ɨ́ teɨte , a'ɨ́ɨme ɨ́ mej cɨliéene'e jɨ́n títetateí , majta a'ɨ́mej ɨ́ mej ve'ecán jɨ́n títetateí .
58008012	Neajta inee , nee nu niyen tíhua'utá'uuni'ira ɨ́ mej jɨ́n a'ij pua'a ti'itiújcha'ɨɨca'a ineetzi jemi . Neajta , canu ché'e ja'anáj niyen ra'utámua'areeri'i ɨ́ mej jɨ́n neetzi jemi auteájturaa .
58008013	Ayee pu'u na'a , a'iné tavástara'a pu ayén jɨ́me'en ti'ixa yee “ jéjcuacan nu jɨ́n niuucari huateátuaasin ” , ayée pu 'een jɨ́n ajta ayén tiraaxɨ́'epɨ'ɨntare tɨ ari mí'ime'ecan a'ɨ́jna ɨ́ niuucari tɨ amuacaí huá'a jemi raateájtuaa . Ajta a'ɨ́ɨn tɨ ari mí'ime'ecánta já'araa , ajta caí ché'e ti'itɨ́j vaɨre'e , pu'uri tɨ́n antipuá'ari nain jɨme'e .
58009001	Ajta jɨ́me'en ɨ́ niuucari tɨ amuacaí a'ɨ́mej jemi raateájtuaa , ayée pu jetzen té'eyu'usi'ihuaca'a a'ij mej ye'í huárɨni mej mi raná'amiche'en ɨ́ Dios , ajta a'ij tɨ éene'e seíire'e a'ame a'ɨ́jna ɨ́ ɨnaamua .
58009002	Ajta a'ɨ́ɨn ɨ́ ɨnaamua , hua'apua pu jɨ́n ájtaavijhuaca'a ɨ́ mej tzajta'an te'irá'a ɨ́ mej jɨ́n tí'ina'amiche'e . Ajta tzajta'an ɨ́ tɨ á jéjre'e ájtaavijhuaca'a , a'úu pu a'utéveeca'a a'ɨ́jna tɨ antitátzajmee , ajta a'ɨ́jna ɨ́ meesa tɨ ajta japuan e'etiá'a a'ɨ́jna ɨ́ pan tɨ Dios jemi huatétuiihuaca'a . Ayee pu téja'arájtehuaa tɨ nu'u “ a'ájna a'u tɨ Dios huateúra'ate . ”
58009003	Ajta , huarita'an a'ɨ́jna cɨ́ɨxuri tɨ já'ita'a e'ecáaviɨj tɨ hua'apua , a'úu pu seɨ́j a'utéveeca'a ɨ́ ɨnaamua . Ayee mú te'etamuá'amua tɨjɨ́n “ A'ɨ́jna tɨ Dios huápɨ'ɨ huateúra'ate ” .
58009004	A'uu pu tzajta'an seijre'eca'a a'ɨ́jna tɨ oro jɨ́n taavíjhuaca'a , mej majta japuan tí'imuaɨ'ɨvejtacare'e cɨ́tzive'eri jɨme'e . A'uu mú majta ru'uteájtuaa a'ɨ́jna ɨ́ chi'ira'an tɨ oro jɨ́n nain japua cámeijri'ihuaca'a , tɨ ajta urámuaaca'a a'ɨ́jna tetej tɨ jetzen té'eyu'usi'ihuaca'a a'ɨ́jna ɨ́ niuucari tɨ jɨ́n Dios amuacaí te'ataújratziiri'i . A'uu pu ajta huiirájcati a'ɨ́jna ɨ́ xa'ari tɨ oro jɨ́n taavíjhuaca'a , tɨ ajta tzajta'an urámuaanica'a a'ɨ́jna ɨ́ cua'ira , a'ɨ́jna ɨ́ mej miyen ratamuá'amua tɨjɨ́n maná . A'uu pu ajta huiiráca'atii a'ɨ́jna ɨ́ Aarón itzɨ́j tɨ jetzen te'ejtaneájxɨ .
58009005	Majta a'ɨ́ɨme ɨ́ mej ta japua tí'ivaɨre'e , ɨ́ mej majta huápɨ'ɨ naa seijre'e , a'úu mú japuan utiú'uuca'a a'ɨ́ɨme ɨ́ mej hua'apua . A'ɨ́ɨ mú ru'ana jɨ́n ra'avá'anajca'a a'ujna a'u tɨ Dios tihua'utá'uuni'iracare'e . A'iné ti'imu'íi ɨ́ mej me'uun te'irá'a , capu cɨ'ɨpe tej íjii tiu'utaxáj seexu'ijmé'en nain tɨ́j na'a .
58009006	Matɨ́'ɨj meri nain rɨ́'ɨ tiú'uruu , ja'anáj tɨ na'a mú me'uun a'uteáru'ipiche'e tzajta'an ɨ́ tɨ amuájca ɨ́ ɨnaamua a'ɨ́ɨme ɨ́ mej ve'ecán jɨ́n tí'ivaɨre'eca'a ɨ́ Dios jemi mej mi miyen huárɨni a'ij mej me'ɨ́jna jɨ́n tite'entiújmua'aree a'ij tɨ tiú'ujxe'eve'e .
58009007	Ajta ɨ́ seɨ́j jetze ɨ́ ɨnaamua , seɨ́j pu'u a'uun a'uteáru'ipi tɨ́j na'a sei nine'ira'a jɨme'e . A'ɨ́ɨ pu a'ɨ́ɨn pu'éene'e a'ɨ́jna tɨ jaítze'e ve'ecán jɨ́n tí'ivaɨre'eca'a ɨ́ Dios jemi . Ajta a'ɨ́jna huajáasime'e a'ɨ́jna ɨ́ xúure'e tɨ jɨ́n tiu'utámuaɨ'ɨvejta ɨ́ rujɨ́ɨmua'a ɨ́ tɨ jɨ́n auteájturaa ɨ́ Dios jemi , ajta a'ɨ́mej jɨme'e ɨ́ teɨte , ɨ́ mej jɨ́n Dios jemi auteájturaa .
58009008	Ajta a'ɨ́ɨn ɨ́ xɨéjniu'ucare'ara'an ɨ́ Dios , ayée pu jɨ́me'en tí'ita'ixaate'e tɨ ayén huataújmua'a tɨ caí xɨ te'entácuuni'i tej ti te'uun a'uteárute a'ájna tɨ jeíhua huápɨ'ɨ huateúra'ate ɨ́ Dios tɨ pua'a auj a'uun a'utéveeca a'ɨ́jna ɨ́ ɨnaamua tɨ á jéjre'e é'eseijre'e .
58009009	Ajta a'ɨ́ɨn tɨ á jéjre'e é'eseijre'e , ayée pu huataújmua'a ɨ́ hua'aye'ira ɨ́ mej íjii huáteɨte . Ayee mú tí'ijrɨ'ɨre a'ɨ́ɨme ɨ́ mej miyen araúrasten me'ɨ́jna ɨ́ ye'irá . A'ɨ́ɨ mú tí'itatú'iri ɨ́ Dios jemi ti'itɨ́j tɨ na'a mej tí'ipuaijve'e , majta ɨ́ mej raatámuaɨ'ɨvajta . Mɨ́ ajta , tɨ́j na'a tɨ ayén 'een ɨ́ mej raatámuaɨ'ɨvajta , capu a'ɨ́ɨn pú'een ɨ́ tɨ xaa raanaíjmire'en ɨ́ mua'atzíire'ara'an a'ɨ́jna tɨ rana'amiche ɨ́ Dios .
58009010	Capu xaa ne'u , a'iné ayée pu'u a'ɨ́jna jɨ́n tí'ivaɨre'e ɨ́ mej racua'aca nusu mej raye'eca na'ari ɨ́ mej jɨ́n huaté'ɨɨhuaxɨ'ɨn , naíjmi'i tɨ́j na'a pu a'ɨ́ɨn pú'een ɨ́ mej mena'a jɨ́n tí'aijta a'ij tɨ huárɨni ɨ́ rujɨ́ɨmua'a . Ayee pu ti'ihuaújxɨ'epɨ'ɨntare mej miyen rɨcɨ asta na'a caí Dios ayén raanaíjmire'en tɨ́j na'a tɨ tí'iseijre'e .
58009011	Ajta íjii , Cɨríistu'u pu ayén huataseíjre itejmi jemi a'iné a'ɨ́ɨ pu ve'ecán jɨ́n ti'itéjvee ɨ́ Dios jemi tɨ ij ayén a'ɨ́jna jɨ́n rɨ́'ɨ titaatá'an tɨ́j na'a tɨ í'ixɨ'epɨ'ɨn 'een tɨ auj ayén teja'uré'enejsin . A'uu pu já'ita'a a'uteájrupi ɨ́ ɨnaamua jete tɨ jaítze'e tí'ivaɨre'e , tɨ ajta jeíhua jaítze'e huateújnaijmire , a'iné capu ayén ájtaavijhuaca'a muájca'a jɨme'e .
58009012	Seɨ́j pu'u a'uun a'uteájrupi a'ujna tɨ Dios ayén huateúra'ate . Ajta , capu a'ɨ́ɨn huajáasime'e a'uun a'uteájrupi ɨ́ hua'axuure'e a'ɨ́mej ɨ́ caurasi nusu a'ɨ́mej ɨ́ viseáaru'use , sino ruxuure'e pu jɨ́n a'uun a'uteájrupi tɨ ij raatáhuauni tɨ tiu'utanájchita huá'a jetze me'ecan ɨ́ teɨte tɨ́j na'a rusén jɨme'e ɨ́ mej jɨ́n auteájturaa ɨ́ Dios jemi .
58009013	Jee xaa ne'u , cɨ́j pu caj tí'ivaɨre'eca'a mej miyen huá'aruuren a'ɨ́ɨme ɨ́ mej ti'itɨ́j jɨ́n auteájturaa ɨ́ Dios jemi , mej miyen hua'uté'ɨɨraxɨ'ɨn me'ɨ́jna jɨme'e ɨ́ hua'axuure'e ɨ́ caurasi , ajta ɨ́ hua'axuure'e ɨ́ tuuru'use . Majta mú jɨ́n hua'acáviviiraca ɨ́ nasíjra'an ɨ́ viseáaru'u tɨ huáàcaj ɨ́ mej raateátai .
58009014	A'ɨ́j pu jɨ́n jeíhua pu huápɨ'ɨ jaítze'e jamuaaté'ɨɨraxɨ'ɨn ɨ́ a'amua mua'atzíira'a jetze a'ɨ́jna jɨme'e ɨ́ xúure'e tɨ Cɨríistu'u ra'iráaxɨre . Ajta , a'ɨ́jna jetze ɨ́ xɨéjniu'ucare'ara'an ɨ́ Dios tɨ rusén jɨ́n seijre'e , a'ɨ́j pu jetze huateújca'anejca'a tɨ ij ayén caí ti'itɨ́j jɨ́n a'aturáa tɨ́'ɨj huataújmuaɨ'ɨvejtaca'a ɨ́ Dios jemi . Ayee pu 'een jɨ́n huarɨ́j sej si siyen raatapuá'ajta sej rá'astijre'e se'ɨ́jna ɨ́ ye'irá tɨ caí ché'e ti'itɨ́j vaɨre'e , sej si tiu'utévaɨre'en se'ɨ́jna jemi ɨ́ Dios tɨ i'irúuri .
58009015	A'ɨ́j pu jɨ́n , a'ɨ́ɨ pu a'ɨ́ɨn pú'een tɨ ayén tiraaxɨ́'epɨ'ɨntare tɨ Dios jéjcuacan jɨ́n te'ateújratziira huá'a jemi tɨ hua'utajé mej mi miyen ra'ancuré'an a'ɨ́jna tɨ tihuá'acɨ'ɨti tɨ́j na'a rusén jɨme'e a'ij tɨ Dios te'ataújratziiri'i . Ayee pu té'eme , a'iné Cɨríistu'u pu huamɨ́'ɨ a'ɨ́jna jɨme'e tɨ ij huá'ari'i ɨ́ mej jɨ́n auteájturaa ɨ́ Dios jemi matɨ́'ɨj mauj rá'astijre'eca'a me'ɨ́jna ɨ́ niuucari ɨ́ tɨ amuacaí jɨ́n te'ataújratziiri'i ɨ́ Dios .
58009016	Ayee pu tí'een , tɨ pua'a ayén seijre'e ɨ́ cuapée tɨ jetzen té'eyu'usi'i tɨ nu'u ayén tí'iracɨ'ɨti seɨ́j ɨ́ ja'atɨ , amuacaícan pu ayén ruxe'eve'e tɨ a'ɨ́jna ɨ́ ja'atɨ́ huámɨ'ɨni tɨ ayén cuapée jɨ́n te'ataújratziiri'i .
58009017	Jee xaa ne'u , aj pu xaa ayén tí'ivaɨre'e a'ɨ́jna ɨ́ cuapée tɨ pua'a ayén huámɨ'ɨni a'ɨ́jna ɨ́ ja'atɨ́ tɨ a'ɨ́jna jɨ́n te'ataújratziiri'i . Ajta , tɨ pua'a auj ruuri a'ɨ́jna ɨ́ ja'atɨ , capu a'atzu tiratéva'ɨri ɨ́ seɨ́j a'ɨ́jna ɨ́ cuapée ɨ́ ja'atɨ́ tɨ ayén tí'iracɨ'ɨti .
58009018	A'ɨ́j pu jɨ́n , ayée pu ajta ayén ruxe'eve'eca'a tɨ a'ɨ́ɨn niuucari tɨ amuacaícan jɨ́n te'ataújratziiri'i ɨ́ Dios , a'ɨ́ɨ pu ajta a'ɨ́jna jɨ́n ti'ihuaújxɨ'epɨ'ɨntari'iri'i a'ɨ́jna jɨme'e tɨ ti'itɨ́j ruxuure'e airáaxɨre .
58009019	Tɨ́'ɨj a'ɨ́ɨn Moisés teecan ayén tihua'utánamuajriste naíjmi'ica ɨ́ teɨte tɨ́j na'a ayén té'eyu'usi'ihuaca'a jetzen ɨ́ niuucari ɨ́ mej jɨ́n tí'aijta , a'ɨ́ɨ pu tírajnájchi a'ɨ́jna ɨ́ hua'axuure'e ɨ́ viseáaru'u , ajta jamuan ɨ́ hua'axuure'e ɨ́ caurasi a'ɨ́jna ɨ́ jaj jamuan , ajta jamuan a'ɨ́jna ɨ́ muxaj tɨ pa'u , ajta jamuan a'ɨ́jna ɨ́ hisopo pi'ista . Aj pu ij , a'ɨ́jna jɨ́n , ayén raatétzutijraxɨ ɨ́ yu'uxari tɨ jíri'i , ajta hua'utétzutijraxɨ naíjmi'ica ɨ́ teɨte .
58009020	Ayee pu a'ɨ́jna jɨ́n huarɨ́j , aj pu'i ayén tihua'utá'ixaa tɨjɨ́n : “ A'ii pu a'ɨ́ɨn pú'een ɨ́ xúure'e tɨ jɨ́n ayén tiú'uxɨ'epɨ'ɨntari'ihuaca'a a'ɨ́jna ɨ́ niuucari tɨ jɨ́n Dios ayén te'ataújratziiri'i mú'ejmi jemi . Ayee nu ne'ɨ́jna jɨ́n huarɨ́j a'ij tɨ a'ɨ́ɨn titaata'aíj . ”
58009021	Ajta a'ɨ́ɨn Moisés teecan , ayén che'atá na'a xúure'e jɨ́n raatétzutijraxɨ a'ɨ́jna ɨ́ ɨnaamua , ajta tɨ́j na'a ti'ipua'amé ɨ́ xa'ari , ajta ɨ́ tuxa'a ɨ́ mej jɨ́n tí'ivaɨre'e a'ujna ɨnaamua jete .
58009022	Jee xaa ne'u , ayén ti'ayajna . Jɨ́me'en a'ɨ́jna ɨ́ niuucari ɨ́ mej jɨ́n tí'aijta , tɨ́mua'a mú tɨ́n nain huateú'ɨ'iraxɨ xúure'e jɨme'e . Ajta , tɨ pua'a caí ti'itɨ́j ra'iráxɨre'en ɨ́ ruxuure'e , capu a'ij tí'irɨ'ɨri tɨ ayén tihua'utá'uuni'i ɨ́ teɨte ɨ́ mej jɨ́n auteájturaa ɨ́ Dios jemi .
58009023	A'ɨ́j pu jɨ́n ayén ruxe'eve'eca'a mej miyen raaté'ɨiraxɨ'ɨn tɨ́j na'a tɨ ayén seijre'eca'a tɨ́j cɨéenime'ara'an pú'een a'ɨ́jna tɨ júte'e é'eseijre'e . Ajta ayén ruxe'eve'eca'a tɨ ja'atɨ́ ayén raaté'ɨiraxɨ'ɨn a'ɨ́jna tɨ júte'e é'eseijre'e a'ɨ́jna jɨme'e ɨ́ muaɨ'ɨvéjri tɨ jaítze'e rɨ́'en caí ɨ́ mej jɨ́n miyen tí'ijrɨ'ɨre íiyen chaanaca japua .
58009024	Ajta a'ɨ́ɨn Cɨríistu'u , capu a'uun a'uteájrupi ɨnaamua jete tɨ muájca'a jɨ́n ájtaavijhuaca'a , tɨ ajta ayén 'een tɨ́j cɨéenime'ara'an a'ɨ́jna tɨ júte'e é'eseijre'e , sino a'úu pu u ta japua a'uteájrupi ɨ́ Dios jemi ta jetze me'ecan .
58009025	Ajta , capu a'uun a'uteájrupi tɨ ij mu'iitɨ́ huataújmuaɨ'ɨvejta tɨ́j ajta a'ɨ́ɨn tɨ ve'ecán jɨ́n tí'ivaɨre'e íiyen chaanaca japua . Ayee pu tɨ́j na'a seɨ́j nine'ira'a jetze a'ɨ́ɨ pu a'uteáru'ipi a'ájna tɨ Dios huateúra'ate tɨ ij raatétzutijraxɨ'ɨn xúure'e jɨme'e tɨ a'ɨ́ɨn ruseɨ́j caí ra'iráaxɨre , sino seɨ́j pu'u a'uun a'uteájrupi a'ɨ́jna ɨ́ Cɨríistu'u .
58009026	Na'ari caí , ayée pu ruxe'eve'e á'ame'enche'e tɨ a'ɨ́ɨn mu'iitɨ́ rajpuaíitzi á'ame'enche'e tɨ́j na'a tɨ huataseíjre ɨ́ chaanaca tej japuan yen seijre'e . Mɨ́ ajta , ayée pu xaa ne'u ti'ayajna tɨ a'ɨ́ɨn seɨ́j na'a ayén huataseíjre íjii tɨ ari nain te'entipuá'ajte tɨ ij ra'antipuá'ajte'en ɨ́ mej jɨ́n até'ɨtzeaara ɨ́ Dios jemi . Ayee pu 'een jɨ́n ra'antipuá'ajte a'ɨ́jna tɨ ruseɨ́j huataújmuaɨ'ɨvejtaca'a .
58009027	Ajta , ayée pu ti'ihuaújxɨ'epɨ'ɨntari'iri'i a'ɨ́mej jemi ɨ́ teɨte tɨ seɨ́j na'a ayén tiráacɨ'ɨti ɨ́ teáata'a tɨ huámɨ'ɨni , ajta á'iyen Dios rá'axɨjte'en . Ayee pu che'atá na'a 'een tɨ a'ɨ́ɨn Cɨríistu'u seɨ́j na'a huataújmuaɨ'ɨvejtaca'a huá'a jetze me'ecan ɨ́ teɨte tɨ ij huá'ari'i ɨ́ mej jɨ́n mu'iitɨ́ auteájturaa ɨ́ Dios jemi . Ajta , a'ɨ́ɨ pu ajtahua'a huataseíjre'esin huá'a jemi ɨ́ mej a'ujca'anéecan jɨ́n rachú'eve'e . Capu ché'e puaíjtzi hua'utá'asin a'ɨ́jna jɨme'e ɨ́ mej jɨ́n á'atura ɨ́ teɨte sino a'ɨ́ɨ pu icu hua'irátuaasin .
58009028	
58010001	Ajta a'ɨ́ɨn ɨ́ niuucari ɨ́ mej jɨ́n tí'aijta , ayée pu'u na'a 'een tɨ́j cɨéenime'ara'an tɨ́j na'a tɨ í'ixɨ'epɨ'ɨn tɨ ayén teja'uré'enejsin . Capu a'ɨ́ɨn pú'een a'ɨ́jna tɨ tzáahuati'ira'a jɨ́n seijre'e ɨ́ Dios jemi . Ajta , a'iné ayée pu ruxe'eve'e mej miyen che'atá mena'a tiu'utámuaɨ'ɨvejta tɨ́j na'a seɨ́j nine'ira'a jɨme'e , a'ɨ́j pu jɨ́n capu a'atzu a'ij tí'irɨ'ɨri tɨ a'ɨ́ɨn niuucari ayén hua'unaíjmire'en a'ɨ́mej ɨ́ mej jemin ajteáxɨɨri ɨ́ Dios jemi .
58010002	Na'ari caí , tɨ pua'a pɨ́ na'a , ¿ ni qui mecaí raatapuá'ajtanche'e mej miyen tiu'utámuaɨ'ɨvejta ? Jee xaa ne'u , a'iné tɨ pua'a miyen tihua'utá'uuni'irache'en ɨ́ mej jɨ́n auteájturaa ɨ́ Dios jemi , camu ché'e miyen ra'utámua'aréerejche'e mej ti'itɨ́j jɨ́n auteáturan .
58010003	Mɨ́ ajta , ayée mú me'ɨ́jna jɨ́n ra'utámua'aree tɨ́j na'a seɨ́j nine'ira'a ɨ́ mej jɨ́n Dios jemi auteájturaa me'ɨ́jna jɨme'e mej miyen tí'imuaɨ'ɨvejtaca .
58010004	Ayee pu'u na'a , a'iné capu rɨ'ɨrí tɨ ayén a'ɨ́jna jɨ́n tihua'utá'uuni'i ɨ́ mej jɨ́n auteájturaa ɨ́ Dios jemi a'ɨ́jna jɨme'e ɨ́ hua'axuure'e a'ɨ́mej ɨ́ tuuru'use , majta a'ɨ́mej ɨ́ caurasi .
58010005	A'ɨ́j pu jɨ́n , tɨ́'ɨj a'ɨ́ɨn Cɨríistu'u yen huataseíjre íiyen chaanaca japua , ayée pu tiu'utaxájtaca'a tɨjɨ́n : Capej piyen raataxɨ́'eve nej ti'itɨ́j tiu'utámuaɨ'ɨvejta na'ari nej ti'itɨ́j tiu'utátuiire'en mú'eetzi jemi , sino ayée pej rɨ́'ɨ náaruu ɨ́ nej ratéhua'ira'a .
58010006	Capu a'atzu mua'aránajcheca'a mej miyen tiu'utámuaɨ'ɨvejta mú'eetzi jemi ɨ́ mej hua'uteátaij na'ari ɨ́ mej miyen tiu'utátuiri'i mú'eetzi jemi a'ɨ́jna jɨme'e ɨ́ mej jɨ́n auteájturaa mú'eetzi jemi .
58010007	Netɨ́'ɨj ni niyen tiu'utáneixaa yee : “ Me'ecui xaa , ayée nu 'een jɨ́n mú a'uvé'emej nej ni niyen te'ará'asten a'ij pej tí'ijxe'eve'e , mú'ee , mɨ pej Dios pú'een , a'ij tɨ neetzi jɨme'e té'eyu'usi'i ɨ́ yu'uxari jetze tɨ jíri'i . ”
58010008	Amuacaí pu ayén tiu'utaxájtaca'a yee tɨ Dios caí ra'aránajcheca'a mej miyen tiu'utámuaɨ'ɨvejta na'ari mej ti'itɨ́j tiu'utátuiire'en ɨ́ jemin . Ajta yee tɨ caí raataxɨ́'eve mej miyen tiu'utámuaɨ'ɨvejtaca'a ɨ́ mej hua'uteátaij nusu mej me'ɨ́jna jɨ́n tiu'utámuaɨ'ɨvejtaca'a me'ɨ́jna jɨme'e ɨ́ mej jɨ́n auteájturaa ɨ́ Dios jemi . Naími'i tɨ́j na'a mej miyen tí'imuaɨ'ɨvejta , ayée pu tíhua'uta'aíj mej miyen huárɨni a'ɨ́jna ɨ́ niuucari ɨ́ mej jɨ́n tí'aijta .
58010009	Ajta á'iyen ayén tiu'utaxájtaca'a tɨjɨ́n : “ Me'ecui xaa , ayée nu 'een jɨ́n mú a'uvé'emej nej ni niyen te'ará'asten a'ij pej tí'ijxe'eve'e mú'ee , mɨ pej Dios pú'een . ” Ayee pu huataújmua'a a'ɨ́jna tɨ raataxájtaca'a tɨ a'ɨ́ɨn ari ra'uré'uu a'ɨ́jna ɨ́ niuucari tɨ amuacaí huatétuiihuaca'a tɨ ij raateájtuaani ɨ́ tu'uvé'eteajtɨ .
58010010	Ajta , a'iné ayén ruxɨ́'evi'ira'a jɨ́n mú a'uvé'emej , a'ɨ́ɨ pu ajta ayén tu'iráavi'itɨ tɨ́j na'a rusén jɨme'e a'ɨ́jna jɨme'e tɨ ayén huataújmuaɨ'ɨvejtaca'a ɨ́ rutevij jɨme'e a'ɨ́jna ɨ́ Jesús tɨ ajta Cɨríistu'u pú'een .
58010011	Ajta ja'atɨ́ tɨ na'a tɨ ve'ecán jɨ́n ti'itéjvee ɨ́ Dios jemi , ayée pu nain tújca'ari tzajta'a tí'ivaɨre'e a'ɨ́jna jɨme'e ɨ́ tɨ jɨ́n tira'íjca . Ja'anáj tɨ na'a ayén che'atá na'a tí'imuaɨ'ɨvejtaca , a'ɨ́jna tɨ caí ti'itɨ́j vaɨre'e tɨ ij tihua'utá'uuni'i ɨ́ mej jɨ́n auteájturaa ɨ́ Dios jemi .
58010012	Mɨ́ ajta a'ɨ́ɨn Cɨríistu'u , tɨ́'ɨj ayén seɨ́j na'a tiu'utámuaɨ'ɨvejtaca'a tɨ ij ayén tihua'utá'uuni'i tɨ́j na'a rusén jɨme'e ɨ́ mej jɨ́n auteájturaa ɨ́ Dios jemi , a'ɨ́ɨ pu a'uun a'ujyeíjxɨ rɨ'ɨríinta'a ɨ́ Dios .
58010013	Aj pu'i a'utéjche tɨ raachú'eve'en asta na'a caí temua'a naa tihua'utémua'itɨn naíjmi'ica ɨ́ mej rájcha'ɨɨre'e , a'iné seɨ́j pu jɨ́n ɨ́ muaɨ'ɨvéjri , ayén hua'unaíjmire tɨ́j na'a rusén jɨme'e a'ɨ́mej ɨ́ tɨ hua'iráavi'itɨ .
58010014	
58010015	Ajta a'ɨ́ɨn xɨéjniu'ucare'ara'an ɨ́ Dios , ayée pu che'atá na'a ti'ixa itejmi jemi . Amuacaí pu ayén tiu'utaxájtaca'a tɨjɨ́n :
58010016	Ayee pu ti'ixa ɨ́ tavástara'a tɨ jɨ́me'en yee : A'ii pu a'ɨ́ɨn pú'een ɨ́ niuucari ɨ́ nej jɨ́n te'atánratziiri'i huá'a jemi tɨ́'ɨj te'entipuá'are a'ájna xɨcáara'an jetze . Nee nu niyen hua'utá'asin mej mi miyen ra'utámua'aree ɨ́ ru tzajta'a ɨ́ niuucari ɨ́ nej jɨ́n tí'aijta . Neajta nu niyen raateátuaasin ne'ɨ́jna ɨ́ niuucari ɨ́ huá'amua'atziira'a jetze .
58010017	Ajta ayén ti'ixa tɨjɨ́n : Canu ché'e ra'utámua'areeri'i ɨ́ mej jɨ́n neetzi jemi auteájturaa na'ari ɨ́ mej jɨ́n a'ij pua'a ti'itiújcha'ɨɨca'a .
58010018	A'ɨ́j pu jɨ́n , camu ché'e miyen tí'imuaɨ'ɨvejtaca me'ɨ́jna jɨme'e ɨ́ mej jɨ́n auteájturaa ɨ́ Dios jemi , a'iné Dios pu ari tihua'utá'uuni'iri'i .
58010019	Ajta íjii , ne'ihuaamua'a , ayée pu ti'itá'aca tej ti taxɨéehua te'uun a'uteárute teyujta'a a'u tɨ Dios e'irájca a'ɨ́jna jɨme'e tɨ a'ɨ́ɨn Jesús ra'iráaxɨre ɨ́ ruxuure'e ta jetze me'ecan .
58010020	A'ɨ́j pu jɨ́n ayén jéjcuacan jɨ́n taatájuyete ɨ́ tej japuan huajú'un tej ti teajta já'ita'a a'uteárute a'u tɨ e'ecáaviɨj a'ɨ́jna ɨ́ cɨ́ɨxuri tej ti te'uun tzajta'an ruurican jɨ́n huateáturan te'ɨ́jna jemi a'ɨ́jna jɨme'e tɨ rujɨ́me'en huataújmuaɨ'ɨvejtaca'a . Ajta a'ɨ́ɨn ɨ́ cɨ́ɨxuri , yee pu huataújmua'a ɨ́ tévira'an a'ɨ́jna ɨ́ Jesús .
58010021	Ajta , íjii pu ayén ve'ecán jɨ́n tí'ivaɨre'e ɨ́ jemin ta jetze me'ecan ɨ́ tej teɨtestemua'ame'en pú'een ɨ́ Dios .
58010022	A'ɨ́j pu jɨ́n , tiché'e tiyen vejli'i ajteáxɨɨre ɨ́ jemin tetɨ́j teɨte ɨ́ tej tzáahuati'ira'a jɨ́n urarɨ́'en seijre'e ɨ́ ta tzajta'a . Tiché'e taxɨéehua jemin ajteáxɨɨre te'ɨ́jna jɨme'e tej tiyen rá'atzaahuate'e tɨ ayén ti'ayajna tɨ a'ɨ́ɨn Dios rɨ́'ɨ titaatá'asin a'ɨ́jna jɨme'e tɨ a'ɨ́ɨn Cɨríistu'u ari taaté'ɨiraxɨ ɨ́ taxɨejniu'uca jetze tej ti caí ché'e ra'utámua'aree ɨ́ tamua'atzíira'a jetze a'ɨ́jna tɨ a'ij pua'a 'een . Nain pu jɨ́n icu , taaté'ɨiraxɨ ɨ́ ta jetze .
58010023	Tiché'e tiyen te'ɨ́jna jɨ́n te'utáviicua'i tej teuj tiyen té'atzaahuate'e a'ij tej teri tihua'utá'ixaa ɨ́ teɨte a'ɨ́jna jɨme'e ɨ́ tej rachú'eve'e . Ché'e caí ti'itɨ́j ayén ca'aníjra'a tatá'acare'en tej ti caí ché'e té'atzaahuate'e ɨ́ Cɨríistu'u , a'iné a'ɨ́ɨ pu caí ja'anáj ti'itɨ́j jɨ́n até'ɨtzeaara tɨ runiuuca jɨ́n te'ataújratziiri'i itejmi jemi .
58010024	Tiché'e tiyen huárɨni tej ti ca'aníjra'a huatáta'an seɨj teajta seɨj tej ti huátaxe'eve'en , teajta tiyen huárɨni tɨ xɨ́'epɨ'ɨn jɨme'e .
58010025	Tiché'e caí raxɨéehuata tej tiyen caí ché'e e'etítase'ɨrihua'an a'ij mej tí'ijrɨ'ɨre ɨ́ seica , sino tiché'e jaítze'e ca'aníjra'a huatáta'an tej ti tiyen rɨ́'ɨ ti'ihuátaxe'eve'en tetɨ́j ta'ihuaamua'a te'ɨ́jna jɨme'e tɨ ayén titá'amitɨejte'e tɨ a'ájna xɨcáara'an jetze ari teja'uré'enejsin .
58010026	Mɨ́ ajta , tɨ pua'a tiyen taxɨ́'evi'ira'a jɨ́n teuj tiyen a'ij pua'a ti'itítacha'ɨɨ tetɨ́'ɨj teri ráamua'areeri'i a'ij tɨ tirá'axa a'ɨ́jna jetze ɨ́ yu'uxari tɨ tzáahuati'ira'a jɨ́n té'axa , capu ché'e tí'itacɨ'ɨti seɨ́j ɨ́ muaɨ'ɨvéjri ɨ́ tɨ jɨ́n Dios titaatá'uuni'i , sino a'ɨ́ɨ pu'u xaa ayén tí'itacɨ'ɨti a'ɨ́jna tɨ tziɨ́ɨni'ire'e , tɨ a'ɨ́ɨn Dios puaíjtzi jɨ́n taatá'asin . Huápɨ'ɨ pu puaíjtzi jɨ́n hua'utá'asin a'ɨ́mej ɨ́ mej rájcha'ɨɨre'e . Ayee pu a'ɨ́jna jɨ́n huá'aruuren tɨ́j taij tɨ nain jɨ́n tí'ita'iraca a'ɨ́jna jɨme'e tɨ huápɨ'ɨ niu'ucamɨ'ɨ .
58010027	
58010028	Jɨ́me'en a'ɨ́jna ɨ́ niuucari tɨ ra'utéyu'uxaca'a a'ɨ́jna ɨ́ Moisés teecan , tɨ pua'a hua'apua , na'ari huaíca meti'iseíiraca'a tɨ ja'atɨ́ ayén ti'itɨ́j jɨ́n auteájturaa a'ɨ́jna jemi ɨ́ niuucari ɨ́ mej jɨ́n tí'aijta , tɨ pua'a miyen raataxáj yee a'ɨ́ɨ pu ti'itɨ́j jɨ́n auteájturaa , camu ché'e rá'ancu'uvajxɨ'ɨsin , sino méjje'icatan .
58010029	Ajta jaítze'e pu a'ij pua'a tí'iracɨ'ɨti a'ɨ́jna ɨ́ ja'atɨ tɨ pua'a mé rúurɨeni a'ɨ́jna tɨ yaujra'an pú'een ɨ́ Dios . Jéihua pu huápɨ'ɨ jaítze'e puaíjtzi jɨ́n tiraatá'asin a'ɨ́jna jɨme'e tɨ a'ɨ́jna ɨ́ ja'atɨ ayén raatéxɨeehuataca'a a'ɨ́jna ɨ́ xúure'e tɨ jɨ́n raaxɨ́'epɨ'ɨntare a'ɨ́jna ɨ́ niuucari tɨ jɨ́n Dios te'ataújratziiri'i , tɨ ajta jɨ́n Dios ru'iráavi'itɨ . A'ɨ́j pu ajta jɨ́n raataniú'ucaste a'ɨ́jna ɨ́ xɨéjniu'ucare'ara'an ɨ́ Dios .
58010030	Ayee pu té'eme , a'iné tu'uri ramua'ate a'ɨ́jna tɨ ayén raataxájtaca'a tɨjɨ́n : “ Ayee pu tí'inecɨ'ɨcɨpua ineetzi nej ni puaíjtzi raatá'an ne'ɨ́jna ɨ́ ja'atɨ . ” Ajta ayén tiu'utaxájtaca'a tɨjɨ́n : “ Tavastara'a pu huá'axɨjte'en ɨ́ ruteɨ́testemua'a . ”
58010031	Jee xaa ne'u , jeíhua pu huápɨ'ɨ tziɨ́ɨni'ire'e tɨ Dios tɨ i'irúuri ayén ra'uxɨ́jte'en seɨ́j tɨ a'ij pua'a ti'itiújcha'ɨɨ ɨ́ jemin .
58010032	Setá'aj ra'utámua'aree a'ij tɨ éeni'icɨ'e seijre'eca'a a'ájná'ɨmua , setɨ́'ɨj amuacaí ra'ancuré'a se'ɨ́jna ɨ́ tavástara'a . Aj xu si te'utáviicua'iri'i se'ɨ́jna ɨ́ sej jɨ́n huáviicua'ire . Jéihua xu rajpuaíjtzica'a .
58010033	A'ajná'ɨmua ne'u mú miyen amá'uxɨeehuari'iri'i , meti'iseíiraca'a ɨ́ teɨte . Majta , a'ij mú pua'a amuáaruu . A'ajná'ɨmua ne'u , mú'een xu seajta ca'aníjra'a hua'utá'a a'ɨ́mej ɨ́ seica , ɨ́ mej miyen che'atá mena'a rajpuaíjtzica'a , a'iné naími'i xu ru'ihuaamua'a pú'een .
58010034	Mú'een xu huá'ancu'uvajxɨ a'ɨ́mej ɨ́ mej aiteánami'ihuaca'a . Seajta siyen se'ɨ́jna jɨ́n huataújtemua'ave temua'a naa matɨ́'ɨj miyen tejamuá'ari'iri'i ɨ́ sej tí'ijcha'ɨɨca'a . Ayee xu 'een jɨ́n siyen huataújtemua'ave , a'iné xu'uri ramua'areereca'a rujɨ́ɨmua'a sej siyen tí'ijcha'ɨɨ ɨ́ Dios jemi se'ɨ́jna tɨ tejá'amua'a tɨ jaítze'e rɨ́'en , tɨ ajta ayén seíire'e a'ame tɨ́j na'a rusén jɨme'e .
58010035	A'ɨ́j pu jɨ́n , caxu yá'ujɨpuan ɨ́ sej a'ujca'anéecan jɨ́n rachú'eve'e , a'iné jeíhua pu huápɨ'ɨ tejá'amuacɨ'ɨti a'ɨ́jna jɨme'e sej siyen te'utáviicua'iri'i .
58010036	Jee xaa ne'u , ayée pu ruxe'eve'e sej siyen te'utáviicua'i , sej si seajta siyen huárɨni a'ij tɨ a'ɨ́ɨn tí'ijxe'eve'e tɨ i ayén tejamuáacɨ'ɨti a'ɨ́jna ɨ́ tɨ jɨ́n Dios te'ataújratziiri'i mú'ejmi jemi .
58010037	Ayee pu'u na'a , a'iné capu a'atzu á'ateeri a'ij tɨ té'eyu'usi'i tɨjɨ́n : A'ɨ́jna tɨ yé uvé'enejsin , a'ɨ́ɨ pu xaa huataseíjre'esin . Capu ché'e á'ateeri .
58010038	Ajta a'ɨ́ɨn tɨ rɨ'éene'ecán jɨ́n huateájturaa ineetzi jemi , a'ɨ́ɨ pu a'ɨ́jna jɨ́n ruuri a'ame a'ɨ́jna jɨme'e tɨ té'atzaahuate'e . Mɨ́ ajta , tɨ pua'a a'ɨ́ɨn caújxɨeehuata , capu a'atzu na'aranáache a'ame yú ne tzajta'a .
58010039	Mɨ́ teajta iteen , catu huá'a jetze ajtéme'ecan ɨ́ mej miyen caújxɨeehuataca , a'ɨ́ɨme ɨ́ tɨ Dios hua'antipuá'ajte'esin . Catu xaa ne'u , sino teen tu huá'a jetze ajtéme'ecan ɨ́ mej té'atzaahuate'e , a'ɨ́ɨme ɨ́ tɨ Dios hua'irátuaasin tɨ́j na'a rusén jɨme'e .
58011001	Ayee pu tí'een tej tiyen té'atzaahuate'e , a'ɨ́j tu jɨ́n tiyen ramua'aree tɨ ayén té'eme a'ɨ́jna ɨ́ tej jɨ́n tí'ichu'eve'e . A'ɨ́j tu ajta jɨ́n ramua'aree tɨ ayén ti'ayajna ɨ́ tej caí rasise'i .
58011002	A'ɨ́jna jɨ́n mej té'antzaahua a'ɨ́ɨme ɨ́ mej mejmí'i seijre'eca'a ɨ́ tavaújsimua'acɨ'ɨ , a'ɨ́j pu jɨ́n Dios ayén rɨ́'ɨ tihua'utéxajtaca'a .
58011003	A'ɨ́jna jɨ́n tej té'atzaahuate'e , a'ɨ́j pu jɨ́n ayén titá'amitɨejte'e tɨ naíjmi'i tɨ́j na'a íjii tɨ tí'iseijre'e , ayée pu 'een jɨ́n huataseíjre a'ɨ́jna jɨme'e tɨ caí seijre'eca'a , a'iné Dios pu ayén raataxájtaca'a .
58011004	A'ɨ́jna jɨ́n tɨ ayén té'antzaahua a'ɨ́jna ɨ́ Abel teecan , a'ɨ́j pu jɨ́n ayén tiu'utámuaɨ'ɨvejtaca'a ɨ́ Dios jemi ti'itɨ́j jɨme'e tɨ jaítze'e rɨ'éene'ecán jɨ́n seijre'eca'a ɨ́ Dios jemi caí a'ɨ́jna tɨ jɨ́n tiu'utámuaɨ'ɨvejtaca'a a'ɨ́jna ɨ́ Caín teecan . A'ɨ́j pu jɨ́n Dios ayén jɨ́me'en tiraataxájtaca'a tɨ a'ɨ́ɨn Abel rɨ'éene'ecán jɨ́n huateájturaa ɨ́ jemin a'ɨ́jna jɨme'e tɨ ra'ancuré'a a'ɨ́jna tɨ jɨ́n tiu'utámuaɨ'ɨvejtaca'a . Ajta a'ɨ́ɨn ɨ́ Abel , a'ɨ́ɨ pu xaa huamɨ́'ɨ . Mɨ́ ajta , aúche'e pu tí'ita'ixaate'e a'ɨ́jna jɨme'e tɨ té'antzaahua .
58011005	A'ɨ́jna jɨ́n tɨ té'antzaahua a'ɨ́jna ɨ́ Enóc , a'ɨ́j pu jɨ́n Dios ayén ya'uví'itɨ u ta japua tɨ ij caí ráacɨ'ɨti tɨ huámɨ'ɨni . Majta ɨ́ seica , camu mé'e yá'uteu a'ɨ́jna jɨme'e tɨ Dios ya'uví'itɨ . Ayee mú jɨ́me'en tiu'utaxájtaca'a tɨ nu'u ra'aránajcheca'a ɨ́ Dios a'ij tɨ ti'itiújcha'ɨɨca'a .
58011006	Ajta tɨ pua'a ja'atɨ́ caí té'atzaahuate'e , capu a'atzu rɨ'ɨrí tɨ a'ɨ́ɨn ja'atɨ́ ayén huárɨni a'ij tɨ tira'aráanajche ɨ́ Dios . Ayee pu tí'een , a'iné tɨ pua'a ja'atɨ́ ayén raxɨ́'eve'e tɨ vejli'i ajteáxɨɨre ɨ́ Dios jemi , amuacaí pu ayén ruxe'eve'e tɨ a'ɨ́ɨn ja'atɨ́ ayén té'antzaahuate'en tɨ Dios seijre'e , ajta tɨ a'ɨ́ɨn Dios ayén rɨ́'ɨ tihua'atá'aca a'ɨ́mej ɨ́ mej a'ujca'anéecan jɨ́n rahuauhuau .
58011007	A'ɨ́ɨ pu ajta té'antzaahua a'ɨ́jna ɨ́ Noé teecan . A'ɨ́j pu jɨ́n , tɨ́'ɨj Dios ayén tiraatániu'uche a'ɨ́jna jɨme'e tɨ nu'u ayén teja'uré'enejsin , aj pu'i a'ɨ́ɨn Noé rá'antzaahua , ajta á'iyen raatétaahuaca'a a'ɨ́jna ɨ́ canuuhua'a tɨ ve'ée , tɨ́'ij ajta jɨ́n hua'utévaɨ ɨ́ ruteɨ́testemua'a mej mi caí huácui'ini . Ayee pu a'ɨ́jna jɨ́n huarɨ́j , a'ɨ́ɨ pu hua'utá'a a'ɨ́mej ɨ́ mej íiyen japuan seijre'eca'a ɨ́ chaanaca mej ráamua'aree mej caí xɨ́'epɨ'ɨn rɨjcaa ɨ́ Dios jemi . A'ɨ́j pu jɨ́n , ayée pu tiraacɨ́'ɨ a'ɨ́jna ɨ́ Noé teecan tɨ́'ij ayén rɨ'éene'ecán jɨ́n huateáturan ɨ́ Dios jemi a'ɨ́jna jɨme'e tɨ té'antzaahua .
58011008	Ayee pu che'atá na'a té'antzaahua a'ɨ́jna ɨ́ Abraham teecan . A'ɨ́j pu jɨ́n ayén ra'ará'astijre tɨ́'ɨj Dios ayén raata'íteca'a tɨ a'uun á'ura'ani a'ujna a'u tɨ yé'ecɨ'ɨti . A'ɨ́j pu jɨ́n , a'ɨ́ɨn caí ramua'areereca'a a'u tɨ á'ume , a'ɨ́ɨ pu a'uun á'uraa .
58011009	A'ɨ́jna jɨme'e tɨ té'antzaahua , a'ɨ́ɨ pu á'ucatii a'u tɨ caí é'eme'ecan , a'ájna seɨ́j chuéjra'a japua tɨ jɨ́me'en Dios ayén te'ataújratziiri'i tɨ ayén yé'ecɨ'ɨti . A'uu pu á'ucatii navij chi'ira'a jete a'ɨ́jna jamuan ɨ́ Isaac teecan , ajta a'ɨ́jna ɨ́ Jacobo teecan , ɨ́ tɨ huá'a jemi Dios ayén che'atá na'a a'ɨ́jna jɨ́n te'ataújratziiri'i tɨ ayén tihuá'ucɨ'ɨti tɨ́j ajta tí'ijcɨ'ɨti a'ɨ́jna ɨ́ Abraham teecan .
58011010	A'ɨ́j pu jɨ́n ayén huarɨ́j a'iné ayée pu tí'ijchu'eve'eca'a tɨ a'uun a'uteárute a'ájna chajta'a tɨ caí ja'atɨ́ ja'anáj raté'uuna a'ɨ́jna jɨme'e tɨ Dios ruseɨ́j ráasiɨɨmua'a a'ij tɨ seíire'e a'ame , ajta rá'ajtaahuaca'a .
58011011	A'ɨ́jna jɨme'e tɨ té'antzaahua a'ɨ́jna ɨ́ Sara teecan , a'ɨ́j pu jɨ́n Dios ayén tiraatá'a tɨ ayén pa'arɨ'ɨ huataseíjre'en ɨ́ jetzen , capu amɨ́n a'ij tɨ ari huápɨ'ɨ ucaristaca'a . Ayee pu a'ɨ́jna jɨ́n ayén tiraacɨ́'ɨ a'ɨ́jna jɨme'e tɨ ayén tirá'amitɨejte'eca'a tɨ a'ɨ́ɨn Dios ayén araúrastejsin a'ɨ́jna jɨme'e ɨ́ tɨ jɨ́n te'ataújratziiri'i .
58011012	A'ɨ́j mú jɨ́n miyen airáane mu'iitɨ́ me'ɨ́jna jetze seɨ́j tɨ ari á'ame'erejca'a . Ayee mú mu'iitɨ́ huataseíjre ɨ́ yaújmua'ame'en matɨ́j mena'a pua'amé ɨ́ xu'ura'ave ɨ́ mej júte'e é'eseijre'e , nusu matɨ́j majta miyen ará'aseca'a tɨ́j ɨ́ sej tɨ a'uun é'ejca a'u tɨ e'eve'e'ástɨme ɨ́ jaj tɨ ve'ée . Ayee mú mu'iicáa tɨ caí rɨ'ɨrí tɨ ja'atɨ́ hua'uté'itɨen .
58011013	Naími'i a'ɨ́ɨme mej caí xɨ ra'ancuré'aca'a me'ɨ́jna tɨ jɨ́n Dios te'ataújratziiri'i a'ɨ́jna jɨme'e mej té'antzaahua , a'ɨ́ɨ mú huácuii . Cu xɨee mu'uri a'ɨmuá raseíira , majta a'ɨmuá a'uté'uu maraatateújte me'ɨ́jna tɨ tihuá'acɨ'ɨti a'ɨ́jna jɨme'e mej té'antzaahua . Ayee mú me'ɨ́jna jɨ́n huarɨ́j , ayée mú majta me'ɨ́jna jɨ́n tiraataxájtaca'a yee mej caí huá'a jetze ajtéme'ecantaca'a a'ɨ́mej ɨ́ mej íiyen huachéjme chaanaca japua , majta ca'aníjra'a jɨ́n u e'eráacɨ ɨ́ ruche .
58011014	Ajta , tɨ pua'a miyen tí'ixajta ɨ́ teɨte matɨ́j a'ɨ́ɨme , ayée pu huataújmua'a a'ɨ́jna ɨ́ mej miyen ti'ixa tɨjɨ́n mu'uri seɨ́j chuéjra'a úuhuaumen a'u mej a'uté'en .
58011015	Ajta a'ɨ́jna ɨ́ seɨ́j chuéjra'a ɨ́ mej nu'u rúuhuaumen , capu a'ájna pɨ́tejá'arɨcɨ a'u mej u e'eráacɨ , a'iné tɨ pua'a miyen ra'utámua'aréerejche'e me'ɨ́jna ɨ́ chuéjra'a ɨ́ mej japuan e'eráacɨ , ayée pu rɨ'ɨríistaca'a mej huaré'ecɨɨnejche'e .
58011016	Mɨ́ majta a'ɨ́ɨme , mu'uri miyen raxɨ́'eve'eca'a mej a'uun a'uté'en seɨ́j chuéjra'a japua tɨ jaítze'e rɨ́'en . Ayee pu huataújmua'a a'ɨ́jna ɨ́ niuucari tɨjɨ́n seɨ́j chuéjra'a mú úuhuaumen tɨ ta japua é'eseijre'e . A'ɨ́j pu jɨ́n , capu ratévi'iraste'e ɨ́ Dios mej miyen raatámua'ati tɨjɨ́n huá'a Dios pu pú'een , a'iné a'ɨ́ɨ pu ari rɨ́'ɨ ráaruu seɨ́j chajta'a a'u mej a'uteáturan tɨ́j na'a rusén jɨme'e .
58011017	A'ɨ́jna jɨme'e tɨ té'antzaahua a'ɨ́jna ɨ́ Abraham teecan , a'ɨ́j pu jɨ́n tɨ́'ɨj Dios ayén raatéeseij , a'ɨ́ɨ pu raatámuaɨ'ɨvajtaca'a ɨ́ ruyauj a'ɨ́jna ɨ́ Isaac teecan . A'ɨ́jna ɨ́ ja'atɨ tɨ ra'ancuré'a a'ɨ́jna tɨ jɨ́n te'ataújratziiri'i ɨ́ Dios , a'ɨ́ɨ pu ajta ayén titaúura'acare'e tɨ raatámuaɨ'ɨvajta ɨ́ ruyauj tɨ seɨ́j na'a pú'een , tɨ ajta jɨ́me'en Dios ayén raataxájtaca'a tɨjɨ́n : “ Naími'i ɨ́ mej a'iránejsin mú'eetzi jetze , ayée mú raatámua'atzi tɨjɨ́n huá'aya'upua pu pú'een a'ɨ́jna ɨ́ Isaac . ”
58011018	
58011019	A'ɨ́j pu jɨ́n ayén tirá'amitɨejte'eca'a a'ɨ́jna ɨ́ Abraham tɨ a'ɨ́ɨn Dios raayɨ́'ɨtɨhua'a tɨ hua'ajjájpuan a'ɨ́mej ɨ́ teteca ɨ́ mej meri huácuii . Ajta , tɨ́'ɨj Dios ayén raatátui ɨ́ yaujra'an , ayée pu tiraatámitɨejte tɨ a'ɨ́ɨn Isaac a'itáraa huá'a tzajta'a ɨ́ mej meri huácuii .
58011020	A'ɨ́jna jɨ́n tɨ mé'e ajta té'antzaahua , a'ɨ́jna ɨ́ Isaac teecan , a'ɨ́j pu jɨ́n ayén rájhuaviiri'i ɨ́ Dios tɨ a'ɨ́ɨn rɨ́'ɨ tihua'uteájtuaani mejca'ihuáyee ɨ́ yaújmua'ame'en a'ɨ́jna ɨ́ Jacobo teecan , ajta a'ɨ́jna ɨ́ Esaú teecan .
58011021	A'ɨ́jna jɨme'e tɨ té'antzaahua a'ɨ́jna ɨ́ Jacobo teecan , a'ɨ́j pu jɨ́n tɨ́'ɨj ari á'ame'erejca'a , aicaújtuta japuan ɨ́ ru'itzɨ́j , rɨ́'ɨ tihua'uteájtuaa seɨj ajta seɨj ɨ́ yaújmua'ame'en a'ɨ́jna ɨ́ José teecan . A'ɨ́ɨ pu ajta raná'amiche'e ɨ́ Dios .
58011022	A'ɨ́jna jɨme'e tɨ té'antzaahua a'ɨ́jna ɨ́ José teecan , a'ɨ́j pu jɨ́n , tɨ́'ɨj ari vástacɨra'itaca'a , ayée pu tihua'utá'ixaa a'ɨ́jna jɨme'e mej nu'u miyen huiráaju'un a'ɨ́ɨme ɨ́ mej Israél jetze ajtéme'ecantaca'a mej mi seɨ́j chuéjra'a japua a'uté'en . Ajta pu ayén tíhua'uta'aíj a'u mej téje'evá'anan ɨ́ tí'icariira'an .
58011023	A'ɨ́jna jɨme'e mej té'antzaahua ɨ́ vaújsimua'ame'en a'ɨ́jna ɨ́ Moisés teecan , a'ɨ́j pu jɨ́n , tɨ́'ɨj huanú'ihuaca'a , a'ɨ́ɨ mú raaté'avaataca'a huaíca máxcɨra'i jɨme'e a'iné ayée pu tihuá'amitɨejte'eca'a tɨ naa seijre'eca'a a'ɨ́jna ɨ́ pa'arɨ'ɨ . Majta , camu raatátziɨn a'ɨ́jna ɨ́ tɨ jɨ́n tiu'uta'aíjtaca'a a'ɨ́jna ɨ́ rey mej nu'u huá'ucui'ini ɨ́ tɨ'ɨríi mej teteca .
58011024	A'ɨ́jna jɨme'e tɨ té'antzaahua a'ɨ́jna ɨ́ Moisés teecan , tɨ́'ɨj ari vástaca'a , capu huataúra'a mej miyen raatámua'ati tɨjɨ́n yaujra'an pu pú'een a'ɨ́jna ɨ́ 'ɨ́ita'a ɨ́ rey tɨ rape'eri .
58011025	Ayee pu tiraaxɨ́'epɨ'ɨntare tɨ ayén rajpuaíitzi á'ara'ani a'ɨ́mej jamuan ɨ́ mej teɨtestemua'ame'en pú'een ɨ́ Dios . Ajta , capu a'atzu ra'aránajcheca'a tɨ ayén a'atzu á'ateevi'in huataújtemua'ave'en a'ɨ́jna jɨme'e tɨ ayén huárɨni a'ɨ́jna tɨ a'ij pua'a 'een ɨ́ Dios jemi .
58011026	Ayee pu tirá'amitɨejte'eca'a tɨ ayén jaítze'e ratéva'ɨri mej miyen tirá'uxɨeehuari'i Cɨríistu'u jetze me'ecan caí tɨ ayén tiratéva'ɨri tɨ́j na'a tɨ huápɨ'ɨ tí'ijnajche ɨ́ mej tí'ijcha'ɨɨ a'ɨ́ɨme ɨ́ mej tí'aijtaca'a a'ujna u Egipto . Ayee pu 'een jɨ́n ayén rachú'eve'eca'a a'ɨ́jna tɨ tí'iracɨ'ɨti ɨ́ Dios jemi .
58011027	A'ɨ́jna jɨme'e tɨ té'antzaahua , a'uun pu e'erájraa u Egipto . Ajta , capu raatátziɨn tɨ pua'a jeíhua huápɨ'ɨ huataniú'ucan a'ɨ́jna ɨ́ rey , sino temua'a pu te'utáviicua'iri'i . Cu xɨee tɨ cuj a'ɨmuá raseíireca'a a'ɨ́jna ɨ́ Dios tɨ caí seijre'e .
58011028	A'ɨ́jna jɨme'e tɨ té'antzaahua , a'ɨ́j pu jɨ́n ayén te'ará'aste a'ɨ́jna xɨcáara'an tɨ jetzen Dios tihua'utá'uuni'i . Ayee pu 'een jɨ́n ra'ajtépɨtijraxɨ xúure'e jɨme'e tɨ i caí ayén tihuá'ucɨ'ɨti a'ɨ́jna tɨ huá'acui'ini a'ɨ́mej ɨ́ mej anáaté'ee huanúnu'ihuaca'a .
58011029	A'ɨ́jna jɨme'e mej té'antzaahua ɨ́ teɨte , a'ɨ́j mú jɨ́n miyen antacɨ́j ɨ́ jaj japua tɨ ve'ée tɨ ayén téja'arájtehuaa tɨjɨ́n Jaj tɨ Pa'u . Ayee mú japuan antacɨ́j tɨ́j chuej tɨ huáchi . Mɨ́ majta , a'ɨ́ɨme ɨ́ mej Egipto é'eme'ecantaca'a , matɨ́'ɨj miyen raataxɨ́'eve mej miyen che'atá mena'a huárɨni , matɨ́'ɨj mi auujámɨj .
58011030	A'ɨ́jna jɨme'e mej té'antzaahua ɨ́ mej Israél jetze ajtéme'ecantaca'a , a'ɨ́j pu jɨ́n matɨ́'ɨj meri aráhua'apua xɨcaj pua'amé ataújnajcheca'a a'ujna chajta'a , aj pu'i á'avatzɨ ɨ́ jaxu'u ɨ́ tɨ jɨ́n ré'enami'ihuaca'a a'ujna chajta'a , u Jericó .
58011031	A'ɨ́jna jɨme'e tɨ té'antzaahua a'ɨ́jna ɨ́ Rahab teecan , a'ɨ́jna ɨ́ 'ɨ́ita'a tɨ huá'ajijve'eca'a mej mi jamuan ji'ipite'e , a'iné a'ɨ́ɨ pu temua'a naa hua'ancuré'evi'itɨ a'ɨ́mej ɨ́ mej miyen te'uhuaré'ixɨ'ere'en ɨ́ chajta'a , a'ɨ́j pu jɨ́n caí huamɨ́'ɨ huá'a jamuan ɨ́ mej caí ra'ará'astijre ɨ́ Dios .
58011032	¿ Ti'itájni neajtahua'a amuaatá'ixaate'en ? Capu tí'icɨ'ɨpe nej niyen tejámuaatá'ixaate'en a'ij mej huarɨ́j a'ɨ́jna ɨ́ Gedeón teecan , ajta a'ɨ́jna ɨ́ Barac teecan , ajta a'ɨ́jna ɨ́ Sansón teecan , ajta a'ɨ́jna ɨ́ Jefté teecan , ajta a'ɨ́jna ɨ́ David teecan , ajta a'ɨ́jna ɨ́ Samuel teecan , majta a'ɨ́ɨme ɨ́ mej Dios jetze me'ecan tí'ixaxa'ata'a .
58011033	Ayee mú hua'utéemua'itɨ a'ɨ́mej ɨ́ mej títetaté'eca'a ɨ́ rey jɨme'e seɨ́j chuéjra'a japua , majta rɨ́'ɨ tiu'uta'aíjtaca'a , majta ra'ancuré'a a'ɨ́jna tɨ jɨ́n Dios te'ataújratziiri'i . Majta seica miyen hua'ancáanajxɨ huá'ateni'itze'e ɨ́ muajyéte . Matɨ́j mena'a mej miyen huarɨ́j , ayée mú me'ɨ́jna jɨ́n huarɨ́j a'ɨ́jna jɨme'e mej té'antzaahua .
58011034	Majta seica miyen ra'ujé'ica ɨ́ taij tɨ ij caí hua'uteátaira , majta seica huataúruu mej mi caí huá'ucui'ini . Ayee pu tihuá'uruu a'ɨ́mej ɨ́ mej caí rucacá'anejca'a . Ca'aníjra'a pu xaa hua'utá'a mej mi miyen huateújca'anen temua'a naa . Matɨ́'ɨj mi miyen hua'utéemua'itɨ matɨ́j mena'a mej jɨ́n huané'use , majta hua'utamuári a'ɨ́mej ɨ́ xantaaru'u ɨ́ mej seɨj chuéjra'a japua é'eme'ecantaca'a .
58011035	Majta a'ɨ́ɨme ɨ́ 'uuca , ayée mú majtáhua'a hua'ancuré'evi'itɨ ɨ́ ruteɨ́testemua'a ɨ́ mej majtáhua'a aitacɨ́j huá'a tzajta'a ɨ́ mej meri huácuii . Majta seica , ayée mú rajpuaíitzi muá'araa me'ɨ́jna jɨme'e mej caí hua'atá'acare'e mej hua'irájtuaani a'u mej hua'iteáana . Ayee mú 'een jɨ́n huarɨ́j me'ɨ́jna jɨme'e mej miyen rachú'eve'eca'a mej majtáhua'a huatarún mej mi me'uun ruuri a'uteáturan seɨ́j chuéjra'a japua tɨ jaítze'e rɨ́'en .
58011036	Majta seica miyen rajpuaíjtzi muá'araa me'ɨ́jna jɨme'e mej huá'uxɨeehuari'iri'i nusu mej hua'utéevajxɨ na'ari mej hua'anájɨ'ɨcɨ'exɨ cadeena jɨme'e na'ari mej hua'itéanajxɨ .
58011037	Ayee mú majta huá'uruu . Mehua'uteátu'asixɨ tetej jɨme'e . Majta já'ita'a hua'utaveíjchixɨ . Majta huá'ucuii chun jɨme'e tɨ ruxɨ́'ejta'a te'ejcamɨ́ɨmɨjmee . Ayee mú 'eene'en ti'itéchejca'a me'ɨ́jna jɨme'e ɨ́ hua'anavij ɨ́ cáne'axɨ nusu ɨ́ hua'anavij ɨ́ caurasi . Camu a'ij tí'ijviicua'iraca'a . Jéihua mú rajpuaíjtzica'a . Majta a'ij mú pua'a tihuá'ajcha'ɨɨca'a .
58011038	Camu huatéechi'ica'a : a'u tɨ na'a mú á'ujujhua'ane'eca'a , a'u tɨ caí é'e tí'itɨɨtaca'a , majta a'u tɨ a'ujɨ́rime'eca'a . Majta a'úu mú é'echejca'a a'u tɨ é'eteasta'a , majta me'újna cuunísta'a , ajta a'u tɨ na'a tɨ huacúunijmee tɨ́j na'a íiyen chaanaca japua . Mɨ́ majta a'ɨ́ɨme , jeíhua mú huápɨ'ɨ jaítze'e tí'ivaɨre'eca'a ɨ́ Dios jemi mecaí a'ɨ́mej ɨ́ mej caí huá'axe'eve'eca'a .
58011039	Dios pu ayén rɨ́'ɨ tihua'uteájtuaa naíjmi'ica a'ɨ́jna jɨme'e mej té'antzaahua . Mɨ́ majta a'ɨ́ɨme , camu xɨ ra'ancuré'a a'ɨ́jna tɨ jɨ́n Dios te'ataújratziiri'i a'ɨ́jna jɨme'e tɨ Dios ari titaaxɨ́'epɨ'ɨntari'iri'i itejmi jemi a'ɨ́jna tɨ jaítze'e rɨ́'en tɨ a'ɨ́ɨn ayén téjmi jamuan hua'unaíjmire'en a'ɨ́mej .
58011040	
58012001	A'iné jeíhua mú ta jemi huaté'uu ɨ́ mej tí'iseij , tiché'e tiyen raatéxɨeehua te'ɨ́jna jɨme'e tɨ ayén tamuárɨ'eriste'e , tiché'e teajta raatapuá'ajta te'ɨ́jna ɨ́ tej jɨ́n até'ɨtzeaara ɨ́ Dios jemi , te'ɨ́jna tɨ ja'anáj tɨ na'a tatéjɨ'ɨqui . Tiché'e tiyen te'utáviicua'i temua'a naa tej ti xɨ́'epɨ'ɨn rɨjca te'ɨ́jna jɨme'e ɨ́ tɨ jɨ́n Dios titaa'íjca tej ra'antipuá'ajte'en íiyen chaanaca japua .
58012002	Tiché'e temɨ́jna jetze arátaca'anen ɨ́ Jesús , a'ɨ́jna tɨ amuacaí taataseíjrate a'ij tɨ tí'ijxe'eve'e ɨ́ Dios . A'ɨ́ɨ pu ajta ayén taanaíjmire'en ɨ́ Dios jemi a'ɨ́jna jɨme'e tej tiyen té'antzaahuate'en . A'iné a'ɨ́ɨ pu ayén ramua'areereca'a tɨ ayén tiráacɨ'ɨti a'ɨ́jna tɨ jɨ́n huataújtemua'ave , a'ɨ́j pu jɨ́n ayén rá'uviicua'iri'i mej rá'utatan ɨ́ cúruu jetze . Capu jetzen ruxe'eve'eca'a mej miyen me'ɨ́jna jɨ́n puaíjtzi raatá'an tɨ ayén ratatévi'ira'aste'eca'a . Ajta íjii , án pu e'ecájca rɨ'ɨríinta'a a'ɨ́jna ɨ́ ɨpuari a'u tɨ japuan Dios e'ecájca .
58012003	Setá'aj siyen se'ɨ́jna jetze tiú'umua'ati a'ij tɨ a'ɨ́ɨn huarɨ́j tɨ ayén te'utáviicua'iri'i temua'a naa a'ɨ́mej ɨ́ mej jeíhua huápɨ'ɨ rájcha'ɨɨre'eca'a ɨ́ Dios jemi . Setá'aj siyen se'ɨ́jna jetze ra'utámua'aree sej si caí cua'ana , tɨ i caí utévatziɨn ɨ́ a'amua tzajta'a .
58012004	Caxuu xɨ siyen á'aviicua'ire ajta sena'a caí ra'iráaxɨre ɨ́ á'amuaxuure'e se'ɨ́jna jɨme'e sej se'ɨ́jna jamuan á'aviicua'ire'e tɨ́j na'a tɨ a'ij pua'a 'een ɨ́ Dios jemi .
58012005	Seajta siyen ya'uhuá'axɨ se'ɨ́jna ɨ́ niuucari tɨ jɨ́n Dios ayén ca'aníjra'a ámuaatá'aca , tɨ́j hua'atáàta ayén tihuá'a'ixaate'e ɨ́ ruyaujmua'a tɨjɨ́n : Niyauj , capej rá'axɨeehuata tɨ tavástara'a ayén tí'imua'itɨii , capej pajta piyen axɨeemɨste'e tɨ pua'a a'ɨ́ɨn puaíjtzi muaatá'an .
58012006	Capej xaa ne'u piyen huárɨni , a'iné tavástara'a pu ayén tí'ira'itɨii a'ɨ́jna tɨ raxɨ́'eve'e , ajta ayén puaíjtzi ratá'aca ja'atɨ́ tɨ na'a tɨ ayén ra'ancuré'evi'itɨ tɨ́j ruyauj .
58012007	Ruxe'eve'e sej siyen te'utáviicua'i a'iné Dios pu á'amua'itɨi . Ayee pu che'atá na'a á'amuaruure tɨ́j seɨ́j teáata'a ayén huá'aruure ɨ́ ruyaujmua'a . Ja'atɨ́ tɨ na'a tɨ ya'upuáara'an pú'een ayén tihuá'itɨii ɨ́ ruyaujmua'a a'achú mej pua'amé .
58012008	Tɨ́ pua'a ayén tihuá'ucɨ'ɨti matɨ́j mena'a pua'amé ɨ́ mej yaújmua'ame'en pú'een tɨ huá'aya'upua ayén tihuá'itɨii , ajta tɨ pua'a ja'atɨ́ caí ayén tejá'amua'itɨii , a'ɨ́j xu jɨ́n caí yaújmua'ame'en pú'een , sino a'ɨ́ɨme xu pú'een ɨ́ mej chá'a mena'a huanúnu'ihuaca'a , ɨ́ mej caí tíya'upua .
58012009	Ajta i'i , naími'i tu tetɨ́j tena'a pua'amé tiyen tíya'upuaca'a , teajta tu tiyen huá'astijre'eca'a te'ɨ́jna jɨme'e mej titá'itɨiiri'i . A'ɨ́j pu jɨ́n , jeíhua pu jaítze'e ayén tiraavíjte'e tej tiyen ra'ará'astijre'en te'ɨ́jna ɨ́ tayá'upua tɨ rusén jɨ́n seijre'e , tej ti jemin ruuri tá'ara'ani .
58012010	A'ɨ́ɨme ɨ́ tayá'upua , ayée mú a'atzu mena'a a'ateevi'i miyen titaatá'itɨiiri'i a'ij tɨ tihua'aránajcheca'a . Mɨ́ ajta a'ɨ́ɨn Dios , ayée pu 'een jɨ́n ayén tí'ita'itɨii tɨ ij rɨ́'ɨ táaruuren , tej ti tiyen urarɨ́'ene'acan jɨ́n huateáturan tɨ́j ajta a'ɨ́jna .
58012011	Jee xaa , capu naa tiu'ase tɨ pua'a auj tí'ita'itɨiira , sino teen tu rajpuaíjtzi . Mɨ́ ajta , tɨ́'ɨj ajtahua'a rɨ́'ɨ titaatépua'ajte'en tej ti rɨ́'ɨ tí'itacha'ɨɨ́ tá'ara'ani te'ɨ́jna jɨme'e tɨ ayén titaatá'itɨiiri'i a'ɨ́jna jɨme'e ɨ́ tej rajpuaíjtzica'a .
58012012	A'ɨ́j pu jɨ́n , setá'aj huateújca'anen . Caxu siyen seijre'e tɨ́j ja'atɨ́ tɨ ruxɨéemɨste'e , tɨ caí ruca'ané ɨ́ rumuájca'a jetze , ajta rutunúj jetze .
58012013	Setá'aj rɨ́'ɨ huaújruuren nain jɨme'e sej si temua'a naa titeejú'un ɨ́ Dios jemi , sej si caí ché'e a'ij pua'a huatzúna'iche'en , sino sej si huarún temua'a naa .
58012014	Setá'aj se'ɨ́jna jɨ́n tiu'utatése'en sej ruxɨéehua naa tí'iteseijre'e naíjmi'ica jemi ɨ́ teteca . Setá'aj seajta sej siyen rɨ'éene'ecán jɨ́n huateáturan ɨ́ a'amua tzajta'a , a'iné tɨ pua'a ja'atɨ́ caí ayén urarɨ́'ene'e ɨ́ ru tzajta'a , capu ja'anáj raseijran ɨ́ tavástara'a .
58012015	Caxu raatá'acare'en tɨ seɨ́j mú'een ayén ti'itɨ́j jɨ́n auteáturan tɨ ij caí ché'e Dios ayén rɨ́'ɨ tiraatá'an . Rɨ́'ɨ xu'u mú'een tɨ caí ayén huataseíjre'en mú'ejmi jemi ja'atɨ́ tɨ ayén seɨcɨé á'amuaruuren tɨ ij ayén tejamuaɨ́'ɨtziite'en , tɨ ajta ayén ca'aníjra'a hua'utá'an jeíhua ɨ́ teɨte mej mi miyen ti'itɨ́j jɨ́n auté'ɨtzen ɨ́ Dios jemi .
58012016	Rɨ́'ɨ xu'u seajta , tɨ́'ij caí ja'atɨ́ ayén tiú'ujxana'acɨra'ate na'ari raatéxɨeehua a'ɨ́jna tɨ Dios raateájtuaa itejmi jemi tɨ́j a'ɨ́jna ɨ́ Esaú . A'ɨ́ɨ pu ayén ráatuaa a'ɨ́jna tɨ racɨ'ɨtíiche'en , tɨ á'are'ara'an pu'éene'e a'ɨ́jna jɨme'e tɨ Israél jetze ajtéme'ecan . A'ɨ́ɨ pu ajta a'ɨ́ɨn pu'éene'e tɨ amuacaí huanú'ihuaca'a . Ajta ayée pu 'een jɨ́n ráatuaa a'ɨ́jna jɨme'e tɨ huatá'icuataca'a .
58012017	Seajta seri ramua'aree a'ij tɨ te'irájraa . Tɨ́'ɨj ajtahua'a ayén raataxɨ́'eve tɨ ayén tí'iracɨ'ɨti a'ɨ́jna tɨ jɨ́n Dios ayén rɨ́'ɨ tiraateájtuaani , ayée pu raaré'iteca'a a'ɨ́jna ɨ́ ya'upuáara'an . Capu ché'e huatárɨ'ɨristareca'a tɨ caújxɨeehuata . Capu amɨ́n a'ij tɨ ajta ruyeine rájhuau .
58012018	Ajta , caxu siyen che'etá sena'a ajteáxɨɨreca'a ɨ́ Dios jemi matɨ́j a'ɨ́ɨme ɨ́ mej me'uun a'atanéj jɨrí jetze a'u tɨ caí hua'utá'a mej japuan á'ujujhua'ane'en , a'u tɨ jetzen jeíhua á'ataaca'a , a'u tɨ a'utɨ́ca'aca'a . Huápɨ'ɨ pu xaa huatɨ́ca'acaa , ajta jé'ecan mú viiyeca'a japuutzari jɨme'e .
58012019	Ajta ayén ja'atɨ́ ucájijhuaca'a trompeeta jetze . Aj pu i seɨ́j ayén tiu'utaxájtaca'a . Huápɨ'ɨ pu tziɨ́ni'ire'eca'a ɨ́ tɨ namuajre'eca'a . A'ɨ́j mú jɨ́n miyen tirájhuaviiri'i ɨ́ teɨte tɨ a'ɨ́ɨn caí ché'e ayén tihuá'a'ixaate'e .
58012020	Ayee mú huarɨ́j a'iné camu a'atzu rá'aviicua'ireca'a me'ɨ́jna tɨ ayén tíhua'uta'aíj tɨjɨ́n : “ Tɨ́ pua'a ti'itɨ́j ayén japuan á'uche'ecane'en ɨ́ jɨrí , capu amɨ́n a'ij ti'itɨ́j tɨ pɨ́rɨcɨ , setá'aj siyen raateátu'asixɨ'ɨn tetej jɨme'e . ”
58012021	Jee xaa ne'u , huápɨ'ɨ pu tziɨ́ɨnisi'i seijre'eca'a ɨ́ tɨ raaseíj a'ɨ́jna ɨ́ Moisés teecan . A'ɨ́j pu jɨ́n ayén tiu'utaxájtaca'a tɨjɨ́n : “ Nénvivej ne'ɨ́jna jɨme'e nej tí'itziɨɨne'e . ”
58012022	Mɨ́ ajta , caxu siyen se'újna ajteáxɨɨreca'a , sino seɨ́j xu'u jetze , a'ɨ́jna ɨ́ jɨrí tɨ ayén téja'arájtehuaa tɨjɨ́n Sión , a'u tɨ é'eseijre'e a'ɨ́jna ɨ́ chajta'a a'u tɨ á'uca ɨ́ Dios tɨ ruuri , a'ujna u Jerusalén tɨ júte'e é'eseijre'e . A'uu mú majta e'etiújseɨɨre mu'iitɨ́ ɨ́ mej ta japua tí'ivaɨre'e mej mi me'újna tiú'uyesten . Majta ayée mú pua'amé tɨ caí rɨ'ɨrí tɨ ja'atɨ́ ayén hua'uté'itɨen a'achú mej ará'ase .
58012023	Mú'een xu seajta huá'a jamuan ajteáxɨɨreca'a ɨ́ mej miyen e'etiújseɨɨre me'ɨ́jna jɨme'e tɨ ayén che'atá tihuá'acɨ'ɨti tɨ́j ayén tiráacɨ'ɨti a'ɨ́jna ɨ́ yaujra'an tɨ amuacaí huanú'ihuaca'a . A'ɨ́ɨ mú majta meri á'ayu'usi'i me'újna u ta japua . Seajta mú'een , ayée xu jemin ajteáxɨɨreca'a se'ɨ́jna jemi tɨ huá'axɨjte'e ɨ́ teɨte . A'ii pu a'ɨ́ɨn pú'een ɨ́ Dios tɨ naíjmi'ica tí'aijte'e . Mú'een xu seajta huá'a jamuan e'etiújseɨj ɨ́ huá'axɨejniu'uca a'ɨ́mej ɨ́ teteca ɨ́ mej urarɨ́'ene'acan jɨ́n huateájturaa ɨ́ Dios jemi , a'ɨ́ɨme tɨ ajta Dios hua'unaíjmire .
58012024	Xu'uri seajta ajteáxɨɨreca'a se'ɨ́jna jemi ɨ́ Jesús , a'ɨ́jna tɨ ayén raaxɨ́'epɨ'ɨntare a'ɨ́jna jɨme'e ɨ́ niuucari tɨ jaítze'e rɨ́'en , tɨ ajtahua'a jɨ́n te'ataújratziiri'i ɨ́ Dios . Ajta a'ɨ́ɨn ɨ́ xúure'ara'an tɨ a'ɨ́ɨn ra'iráaxɨre , jaítze'e pu rɨ'éene'ecán jɨ́n seijre'e ɨ́ Dios jemi caí ɨ́ tɨ Abel teecan yá'urɨe , a'iné a'ɨ́jna ɨ́ tɨ Jesús ayén ra'iráaxɨre , a'ii pu a'ɨ́ɨn pú'een ɨ́ tɨ jɨ́n Dios rɨ́'ɨ titaatá'a itejmi .
58012025	Rɨ́'ɨ xu'u mú'een , sej si caí siyen raatéxɨeehua se'ɨ́jna tɨ tejá'amua'ixaate'e . Jee xaa ne'u , camu huateújvaɨ a'ɨ́mej matɨ́'ɨj raatéxɨeehuataca'a a'ɨ́jna tɨ íiyen chaanaca japua tihua'utajé . A'ɨ́j pu jɨ́n , capu a'atzu a'ij huatárɨ'ɨristari tej tiyen huatétavaɨre'en tɨ pua'a tiyen raatéxɨeehua te'ɨ́jna tɨ ayén tí'itajee tɨ júte'e é'eseijre'e .
58012026	A'ajná'ɨmua , a'ɨ́ɨ pu raatáruureajxɨ ɨ́ chaanaca tɨ́'ɨj tiu'utaxájtaca'a . Mɨ́ ajta íjii , pu'uri ajtahua'a ayén te'ataújratziiri'i tɨjɨ́n : “ Neajtahua'a nu niyen raatáruureajxɨ'ɨsin ne'ɨ́jna ɨ́ chaanaca , neajta naíjmi'i tɨ́j na'a tɨ é'eseijre'e u ta japua . ”
58012027	A'ɨ́jna ɨ́ niuucari tɨ jɨ́me'en yee “ neajtahua'a nu raatáruureajxɨ'ɨsin ” , ayée pu huataújmua'a tɨ amuacaí raatáruureajxɨ'ɨsin tɨ́j na'a tɨ tiú'utaavijhuaca'a . Aj pu'i ti'ití'asin tɨ ij ayén huateáturan a'ɨ́jna tɨ caí rɨ'ɨrí tɨ ja'atɨ́ ayén raatáruureajxɨ'ɨn .
58012028	A'ɨ́j pu jɨ́n , tiché'e te'ɨ́jna jɨ́n huatátatemua'ave'en te'ɨ́jna jɨme'e tɨ ayén tí'itacɨ'ɨti tej te'uun a'uteáturan seɨ́j chuéjra'a japua tɨ caí ja'atɨ́ raayɨ́'ɨtɨ tɨ raatáruureajxɨ'ɨn . A'ɨ́j pu jɨ́n , tiché'e teajta tiyen raná'amiche'en te'ɨ́jna ɨ́ Dios a'ij tɨ tira'aráanajche . Tiché'e tiyen rátziɨɨne'e ra'ará'astijre'en , a'iné a'ɨ́jna ɨ́ Dios ɨ́ tej rana'amiche , ayée pu 'een tɨ́j taij tɨ nain tí'ita'iraca .
58012029	
58013001	Setá'aj seuj huaújxe'eve'en tɨ́j ru'ihuaamua'a .
58013002	Caxu yá'uhua'anan sej temua'a naa hua'ancuré'evi'itɨn ɨ́ ta'ihuaamua'a ɨ́ sej caí huá'amuajte a'iné matɨ́'ɨj seica miyen huarɨ́j , ayée pu te'irájraa mej caí ramua'areereca'a miyen hua'ancuré'evi'itɨ a'ɨ́mej ɨ́ mej ta japua tí'ivaɨre'eca'a .
58013003	Setá'aj hua'utámua'aree se'ɨ́mej ɨ́ mej aiteánami'i yee cumu mú'een xu seajta huá'a jamuan aiteánami'i . Setá'aj seajta hua'utámua'aree se'ɨ́mej ɨ́ mej a'ij pua'a huá'aruure a'iné naími'i tu seɨ́j tena'a jetze ajtéme'ecan .
58013004	Miché'e naími'i miyen tí'imuajca tɨ í'ixɨ'epɨ'ɨn mej huanéjne'ɨche ɨ́ teɨte . Caxu hua'atá'acare'en mej miyen tí'ixana'acɨre'e ɨ́ mej meri néjne'ɨche a'iné Dios pu xaa huá'axɨjte'en a'ɨ́mej ɨ́ mej a'ij pua'a ti'itiújcha'ɨɨ , majta a'ɨ́mej ɨ́ mej tí'ixana'acɨre'e .
58013005	Caxu siyen huataúra'an sej siyen jaítze'e raxɨ́'eve'e ɨ́ tumin secaí máàj ti'itɨ . Setá'aj siyen se'ɨ́jna jɨ́n huataújtemua'ave'en se'ɨ́jna jɨme'e sej caj tí'ijcha'ɨɨ , a'iné ayée pu tiu'utaxájtaca'a a'ɨ́jna ɨ́ tavástara'a tɨjɨ́n : “ Canu ja'anáj mé mú jaúujɨsin . Canu neajta ja'anáj mú ja'uhuá'axɨjsin . ”
58013006	A'ɨ́j pu jɨ́n , rɨ'ɨrí tej tiyen taxɨéehua tiu'utaxáj yee : Tavástara'a pu nevaɨre'e , a'ɨ́j nu jɨ́n caí tí'itziɨɨne'e a'ij mej neruuren ɨ́ teɨte .
58013007	Setá'aj hua'utámua'aree a'ɨ́mej teteca , ɨ́ mej tejamuá'itɨiiri'i me'ɨ́jna jɨme'e ɨ́ niuucari tɨ Dios jetze a'uvé'emej . Setá'aj se'ɨ́jna jetze tiú'umua'ati a'ij tɨ huá'a jemi te'irájraa sej si siyen che'atá sena'a ra'ará'astijre'en se'ɨ́jna ɨ́ Jesús matɨ́j a'ɨ́ɨme .
58013008	Ajta a'ɨ́ɨn ɨ́ Jesús tɨ ajta Cɨríistu'u pú'een , ayée pu che'atá seijre'e íjii , tɨ́j ajta seijre'eca'a jéjcua ɨmuá , tɨ́j ajta ayén seíire'e a'ame tɨ́j na'a rusén jɨme'e .
58013009	Caxu huataúra'an tɨ ja'atɨ́ ayén amuaacuanamuan a'ɨ́jna jɨme'e ɨ́ niuucari mej ché'e mena'a jɨ́n tejá'amua'itɨii tɨ seɨcɨé huataújmua'a a'ij tej tejamuá'itɨiiri'i iteen . Mɨ́ seajta mú'een , setá'aj siyen huateújca'anen ɨ́ ru tzajta'a se'ɨ́jna jɨme'e tɨ Dios ti'itɨ́j jɨ́n rɨ́'ɨ tejamuaatá'a . Capu a'atzu a'ij tí'irɨ'ɨri sej se'ɨ́jna jɨ́n sej huateújca'anen ɨ́ ru tzajta'a se'ɨ́jna jɨme'e ɨ́ ye'irá tɨ ayén tihuá'aijte'e ti'itɨ́j cua'ira mej ráacua'ani . Capu a'atzu hua'utévaɨ a'ɨ́mej ɨ́ mej me'ɨ́jna jɨ́n ra'ará'astijre .
58013010	Ajta ayée pu Dios raateájtuaa itejmi jemi ɨ́ mej japuan tí'imuaɨ'ɨvajtaca tɨ jɨ́me'en caí ayén hua'atá'aca mej jetzen tiú'ucua'ani a'ɨ́mej ɨ́ mej me'uun tí'ivaɨre'e ɨ́ ɨnaamua jete .
58013011	Ayee pu che'atá na'a tiráaruu a'ɨ́jna ɨ́ Jesús tɨ́j ajta a'ɨ́ɨn tɨ ve'ecán jɨ́n ti'itéjvee ɨ́ Dios jemi ayén huá'aruurejca'a a'ɨ́mej ɨ́ ye'emuaate ɨ́ mej hua'utámuaɨ'ɨvajtaca'a me'ɨ́jna jetze me'ecan ɨ́ mej jɨ́n auteájturaa ɨ́ Dios jemi ɨ́ teɨte . Tɨ́'ɨj ari huá'ucuii , aj pu'i a'uun raatétuaacare'e ɨ́ hua'axuure'e a'ujna ɨnaamua jete . Ajta ɨ́ huá'a hua'ira'a , a'ɨ́ɨ pu a'uun raatétuaacare'e á pua'acɨé a'u mej a'uchéjme'ecaa ɨ́ teɨte , tɨ ij a'uun raateátaiira .
58013012	Ajta a'ɨ́ɨn Jesús , ayée pu che'atá na'a tirajpuaíjtzica'a á pua'acɨé ɨ́ chajta'a jetze tɨ ij ayén rɨ'éene'ecán jɨ́n hua'irávi'itɨn ɨ́ ruteɨ́testemua'a a'ɨ́jna jɨme'e tɨ ra'iráaxɨre ɨ́ ruxuure'e .
58013013	A'ɨ́j pu jɨ́n , tiché'e tiyen jemin ajteáxɨɨre á pua'acɨé a'u tej tejmí'i a'uchéjme'ecaa tej ti tiyen che'atá tena'a te'utáviicua'i te'ɨ́jna jɨme'e tɨ tiu'utévi'iraste'e tɨ́j ajta a'ɨ́ɨn te'utáviicua'iri'i .
58013014	Ayej xaa ne'u ayén tiraavíjte'e a'iné capu ayén raateájtuaa itejmi jemi chajta'a tɨ íiyen seijre'e chaanaca japua tɨ á'ateevi'in sino teuche'e tu ráahuausin te'ɨ́jna tɨ ayén auj huataseíjre'esin .
58013015	A'iné Jesús pu ayén ta japua huaniú , tiché'e tiyen ja'anáj tɨ na'a niuucajtze'en rɨ́'ɨ tiraateájtuaani ɨ́ Dios jemi . A'ii pu a'ɨ́ɨn pú'een ɨ́ tej jɨ́n tí'imuaɨ'ɨvajtaca , a'ɨ́jna ɨ́ niuucari ɨ́ tej jɨ́n huatátatemua'ave'en , ɨ́ tej teajta jɨ́n ra'utámua'aree .
58013016	Caxu yá'uhua'anan sej siyen rɨjca se'ɨ́jna tɨ í'ixɨ'epɨ'ɨn , seajta siyen tihua'utévaɨre'en ɨ́ seica se'ɨ́jna jɨme'e ɨ́ sej tí'ijcha'ɨɨ , a'iné temua'a pu ra'aráanajche ɨ́ Dios sej siyen se'ɨ́jna jɨ́n rɨ́'ɨ tiraatá'acare'en a'ij sej rɨcɨ . Tij siyen tiu'utámuaɨ'ɨvejta ɨ́ Dios jemi .
58013017	Setá'aj hua'ará'astijre'en se'ɨ́mej ɨ́ mej miyen antiújmua'aree teyujta'a . Setá'aj siyen huárɨni a'ij mej tejá'amua'aijte'e , a'iné a'ɨ́ɨ mú á'amuacha'ɨ́j muá'aye'i me'ɨ́jna jɨme'e sej si siyen ra'ará'astijre'en ɨ́ Dios . Majta mú miyen ramua'aree tɨ ayén ruxe'eve'e mej raatánamuajriste'en ɨ́ Dios a'ij mej ti'itɨ́j jɨ́n huarɨ́j . Miché'e miyen ruxɨéehua tejamuaatá'itɨii , a'iné capu a'atzu a'ij tejámuatéva'ɨri tɨ pua'a miyen huataújxɨeemɨste'en me'ɨ́jna jɨme'e sej muárɨ'eri hua'atá'aca .
58013018	Ayee pu titá'amitɨejte'e yú tatzajta'a tej nain jɨ́n xɨ́'epɨ'ɨn rɨcɨ , teajta tiyen tí'ijxe'eve'e tej tiyen huárɨni a'ij tɨ tiraavíjte'e . A'ɨ́j xu jɨ́n , setá'aj seuj rahuaviira ɨ́ Dios jemi itejmi jɨme'e .
58013019	Neajta nu niyen á'amuajee ca'anín jɨme'e sej si jaítze'e siyen huárɨni sej rájhuavii ɨ́ Dios jemi tɨ ij ajtahua'a naatá'an nej ca'anacan mú'ejmi jemi a'utéveeca .
58013020	Tiché'e tiyen rɨ́'ɨ tiraatá'acare'en te'ɨ́jna ɨ́ Dios tɨ rɨ́'ɨ tu'uhuatépua'ajte'en , tɨ ajta ra'ajjáj huá'a tzajta'a ɨ́ mɨ'ɨchite a'ɨ́jna ɨ́ tavástara'a a'ɨ́jna tɨ Jesús pú'een . A'ii pu a'ɨ́ɨn pú'een tɨ ayén ve'ecán jɨ́n antiújmua'aree a'ɨ́jna jɨme'e tɨ hua'acha'ɨ́ɨ á'ara'ani ɨ́ ruteɨ́testemua'a tɨ́j seɨ́j tɨ huá'a cujta'a huamé'en ɨ́ cáne'axɨ . Ayee pu éeni'icɨ'e seijre'e a'ɨ́jna jɨme'e tɨ ra'iráaxɨre ɨ́ ruxuure'e tɨ ij ayén raaxɨ́'epɨ'ɨntare'en a'ɨ́jna ɨ́ niuucari tɨ jɨ́n Dios te'ataújratziiri'i tɨ́j na'a rusén jɨme'e . Ché'e a'ɨ́ɨn Dios ayén amuaanaíjmire'en nain jɨme'e tɨ xɨ́'epɨ'ɨn 'een sej si siyen huárɨni a'ij tɨ a'ɨ́ɨn tí'ijxe'eve'e . Ché'e a'ɨ́ɨn ayén amuáaruuren sej si siyen 'eene'en seijre'e a'ij tɨ tira'aráanajche a'ɨ́jna jɨme'e tɨ a'ɨ́ɨn Jesús tɨ ajta Cɨríistu'u pú'een ayén a'amua japua huaniú . A'ɨ́j pu jɨ́n , tiché'e tiyen rɨ́'ɨ tiratá'acare'en tɨ́j na'a rusén jɨme'e .
58013021	
58013022	Ne'ihuaamua'a , ayée nu tejá'amuahuavii sej siyen rá'uviicua'i se'ɨ́jna ɨ́ niuucari ɨ́ nej jɨ́n ca'aníjra'a amuatá'aca , a'iné cɨ́j nu'u caj niyen tejámuaatá'itɨiiri'i .
58013023	Setá'aj ráamua'aree mej meri raatátuaa ɨ́ ta'ihuaara'a a'ɨ́jna ɨ́ Timoteo . Tɨ́ pua'a ca'anacan yé ra'asti , nee nu rá'avi'itɨn neetzi jamuan , aj nu ni a'umé'e na'ame mú'ejmi jemi tej ti naími'i amuaaséij .
58013024	Setá'aj hua'utateújte'en a'ɨ́mej ɨ́ mej nain jɨ́n antiújmua'aree mú'ejmi jemi , seajta naíjmi'ica ɨ́ tɨ Dios huateúra'ate . Majta a'ɨ́ɨme ɨ́ mej miyun Italia é'eme'ecan , a'ɨ́ɨ mú naíjmi'i yé á'amuateujte'e .
58013025	Ché'e a'ɨ́ɨn Dios rɨ́'ɨ tejamuaatá'acare'en naíjmi'ica mú'ejmi . Yee pu'u xaa . Ché'e ayén té'ara'ani .
59001001	Inee Santiago , i nej tí'ivaɨre'e ɨ́ Dios jemi , neajta ne'ɨ́jna ɨ́ tavástara'a jemi , a'ɨ́jna ɨ́ Jesús tɨ ajta Cɨríistu'u pú'een , ayée nu ne'íjna jetze tejá'amuateujte'e , mɨ sej huá'a jetze ajtéme'ecan a'ɨ́mej ɨ́ teɨtejra'a ɨ́ mej huá'a jetze airaújneijte a'ɨ́mej ɨ́ huá'avaujsimua'acɨ'ɨ ɨ́ mej tamuáamuata'a japuan hua'apua ará'ase , seajta mɨ tɨ Dios amuaaré'e'itixɨ a'u tɨ na'a seɨ́j chuéjra'a japua .
59001002	Tɨ pua'a ayén tejamuáacɨ'ɨti tɨ́j na'a a'ɨ́jna ɨ́ sej jɨ́n á'aviicua'ire'e , setá'aj siyen tiú'umua'ati tɨ xɨ́'epɨ'ɨn 'een , setá'aj seajta se'ɨ́jna jɨ́n huataújtemua'ave'en .
59001003	Ayee xu huárɨni , a'iné xu'uri ramua'aree tɨ pua'a ayén a'ɨ́jna jɨ́n amuáaruuren tɨ ij Dios ayén amuaatéeseij tɨ pua'a siyen rá'astijre'e nusu secaí , a'ɨ́ɨ pu ajta ayén á'amuaruuren sej si te'utáviicua'i .
59001004	Setá'aj seajta siyen rɨ́'ɨ ráaruuren sej si nain jɨ́n te'utáviicua'i , a'iné setɨ́'ɨj siyen se'ɨ́jna jɨ́n huarɨ́n , ayée xu nain jɨ́n araúrastejsin ɨ́ Dios jemi , seajta siyen runaíjmire'en . Capu ti'itɨ tejamua'utéturaate'esin .
59001005	Tɨ pua'a rá'aturaate'e seɨ́j tɨ ij naa tirú'umua'areere a'ij tɨ ye'í huárɨni , ché'e a'ɨ́ɨn ayén raatáhuavii ɨ́ Dios . Ajta a'ɨ́ɨn Dios , ayée pu a'ɨ́jna jɨ́n raatá'asin , a'iné a'ɨ́ɨ pu ruxɨ́'evi'ira'a jɨ́n jeíhua huápɨ'ɨ tihua'atá'aca ɨ́ ruteɨ́testemua'a . Ajta , a'ɨ́ɨ pu caí hua'ajteá'axɨ'ɨsin .
59001006	Mɨ ajta , ché'e a'ɨ́ɨn ɨ́ ja'atɨ ayén a'ɨ́jna tiraatáhuavii a'ɨ́jna jɨme'e tɨ ayén ti'ayajna tɨ xaa té'atzaahuate'e , icu . Ché'e a'ɨ́ɨn caí a'ij mé'e tejé'eti'itɨɨtan , a'iné a'ɨ́jna ɨ́ ja'atɨ tɨ xaa a'ij pu pua'a na'a tirá'amitɨejte'e , ayée pu che'atá na'a 'een tɨ́j ajta 'een ɨ́ jaj tɨ aujruuréjvee ɨ́ eeca jɨme'e .
59001007	Capu a'atzu xɨ́'epɨ'ɨn mé teuúmua'aree a'ɨ́jna ɨ́ ja'atɨ a'ɨ́jna jɨme'e tɨ hua'apuaca jɨ́n á'ujca'ane tɨ ij ayén huárɨni . Capu a'atzu ayén tirá'amitɨejte'e a'ij tɨ huárɨni ti'itɨj jɨme'e . Ajta ja'atɨ tɨ ayén 'een , capu a'atzu ra'ancuré'asin ɨ́ tavástara'a jemi .
59001008	
59001009	Ajta a'ɨ́ɨn ɨ́ ta'ihuaara'a tɨ caí a'ij tí'ijviicua'i , ché'e a'ɨ́ɨn a'ɨ́jna jɨ́n huataújtemua'ave'en a'ɨ́jna jɨme'e tɨ Dios ayén jeíhua huápɨ'ɨ rɨ́'ɨ tiraatá'asin .
59001010	Ajta a'ɨ́ɨn ɨ́ ta'ihuaara'a tɨ ajta chíjteaani pú'een , ché'e a'ɨ́ɨn ayén rɨ́'ɨ tiratá'acare'en ɨ́ Dios a'ɨ́jna jɨme'e tɨ ayén tiráacɨ'ɨti a'ɨ́jna tɨ raatatévi'iraste'esin . A'ɨ́ɨ pu xaa ayén che'atá na'a tiu'utépua'ari tɨ́j ajta a'ɨ́jna ɨ́ xuuxu'u tɨ tu'upi jetze xuta'a .
59001011	Jee xaa , tɨ́'ɨj u e'ijnén ɨ́ xɨcaj , a'ɨ́ɨ pu 'i a'ɨ́ɨn tu'upi ayén huatéhuasin ɨ́ xɨcaj jɨme'e . Ajta a'ɨ́ɨn xuuxu'ura'an , a'ɨ́ɨ pu cávatzɨjsin . Ayee pu 'i tiu'utépua'ari ɨ́ tɨ jɨ́n naa seijre'eca'a . Ayee pu che'atá na'a tí'ijruuren a'ɨ́jna ɨ́ chíjteaani . A'ɨ́ɨ pu á'apua'aren nain jɨme'e tɨ jeíhua huápɨ'ɨ tí'ijcha'ɨɨca'a .
59001012	Rɨ́'ɨ pu tiraatá'aca a'ɨ́jna ɨ́ ja'atɨ tɨ pua'a ayén rá'aviicua'i a'ɨ́jna tɨ ca'aníjra'a ratá'aca tɨ ayén huárɨni tɨ a'ij pua'a een ɨ́ Dios jemi , a'iné tɨ́'ɨj ari ayén te'utáviicua'i a'ɨ́jna tɨ jɨ́n raatamuárɨ'eriste , Dios pu ayén tiraatá'asin a'ɨ́jna tɨ ayén raamuá'itɨ , tɨ ayén ruurican huateáturan a'u tɨ Dios é'eseijre'e tɨ́j na'a rusén jɨme'e . Ayee pu a'ɨ́jna jɨ́n te'ataújratziiri'i ɨ́ Dios tɨ ayén hua'utá'asin naíjmi'ica a'ɨ́mej ɨ́ mej miyen raxɨ́'eve'e me'ɨ́jna ɨ́ Dios .
59001013	Tɨ pua'a ayén ca'aníjra'a tiraatá'aca seɨ́j ɨ́ ja'atɨ tɨ ayén ráaruuren a'ɨ́jna tɨ a'ij pua'a een ɨ́ Dios jemi , ché'e caí a'ɨ́ɨn ayén tiu'utaxáj yee Dios pu ayén ca'aníjra'a raatá'aca tɨ́'ij ayén huárɨni a'iné capu rɨ'ɨrí tɨ Dios ayén ca'aníjra'a raatá'an tɨ i a'ɨ́ɨn ja'atɨ ayén a'ij pua'a huárɨni . Jee xaa ne'u , capu ajta a'atzu rɨ'ɨrí tɨ ja'atɨ ayén ca'aníjra'a raatá'an ɨ́ Dios tɨ́'ij a'ɨ́ɨn Dios ayén huárɨni a'ɨ́jna tɨ a'ij pua'a een . Ajta a'ɨ́ɨn ɨ́ Dios , capu ja'anáj ayén ca'aníjra'a tiraatá'aca ɨ́ ja'atɨ tɨ́'ij a'ɨ́ɨn ja'atɨ ayén huárɨni a'ɨ́jna tɨ a'ij pua'a een .
59001014	Mɨ ajta , tɨ pua'a ayén ca'aníjra'a raatá'an ɨ́ ja'atɨ tɨ ayén huárɨni a'ɨ́jna tɨ a'ij pua'a een ɨ́ Dios jemi , ayée pu xaa a'ɨ́jna jetze á'ujca'ane a'ɨ́jna jetze ɨ́ ruxɨ́'evi'ira'a tɨ jetzen airáninei ɨ́ tzajta'an . A'ɨ́ɨ pu a'ɨ́jna jɨ́n á'ujca'ane tɨ ayén tirá'amitɨejte'e tɨ naa seijre'e a'ɨ́jna ɨ́ ti'itɨ tɨ a'ij pua'a een .
59001015	Jɨ́me'en pu'u ayén raaxɨ́'epɨ'ɨntare tɨ ayén huárɨni , aj pu 'i ayén auteáturaasin ɨ́ Dios jemi . Ajta , tɨ pua'a ari huataújnaijmire'en a'ɨ́jna tɨ a'ij pua'a een ɨ́ Dios jemi , aj pu 'i mɨ'ɨni a'ɨ́jna ɨ́ ja'atɨ tɨ a'uté'ɨtzee ɨ́ Dios jemi .
59001016	Ne'ihuaamua'a , mɨ nej jeíhua huápɨ'ɨ já'amuaxe'eve'e , caxu huataúra'an tɨ ja'atɨ ti'itɨ jɨ́n amuaacuanamuan .
59001017	Tɨ́j na'a tɨ xɨ́'epɨ'ɨn 'een , tɨ ajta caí ti'itɨ jɨ́n á'atura tɨ ayén rɨ́'ɨ tejamuáacɨ'ɨti ja'anáj tɨ na'a , a'úu pu é'eme'ecan u ta japua , a'ɨ́jna jemi ɨ́ tej rájya'upua , a'ɨ́jna tɨ nain tiú'utaahuaca'a a'ɨ́jna tɨ ayén tí'itatzave'e tɨ júte'e é'eseijre'e . Mɨ ajta , a'ɨ́jna jemi , ja'anáj tɨ na'a pu ayén che'atá na'a tí'iseijre'e itejmi jemi . Capu a'atzu seɨcɨé ruruurejca , capu ajta ayén ráaruurejsin tɨ́'ij ayén huatétɨca'are itejmi jemi .
59001018	Ruxɨ́'evi'ira'a pu jɨ́n , ayén taatá'a tej tiyen huataseíjre'en ɨ́ chaanaca japua a'ɨ́jna jɨme'e tɨ téjmi jemi raateájtuaa ɨ́ runiuuca tɨ tzáahuati'ira'a jɨ́n seijre'e . Ayee pu 'een jɨ́n huarɨ́j tej ti tiyen che'atá tena'a éeni'icɨ'e seijre'e tá'ara'ani tɨ́j ajta a'ɨ́jna tɨ amuacaícan jɨ́n huataseíjre ɨ́ eloote ɨ́ mej majta ratatú'irihua'a mú á'aye'i ɨ́ Dios jemi .
59001019	A'ɨ́j pu jɨ́n , setá'aj siyen ráamua'aree a'ij sej ye'í huárɨni , ne'ihuaamua'a , mɨ nej já'amuaxe'eve'e . Rɨ́'ɨ xu'u , sej si ráanamua temua'a naa . Mɨ seajta , caxu ca'anacan tihua'utá'ixaate'esin ɨ́ teɨte . Caxu seajta ca'anacan huataníniu'ucacu , a'iné capu rɨ'ɨrí tɨ ja'atɨ ayén ráaruuren a'ɨ́jna tɨ xɨ́'epɨ'ɨn 'een ɨ́ Dios jemi tɨ pua'a ayén niu'ucara'a jɨ́n ti'itiújcha'ɨɨ .
59001020	
59001021	A'ɨ́j pu jɨ́n , setá'aj siyen raatapuá'ajta nain jɨme'e tɨ a'ij pua'a een , tɨ ajta xána'avisi'i seijre'e . Mɨ seajta mú'een , setá'aj siyen ruxɨeemɨ́jte'e ra'ancuré'an se'ɨ́jna ɨ́ niuucari tɨ mú'ejmi jemi huatétuiihuaca'a , tɨ ajta jɨ́n Dios ayén raayɨ́'ɨtɨ tɨ amua'irájtuaani .
59001022	Seajta mú'een , caxu siyen sena'a ranamuajra a'ij tɨ ti'ixa ɨ́ niuucari sino seajta siyen huárɨni a'ij tɨ tejá'amua'itɨii . Na'ari caí , ayée xu rucuanamuáa xá'aju'un rujɨ́ɨmua'a sena'a .
59001023	Ayee pu 'een a'ɨ́jna ɨ́ ja'atɨ tɨ caí ayén rɨcɨ a'ij tɨ ti'ixa ɨ́ niuucari sino ayée na'a ruseɨ́j ranamuajra . Ayee pu 'een tɨ́j a'ɨ́jna ɨ́ ja'atɨ tɨ rucɨéenime'e seɨ́j ɨ́ 'ájte'ehua jetze .
59001024	Jɨ́me'en pu'u ruseɨ́j , aj pu i tíchesin , ajta á'iyen yá'uhua'axɨjsin a'ij tɨ seijre'eca'a ɨ́ cɨéenime'ara'an .
59001025	Ajta a'ɨ́ɨn tɨ temua'a naa tirá'aseij a'ɨ́jna ɨ́ niuucari tɨ jɨ́n Dios tí'aijta , tɨ ajta caí ti'itɨ jɨ́n á'atura , tɨ ajta Dios jɨ́n ru'irájtuaani , ayée pu Dios rɨ́'ɨ tiraatá'asin tɨ pua'a a'ɨ́ɨn pu'éene'e a'ame seɨj tɨ ayén rɨ́'ɨ ti'itiújcha'ɨɨ a'ij tɨ a'ɨ́ɨn niuucari ti'ixa . Na'ari caí tɨ pua'a a'ɨ́ɨ na'a pu'éene'e a'ame seɨj tɨ ayée na'a ranamuajra , ajta ca'anacan yá'uhua'axɨn , capu rɨ'éene'en huateáturaasin ɨ́ Dios jemi .
59001026	Tɨ pua'a ja'atɨ ayén tiú'ujxajta ɨ́ ru tzajta'a yee tɨ temua'a naa tirá'astijre'e ɨ́ ruye'irá , ajta tɨ pua'a a'ɨ́ɨn ja'atɨ caí raatapuá'ajta tɨ a'ij pua'a tihuá'axajta ɨ́ ruxɨ́'ej teɨte , a'ɨ́ɨ pu ayén rucuanamua ɨ́ ru tzajta'a . Capu ti'itɨ vaɨre'e a'ɨ́jna ɨ́ ye'irájra'an a'ɨ́jna ɨ́ ja'atɨ .
59001027	Ayee mú rɨcɨ a'ɨ́ɨme ɨ́ mej miyen ra'ará'astijre'e ɨ́ ye'irá tɨ rɨ'éene'en jɨ́n seijre'e ɨ́ Dios jemi , tɨ ajta caí ti'itɨj jɨ́n á'atura jemin ɨ́ tej rájya'upua . Miché'e ayée mena'a rɨjca : mej mi miyen huá'umuaare a'ɨ́mej ɨ́ mej ti'itɨ jɨ́n rajpuaíjtzi me'ɨ́jna jɨme'e ɨ́ mej xɨ́'ejcanta muá'araa nusu mej antiújseɨjtareca'a ; mej mi majta ahuaújcu'uven , mej mi caí huaújxana'acɨra'aten a'ɨ́mej jamuan ɨ́ mej chaanaca japua huachéjme .
59002001	Ne'ihuaamua'a , a'iné mú'een xu rá'astijre'e ɨ́ tavástara'a , a'ɨ́jna ɨ́ Jesús tɨ ajta Cɨríistu'u pú'een , tɨ ajta nain jɨ́n antiújmua'aree ɨ́ Dios jemi , a'ɨ́j pu jɨ́n , setá'aj siyen ruxɨ́'ej sena'a huajá'useijra naíjmi'ica ɨ́ teɨte . Capu amɨ́n a'ij , tɨ pua'a seɨj chíjteaani pú'een nusu caí .
59002002	Tiché'e tiyen tiraataxáj yee hua'apua mú me'uun a'uteáruti a'u sej e'etiújse'ɨri . Ajta ɨ́ seɨj , ayée pu aniira ucárujte'e , ajta naa éene'e ti'itechée . Ajta ɨ́ seɨj , a'ɨ́ɨ pu caí a'ij tí'ijviicua'i , ajta ayén mí'ime'ecan ucachée .
59002003	Seajta mú'een , ayée xu temua'a naa ra'ancuré'evi'itɨn se'ɨ́jna tɨ naa éene'e ti'itéechen , seajta siyen tiraata'ixaate'en tɨjɨ́n : “ Iíye'e jí , patá'aj yé a'ujyeíjxɨ'ɨn a'u tɨ jaítze'e á'ujxe'eve'e . ” Ajta , jɨ́me'en a'ɨ́jna tɨ ayén mí'ime'ecan ucáachen , siyen che'e na'a xu'u tiraata'ixaate'en tɨjɨ́n : “ Patá'aj mé huatéveeca nusu yé a'ujyeíjxɨ'ɨ yé ne'ɨɨcata'a . ”
59002004	Tɨ pua'a siyen rɨjca , ¿ ni qui siyen ruxɨ́'ej sena'a tihuá'useijra ɨ́ ruxɨ́'ej teɨte ? ¿ Ni qui secaí siyen ruruure matɨ́j a'ɨ́ɨme ɨ́ mej a'ij pua'a mé titeumuámua'aree , ɨ́ mej majta huá'axɨjte'e ɨ́ ruxɨ́'ej teɨte ? Ayej xaa ne'u ti'ayajna . Tɨ pua'a siyen caí ruxɨ́'ej sena'a tihuá'useijra ɨ́ ruxɨ́'ej teɨte , ayée xu ruruure matɨ́j a'ɨ́ɨme .
59002005	Casi'i , xáanamuajri'i , ne'ihuaamua'a . Dios pu ayén hua'avé'ejajpuaxɨ a'ɨ́mej ɨ́ mej caí a'ij tí'ijviicua'i a'ɨ́mej tzajta'a ɨ́ mej yen japuan huachéjme ɨ́ chaanaca japua , mej mi jeíhua huápɨ'ɨ tí'ijcha'ɨɨca ɨ́ Dios jemi me'ɨ́jna jɨme'e mej té'atzaahuate'e , tɨ ij ajta ayén tihuá'ucɨ'ɨti mej jamuan tiu'uta'aíjta tɨ́j na'a Dios ari a'ɨ́jna jɨ́n te'ataújratziiri'i huá'a jemi ɨ́ mej raxɨ́'eve'e .
59002006	Mɨ seajta mú'een , xu'uri raatéxɨeehuataca'a se'ɨ́jna tɨ caí a'ij tí'ijviicua'i . Majta a'ɨ́ɨme ɨ́ mej chíjteaani pú'een , a'ɨ́ɨ mú a'ɨ́ɨn pú'een ɨ́ mej puaíjtzi amuaatá'aca . Majta miyen amuá'avi'itɨjcɨca huá'a jemi ɨ́ mej tí'ixɨ'epɨ'ɨntare'e .
59002007	A'ɨ́ɨ mú majta a'ij pua'a tí'ijxa me'ɨ́jna ɨ́ niuucajtze'en sej jɨ́n siyen ánte'arua , ɨ́ sej seajta rɨ́'ɨ tiratá'aca .
59002008	Xɨ́'epɨ'ɨn xu rɨcɨ tɨ pua'a siyen tzáahuati'ira'a jɨ́n ra'ará'astijre'en se'ɨ́jna ɨ́ niuucari tɨ jɨ́n Dios tí'aijta tɨ ayén jɨ́me'en ti'ixa ɨ́ niuucari jetze tɨjɨ́n : “ Patá'aj piyen raxɨ́'eve'e ɨ́ axɨ́'ej tevi patɨ́j aseɨ́j tí'axe'eve'e . ”
59002009	Mɨ ajta , tɨ pua'a secaí siyen ruxɨ́'ej sena'a tihuá'useijra ɨ́ teɨte , ayée xu seri auteájturaa ɨ́ Dios jemi . Ajta a'ɨ́ɨn ɨ́ niuucari tɨ jɨ́n Dios tí'aijta , ayée pu ari ayén ama'uxɨjte a'ɨ́jna jɨme'e sej caí rá'aste se'ɨ́jna ɨ́ niuucari .
59002010	Ayee pu'u na'a , a'iné tɨ pua'a ja'atɨ ayén nain jɨ́n te'ará'aste a'ɨ́jna ɨ́ niuucari mej jɨ́n tí'aijta , ajta tɨ pua'a ayén seɨ́j jɨ́n auteáturan ɨ́ niuucari jemi , ayée mú rá'axɨjte'e tɨ nain jɨ́n auteájturaa .
59002011	A'iné a'ɨ́ɨn tɨ ayén raataxájtaca'a tɨjɨ́n : “ Capej tí'axana'acɨra'ate ” , a'ɨ́ɨ pu ajta ayén raataxájtaca'a tɨjɨ́n : “ Capej tí'itecui'ica . ” A'ɨ́j pu jɨ́n , tɨ pua'a piyen caí ti'ihuá'axana'acɨra'aten , mɨ pajta piyen xaa tiu'ujé'ica , a'ɨ́j pej jɨ́n peri auteájturaa a'ɨ́jna jemi ɨ́ niuucari ɨ́ mej jɨ́n tí'aijta .
59002012	A'ɨ́j pu jɨ́n , setá'aj siyen tí'ixajta , seajta siyen rɨ́'ɨ ti'itiújcha'ɨɨ a'ij tɨ tiraavíjte'e a'ɨ́jna jɨme'e tɨ Dios ayén a'ɨ́jna jɨ́n amuá'axɨjte'en a'ɨ́jna jemi ɨ́ niuucari tɨ jɨ́n amua'irájtuaani .
59002013	Jee xaa ne'u , tɨ pua'a ja'atɨ caí ayén huá'acu'uve ɨ́ ruxɨ́'ej teɨte , capu Dios ayén rá'ancu'uvajxɨ'ɨsin a'ɨ́jna xɨcáara'an tɨ jetzen tité'axɨjte'en . Na'ari caí , tɨ pua'a ja'atɨ ayén huá'acu'uve ɨ́ ruxɨ́'ej teɨte , Dios pu rɨ́'ɨ tiraatá'asin a'ɨ́jna xɨcáara'an jetze .
59002014	Ne'ihuaamua'a , ¿ a'iné ti'itɨ jɨ́n tiratéva'ɨri seɨ́j ɨ́ ja'atɨ tɨ pua'a ayén na'a tí'ixajta yee tɨ té'atzaahuate'e , ajta caí ayén ti'itɨ jɨ́n rɨjca ɨ́ mej jɨ́n ramua'aree tɨ ayén ti'ayajna tɨ a'ɨ́ɨn ja'atɨ té'atzaahuate'e ? ¿ Ni rɨ'ɨrí tɨ a'ɨ́ɨn ayén ru'irájtuaani tɨ ayén na'a té'atzaahuate'e ? Capu xaa ne'u .
59002015	Tiché'e tiyen tiraataxáj yee tɨ ja'atɨ ayén huárɨni tɨ a'amua jetze ajtéme'ecan . Capu amɨ́n a'ij , tɨ pua'a teáata'a pɨ́rɨcɨ , na'ari 'ɨ́ita'a . A'ɨ́ɨ pu ayén caí ti'itéechen , ajta caí ti'itɨ tícha'ɨɨ tɨ ráacua'ani tɨ́j na'a seɨ́j xɨcaj jetze . Ajta a'ɨ́ɨn ja'atɨ ayén á a'ire'enen seɨ́j jemi tɨ ajta mú'ejmi jetze ajtéme'ecan . Aj pu 'i ayén tiraata'ixaate'en a'ɨ́jna tɨ tirá'aturaate'e . Ajta a'ɨ́jna ɨ́ ja'atɨ , ayée na'a tiraata'ixaate'en yee “ Aricu , ché'e rɨ́'ɨ mu'u timuajé'evaɨre'e . ” Ajta caí ti'itɨ raatá'an tɨ jɨ́n huateújvaɨre'en . ¿ A'iné na'aqui té'eme a'ɨ́jna jemi tɨ caí ti'itɨ tihua'utá'a , a'ɨ́jna ɨ́ ja'atɨ tɨ ayée na'a té'atzaahuate'e ? ¿ Ni qui temua'a naa ? Capu a'atzu xaa ne'u .
59002016	
59002017	A'ɨ́j pu jɨ́n , tɨ pua'a ja'atɨ ayée na'a té'atzaahuate'e , ajta caí ti'itɨ jɨ́n ayén rɨcɨ tɨ jɨ́n raataseíjrate'esin yee ayej ti'ayajna tɨ a'ɨ́ɨn ja'atɨ té'atzaahuate'e , capu a'atzu a'ij ti'itéva'ɨri .
59002018	Mɨ ajta , ja'atɨ pu ayén tiu'utaxájta tɨjɨ́n : “ Seɨ́j pu ayée na'a té'atzaahuate'e , ajta ɨ́ seɨj , a'ɨ́ɨ pu ayén ti'itɨ jɨ́n tɨ xɨ́'epɨ'ɨn 'éen rɨcɨ . ” Mɨ neajta inee , ayée nu tí'imua'ixaate'e yee patá'aj naataseíjrate'en ɨ́ pej jɨ́n té'atzaahuate'e pej caí piyen ti'itɨ tɨ xɨ́'epɨ'ɨn 'een jɨ́n tí'iruure . Mɨ neajta inee , ayée nu timuaataseíjrate'esin tɨ ayén ti'ayajna nej té'atzaahuate'e ne'ɨ́jna jɨme'e ɨ́ nej ti'itɨ jɨ́n niyen rɨcɨ tɨ xɨ́'epɨ'ɨn 'een .
59002019	Ayee pepu'u té'atzaahuate'e tɨ seɨj na'a pú'een ɨ́ Dios . Xɨ́'epɨ'ɨn pej rɨcɨ . Ayee mú che'atá mena'a té'atzaahuate'e a'ɨ́ɨme ɨ́ tiyáaru'use , majta ruvivé .
59002020	Mɨ pej caí rɨ́'ɨ mé teuúmua'aree , ¿ ni tzaa piyen raxɨ́'eve'e nej niyen temua'a naa timuaataseíjrate'en tɨ caí ti'itɨ a'ij ti'itéva'ɨri tɨ pua'a ja'atɨ ayée na'a té'atzaahuate'e , ajta caí ti'itɨ jɨ́n ayén rɨcɨ tɨ xɨ́'epɨ'ɨn 'een ?
59002021	A'ɨjna ɨ́ tayá'upuacɨ'ɨ a'ɨ́jna ɨ́ Abraham teecan , urarɨ́'ene'acan pu jɨ́n huateájturaa ɨ́ Dios jemi a'ɨ́jna jɨme'e tɨ raatámuaɨ'ɨvajtaca'a ɨ́ ruyauj ɨ́ tetej japua , a'ɨ́jna ɨ́ Isaac . ¿ Ni caí ayén ti'ayajna ? Jee xaa ne'u .
59002022	A'ɨ́j pu jɨ́n , ayée tu ramua'aree tɨ a'ɨ́jna a'ij tɨ huarɨ́j , ayée pu jamuan ti'itéva'ɨri a'ɨ́jna tɨ ajta té'atzaahuate'e . Ajta , ayée pu raanaíjmire tɨ té'atzaahuate'eca'a a'ɨ́jna ɨ́ Abraham a'ɨ́jna jɨme'e a'ij tɨ huarɨ́j .
59002023	Tɨ'ɨquí ayén araúraste a'ɨ́jna tɨ ayén té'eyu'usi'i ɨ́ yu'uxari jetze tɨjɨ́n : “ Abraham pu rá'antzaahua a'ɨ́jna ɨ́ Dios , ajta ayée pu tiraaxɨ́'epɨ'ɨntari'iri'i tɨ a'ɨ́ɨn ayén rɨ'éene'ecán jɨ́n huateájturaa ɨ́ Dios jemi . ” Matɨ́'ɨj mi miyen raatamuá'a tɨjɨ́n : “ Tɨ amiigura'an pú'een ɨ́ Dios . ”
59002024	A'ɨ́j pu jɨ́n , ayée pu ámitɨeere'e tɨ seɨj ayén rɨ'éene'ecán jɨ́n huateáturaasin ɨ́ Dios jemi a'ɨ́jna jɨme'e a'ij tɨ ajta rɨcɨ , capu a'ɨ́ɨ na'a jɨ́n tɨ té'atzaahuate'e .
59002025	Ayee pu che'atá na'a tiráaruu a'ɨ́jna ɨ́ Rahab teecan , a'ɨ́jna ɨ́ 'ɨ́ita'a tɨ ramuá'itɨcɨjca ɨ́ tumin ɨ́ rutevij jɨme'e . Tɨ́'ɨj a'ɨ́ɨn ayén rɨ́'ɨ hua'ancuré'evi'itɨ a'ɨ́mej ɨ́ mej rá'eeve'eca'a , aj pu 'i seɨ́j jetze ɨ́ juye hua'uta'íteca'a . Tɨ́'ɨj ayén a'ɨ́jna jɨ́n huarɨ́j , aj pu 'i ayén urarɨ́'ene'acan jɨ́n huateájturaa ɨ́ Dios jemi .
59002026	A'iné , capu rɨ'ɨrí tɨ ja'atɨ ruuri á'ara'ani tɨ pua'a caí uráxɨejniu'uca , ayée pu che'atá na'a caí ti'itɨj vaɨre'e tɨ pua'a ja'atɨ ayée na'a té'atzaahuate'e , ajta caí ti'itɨ a'ij ruure tɨ xɨ́'epɨ'ɨn 'een .
59003001	Setá'aj caí siyen huataúra'an sej mu'iitɨ́ se'ɨ́jna jɨ́n te'enteárute se'ɨ́jna jɨme'e sej tihua'amua'atée ɨ́ seica a'iné xu'uri ramua'aree tɨ jaítze'e ca'anín jɨ́n tá'axɨjte'en ɨ́ Dios itejmi , i tej tiyen tí'imua'ata tɨ caí ayén tihuá'axɨjte'en a'ɨ́mej ɨ́ mej caí miyen tí'imua'ata .
59003002	Jee xaa , naími'i tu tiyen ti'itɨj jɨ́n tite'uté'ɨtzea'ara . Ajta tɨ pua'a ja'atɨ caí ayén ti'itɨ jɨ́n até'ɨtze'ara'an a'ɨ́jna jɨme'e a'ij tɨ a'ɨ́ɨn ti'ixa , ayée tu tí'ijmua'aree tɨ a'ɨ́ɨn pú'een tɨ rɨ'éene'ecán jɨ́n seijre'e , ajta tɨ a'ɨ́ɨn raayɨ́'ɨtɨ tɨ ayén á'ujcu'uven ɨ́ rutevij jɨme'e tɨ́'ij caí ti'itɨj jɨ́n auteáturan .
59003003	Casi'i , ayée tu hua'ancárujti'iraca huá'atene'en ɨ́ cahuaayu'u te'ɨ́jna ɨ́ xaachin mej mi ta'ará'astijre'en . A'ɨ́j tu jɨ́n , te'ɨ́jna jɨ́n tiyen hua'aré'eca'ani .
59003004	Ajta a'ɨ́jna ɨ́ baarcu , tɨ ajta temua'a ti'ive'ée . A'ɨ́ɨ pu eeca ayén ráatajchi ca'anín jɨme'e . Mɨ ajta , a'ɨ́jna jɨ́n ɨ́ cɨyej tɨ jaata'a atéjvee , ayée pu tí'ivaɨre'e tɨ ij a'ɨ́ɨn ɨ́ tɨ ramuarɨ'e ayén raajájsime'en ɨ́ baarcu a'u tɨ a'ɨ́ɨn ayén yé'exe'eve'e .
59003005	Ayee pu che'atá na'a cɨ́lieene'en seijre'e ɨ́ ta jetze a'ɨ́jna ɨ́ taneanúj . Mɨ ajta , ayée pu á'ujca'ane tɨ ve'ecán jɨ́n ahuaújtzaahuate'en . Teajta iteen , temua'a tu teri tiyen ramua'aree tɨ ayén rɨ'ɨrí tɨ taij tɨ cɨ́j na'a teájtaani , ayée pu ve'ecán jɨ́n tiu'uré'ataasin .
59003006	Jee xaa ne'u , ayée pu che'atá na'a seijre'e ɨ́ taneanúj tɨ́j taij . Ayee pu ajta seijre'e tɨ́j na'a tɨ a'ij pua'a een ɨ́ mej jɨ́n a'ij pua'a titetiújcha'ɨɨ a'ɨ́ɨme ɨ́ mej yen japuan huachéjme ɨ́ chaanaca japua . A'ɨ́ɨ pu tajá'ujɨpua tɨ́j na'a ɨ́ ta jetze . A'ɨjna tɨ a'ij pua'a een tɨ jetzen 'aíjninei ɨ́ taneanúj , a'ɨ́ɨ pu ca'aníjra'a ratá'aca ɨ́ tiyaaru'u tɨ ayén huárɨni . A'ɨ́ɨ pu ajta a'ɨ́jna jɨ́n ayén ca'aníjra'a hua'atá'aca mej mi miyen runiú'ucara'a jɨ́n a'ij pua'a tí'iteseijre'e matɨ́j mena'a pua'amé miyen yen japuan huachéjme íiyen chaanaca japua .
59003007	Jee xaa ne'u , ayée mú tiraayɨ́'ɨtɨ ɨ́ teɨte mej hua'umuá'acante'en matɨ́j mena'a pua'amé yen seijre'e a'ɨ́mej ɨ́ ti'itén mej íiyen xuaa , majta ɨ́ mej rá'ara'ive , majta ɨ́ mej sínuurive á chuaata'a , majta ɨ́ mej jaata'a á'axuaa . Mu'uri miyen tihua'umuá'acaante naíjmi'ica .
59003008	Mɨ ajta , capu ja'atɨ ayén raayɨ́'ɨtɨ tɨ ruseɨ́j ayén raamuá'acante'en ɨ́ runeanuj . Ayee pu 'een a'ɨ́jna ɨ́ neanuri tɨ́j a'ɨ́jna tɨ a'ij pua'a een , tɨ caí ja'anáj ti'itɨj jɨ́n té'astijre'e . Ajta a'ɨ́ɨn tɨ jetzen 'aíjninei , ayée pu che'atá na'a 'een tɨ́j huá'ave'eri tɨ tiu'ujé'ica .
59003009	A'ɨ́j tu jɨ́n taneanúj tiyen rɨ́'ɨ jɨ́n tiratá'aca te'ɨ́jna ɨ́ tavástara'a , te'ɨ́jna ɨ́ tej teajta rájya'upua . Teajta te'ɨ́jna jɨ́n tiyen a'ij pua'a tihuá'axa te'ɨ́mej ɨ́ teteca ɨ́ tɨ Dios ayén huá'utaahuaca'a miyen seíire'e tɨ́j ɨ́ tévira'an .
59003010	Ajta , ayée pu tí'irɨneca tej a'ij tena'a jɨ́n ɨ́ taneanúj tiyen rɨ́'ɨ ti'itá'aca , teajta tiyen te'ɨ́jna jɨ́n a'ij pua'a ti'ixa . Ayee nu tejá'amua'ixaate'e , ne'ihuaamua'a , tɨ caí ayén tiraavíjte'e .
59003011	Niché'e seɨ́j jɨ́n niyen tejámuaatá'ixaate'en . Jɨ́me'en a'ɨ́jna a'u tɨ e'ejaíjxa , ¿ ni qui rɨ'ɨrí tɨ a'uun miijmu ayén ajnén a'ɨ́jna ɨ́ jaj tɨ rumua'atɨ́ jamuan ɨ́ jaj tɨ antzíjvi'i ? Capu a'atzu xaa ne'u .
59003012	Ne'ihuaamua'a , ayée pu che'atá na'a 'een a'ɨ́jna jɨme'e ɨ́ huaréj , a'iné capu rɨ'ɨrí tɨ a'ɨ́jna jetze ayén huatáca'an a'ɨ́jna ɨ́ aceituuna . Ajta a'ɨ́jna jetze ɨ́ uuva , capu rɨ'ɨrí tɨ ayén jetzen huatáca'an a'ɨ́jna ɨ́ huaréj . A'ɨ́j pu jɨ́n , ayén che'atá na'a caí rɨ'ɨrí tɨ jaj tɨ rumua'atɨ́ a'uun ajnén a'u tɨ e'ejaíjxa , tɨ ajta jetzen ajnén a'ɨ́jna ɨ́ jaj ta'antzíjvi'i .
59003013	Tɨ pua'a ja'atɨ mú'ejmi jemi seijre'e tɨ rɨ́'ɨ mé teuúmua'aree , tɨ ajta yaú'itɨe temua'a naa , ché'e a'ɨ́ɨn ayén a'ɨ́jna jɨ́n tejamuaataseíjrate'en a'ɨ́jna jɨme'e tɨ rɨ́'ɨ ti'itiújcha'ɨɨca'a , tɨ ajta ayén ruseijrata tɨ caí ve'ecán jɨ́n antiújmua'aree . Ayee xu se'ɨ́jna jɨ́n ramua'aree tɨ a'ɨ́ɨn ja'atɨ tzáahuati'ira'a jɨ́n rɨ́'ɨ mé teuúmua'aree .
59003014	Mɨ seajta mú'een , tɨ pua'a siyen huápɨ'ɨ chueere'e ɨ́ ru tzajta'a , ajta tɨ pua'a siyen ca'anín jɨ́n tí'itese'eca'a sej siyen ra'antimuá'itɨn a'ij sej tí'ijxe'eve'e ɨ́ ru tzajta'a , caxu siyen se'ɨ́jna jɨ́n á'ujtzaahuate'e . Caxu seajta tí'ihua'ita , se'ɨ́jna jɨme'e a'ij sej rɨcɨ .
59003015	Tɨ́j na'a tɨ ayén 'een , capu ayén tiraavíjte'e . Capu ajta a'uun a'uvé'emej u ta japua Dios tɨ é'eseijre'e sino yen pu chaanaca japua huataseíjre . A'uu pu eiráninei huá'a mua'atzíira'a jetze a'ɨ́ɨme ɨ́ mej rujɨ́ɨmua'a mena'a a'ij tirájteuve a'ij mej rɨcɨ . Jee xaa ne'u , tiyaaru'u pu ayén ca'aníjra'a hua'atá'aca mej mi miyen huárɨni .
59003016	A'u tɨ na'a mej miyen chueere'e , ajta a'u tɨ na'a mej miyen ca'anín jɨ́n tí'itese'e mej mi miyen ra'antimuá'itɨn a'ij mej tí'ijxe'eve'e , a'úu mú miyen ché'e mena'a a'ij pua'a ti'itiújcha'ɨɨ muá'aye'i , majta miyen rá'astijre'e ti'itɨ tɨ na'a tɨ a'ij pua'a een .
59003017	Ajta a'ɨ́ɨn mua'atzíira'a tɨ a'uun a'uvé'emej u ta japua Dios tɨ é'eseijre'e , ayée pu ca'aníjra'a hua'atá'aca mej miyen rɨ'éene'ecán jɨ́n seíire'e muá'ara'ani , mej mi majta temua'a naa tiú'urihuaamua'atan , majta ruxɨ́'evi'ira'a jɨ́n miyen rɨ́'ɨ tí'iteseijre'e . A'ɨ́ɨ pu ajta ayén ca'aníjra'a hua'atá'aca mej mi huá'astijre'e a'ɨ́mej ɨ́ mej tihuá'aijte'e , mej mi majta ruxɨ́'evi'ira'a jɨ́n huá'ancu'uvajxɨ'ɨn ɨ́ ruxɨ́'ej teɨte . Nain mú jɨ́n miyen rɨcɨ ti'itɨj jɨme'e tɨ rɨ́'ɨ tí'iseijre'e . Tɨ pua'a miyen ti'itɨj jɨ́n te'ataújratzii , ayée pu té'eme mej miyen huárɨni . Camu tí'ihua'itaca .
59003018	Ajta a'ɨ́ɨme ɨ́ mej miyen rahuauhuau a'ij mej huárɨni mej mi hua'utéjpua'ajte'en ɨ́ ruxɨ́'ej teɨte mej mi caí ché'e miyen runé'usi'ite'e , ayée mú tiu'utátuiire'esin ɨ́ Dios jemi a'ɨ́jna tɨ rɨ'éene'ecán jɨ́n seijre'e ɨ́ jemin me'ɨ́jna jɨme'e mej ruxɨ́'evi'ira'a jɨ́n rɨ́'ɨ ti'itiújcha'ɨɨca'a , majta ca'aníjra'a hua'atá'aca ɨ́ seica mej mi miyen che'atá mena'a huárɨni .
59004001	Ayee pu tí'irɨneca mú'ejmi tzajta'a . Xu'uri já'ita'a a'utacɨ́'ɨca , seajta runé'usi'ite'e . ¿ A'uné jetze e'iraaye'i a'ɨ́jna tɨ ca'aníjra'a amuatá'aca sej si siyen rɨcɨ ? ¿ Ni caí a'uun e'iraaye'i ɨ́ a'amua tzajta'a ? Jee xaa ne'u , a'ɨ́ɨ pu pɨ́rɨcɨ ɨ́ á'amuamua'atziira'a tɨ ayén ca'aníjra'a amuatá'aca sej runé'usi'ite'e .
59004002	Ayee xu raxɨ́'eve'e sej jeíhua tí'ijcha'ɨɨca . Mɨ seajta caí , caxu siyen tí'ijcha'ɨɨ . A'ɨ́j xu jɨ́n siyen tí'itecui'ica . Seajta jeíhua huápɨ'ɨ tí'inecua'atze . Mɨ seajta mú'een , caxu siyen rá'acu'uvijre'e . A'ɨ́j xu jɨ́n siyen autéjhuiica sej runé'usi'ite'en , seajta rújaaxɨejvi'i . Ayee xu 'een jɨ́n secaí tí'ijcha'ɨɨ se'ɨ́jna jɨme'e sej caí siyen rahuauhuau ɨ́ Dios jemi .
59004003	Na'ari caí , tɨ pua'a siyen raatáhuavii , capu ayén tejamuaatá'aca a'ɨ́jna jɨme'e sej caí siyen jé'iyecan jɨ́n raatáhuaviiri'i , a'iné ayée xu éeni'icɨ'e raxɨ́'eve'eca'a sej si ché'e sena'a raaxɨ́jte'en a'ij tɨ tejamuá'amitɨejte'eca'a , sej si se'ɨ́jna jɨ́n huataújtemua'ave'en .
59004004	Mɨ sej siyen ruxána'acɨre'e , ¿ ni tzaa secaí siyen ramua'aree a'ij tɨ seijre'e ɨ́ Dios jemi ? Tɨ pua'a ja'atɨ ayén hua'ajtéjaahuate'en a'ɨ́mej ɨ́ mej íiyen chaanaca japua huachéjme , tɨ pua'a ayén che'atá na'a huárɨni a'ij mej tí'ijrɨ'ɨre , a'ɨ́ɨ pu ajta ayén éeni'icɨ'e huateáturan ɨ́ Dios jemi tɨ seɨj tɨ rájcha'ɨɨre'e . A'ɨ́j pu jɨ́n , tɨ pua'a ja'atɨ ayén raxɨ́'eve'e tɨ hua'ajtéjaahuate'en temua'a naa a'ɨ́mej ɨ́ mej íiyen seijre'e ɨ́ chaanaca japua , a'ɨ́ɨ pu ajta ayén éene'e a'ame tɨ́j seɨj tɨ rájcha'ɨɨre'e ɨ́ Dios .
59004005	Jee xaa ne'u , ayée pu ti'ayajna . Na'ari caí , capu ti'itɨ jɨ́n a'ij huataújmua'a a'ɨ́jna ɨ́ niuucari tɨ ari á'ayu'usi'i , ayén tɨjɨ́n : “ Jé'ecan pu chueere'e a'ɨ́jna jemi ɨ́ xɨéjniu'ucare'ara'an tɨ ayén raateájtuaa itejmi tzajta'a . ”
59004006	Mɨ ajta a'ɨ́ɨn Dios , ayée pu jaítze'e rɨ́'ɨ titatá'aca tej ti tiyen ra'ará'astijre'en . A'ɨ́j pu jɨ́n , ayén té'eyu'usi'i tɨjɨ́n : “ Dios pu ayén huá'ajcha'ɨre'e a'ɨ́mej ɨ́ mej á'ujtzaahuate'e . Mɨ ajta , a'ɨ́ɨ pu rɨ́'ɨ tihua'atá'aca a'ɨ́mej ɨ́ mej ruxɨeemɨ́jte'e ɨ́ jemin . ”
59004007	A'ɨ́j pu jɨ́n , setá'aj siyen ra'ará'astijre'en ɨ́ Dios . Setá'aj seajta rájcha'ɨɨre'e se'ɨ́jna ɨ́ tiyaaru'u . Tɨ pua'a siyen huárɨni , aj pu xaa tíchesin mú'ejmi jemi .
59004008	Setá'aj ajteáxɨɨre vejli'i ɨ́ Dios jemi . Tɨ pua'a siyen huárɨni , aj pu 'i Dios ajta huateáturaasin vejli'i mú'ejmi jemi . Setá'aj caí ché'e ti'itɨ jɨ́n a'ij rɨjca tɨ a'ij pua'a seijre'e , mɨ sej até'ɨtzea'ara ɨ́ Dios jemi . Seajta , setá'aj raatátuiire'en ɨ́ á'amuaxɨejniu'uca ɨ́ Dios jemi tɨ ij a'ɨ́ɨn ayén huateúra'ate'en mú'ejmi , mɨ sej siyen ruseijrata sej nu'u caí ti'itɨj jɨ́n até'ɨtzea'ara ɨ́ Dios jemi .
59004009	Setá'aj a'ij pua'a te'utaújmua'ati se'ɨ́jna jɨme'e ɨ́ sej jɨ́n auteájturaa ɨ́ Dios jemi , setá'aj seajta huataújxɨeemɨste'en , seajta huaújyeinixɨ'ɨn . Setá'aj caí ché'e siyen ti'itɨj jɨ́n na'anaa sino setá'aj siyen huataújxɨeemɨste'en se'ɨ́jna jɨme'e a'ij sej sejmí'i rɨjcaa . Setá'aj seajta caí ché'e huá'a jemi rutémua'ave'e sino ché'e ayén a'ij pua'a amuaatá'asti .
59004010	Setá'aj siyen ruyeine setira'ará'astijre'en ɨ́ tavástara'a jemi . Tɨ pua'a siyen huárɨni , aj pu 'i rɨ́'ɨ tejámuaatétuaasin .
59004011	Caxu a'ij pua'a tiú'ujxajta seɨj seajta seɨj , ne'ihuaamua'a , a'iné tɨ pua'a ja'atɨ ayén a'ij pua'a tí'ijxajta ɨ́ ru'ihuaara'a , na'ari ayén rá'axɨjte'e , a'ɨ́ɨ pu ajta a'ij pua'a tí'ijxa a'ɨ́jna ɨ́ yu'uxari ɨ́ mej jɨ́n tí'aijta . A'ɨ́ɨ pu ajta ayén ruseɨ́j raaxɨ́'epɨ'ɨntare tɨ caí ché'e ti'itɨ vaɨre'e a'ɨ́jna ɨ́ niuucari . Seajta mú'een , tɨ pua'a siyen rujɨ́ɨmua'a sena'a raaxɨ́'epɨ'ɨntare'en tɨ caí ché'e ti'itɨ vaɨre'e ɨ́ niuucari ɨ́ mej jɨ́n tí'aijta , caxu ché'e siyen rá'astijre'e a'ij tɨ tiraavíjte'e sino xu'uri siyen huaújruu tɨ́j a'ɨ́ɨme ɨ́ mej tí'ixɨ'epɨ'ɨntare'e .
59004012	Mɨ ajta , seɨj pu'u a'ɨ́ɨn pú'een tɨ ayén raateájtuaa a'ɨ́jna ɨ́ niuucari ɨ́ mej jɨ́n tí'aijta . Ajta , a'ii pu a'ɨ́ɨn pú'een tɨ ajta seɨj na'a ayén tí'ixɨ'epɨ'ɨntare'e . A'ɨ́ɨ pu'u na'a raayɨ́'ɨtɨ tɨ amua'irájtuaani , ajta ayén che'atá na'a , a'ɨ́ɨ pu'u na'a raayɨ́'ɨtɨ tɨ amua'antipuá'ajte'en . Tɨ pua'a ayén , ¿ a'iné 'een jɨ́n piyen tí'imua'atze pej pe'ɨ́jna jɨ́n antí'amua'aree pe'ɨ́jna jɨme'e pej piyen rá'axɨjte'e ɨ́ a'ihuáara'a ?
59004013	Rɨ́'ɨ xu'u mú'een , mɨ sej siyen tí'ixaxa'a tɨjɨ́n sej nu'u se'uun á'uju'u xá'aju'un íjii nusu ruijmua'a já'ahua'a chajta'a jetze , sej nu'u se'uun siyen á'ateeri a'achú cumu seɨ́j nine'ira'a sej ti'itɨj jɨ́n teja'umuárɨ'en sej si se'ɨ́jna jɨ́n tumin huamuá'itɨn .
59004014	Ayee xu tí'ixaxa'a a'ij sej huárɨni . Mɨ seajta mú'een , caxu ramua'aree a'ij tɨ té'eme ruijmua'a , tɨ pua'a seuj ruuri xá'aju'un nusu secaí . Ayee xu 'een tɨ́j a'ɨ́jna pɨxcaari tɨ a'atzu a'ateevi'i huataseíjre'esin , ajta á'iyen a'upuá'arixɨ'ɨsin .
59004015	A'ɨ́j pu jɨ́n ayén tiraavíjte'e sej siyen tiu'utaxáj yee tɨ pua'a nu'u a'ɨ́ɨn tavástara'a ayén amuatá'acare'en , sej siyen ruuri huateáturaasin , aj xu si seajta siyen huárɨni ti'itɨ jɨme'e nusu ɨ́ seɨj jɨme'e .
59004016	Mɨ seajta mú'een , caxu siyen tí'ixaxa'a sino ayée xu á'ujtzaahuate'e se'ɨ́jna jɨme'e a'ij sej rujɨ́ɨmua'a sena'a a'ij tirájteu . A'ɨjna ɨ́ sej jɨ́n á'ujtzaahuate'e , tɨ́j na'a pua'amé tɨ ayén 'een , ayée pu a'ij pua'a seijre'e ɨ́ Dios jemi .
59004017	Ajta , ja'atɨ tɨ na'a tɨ ayén rú'umua'aree a'ij tɨ tiraavíjte'e tɨ ayén huárɨni ti'itɨ jɨme'e , a'ɨ́ɨ pu auteáturaasin ɨ́ Dios jemi tɨ pua'a caí ayén huárɨni .
59005001	Rɨ́'ɨ xu'u mú'een , mɨ sej chíjteaani pú'een . Setá'aj huaújyeine , seajta ruxɨeemɨ́jte'e huajíjhua se'ɨ́jna jɨme'e tɨ tɨ́n ari a'ájna teja'uré'enejsin a'ájna xɨcáara'an jetze sej jetzen rajpuaíitzi xá'aju'un .
59005002	Pu'uri tí'ipeti tɨ́j na'a ɨ́ sej seri tí'ijseɨj á sej é'eche . Ajta , ɨ́ tejá'amuacɨɨxu , mu'uri ti'iráacɨ'ɨxɨ a'ɨ́ɨme ɨ́ tejpuási .
59005003	Ajta pu'uri tiu'uteújchuitaamua a'ɨ́jna ɨ́ oro ɨ́ sej jeíhua rájcha'ɨɨ . Ajta a'ɨ́jna ɨ́ plata ɨ́ sej seajta tí'ijseɨj , ayée pu che'atá na'a tiu'uteújchuitaamua . Ajta a'ɨ́jna tɨ jɨ́n tiu'uteújchuitaamua , a'ɨ́ɨ pu ruseɨ́j amuaatéxajta , ajta tɨ́'ɨj ayén amuá'axɨjte'e , ayée pu che'atá na'a á'amuaruuren tɨ́j taij tɨ raateátaiira ɨ́ á'amuahua'ira'a . Ayee xu se'ɨ́jna jɨ́n tí'ijseɨj tɨ jeíhua huápɨ'ɨ tí'ijnajche sej si se'ɨ́jna jɨ́n huataújtemua'ave'en íjii tɨ nain ari te'entipuá'ajte .
59005004	Mɨ seajta mú'een , ayée xu hua'itzi jɨ́n huá'ari'iri'i ɨ́ mej raamuá'itɨ ɨ́ teteca , ɨ́ mej tiu'uré'eveijcheca'a ɨ́ á'amuavi'ira'ata'a . Ajta a'ɨ́ɨn tavástara'a pu'uri ramua'aree a'ij sej huarɨ́j a'iné a'ɨ́ɨn tɨ nain jɨ́n antiújmua'aree pu'uri huá'unamuajri'i ɨ́ mej me'ɨ́jna jɨ́n runiúuste'e a'ɨ́ɨme ɨ́ mej tí'imuarɨ'eca'a mú'ejmi jemi .
59005005	Ayee pu caí ti'itɨj tejamuá'aturaate'e , siyen ruxɨéehua ti'itéchejca'a íiyen chaanaca japua . Ayee xu che'atá sena'a ruxɨéehua tí'icua'acare'e . Cu xɨee sej tiú'ujcɨ'ɨmite'e mej mi amuaacui'ini tɨ́j viseáaru'u tɨ teáruu .
59005006	Mú'een xu seajta ra'uxɨ́jte , seajta raajé'ica se'ɨ́jna tɨ rɨ́'ɨ ti'itiújcha'ɨɨca'a . Ajta a'ɨ́ɨn , capu a'atzu amuaatá'ijmɨijri'i .
59005007	A'ɨ́j xu jɨ́n ne'ihuaamua'a , setá'aj temua'a naa te'utáviicua'i ajta na'a caí yé uvé'enen ɨ́ tavástara'a . Casi'i , autámua'areeri'i a'ij tɨ rɨcɨ a'ɨ́jna tɨ chuej japua tí'imɨjhuaca . Ayee pu rachú'eve'e ajta na'a caí tiú'ucɨɨre a'ɨ́jna tɨ ájninei á chuaata'a , tɨ ij ayén ra'ancuré'an ɨ́ táca'ira'an tɨ jeíhua huápɨ'ɨ ruxe'eve'e . Ayee pu rachú'eve'e mej autejhuiini mej huatéviiye a'ájna víita'ari tzajta'a , ajta matɨ́'ɨj atácheni .
59005008	Setá'aj siyen che'atá sena'a rachú'eve'en . Setá'aj huateújca'anen ɨ́ a'amua tzajta'a , a'iné pu'uri tɨ́n yé uvé'enejsin a'ɨ́jna ɨ́ tavástara'a .
59005009	Caxu a'ij pua'a tiú'ujxajta seɨj seajta seɨj , ne'ihuaamua'a , tɨ ij caí Dios ayén che'atá na'a amua'uxɨ́jte'en mú'ejmi . Rɨ́'ɨ xu'u mú'een , a'iné pu'uri tɨ́n yé uvé'enejsin a'ɨ́jna tɨ ayén tí'ixɨ'epɨ'ɨntare'e .
59005010	Setá'aj siyen hua'utámua'aree se'ɨ́mej ɨ́ mej tí'ixaxa'ata'a ɨ́ tavástara'a jetze me'ecan . Setá'aj siyen tiráarɨ'ɨren se'ɨ́me jemi a'ij mej huarɨ́j me'ɨ́jna jɨme'e mej te'utáviicua'iri'i ɨ́ mej jɨ́n rajpuaíjtzica'a .
59005011	Casi'i , xa'utámua'areeri'i mú'een . Ayee pu titá'amitɨejte'e tɨ Dios rɨ́'ɨ tihua'utá'a a'ɨ́mej ɨ́ mej ti'itɨj jɨ́n te'utáviicua'iri'i . Xu'uri ráamua'areeri'i se'ɨ́jna ɨ́ tɨ jɨ́n te'utáviicua'iri'i a'ɨ́jna ɨ́ Job teecan . Seajta , xu'uri ráamua'areeri'i a'ij tɨ ti'itɨ jɨ́n tavástara'a ayén tiraaxɨ́'epɨ'ɨntari'iri'i a'ɨ́jna jemi , tɨ a'ɨ́ɨn tavástara'a ayén rɨ́'ɨ tirájcha'ɨ́ɨ já'araa , ajta ayén rá'ancu'uvajxɨ .
59005012	Ajta , a'ii pu a'ɨ́ɨn pú'een tɨ jaítze'e ruxe'eve'e , ne'ihuaamua'a , sej caí ti'itɨj jɨ́n te'ataújratzi'iracare'en , caxu siyen rɨjca ɨ́ ta japua tɨ é'eme'ecan jɨme'e , nusu ɨ́ chaanaca jɨme'e , ni caxu ti'itɨ jɨme'e sino ché'e ayén éene'e á'ara'ani . Tɨ pua'a siyen raataxáj yee “ jee ” , ché'e ayén teja'uré'enen . Na'ari , tɨ pua'a siyen raataxáj yee “ capu ” , ché'e ajta ayén teja'uré'enen . Ayee xu a'ɨ́jna jɨ́n huárɨni tɨ ij caí Dios ayén ama'uxɨ́jte'en .
59005013	Tɨ pua'a seɨj tɨ mú'ejmi jetze ajtéme'ecan ayén rajpuaíjtzi , ché'e a'ɨ́ɨn ayén huatéjniuuni ɨ́ Dios jemi tɨ́'ij Dios ayén rá'ancu'uvajxɨ'ɨn . Na'ari tɨ pua'a seɨ́j ayén rutémua'ave'e , ché'e a'ɨ́ɨn chuiicari jɨ́n rɨ́'ɨ tiraatá'acare'en ɨ́ Dios .
59005014	Tɨ pua'a seɨj tɨ mú'ejmi jetze ajtéme'ecan ayén tí'icui'icaa , ché'e a'ɨ́ɨn hua'utájeeve a'ɨ́mej ɨ́ vaujsi ɨ́ mej teyujta'a tí'ivaɨre'e mej mi me'ɨ́jna jɨ́n huatéjniuuni , mej mi majta niuucajtze'en ɨ́ tavástara'a miyen ra'avé'ehuaate'en me'ɨ́jna ɨ́ já'ara'ara'an a'ɨ́jna ɨ́ aceituuna .
59005015	Tɨ pua'a miyen té'atzaahuate'e muaatéjniuuni , ayée pu a'ɨ́jna jɨ́n Dios ayén ru'irátuaasin a'ɨ́jna tɨ tí'icui'ica'a . Tavástara'a pu xaa rarújte'en , ajta ayén tiraatá'uuni'ira tɨ pua'a a'ɨ́ɨn ja'atɨ ti'itɨj jɨ́n auteájturaa ɨ́ jemin .
59005016	A'ɨ́j pu jɨ́n , setá'aj siyen a'ij tiu'utaxáj seɨj seajta seɨj ɨ́ sej jɨ́n auteájturaa ɨ́ Dios jemi , seajta siyen huatéjniuuni seɨ́j jɨme'e , seajta seɨ́j , tɨ ij Dios ayén amuaarújte'en . Jee xaa ne'u , jé'ecan pu tí'ivaɨre'e ti'itɨj jɨme'e tɨ pua'a ja'atɨ tɨ urarɨ́'ene'acan jɨ́n seijre'e ayén huatéjniuuni ɨ́ Dios jemi .
59005017	Ajta a'ɨ́jna ɨ́ Elías , ayée pu che'atá na'a ti'iteáataca'a tetɨ́j iteen . Ajta , ca'anín pu jɨ́n huatéjniuuve'e mej caí huatéviiye . A'ɨ́j pu jɨ́n , ayén á'atee a'achú cumu huaíca nine'ira'a japuan já'ita'a mej caí huáviiyeca'a .
59005018	Tɨ'ɨquí ajtahua'a huatéeniu . Majta á'iyen huatéviiyeca'a . Ajta a'ɨ́ɨn tɨ tiu'uhuásti'ihuaca'a á chuaata'a ayén tiú'ucɨɨreca'a .
59005019	Ne'ihuaamua'a , ayée nu tejá'amua'ixaate'e . Tɨ pua'a ja'atɨ ayén ruhuárita'a ti'icáame tɨ ij caí ché'e ayén té'atzaahuate'e , ayée pu té'eme tɨ pua'a seɨj ayén raatémua'itɨn tɨ́'ij ajtahua'a té'antzaahuate'en .
59005020	Ja'atɨ tɨ na'a tɨ ayén raatémua'itɨn a'ɨ́jna tɨ auteájturaa ɨ́ Dios jemi tɨ ij a'ɨ́ɨn ayén raatapuá'ajta a'ɨ́jna tɨ jɨ́n até'ɨtzea'ara , a'ɨ́ɨ pu ayén raatévaɨre'esin a'ɨ́jna jɨme'e tɨ caí yá'urɨeeni ɨ́ ruxɨ́ejniu'uca tɨ jɨ́n ruuri . A'ɨ́ɨ pu ajta a'ɨ́jna jɨ́n ayén huárɨni tɨ jeíhua huápɨ'ɨ tiraatá'uuni'i a'ɨ́jna ɨ́ Dios a'ɨ́jna tɨ jɨ́n auteájturaa ɨ́ jemin . Ayee pu'u xaa . Antipuá'areca'a .
60001001	Inee , Pedro , tɨ Dios naata'íteca'a nej tiu'utévaɨre'en ɨ́ jemin , yee nu á'amuateujte'e mú'ejmi , mɨ sej seɨ́j chuéjra'a japua a'uchéjme a'u mej amuaaré'e'itixɨ , tɨ́j na'a a'u tɨ huatacá'a u Ponto , ajta a'ujna u Galacia , ajta a'ujna u Capadocia , ajta a'ujna u Asia , ajta a'ujna u Bitinia , a'u tɨ na'a sej a'uté'uu .
60001002	A'ɨ́ɨ pu ayén amua'antíhua'u a'ɨ́jna jɨme'e tɨ jéjcua ɨmuá ayén tejámuaaxɨ́'epɨ'ɨntari'iri'i a'ij tɨ tejamuáaruuren a'ɨ́jna ɨ́ Dios ɨ́ tej rájya'upua . Ajta a'ɨ́ɨn xɨéjniu'ucare'ara'an ayén amua'iráavi'itɨ sej si siyen huateáturan ɨ́ Dios jemi , a'ɨ́jna jɨme'e sej seri rá'astijre'e se'ɨ́jna ɨ́ Cɨríistu'u tɨ ayén ra'iráaxɨre ɨ́ ruxuure'e tɨ ij ayén mú'ejmi japua huániuuni . Ché'e a'ɨ́ɨn Dios ayén rɨ́'ɨ tejamuatá'acare'en , ajta ché'e ayén amua'anpuá'ajte'en temua'a naa .
60001003	Tiché'e rɨ́'ɨ tiraatá'acare'en te'ɨ́jna ɨ́ Dios , tɨ ajta ya'upuáara'an pú'een ɨ́ tavástara'a , a'ɨ́jna ɨ́ Jesús tɨ ajta Cɨríistu'u pú'een . A'iné a'ɨ́ɨ pu jeíhua huápɨ'ɨ tá'ancu'uvajxɨ , a'ɨ́ɨ pu ayén taatá'a tej ti jéjcuacan jɨ́n huanúnu'ihua tej ti tiyen raachú'eve'en te'ɨ́jna , ɨ́ tej jɨ́n ruuri tá'aju'un a'ɨ́jna jɨme'e tɨ a'ɨ́ɨn Dios ayén ra'ajjáj huá'a tzajta'a ɨ́ mɨ'ɨchite a'ɨ́jna ɨ́ Jesús tɨ ajta Cɨríistu'u pú'een .
60001004	A'ɨ́ɨ pu ajta ayén titaatá'asin tɨ ayén titáacɨ'ɨti a'ɨ́jna tɨ caí ja'anáj huataújtuaasin , tɨ caí ajta ja'anáj huatéchueemuari , tɨ ajta caí ja'anáj e'ehuaújpua'arixɨ'ɨsin . Dios pu ayén amuajtá'are a'ujna u ta japua .
60001005	A'ɨ́ɨ pu ajta ayén rɨ́'ɨ á'amuacha'ɨɨ a'ɨ́jna jɨme'e ɨ́ muárɨ'eri'ire'ara'an , a'iné mú'een xu siyen té'atzaahuate'e . Ajta pu'uri ayén rɨ́'ɨ ruurijhua tɨ ij a'ɨ́ɨn ayén huataseíjre'en a'ɨ́jna tɨ jɨ́n amua'irájtuaani a'ájna xɨcáara'an jetze tɨ jetzen nain jɨ́n te'entipuá'ajte .
60001006	A'ɨ́j xu jɨ́n siyen temua'a naa rutémua'ave'e se'ɨ́jna jɨme'e tɨ Dios ayén rɨ́'ɨ tejámuaatá'asin . Mɨ́ ajta íjii , ayée pu ruxe'eve'e sej siyen se'ɨ́jna jɨ́n ruxɨeemɨ́jte'e sej mu'icáj jɨ́n rajpuaíjtzi .
60001007	Ayee pu 'een jɨ́n ayén á'amuaruure mej mi miyen rɨ́'ɨ tiraatá'acare'en ɨ́ Dios mú'ejmi jɨme'e a'ájna xɨcáara'an tɨ jetzen ajtahua'a huataseíjre'en a'ɨ́jna ɨ́ Jesús tɨ ajta Cɨríistu'u pú'een . Jee xaa ne'u , a'ɨ́ɨ mú majta miyen rɨ́'ɨ amuaateátuaasin , majta rɨ́'ɨ tejamua'utaseíjra a'iné mú'een xu siyen se'ɨ́jna jɨ́n te'utáviicua'iri'i ɨ́ sej jɨ́n rajpuaíjtzica'a se'ɨ́jna jɨme'e sej té'atzaahuate'e . Ayee pu tí'ivaɨre'e sej siyen rajpuaíjtzi tɨ ij Dios ayén ráamua'aree sej tzáahuati'ira'a jɨ́n té'atzaahuate'e . A'ɨ́j pu jɨ́n jaítze'e ayén tí'ivaɨre'e ɨ́ Dios jemi sej siyen rajpuaíjtzi caí a'ɨ́jna ɨ́ oro , ɨ́ mej taij jɨ́n raaté'uuna tɨ ij rumua'atɨ́ á'ara'ani .
60001008	Ajta a'ɨ́ɨn Cɨríistu'u , mú'een xu caí ja'anáj raaseíj , ayée xu seuj raxɨ́'eve'e . Seajta , caí xɨ raaseíj íjii , seúche'e xu siyen té'atzaahuate'e , seajta siyen se'ɨ́jna jɨ́n rɨ́'ɨ rutémua'ave'e . Capu ayén rɨ'ɨrí tɨ ja'atɨ́ ayén raataxáj yee a'achú tɨ caj rɨ́'ɨ tiratá'aca a'ɨ́jna jɨme'e tɨ ayén tejá'amuacɨ'ɨti a'ɨ́jna tɨ huápɨ'ɨ naa seíire'e a'ame .
60001009	Ayee xu ra'ancuré'asin tɨ Dios ayén amua'irájtuaani a'ɨ́jna jɨme'e sej siyen té'atzaahuate'e .
60001010	Majta a'ɨ́ɨme ɨ́ mej tí'ixaxa'ata'a ɨ́ Dios jetze me'ecan , a'ɨ́ɨ mú mejmí'i miyen tiu'utaxájtaca'a me'ɨ́jna jɨme'e tɨ jɨ́n Dios ayén rɨ́'ɨ tejámuaatá'aniche'e . A'ɨ́ɨ mú majta a'ujca'anéecan jɨ́n tí'ihuauca'a , majta me'ɨ́jna jɨ́n tí'imua'atzejca'a mej mi yaú'itɨée muá'ara'ani .
60001011	Ayee mú tí'ihuauca'a ti'itɨ́j tɨ xɨcáara'an jetze ayén teja'uré'enejsin , ajta a'ij tɨ éene'e á'ame'enche'e a'ájna xɨcáara'an jetze tɨ jɨ́me'en raataxájtaca'a a'ɨ́jna ɨ́ xɨéjniu'ucare'ara'an ɨ́ Dios tɨ ajta ayén huateájturaa huá'a jemi . Camu a'atzu yaú'itɨeeca'a a'ij tɨ huataújmua'a a'ɨ́jna tɨ jɨ́me'en amuacaí raataxájtaca'a yee tɨ a'ɨ́ɨn Cɨríistu'u ayén rajpuaíitzi á'ara'ani , tɨ ajta nu'u á'iyen Dios rɨ́'ɨ raateátuaasin mej mi rɨ́'ɨ tiye'useíira muá'ara'ani .
60001012	Ayee pu Dios hua'utá'a mej mi miyen ráamua'aree mej caí rujɨ́ɨmua'a miyen tí'ixajtaca'a sino ayée mú me'ɨ́jna jɨ́n tí'ivaɨre'eca'a mú'ejmi jɨme'e , matɨ́'ɨj miyen jɨ́n tiu'utaxájtaca'a a'ij tɨ a'ɨ́ɨn xɨéjniu'ucare'ara'an ɨ́ Dios ayén ca'aníjra'a hua'utá'a mej mi miyen tiu'utaxájtaca'a me'ɨ́jna jɨme'e ɨ́ niuucari tɨ jɨ́n Dios amua'irátuaasin a'ij sej seuchén tiráanamuajri'i . Dios pu u ta japua ya'uta'íteca'a ɨ́ ruxɨ́ejniu'uca tɨ ij a'ɨ́ɨn huá'a jamuan huateáturan . Majta a'ɨ́ɨme ɨ́ mej ta japua tí'ivaɨre'e , mauche'e mú miyen raxɨ́'eve'e mej miyen yaú'itɨée muá'ara'ani a'ɨ́jna tɨ jɨ́n Dios amua'irátuaasin .
60001013	A'ɨ́j xu jɨ́n , setá'aj huateújca'anen ɨ́ ru tzajta'a . Setá'aj seajta rɨ́'ɨ te'utaújmua'ati sej si temua'a naa nain jɨ́n raachú'eve'en a'ɨ́jna tɨ ayén tejamuáacɨ'ɨti ɨ́ tɨ jɨ́n Dios rɨ́'ɨ tejámuaatá'asin a'ájna xɨcáara'an jetze tɨ jetzen huataseíjre'esin a'ɨ́jna ɨ́ Jesús tɨ ajta i'i Cɨríistu'u .
60001014	Setá'aj siyen che'atá sena'a huárɨni matɨ́j tɨ'ɨríi ɨ́ mej huá'astijre'e ɨ́ ruvaújsimua'a . Setá'aj caí ché'e siyen a'ij pua'a ti'itiújcha'ɨɨ a'ij tɨ ajmí'i ca'aníjra'a amuaatá'acare'e a'ɨ́jna ɨ́ tɨ a'amua tzajta'a huiránineica setɨ́'ɨj caí xɨ yaú'itɨeeca'a a'ij tɨ tiraavíjte'e ɨ́ Dios jemi .
60001015	Jee xaa ne'u , setá'aj caí a'ij pua'a rɨjca , sino setá'aj siyen nain jɨ́n rɨ'éene'ecán jɨ́n tí'iteseijre'e tɨ́j ajta rɨ'éene'ecán jɨ́n tí'iseijre'e a'ɨ́jna tɨ amuaatajé . Setá'aj siyen nain jɨ́n huárɨni a'ij sej ti'itiújcha'ɨɨ , a'iné ayée pu té'eyu'usi'i tɨjɨ́n : “ Setá'aj siyen rɨ'éene'ecán jɨ́n tí'iteseijre'e a'iné nee nu neajta rɨ'éene'ecán jɨ́n seijre'e . ”
60001016	
60001017	Ajta a'ɨ́ɨn Dios ayén ruxɨ́'ej na'a huá'axɨjte'en ɨ́ teɨte a'ij tɨ seɨ́j huarɨ́j . A'ɨ́j pu jɨ́n , tɨ pua'a siyen raatamuá'amuate'en yee rutáàta , setá'aj rá'atese'e setɨ́j sena'a seuj íiyen típuaseaaruve'e chaanaca japua .
60001018	Ayee pu tiraavíjte'e sej siyen rɨ́'ɨ ti'itiújcha'ɨɨ a'iné xu'uri ramua'aree ti'itɨ́j tɨ pɨ́rɨcɨ tɨ jɨ́me'en Cɨríistu'u ayén tiu'utanájchitaca'a a'ɨ́jna ɨ́ sej jɨ́n té'echa'ɨɨca'a ɨ́ Dios jemi sej si caí ché'e siyen tí'ijrɨ'ɨrée a'ij sej sejmí'i tí'ijrɨ'ɨrejca'a se'ɨ́jna jɨme'e ɨ́ ye'irá tɨ caí ti'itɨ́j vaɨre'eca'a , ɨ́ mej amuaatá'itɨiri'i ɨ́ á'amuavaujsimua'acɨ'ɨ . Capu Cɨríistu'u a'ɨ́jna jɨ́n tiu'utanájchitaca'a a'ɨ́jna jɨme'e ɨ́ oro , na'ari a'ɨ́jna jɨme'e ɨ́ plata , tɨ ayén á'apua'are , sino a'ɨ́ɨ pu a'ɨ́jna jɨ́n tiu'utanájchitaca'a a'ɨ́jna jɨme'e ɨ́ ruxuure'e tɨ huápɨ'ɨ tí'ivaɨre'e . Ayee pu Cɨríistu'u huataújmuaɨ'ɨvejtaca'a tɨ́j cáne'a , tɨ caí a'atzu cápita'ina , tɨ caí ti'itɨ́j jɨ́n á'atura .
60001019	
60001020	Ayee pu Dios ra'antíhua'u tɨ́'ɨj caí xɨ raatetáahua a'ɨ́jna ɨ́ chaanaca tɨ́'ij ayén a'ɨ́jna jɨ́n tiu'utévaɨre'en . Ajta , íjii tɨ nain te'entipuá'ajte , Cɨríistu'u pu ayén huataseíjre tɨ ij a'amua japua huániuuni .
60001021	Ayee xu 'een jɨ́n siyen rá'atzaahuate'e ɨ́ Dios se'ɨ́jna jɨme'e a'ij tɨ huarɨ́j a'ɨ́jna ɨ́ Cɨríistu'u . Ajta Dios ayén ra'ajjáj huá'a tzajta'a ɨ́ mɨ'ɨchite . Tɨ́'ɨjta'i ayén rɨ́'ɨ tiraateájtuaa tɨ ij ayén nain jɨ́n antiújmua'areere tɨ́j na'a rusén jɨme'e . A'ɨ́j xu jɨ́n siyen té'atzaahuate'e , seajta tí'ichu'eve'e .
60001022	A'iné mú'een xu siyen rá'antzaahua se'ɨ́jna ɨ́ niuucari tɨ ayén ti'ayajna sej si seajta siyen huá'axe'eve'e ɨ́ ru'ihuaamua'a , a'ɨ́j xu jɨ́n seri rɨ́'ɨ uhuaújruu ɨ́ a'amua tzajta'a . A'ɨ́j xu jɨ́n , setá'aj siyen a'ujca'anéecan jɨ́n huaújxe'eve'en seɨj seajta seɨj , temua'a naa .
60001023	Ché'e ayén teja'uré'enen a'iné caxu jéjcuacan jɨ́n huanúnu'ihuaca'a a'ɨ́jna jɨme'e tɨ á'apuapua'are sino a'ɨ́jna jɨme'e tɨ caí ja'anáj á'apua'aren . A'ii pu a'ɨ́ɨn pú'een ɨ́ niuucari tɨ Dios jemi a'uvé'eye'i . A'ɨ́ɨ pu taarújte'eve , ajta ayén rusén jɨ́n á'ateeri .
60001024	Jee xaa ne'u , ayée pu che'atá na'a té'eyu'usi'i ɨ́ yu'uxari jetze tɨjɨ́n : Matɨ́j mena'a pua'amé mej ratéhua'ira'a , ayée mú e'en tɨ́j a'ɨ́jna ɨ́ ɨxaj . Ajta ɨ́ mej jɨ́n á'ujtzaahuate'e , ayée pu 'een tɨ́j a'ɨ́jna ɨ́ xuuxu'ura'an a'ɨ́jna ɨ́ ɨxaj . Ayee pu tí'irɨneca tɨ ayén huatéehuan a'ɨ́jna ɨ́ ɨxaj , ajta cávatzɨjsin a'ɨ́jna ɨ́ xuuxu'ura'an .
60001025	Mɨ́ ajta a'ɨ́ɨn ɨ́ niuucari tɨ Dios jemi a'uvé'eye'i , a'ɨ́ɨ pu rusén jɨ́n seíire'e a'ame . Ajta a'ɨ́ɨn ɨ́ niuucari , a'ii pu a'ɨ́ɨn pú'een ɨ́ mej tejámuaatá'ixaa , ɨ́ sej seajta jɨ́n huataújtemua'ave .
60002001	A'ɨ́j pu jɨ́n , ayée pu ruxe'eve'e sej raatapuá'ajta se'ɨ́jna jɨme'e sej a'ij pua'a huá'aruure ɨ́ ruxɨ́'ej teɨte nusu sej huá'acuanamua ca'ɨ́n sej hua'itzi jɨ́n ruseijrata . Setá'aj seajta caí ruchueere'e seɨj seajta seɨj . Seajta setá'aj caí a'ij pua'a tihuá'axajta ɨ́ ruxɨ́'ej teɨte .
60002002	Setá'aj siyen éene'en matɨ́j ɨ́ tɨ'ɨríi ɨ́ mej jeíhua huápɨ'ɨ tzi'icuj mej mi me'ɨ́jna jɨ́n huavaújse'en me'ɨ́jna jɨme'e ɨ́ huá'a tzi'ime ɨ́ hua'anáànaj . Setá'aj siyen che'atá sena'a raxɨ́'eve'e tɨ ij a'ɨ́ɨn xɨéjniu'ucare'ara'an ɨ́ Dios ayén a'ɨ́jna jɨ́n tejamuaata'ítɨi a'ɨ́jna jɨme'e ɨ́ niuucari tɨ rɨ'éene'ecán jɨ́n seijre'e tɨ ij a'ɨ́jna jɨ́n rɨ́'ɨ amuáaruuren tɨ ij ayén tejá'amuacɨ'ɨti tɨ a'ɨ́ɨn Dios ayén amua'irájtuaani , a'iné xu'uri ráamua'areeri'i tɨ a'ɨ́ɨn tavástara'a ayén rɨ́'ɨ tejá'amuacha'ɨɨ á'aye'i .
60002003	
60002004	Ayee xu seri ajteáxɨɨreca'a se'ɨ́jna jemi tɨ ayén 'een tɨ́j tetej tɨ i'irúuri . Majta ɨ́ teteca , meruuhuá'axɨ me'ɨ́jna ɨ́ tetej . Mɨ́ ajta Dios , a'ɨ́ɨ pu ra'avé'ehuau a'ɨ́jna jɨme'e tɨ rɨ́'ɨ huápɨ'ɨ tiu'utévaɨre'en .
60002005	Seajta mú'een , ayée pu che'atá na'a Dios rɨ́'ɨ á'amuaruuren sej si siyen che'atá sena'a 'eene'en tiu'utévaɨre'en tɨ́j ɨ́ tetej tɨ i'irúuri ɨ́ tɨ jɨ́n chi'i irá'ajtaahua . Ayee pu á'amuaruuren sej si seɨ́j sena'a seijre'e ɨ́ teɨte tɨ mú'ejmi jamuan huateájturaa a'ɨ́jna ɨ́ xɨéjniu'ucare'ara'an ɨ́ Dios , sej si siyen rɨ'éene'ecán jɨ́n seijre'e ɨ́ Dios jemi , sej si ve'ecán jɨ́n tiu'utévaɨre'en ɨ́ jemin . A'ɨ́j xu jɨ́n , setá'aj siyen rɨ́'ɨ xá'aju'un sej se'ɨ́jna jɨ́n tiu'utámuaɨ'ɨvejta se'ɨ́jna jɨme'e tɨ a'ɨ́ɨn xɨéjniu'ucare'ara'an ɨ́ Dios ayén amuaatá'asin , sej si siyen ra'utámua'aree tɨ ij ajta Dios ayén ra'ancuré'an a'ɨ́jna ɨ́ muaɨ'ɨvéjri a'ɨ́jna jɨme'e a'ij tɨ huarɨ́j a'ɨ́jna ɨ́ Jesús tɨ Cɨríistu'u pú'een .
60002006	Ayee pu tí'een , a'iné ayée pu té'eyu'usi'i ɨ́ yu'uxari jetze tɨjɨ́n : Casi'i , xaaseíj . Nu'uri ra'ateájra a'ujna u Sión , seɨ́j ɨ́ tetej , ɨ́ nej ra'avé'ehuau tɨ i ayén tiu'utévaɨre'en nej japuan rá'ajtaahua ɨ́ chi'ij . Ajta a'ɨ́ɨn ɨ́ tetej , jeíhua nu huápɨ'ɨ rɨ́'ɨ tiraateájtuaa . Ajta , capu a'atzu rɨ'ɨrí mej miyen tiu'utatévi'ire'e ja'atɨ́ tɨ na'a tɨ ayén ra'ará'astijre'en a'ɨ́jna ɨ́ tetej .
60002007	Ajta , mú'ejmi jemi ɨ́ sej té'atzaahuate'e , jé'ecan pu naa tejamuá'aseijrate'e a'ɨ́jna ɨ́ tetej . Mɨ́ majta a'ɨ́mej jemi ɨ́ mej caí á'ujca'ane mej té'antzaahuate'en , ayée pu té'eme a'ij tɨ té'eyu'usi'i tɨjɨ́n : A'ɨ́jna ɨ́ tetej ɨ́ mej mé rúuhua'axɨ a'ɨ́ɨme ɨ́ mej rá'ajtaahua ɨ́ chi'ij , Dios pu ayén ra'avé'ehuau tɨ ayén tiu'utévaɨre'en tɨ japuan rá'ajtaahua ɨ́ chi'ij .
60002008	Ajta , ayén tɨjɨ́n : A'ɨ́j pɨ́rɨcɨ ɨ́ tetej ɨ́ mej jetzen a'ijcá'acata ɨ́ teɨte , ajta ɨ́ mej jetzen a'itávitzej . Ayee mú 'een jɨ́n jetzen a'ijcá'acata me'ɨ́jna jɨme'e mej caí rá'astijre'e me'ɨ́jna ɨ́ niuucari ɨ́ mej ráanamuajri'i . Ayee pu 'een jɨ́n ayén tíhua'uxɨ́'epɨ'ɨntari'iri'i tɨ́'ij Dios ayén huá'uruuren .
60002009	Mɨ́ seajta mú'een , ayée xu 'een tɨ́j seica ɨ́ teɨte ɨ́ tɨ Dios hua'antíhuau , sej si siyen jamuan huateáturan . Mú'een xu seajta se'ɨ́ɨn pú'een a'ɨ́ɨme ɨ́ sej seɨj chuéjra'a japua é'eme'ecan tɨ Dios ayén huateúra'ate . Mú'een xu seajta teɨtestemua'ame'en pú'een ɨ́ Dios sej si siyen tihua'utá'ixaate'en ɨ́ sej jɨ́n rɨ́'ɨ tiratá'aca se'ɨ́jna tɨ ayén amuaatajé . Setá'aj caí ché'e siyen á'ujujhua'ane'en a'u tɨ a'utɨ́ca'a , sino sej si se'uun a'uteáturan ɨ́ jemin a'u tɨ á'uneeri'i sej si se'uun rɨ́'ɨ tiyé'eseijra .
60002010	A'ájná'ɨmua , caxu teɨtestemua'ame'en pú'eene'eca'a ɨ́ Dios . Mɨ́ seajta íjii , xu'uri mú'een teɨtestemua'ame'en pú'een ɨ́ Dios . A'ajná'ɨmua , capúu xɨ amuá'acu'uvejca'a a'ɨ́jna ɨ́ Dios . Mɨ́ ajta íjii , a'ɨ́ɨ pu ari amuá'acu'uve .
60002011	Ayee nu tejá'amuahuavii mɨ nej já'amuaxe'eve'e sej siyen seijre'e matɨ́j a'ɨ́ɨme ɨ́ mej seɨ́j chuéjra'a japua é'epuaseaaruve'e , na'ari matɨ́j a'ɨ́ɨme ɨ́ mej hua'utamuári . Caxu siyen taúra'acare'en sej siyen rá'astijre'e se'ɨ́jna tɨ a'amua tzajta'a huiiráninei tɨ a'ij pua'a 'een , tɨ ajta tí'itese'e a'ɨ́jna jetze ɨ́ á'amuaxɨejniu'uca .
60002012	Setá'aj siyen rɨ́'ɨ titeetiújcha'ɨɨca huá'a jemi ɨ́ mej seɨj chuéjra'a japua é'eme'ecan tɨ ij xɨ́'epɨ'ɨn te'irájra'ani tɨ pua'a miyen ti'itɨ́j jɨ́n a'ij pua'a tejá'amuaxajta . Tɨ́ pua'a siyen rɨjca , ayée mú raseíira muá'aju'u sej xɨ́'epɨ'ɨn huarɨ́j se'ɨ́jna jɨme'e ɨ́ mej jɨ́n a'ij pua'a tejá'amuaxajtaca'a , majta miyen rɨ́'ɨ tiraatá'asin me'ɨ́jna ɨ́ Dios a'ájna xɨcáara'an tɨ jetzen ajtahua'a huataseíjre'esin itejmi jemi ɨ́ tavástara'a .
60002013	Setá'aj siyen huá'astijre'e matɨ́j mena'a pua'amé ɨ́ teɨte ɨ́ mej ti'itɨ́j jɨ́n antiújmua'aree a'iné ayée pu titaatá'itɨiiri'i ɨ́ tavástara'a . Tiché'e rá'astijre'e te'ɨ́jna tɨ a'ɨ́jna jɨ́n ti'itéjvee tɨ nain jɨ́n tiu'uta'aíjta , a'iné a'ɨ́ɨ pu a'ɨ́ɨn pú'een tɨ jaítze'e ve'ecán jɨ́n tí'ivaɨre'e .
60002014	Tiché'e teajta huá'astijre'e a'ɨ́mej ɨ́ tajtúhuaani , a'iné a'ɨ́jna tɨ nain jɨ́n tí'aijta , a'ɨ́ɨ pu ayén hua'uta'íteca'a mej mi puaíjtzi hua'utá'an a'ɨ́mej ɨ́ mej a'ij pua'a ti'itiújcha'ɨɨ , mej mi majta rɨ́'ɨ tihua'atá'acare'en a'ɨ́mej ɨ́ mej miyen rɨcɨ a'ij tɨ tiraavíjte'e .
60002015	Ayee pu xaa tí'ijxe'eve'e ɨ́ Dios sej siyen rɨ́'ɨ titeetiújcha'ɨɨca sej si se'ɨ́jna jɨ́n hua'antimuá'itɨn a'ɨ́mej ɨ́ mej caí mé úumua'aree , mej mi caí ché'e miyen a'ij pua'a tí'ixajta , tɨ caí ti'itɨ́j vaɨre'e .
60002016	Setá'aj siyen rɨjca matɨ́j a'ɨ́ɨme ɨ́ mej ruxɨéehua tí'imɨjhuaca . Mɨ́ seajta mú'een , caxu siyen titeetaújtuutuhua'an sej a'ij pua'a huárɨni , seajta siyen jetzen rujpuá'ajte'en sej nu'u xɨ́'epɨ'ɨn huarɨ́j se'ɨ́jna jɨme'e sej ruxɨéehua á'ujujhua'an . Setá'aj siyen rɨ́'ɨ titeetiújcha'ɨɨca matɨ́j a'ɨ́ɨme ɨ́ mej ravaɨre'e ɨ́ Dios .
60002017	Setá'aj rɨ́'ɨ tihuá'ajcha'ɨɨ naíjmi'ica a'ij tɨ tiraavíjte'e . Setá'aj huá'axe'eve'e ɨ́ ta'ihuaamua'a ɨ́ mej majta té'atzaahuate'e . Setá'aj rá'atese'e ɨ́ Dios . Setá'aj seajta rɨ́'ɨ tiraateájtuaani a'ɨ́jna ɨ́ tajtuhuan tɨ nain jɨ́n tí'aijta íiyen chuéjra'a japua .
60002018	Seajta mú'een , mɨ sej ca'anéeri jɨ́n tí'imɨjhuaca , setá'aj hua'ará'astijre'en a'ij tɨ tiraavíjte'e a'ɨ́mej ɨ́ mej tejá'amua'aíite'e . Setá'aj huá'astijre'e a'achú mej pua'amé . Caxu a'ɨ́mej sena'a tɨ pua'a miyen rɨ́'ɨ tejamuájcha'ɨɨ , na'ari mej rɨ́'ɨ tí'iteteɨte , na'ari tɨ pua'a a'ij pua'a metí'iteteɨte , setá'aj naíjmi'ica á'astijre'e .
60002019	Jee xaa ne'u , ayée pu Dios rɨ́'ɨ tiraateátuaasin a'ɨ́jna ɨ́ ja'atɨ tɨ pua'a a'ɨ́ɨn ayén ra'utámua'aree ɨ́ Dios , ajta a'ɨ́ɨn ayén te'utáviicua'i tɨ pua'a seɨ́j ayén puaíjtzi raatá'an tɨ caí ayén tiraavíjte'e .
60002020	Aru tɨ pua'a ayén puaíjtzi muáacɨ'ɨti a'ɨ́jna jɨme'e pej piyen a'ij pua'a huarɨ́j , tɨ pua'a piyen pe'ɨ́jna jɨ́n te'utáviicua'i temua'a naa , capu a'atzu a'ij timuaatéva'ɨri . Na'ari caí , tɨ pua'a peri xɨ́'epɨ'ɨn huarɨ́j , tɨ pua'a pe'ɨ́jna jɨ́n rajpuaíjtzi , pajta piyen te'utáviicua'i temua'a naa , Dios pu rɨ́'ɨ timuaateátuaasin .
60002021	Jee xaa ne'u , Dios pu ayén a'ɨ́jna jɨ́n amuaatajé sej siyen rajpuaíjtzi , seajta te'utáviicua'i , a'iné a'ɨ́jna ɨ́ Cɨríistu'u a'amua jetze me'ecan pu rajpuaíitzi já'araa . Ayee pu a'ɨ́jna jɨ́n huarɨ́j , tɨ́'ij mú'ejmi huata'ítɨii sej si siyen che'atá sena'a huárɨni a'ij tɨ a'ɨ́ɨn amuacaí huarɨ́j .
60002022	Capu ti'itɨ́j jɨ́n auteájturaa ɨ́ Dios jemi . Capu ajta ja'anáj tiu'uhuá'itaca'a .
60002023	Matɨ́'ɨj miyen ra'ajté'axɨ , a'ɨ́ɨ pu caí ayén hua'ajté'axɨ a'ɨ́mej . Matɨ́'ɨj puaíjtzi raatá'a , ni capu ayén tihua'uxájtzi'iri'i , sino ayée pu huataújtuiiri'i a'ɨ́jna jemi tɨ ayén tzáahuati'ira'a jɨ́n tihuá'axɨjte'e .
60002024	A'ɨ́ɨ pu ruseɨ́j rajpuaíitzi já'araa ɨ́ ru jetze ɨ́ ta jetze me'ecan a'ɨ́jna jɨme'e ɨ́ tej jɨ́n auteájturaa ɨ́ Dios jemi . Ayee pu a'ɨ́jna jɨ́n huarɨ́j tej ti tiyen raatapuá'ajta ɨ́ tej jɨ́n até'ɨtzea'ara ɨ́ Dios jemi . Mú'een xu se'ɨ́jna jɨ́n huarúj se'ɨ́jna jɨme'e tɨ a'ɨ́ɨn rajpuaíjtzica'a .
60002025	A'ájná'ɨmua , ayée xu seijre'eca'a matɨ́j ɨ́ cáne'axɨ tɨ caí ja'atɨ́ huá'aseɨre'e . Mɨ́ ajta íjii , xu'uri se'ɨ́jna jemi tiújseɨj , se'ɨ́jna jemi tɨ a'amua cujta'a huamé'en , tɨ ajta a'ɨ́jna jɨ́n antiújmua'aree tɨ nain jɨ́n a'amua japua huániuuni .
60003001	Seajta mú'een , mɨ sej viɨ́che'ejme , setá'aj siyen che'atá sena'a huá'astijre'e se'ɨ́mej ɨ́ rucɨ́na'astemua'a . Ayee xu huárɨni sej si siyen 'éeni'icɨ'e hua'antimuá'itɨn ɨ́ seica ɨ́ mej caí rá'aste ɨ́ niuucari tɨ jɨ́me'en raxa ɨ́ Cɨríistu'u . Tɨ́ pua'a siyen huárɨni , capu ruxe'eve'e a'ame sej tihua'utá'ixaate'en sej si hua'utémua'itɨn sino siyen sena'a huá'amua'itɨn se'ɨ́jna jɨme'e sej rɨ́'ɨ ti'itiújcha'ɨɨ .
60003002	A'ɨ́ɨ mú xaa miyen ra'ancuré'asin ɨ́ niuucari matɨ́'ɨj raaseíj sej siyen tzáahuati'ira'a jɨ́n rana'amiche ɨ́ Dios , seajta sej caí ti'itɨ́j jɨ́n á'atura a'ɨ́mej jemi ɨ́ rucɨ́na'astemua'a .
60003003	Majta a'ɨ́ɨme ɨ́ mej viɨ́che'ejme , capu ayén tiraavíjte'e mej miyen mena'a rɨ́'ɨ huaújruuren me'ɨ́jna jɨme'e tɨ jéjre'e seijre'e , tɨ pua'a a'ɨ́jna jɨme'e mej miyen rɨ́'ɨ ti'ihuaújcɨsta , nusu mej miyen ti'itɨ́j jɨ́n ucaújrujti'iraxɨ'ɨn tɨ oro jɨ́n taavíjhua na'ari mej miyen rɨ'éene'ecán jɨ́n tiu'uteújchejte'en cɨ́ɨxuri jɨme'e tɨ tɨ́tɨ'ɨj .
60003004	Capu a'ɨ́ɨ na'a ayén tiraavíjte'e sino miché'e miyen rɨ́'ɨ tihuá'aseijrate'e me'ɨ́jna tɨ rú'avaa ɨ́ huá'a tzajta'an , me'ɨ́jna tɨ caí ja'anáj á'apua'aren . Miché'e caí miyen ti'itɨ́j jɨ́n huá'amuarɨ'eriste'e ɨ́ rucɨ́na'astemua'a . A'ii pu a'ɨ́ɨn pú'een tɨ jeíhua huápɨ'ɨ ruxe'eve'e ɨ́ Dios jemi .
60003005	Ayee mú éeni'icɨ'e rɨ́'ɨ huaújruu ajca'ihuá'ɨmua a'ɨ́ɨme ɨ́ 'uuca ɨ́ mej rɨ'éene'ecán jɨ́n huateájturaa ɨ́ Dios jemi , ɨ́ mej majta té'antzaahua ɨ́ Dios jemi .
60003006	Ayee mú che'atá mena'a hua'ará'astijre ɨ́ rucɨ́na'astemua'a tɨ́j a'ɨ́jna ɨ́ Sara teecan ayén ra'ará'astijre a'ɨ́jna ɨ́ Abraham teecan . Ajta , pu ayén raatamuá'a tɨjɨ́n “ nevástara'a . ” Seajta mú'een , mɨ sej viɨ́che'ejme , ayée xu yaújmua'ame'en pu'éene'e xá'aju'un a'ɨ́jna ɨ́ Sara tɨ pua'a siyen nain jɨ́n rɨ́'ɨ huárɨni , seajta caí ti'itɨ́j jɨ́n tí'itziɨɨne'e .
60003007	Seajta mú'een , mɨ sej néjne'ɨche , setá'aj siyen rɨ́'ɨ tihuá'ajcha'ɨɨ ɨ́ ru'ɨ́jta'amua'a . Setá'aj siyen rɨ́'ɨ tihua'uteájtuaani a'iné camu miyen ruca'ané setɨ́j mú'een , mɨ sej teteca pú'een . Naími'i xu seajta siyen che'atá sena'a ra'ancuré'asin se'ɨ́jna tɨ jɨ́n Dios rɨ́'ɨ tejámuaatá'asin sej si ruuri huateáturan ɨ́ Dios jemi . Ayee xu rɨ́'ɨ tihuá'ajcha'ɨɨ ɨ́ ru'ɨ́jta'amua'a tɨ ij caí ti'itɨ́j jɨ́n amuaatamuárɨ'eriste'en a'ɨ́jna jɨme'e ɨ́ sej jɨ́n raatáhuaviira ɨ́ Dios .
60003008	Yee pu'u xaa , ayée xu huárɨni , naíjmi'i mú'een . Setá'aj siyen che'atá sena'a rahuauca ɨ́ Dios jemi sej si siyen ru'ihuaamua'aca temua'a naa . Setá'aj ahuaújcu'uven seɨj seajta seɨj , setá'aj siyen seajta huaújxe'eve'en . Setá'aj seajta siyen ahuaújca'anen a'ɨ́mej jemi ɨ́ mej rajpuaíjtzi sej si rɨ́'ɨ tihua'utá'an . Seajta mú'een , setá'aj caí ti'itɨ́j jɨ́n á'ujtzaahuate'e .
60003009	Tɨ́ pua'a ja'atɨ́ ayén a'ij pua'a amuáaruuren , caxu siyen che'atá sena'a a'ij pua'a raruure . Na'ari , tɨ pua'a ja'atɨ́ ayén a'ij pua'a tejá'amuaxajta , caxu siyen che'atá sena'a a'ij pua'a tí'ijxajta , sino setá'aj siyen rɨ́'ɨ tiraatá'an , a'iné ayée pu a'ɨ́jna jɨ́n Dios tejamuaatajé sej si siyen huárɨni tɨ ij ajta a'ɨ́ɨn Dios ayén ti'itɨ́j jɨ́n rɨ́'ɨ tejamuaatá'an .
60003010	Ayee pu a'ɨ́jna jɨ́n té'eyu'usi'i tɨjɨ́n : Tɨ́ pua'a ja'atɨ́ ayén raxɨ́'eve'e tɨ á'ateevi'in ruuri , tɨ ajta rɨ́'ɨ tiraatévaɨre'en nain xɨcaj tzajta'a , ché'e a'ɨ́ɨn ayén huárɨni tɨ caí a'ij pua'a tiú'ujxajtave'e , tɨ caí ajta ayén tí'ihua'itacare'en .
60003011	Ché'e a'ɨ́ɨn raatapuá'ajta tɨ a'ij pua'a ti'itiújcha'ɨɨ , ajta ché'e a'ɨ́ɨn ayén huárɨni tɨ xɨ́'epɨ'ɨn jɨ́n seijre'e . Ché'e ajta a'ɨ́ɨn ayén rahuauca tɨ rɨ́'ɨ tí'iseijre'e huá'a jemi ɨ́ teɨte . Ché'e ahuaújca'anen tɨ ayén huárɨni .
60003012	Jee xaa , rɨ́'ɨ pu tihuá'aseij ɨ́ Dios a'ɨ́mej ɨ́ mej rɨ́'ɨ ti'itiújcha'ɨɨ . A'ɨ́ɨ pu huá'anamua matɨ́'ɨj miyen tí'ijhuaviira ɨ́ jemin . Ajta ayée pu tavástara'a a'ij pua'a tihuá'aseij a'ɨ́mej ɨ́ mej a'ij pua'a ti'itiújcha'ɨɨ .
60003013	Tɨ́ pua'a nu'u siyen rajpuaíjtzi se'ɨ́jna jɨme'e sej rɨ́'ɨ ti'itiújcha'ɨɨ , ni caí ja'atɨ́ ayén mé'eseijre'e tɨ ayén a'ij pua'a amuáaruuren a'ɨ́jna jɨme'e sej a'ujca'anéecan jɨ́n tí'itese'e sej siyen huárɨni ti'itɨ́j jɨme'e tɨ í'ixɨ'epɨ'ɨn . Capu xaa ne'u . Capu mé'e ja'atɨ́ xaa ne'u .
60003014	Mɨ́ ajta , tɨ pua'a siyen se'ɨ́jna jɨ́n rajpuaíjtzi se'ɨ́jna jɨme'e sej xɨ́'epɨ'ɨn jɨ́n huarɨ́j , capu amɨ́n a'ij . Dios pu rɨ́'ɨ tejámuaatá'asin . A'ɨ́j xu jɨ́n , caxu huá'atziɨɨne'e , caxu seajta a'ij pua'a tité'ujmuajca .
60003015	Mɨ́ seajta mú'een , setá'aj siyen rɨ́'ɨ tiraateájtuaani ɨ́ ru tzajta'a se'ɨ́jna ɨ́ Cɨríistu'u , a'iné a'ɨ́ɨ pu tavástara'a pú'een . Ja'anáj tɨ na'a xu siyen rɨ́'ɨ huaújruuren sej si siyen huateújnan huá'a jemi ɨ́ mej miyen me'ɨ́jna jɨ́n tejá'amua'ihua'ura ɨ́ sej jɨ́n tí'ichu'eve'e ɨ́ ru jemi .
60003016	Mɨ́ seajta , setá'aj siyen sena'a rɨjca , setá'aj caí á'ujtzaahuate'e siyen tihuá'ixaate'e , setá'aj seajta rá'atese'e se'ɨ́jna ɨ́ sej jamuan ti'ixa . Setá'aj siyen rɨ́'ɨ te'utaújmua'ati ɨ́ rumua'atzíira'a jɨme'e sej si caí ti'itɨ́j jɨ́n á'aturaacaj , tɨ ij ayén tíhua'utatévi'iraste'en a'ɨ́mej ɨ́ mej a'ij pua'a á'amuaruure me'ɨ́jna jɨme'e mej miyen a'ij pua'a tejá'amuaxa a'ij sej rɨcɨ se'ɨ́jna jɨme'e sej rɨ́'ɨ ti'itiújcha'ɨɨ ɨ́ Cɨríistu'u jemi .
60003017	Ayee na'a , a'iné tɨ pua'a Dios ayén tí'ijxe'eve'e sej ti'itɨ́j jɨ́n rajpuaíjtzi , jaítze'e pu rɨ́'ɨ tejámuatéva'ɨri sej siyen se'ɨ́jna jɨ́n rajpuaíjtzi sej xɨ́'epɨ'ɨn rɨcɨ caí tɨ pua'a siyen se'ɨ́jna jɨ́n rajpuaíjtzi se'ɨ́jna jɨme'e sej a'ij pua'a rɨcɨ .
60003018	Ajta a'ɨ́ɨn Cɨríistu'u , ayén seɨ́j na'a huamɨ́'ɨ a'ɨ́jna jɨme'e ɨ́ mej jɨ́n naíjmi'i miyen auteájturaa ɨ́ Dios jemi . A'ɨ́jna tɨ caí ti'itɨ́j jɨ́n auteájturaa , ayén huá'a jetze me'ecan huamɨ́'ɨ a'ɨ́mej ɨ́ mej a'ij pua'a titeetiújcha'ɨɨca tɨ ij ayén huá'anvi'itɨn ɨ́ Dios jemi . A'ɨ́jna ɨ́ mej miyen raajé'ica ɨ́ Cɨríistu'u tɨ ratéhua'ira'aca'a , Dios pu ajta ayén ruxɨ́ejniu'uca jɨ́n ra'ajjáj huá'a tzajta'a ɨ́ mɨ'ɨchite .
60003019	Ajta a'ɨ́ɨn xɨéjniu'ucare'ara'an ɨ́ Dios ayén raatá'a tɨ tihua'utá'ixaate'en a'ɨ́mej ɨ́ xɨéjniu'ucari ɨ́ mej me'uun tajete aiteánami'ihuaca'a .
60003020	Majta a'ɨ́ɨme ɨ́ xɨéjniu'ucari , a'ájná'ɨmua mú miyen caí ra'ará'astijre , a'ájna xɨcáara'a jetze tɨ jetzen Dios auj ayén té'eviicua'iraca'a , ajta ayén rachú'eve'eca'a tɨ́'ɨj auj a'ɨ́ɨn Noé ratétaahuajme'e a'ɨ́jna ɨ́ baarcu tɨ ve'ée . Ajta a'ɨ́ɨ pu seica huatévaɨ mej mi me'uun uteájrupi ɨ́ baarcu tzajta'a mej mi caí aujámɨn ɨ́ jaj jɨme'e . Ayee mú ará'aseca'a aráhuaica .
60003021	Ajta a'ɨ́ɨn ɨ́ jaj ayén huataújmua'a ɨ́ sej jɨ́n huámuaɨ'ɨvijhuaca'a , a'ɨ́jna tɨ ajta jɨ́n Dios ayén amua'irájtua . Capu ayén huataújmua'a tɨ Dios ayén amuá'ari'iri'i ɨ́ chuej tɨ ca'ame'e ɨ́ a'amua jetze , sino ayée pu huataújmua'a sej siyen rájhuaviiri'i ɨ́ Dios tɨ ayén amuaatá'an sej rɨ'éene'ecán jɨ́n huateáturan ɨ́ rumua'atzíira'a jetze ɨ́ Dios jemi , a'ɨ́jna jɨme'e tɨ ayén ra'ajjáj huá'a tzajta'a ɨ́ mɨ'ɨchite a'ɨ́jna ɨ́ Jesús tɨ Cɨríistu'u pú'een .
60003022	Ajta íjii , án pu a'ujnéj u ta japua tɨ ari a'uun e'ecájca rɨ'ɨríinta'an pújme'en ɨ́ Dios . A'ɨ́ɨ pu ajta ari a'ɨ́jna jɨ́n antiújmua'aree tɨ tíhua'uta'aíjte'en a'ɨ́mej ɨ́ mej ta japua tí'ivaɨre'e , ajta a'ɨ́mej ɨ́ mej ti'itɨ́j jɨ́n antiújmua'aree , ajta a'ɨ́mej ɨ́ mej ve'ecán jɨ́n títeté'u'upu'u , matɨ́j mena'a pua'amé ɨ́ mej xɨéjniu'ucari pú'een .
60004001	A'iné a'ɨ́ɨn Cɨríistu'u pu ayén ru jetze rajpuaíitzi já'araa , setá'aj siyen se'ɨ́jna jetze tiú'umua'ati sej si siyen che'atá sena'a huárɨni , a'iné ja'atɨ́ tɨ na'a tɨ ayén ru jetze rajpuaíitzi já'araa , ayée pu ari raatapuá'ajtaca'a tɨ ti'itɨ́j jɨ́n até'ɨtzeaara ɨ́ Dios jemi .
60004002	Ayee pu a'ɨ́jna jɨ́n a'ateevi'i tɨ ruuri a'ɨ́jna ɨ́ ja'atɨ a'ɨ́jna jɨme'e tɨ a'ɨ́jna jetze araújca'ane a'ij tɨ tí'ijxe'eve'e ɨ́ Dios tɨ́j na'a tɨ auj a'ateevi'i a'ame . Capu ché'e a'ɨ́jna jetze a'ujca'anée a'ame a'ɨ́jna tɨ a'ij pua'a 'een tɨ ajta jetzen huiiráninei . single line composer
60004003	Ché'e ayée na'a 'eene'en a'ij tɨ ari tiu'urɨ́j tɨ́j na'a mej amuacaí huataseíjre ɨ́ teteca tɨ́j na'a tɨ yú e'iré'ene a'ij tɨ tihua'aráanajche a'ɨ́mej ɨ́ mej seɨj chuéjra'a japua é'eme'ecan . Tej ti caí ché'e tiyen tena'a tí'ijrɨ'ɨre matɨ́j a'ɨ́ɨme . Ayee mú ruxána'acɨra'ate'eca'a , majta á'ujca'ane me'ɨ́jna jetze tɨ a'ij pua'a 'een . Majta rutá'aruaijve'e , majta mej huápɨ'ɨ tí'iyestehua'a . A'ɨ́ɨ mú majta e'etiújse'ɨri mej mi naími'i miyen raná'amiche'en a'ɨ́jna tɨ caí Dios pú'een .
60004004	Ajta íjii , ayée mú a'ij pua'a tejá'useij sej caí ché'e huá'ajaahuate'e sej siyen caí ti'itɨ́j á'astijre'e sej huá'a jamuan á'ujujhua'ane'en . A'ɨ́j mú jɨ́n miyen a'ij pua'a á'amuaruure .
60004005	Mɨ́ ajta , ayée pu tihuá'acɨ'ɨti mej miyen tiu'utaxáj a'ij mej titeetiújcha'ɨɨca me'ɨ́jna jemi tɨ ari rɨ́'ɨ huaújruu tɨ ij ayén hua'uxɨ́jte'en a'ɨ́mej ɨ́ mej ruuri , ajta a'ɨ́mej ɨ́ mej meri huácuii .
60004006	A'iné a'ɨ́ɨ pu ajta ayén che'atá na'a huá'axɨjte'en a'ɨ́mej ɨ́ mej meri huácuii tɨ́j ajta titá'axɨjte'en itejmi i tej teuj ruuri . A'ɨ́j pu jɨ́n ajta ayén tihua'utá'ixaa a'ɨ́mej ɨ́ mej huácuii a'ɨ́jna ɨ́ niuucari tɨ jɨ́n Dios hua'irájtuaani tɨ ij a'ɨ́ɨn xɨéjniu'ucare'ara'an ɨ́ Dios ayén tihua'utá'an mej miyen ruuri huateáturan tɨ́j na'a rusén jɨme'e tɨ́j ajta ɨ́ Dios .
60004007	Pu'uri tɨ́n nain te'entipuá'ajte . A'ɨ́j xu jɨ́n siyen rɨ́'ɨ tirájteuve'en , seajta siyen nain jɨ́n á'ujcu'uve sej si siyen tí'ijhuauca ɨ́ Dios jemi a'ij tɨ tiraavíjte'e .
60004008	Ajta , a'ii pu a'ɨ́ɨn pú'een tɨ jaítze'e ruxe'eve'e sej caí ti'itɨ́j jɨ́n a'aturáa , setá'aj siyen huaújxe'eve'en temua'a naa a'iné tɨ pua'a siyen huaújxe'eve'en , ayée xu seajta tiu'utá'uuni'ira mu'iicáca jɨme'e tɨ seɨ́j ayén ti'itɨ́j jɨ́n auteájturaa mú'ejmi jemi .
60004009	Setá'aj caí a'ij pua'a ti'ixáata sino setá'aj huateújvaɨre'en seɨj seajta seɨj .
60004010	Ayee xu seajta huárɨni a'ij tɨ tiraavíjte'e a'ɨ́mej jemi ɨ́ mej ravaɨre'e a'ɨ́jna ɨ́ Dios , a'iné capu tí'iseicaj na'a ɨ́ tɨ jɨ́n rɨ́'ɨ tejamuaatá'a sej si se'ɨ́jna jɨ́n tiu'utévaɨre'en . Setá'aj siyen huateújvaɨre'en seɨj seajta seɨj se'ɨ́jna jɨme'e a'ij tɨ Dios seɨ́j tiu'utapuaíjve .
60004011	A'atɨ́ tɨ na'a tɨ ayén tiu'utaxáj , ché'e a'ɨ́ɨn ayén huárɨni tɨ ayén Dios jetze me'ecan tí'ixajta . Ajta ja'atɨ́ tɨ na'a tɨ ayén ti'itɨ́j jɨ́n tí'ivaɨre'e , ché'e a'ɨ́ɨn ayén huárɨni tɨ a'ɨ́jna jetze araújca'ane ɨ́ Dios . Ayee xu 'een jɨ́n siyen huárɨni mej mi nain jɨ́n rɨ́'ɨ tiraateájtuaani me'ɨ́jna ɨ́ Dios me'ɨ́jna jɨme'e tɨ a'ɨ́ɨn Jesús , tɨ Cɨríistu'u pú'een , ayén hua'utá'a ɨ́ ca'aníjra'a mej mi miyen huárɨni . Ayee mú rɨ́'ɨ tiraatá'asin me'ɨ́jna ɨ́ Cɨríistu'u , a'iné a'ɨ́ɨ pu ajta ayén nain jɨ́n antiújmua'aréere a'ame tɨ́j na'a rusén jɨme'e . Ché'e ayén teja'uré'enen .
60004012	Mú'een , mɨ nej já'amuaxe'eve'e , tɨ pua'a siyen ti'itɨ́j jɨ́n á'aviicua'ire'e se'ɨ́jna ɨ́ sej jɨ́n huápɨ'ɨ rajpuaíjtzi , tɨ ajta ca'anín jɨ́n a'amua japua rájve , caxu siyen a'ij té'ujmuajca , sete'entixáata yee tɨ caí xɨ ja'anáj ayén tí'iseijre'e ɨ́ chaanaca japua , a'iné ayée pu 'een jɨ́n ayén tejamuáaruu tɨ ij Dios ayén amuaatéeseij , aisí tɨ pua'a secaí urarɨ́'ene'acan jɨ́n seijre'e nusu secaí .
60004013	Caxu a'ij té'ujmuajca sino ayée xu huataújtemua'ave'en a'iné xu'uri rajpuaíjtzi ɨ́ Cɨríistu'u jamuan sej si seajta siyen huataújtemua'ave'en se'ɨ́jna jɨme'e tɨ rɨ́'ɨ tejámuaatá'asin a'ájna xɨcáara'an jetze tɨ jetzen huataseíjre'esin a'ɨ́jna ɨ́ mej jɨ́n naa rɨ́'ɨ tira'utaseíjra ɨ́ tavástara'a .
60004014	Jee xaa ne'u , ayée pu ti'ayajna . Tɨ́ pua'a miyen a'ij pua'a tejá'amuaxajta me'ɨ́jna jɨme'e sej siyen Cɨríistu'u jetze ajtéme'ecan , Dios pu a'ɨ́jna jɨ́n rɨ́'ɨ tejamuaatá'aca . Ajta a'ɨ́ɨn xɨéjniu'ucare'ara'an ɨ́ Dios , ɨ́ tɨ ajta ayén ca'aníjra'a tatá'aca tej ti tiyen rɨ́'ɨ tiraateájtuaani ɨ́ Cɨríistu'u , a'ɨ́ɨ pu xɨéjniu'ucare'ara'an ajta mú'ejmi jemi seijre'e .
60004015	Mɨ́ ajta , jɨ́me'en ja'atɨ́ tɨ na'a tɨ mú'ejmi jetze ajtéme'ecan , ché'e amɨ́n caí ayén a'ɨ́jna jɨ́n tirajpuaíjtzi a'ɨ́jna jɨme'e tɨ seɨ́j huajé'ica , na'ari ti'itɨ́j huanahua nusu tɨ a'ij pua'a ti'itiújcha'ɨɨ , ca'ɨ́n ayén rɨjcaa tɨ caí jetzen ruxe'eve'e .
60004016	Mɨ́ ajta , tɨ pua'a seɨ́j ayén a'ɨ́jna jɨ́n á'aviicua'ire'e a'ɨ́jna tɨ jɨ́n rajpuaíjtzi a'ɨ́jna jɨme'e tɨ Cɨríistu'u jetze ajtéme'ecan , ché'e a'ɨ́ɨn caí tí'itevi'ira'atan , sino ché'e rɨ́'ɨ tiraatá'an ɨ́ Dios a'ɨ́jna jɨme'e tɨ Cɨríistu'u jetze ajtéme'ecan .
60004017	Ayee pu'u xaa ne'u , a'iné pu'uri a'ájna teja'uré'ene tɨ ij Dios ayén hua'uxɨ́jte'en ɨ́ teɨte . Ajta , ayén autéchesin tɨ huá'axɨjte'en ɨ́ ruteɨ́testemua'a . Ajta , tɨ pua'a ayén autéjcheni itejmi jemi , ¿ a'iquí té'eme ɨ́ tɨ huá'acɨ'ɨti a'ɨ́mej ɨ́ mej caí rá'astijre'e a'ɨ́jna ɨ́ niuucari tɨ Dios rɨ́'ɨ titaateájtuaani itejmi jemi ?
60004018	A'ɨ́j pu jɨ́n ayén té'eyu'usi'i tɨjɨ́n : “ Tɨ́ pua'a muárɨ'eri jɨ́n Dios ayén ru'irájtuaa a'ɨ́jna ɨ́ ja'atɨ tɨ rɨ́'ɨ ti'itiújcha'ɨɨca'a , ¿ a'iquí éene'e a'ame huá'a jemi ɨ́ mej a'ij pua'a tí'ijxa ɨ́ Dios , majta a'ɨ́mej jemi ɨ́ mej a'ij pua'a ti'itiújcha'ɨɨ ? Capu a'atzu a'ij xaa ne'u tihua'utévaɨre'esin . ”
60004019	A'ɨ́j pu jɨ́n , miché'e miyen huárɨni ti'itɨ́j jɨme'e tɨ xɨ́'epɨ'ɨn 'een , a'ij tɨ tiraavíjte'e a'ɨ́ɨme ɨ́ mej ti'itɨ́j jɨ́n á'aviicua'ire'e me'ɨ́jna ɨ́ mej jɨ́n rajpuaíjtzi me'ɨ́jna jɨme'e tɨ Dios ayén tihua'utá'a . Miché'e miyen raatátuiire'en ɨ́ ruxɨ́ejniu'uca a'ɨ́jna jemi tɨ hua'utétaahuaca'a tɨ ajta caí ja'anáj ti'itɨ́j jɨ́n até'ɨtzeaara .
60005001	Ayee nu ca'aníjra'a hua'atá'aca , ne'ɨ́mej ɨ́ mej vaujsi pú'een , ɨ́ mej mú'ejmi jetze ajtéme'ecan . Nee nu neajta vásta'a pú'een . Neajta nu niyen tiu'uséij a'ɨ́jna tɨ jɨ́n rajpuaíjtzica'a a'ɨ́jna ɨ́ Cɨríistu'u . Ayee pu che'atá na'a tí'inecɨ'ɨti ineetzi tɨ́j ajta tihuá'acɨ'ɨti a'ɨ́mej ɨ́ mej majta Jesús jamuan á'ujujhua'ane'en a'ájna xɨcáara'an jetze tɨ jetzen huataseíjre'esin a'ɨ́jna tɨ huápɨ'ɨ naa ti'iseíire'e a'ame ɨ́ Dios jemi .
60005002	Ayee nu tejá'amua'íjcate'e sej rɨ́'ɨ tihuá'ucha'ɨn a'ɨ́mej ɨ́ mej teɨtestemua'ame'en pú'een ɨ́ Dios a'ij tɨ a'ɨ́ɨn ari a'ɨ́jna jɨ́n tejámuaa'íjca . Caxu ca'anéeri jɨ́n siyen rɨjca sino ruxɨ́'evi'ira'a jɨme'e xu'u , a'ij tɨ Dios tí'ijxe'eve'e . Caxu seajta se'ɨ́jna jɨ́n siyen rɨjca sej si ti'itɨ́j jɨ́n huamuá'itɨn , sino ayée xu'u a'ujca'anéecan jɨ́n tiu'utévaɨre'en . Na'ari caí , ayée xu tiu'utatévi'ira'ata se'ɨ́jna jɨme'e sej ti'itɨ́j huamuá'itɨ .
60005003	Setá'aj caí á'ujtzaahuate'e sej ve'ecán jɨ́n antiújmua'aree sej siyen tíhua'uta'aíjte'en mej mi ca'anéeri jɨ́n miyen ti'itɨ́j jɨ́n huárɨni a'ɨ́ɨme ɨ́ sej huá'acha'ɨɨ . Mɨ́ seajta mú'een , setá'aj siyen rɨ́'ɨ titeetiújcha'ɨɨca huá'a jemi a'ij tɨ tiraavíjte'e .
60005004	Tɨ́ pua'a siyen huárɨni , ayée pu tejá'amuacɨ'ɨti a'ájna xɨcáara'an jetze tɨ jetzen huataseíjre'esin a'ɨ́jna tɨ nain jɨ́n antiújmua'aree tɨ ayén che'atá na'a rɨ́'ɨ tí'itacha'ɨɨca tɨ́j ajta ayén rɨcɨ a'ɨ́jna tɨ rɨ́'ɨ tihuá'acha'ɨɨ ɨ́ rucáne'axɨstemua'a . A'ɨ́ɨ pu ayén amuaatátɨstejsin a'ɨ́jna ɨ́ curuun tɨ caí ja'anáj a'upuá'arixɨ'ɨsin , tɨ ajta rɨ́'ɨ ti'iseíire'e a'ame ɨ́ Dios jemi tɨ́j na'a rusén jɨme'e . single line composer
60005005	Seajta mú'een , mɨ sej seuj teemua , setá'aj siyen huá'astijre'e se'ɨ́mej ɨ́ vaujsi . Setá'aj naíjmi'i siyen huárɨni , sej si siyen huárɨni secaí á'ujtzaahuate'e seɨj seajta seɨj , a'iné ayée pu té'eyu'usi'i tɨjɨ́n : Dios pu muárɨ'eri hua'atá'aca a'ɨ́mej ɨ́ mej á'ujtzaahuate'e . Mɨ́ ajta , a'ɨ́ɨ pu ayén rɨ́'ɨ tihua'atá'aca a'ɨ́mej ɨ́ mej caí miyen á'ujtzaahuate'e .
60005006	Setá'aj siyen huataúra'an sej cɨ́lieene'ecan jɨ́n tiu'utévaɨre'en ɨ́ Dios jemi , a'ɨ́jna tɨ nain jɨ́n antiújmua'aree , tɨ ij a'ɨ́ɨn ayén ve'ecán jɨ́n tejámuaa'íjcate'en ja'anáj tɨ ayén tejámuaaxɨ́'epɨ'ɨntari'iri'i .
60005007	Setá'aj siyen se'ɨ́jna jemi ɨ́ Dios raateájtuaani tɨ́j na'a ɨ́ sej jɨ́n a'ij té'ujmua'ate a'iné jeíhua pu tí'imua'atze mú'ejmi jɨme'e a'ij tɨ tejá'amuaruuren .
60005008	Setá'aj temua'a naa tité'ujcu'uvee , seajta rɨ́'ɨ tí'ite'ixɨ'ere'e , mú'een , se'ɨ́jna jɨme'e tɨ a'ɨ́ɨn tiyaaru'u , ɨ́ tɨ amuájcha'ɨɨre'e , ayén éeni'icɨ'e á'uche'ecan tɨ́j muajye tɨ á'ujijhuan a'ɨ́jna jɨme'e tɨ ayén rahuauhuau a'ɨ́jna tɨ raatécɨ'ɨme .
60005009	Setá'aj siyen huateújca'anen se'ɨ́jna jɨme'e sej té'atzaahuate'e sej si caí ratá'acare'en tɨ a'ɨ́jna ɨ́ tiyaaru'u amua'antimuá'itɨn . Ayee xu seajta ramua'aree tɨ ayén huá'aruure a'ɨ́mej ɨ́ á'amua'ihuaamua'a ɨ́ mej miyen huacaíjme a'u tɨ na'a ɨ́ chaanaca japua . Ayee pu éeni'icɨ'e seijre'e tɨ ayén huá'anaijmire'en mej mi miyen che'atá mena'a a'ɨ́jna jɨ́n á'aviicua'ire'e ɨ́ mej jɨ́n rajpuaíjtzi setɨ́j seajta mú'een .
60005010	Ajta a'ɨ́ɨn ɨ́ Dios tɨ nain jɨ́n rɨ́'ɨ ti'itá'aca , a'ɨ́jna tɨ ayén amuaatajé tɨ ij ayén tejamuáacɨ'ɨti a'ɨ́jna ɨ́ sej jɨ́n naa rɨ́'ɨ tiyé'useijra ɨ́ Cɨríistu'u jemi tɨ́j na'a rusén jɨme'e , ayée pu á'amuaruuren . Setɨ́'ɨj a'atzu á'ateevi'in sej ti'itɨ́j jɨ́n á'aviicua'ire'e ɨ́ sej jɨ́n rajpuaíjtzi , a'ɨ́ɨ pu ruseɨ́j ayén amuaanaíjmire'en , ajta ayén ca'aníjra'a amuaatá'asin sej si te'utáviicua'i . A'ɨ́ɨ pu ajta ayén amuaatá'asin sej siyen huateújca'anen temua'a naa .
60005011	Ché'e a'ɨ́ɨn ayén a'ɨ́jna jɨ́n ti'itéveeca'a tɨ ayén nain jɨ́n antiújmua'areere tɨ́j na'a tɨ yú auca'itɨ́ a'ame , tɨ́j na'a rusén jɨme'e .
60005012	Ayee nu cɨ́j caj tejá'amuayu'use'e ne'ɨ́jna jamuan ɨ́ Silvano tɨ ayén tiná'amitɨejte'e tɨ a'ɨ́ɨn pú'een seɨ́j ɨ́ ne'ihuaara'a tɨ caí ti'itɨ́j jɨ́n até'ɨtzeaara . Ayee nu ne'íjna jetze tejá'amua'ixaate'e tɨ a'ii pu a'ɨ́ɨn pú'een ɨ́ tɨ tzáahuati'ira'a jɨ́n Dios ayén rɨ́'ɨ titatá'aca . Neajta ne'íjna jetze niyen ca'aníjra'a amuatá'aca sej si caí ja'anáj yá'uhua'anan a'ij nej tejá'amua'ixaate'e .
60005013	A'ɨ́ɨme ɨ́ mej yé huaté'uu íiye Babilonia , ɨ́ tɨ Dios ajta hua'antíhuau , yé mú á'amuateujte'e . A'ɨ́ɨ pu ajta yé á'amuateujte'e ɨ́ niyauj , a'ɨ́jna ɨ́ Marcos .
60005014	Setá'aj huaújteujte'en xu'iteújpɨ'ɨtze'axɨ'ɨn se'ɨ́jna jɨme'e sej huaújxe'eve'e , seɨj seajta seɨj . Ché'e a'ɨ́ɨn Dios rɨ́'ɨ amua'anpuá'ajte'en naíjmi'ica mú'ejmi mɨ sej Cɨríistu'u jetze ajtéme'ecan . Ayee pu'u xaa . Antipuá'areca'a .
61001001	Inee Simón , i nej neajta Pedro pú'een , a'ij nu jetze tejá'amuayu'use'e ne'ɨ́jna jɨme'e nej ravaɨre'e ne'ɨ́jna ɨ́ Jesús tɨ ajta Cɨríistu'u pú'een . A'ɨ́ɨ pu na'antíhuau nej ni niyen tiu'utévaɨre'en ɨ́ jemin . Seajta mú'een , Dios pu ayén amua'irájtua mú'ejmi , a'ɨ́jna ɨ́ Dios tɨ urarɨ́'ene'acan jɨ́n seijre'e , sej si siyen che'atá sena'a té'atzaahuate'e tetɨ́j iteen . A'ii pu a'ɨ́ɨn pú'een tɨ jeíhua huápɨ'ɨ tejámuatéva'ɨri .
61001002	Ché'e ayén jaítze'e tejá'amuacɨ'ɨti tɨ rɨ́'ɨ tejamuaatá'acare'en , ajta tɨ rɨ́'ɨ tejamua'anpuá'ajte'en a'ɨ́jna jɨme'e sej seri ramua'ate ɨ́ Dios , seajta se'ɨ́jna ɨ́ Jesús , tɨ ajta tavástara'a pú'een .
61001003	Rumuárɨ'eri'ira'a pu jɨ́n Dios ayén titaatá'a nain tɨ ruxe'eve'e ɨ́ tej jɨ́n ruuri huateáturan ɨ́ jemin , ɨ́ tej teajta jɨ́n tiyen rɨ́'ɨ ti'itítacha'ɨɨ a'ij tɨ a'ɨ́ɨn ayén tí'ijxe'eve'e . Ayee pu 'een jɨ́n ayén rɨ́'ɨ titaatá'a a'ɨ́jna jɨme'e tej tiyen raamuá'a te'ɨ́jna tɨ ayén taatajé tej ti tiyen huateáturan ɨ́ jemin tɨ́j na'a rusén jɨme'e tɨ ij ayén titáacɨ'ɨti a'ɨ́jna ɨ́ tej jɨ́n rɨ́'ɨ tiyé'useijra , te'ɨ́jna jɨme'e tɨ a'ɨ́ɨn ayén nain jɨ́n antiújmua'aree .
61001004	A'iné ayén 'een ɨ́ jemin , a'ɨ́ɨ pu ayén titaatá'a a'ɨ́jna ɨ́ niuucari tɨ jɨ́n ve'ecán jɨ́n te'ataújratziiri'i , tɨ ajta jeíhua huápɨ'ɨ ta jetze ruxe'eve'e tej ti te'ɨ́jna jɨ́n huatáta'uuna tɨ ij caí a'ij pua'a táaruuren a'ɨ́jna tɨ a'ij pua'a 'een tɨ huá'a tzajta'a seijre'e ɨ́ teɨte ɨ́ mej yen seijre'e chaanaca japua , tej ti teajta tiyen che'atá tena'a rɨ'éene'ecán jɨ́n seijre'e tɨ́j ajta ɨ́ Dios .
61001005	A'ɨ́j xu jɨ́n , setá'aj siyen huateújca'anen sej se'ɨ́jna jɨ́n ra'ajténaijmire'en ɨ́ sej jɨ́n té'atzaahuate'e se'ɨ́jna jɨme'e sej seajta tzáahuati'ira'a jɨ́n rɨ́'ɨ ti'itiújcha'ɨɨ . Seajta setá'aj siyen se'ɨ́jna jɨ́n ra'ajténaijmire'en sej jɨ́n rɨ́'ɨ ti'itiújcha'ɨɨ se'ɨ́jna jɨme'e sej temua'a naa tirú'umua'aree .
61001006	Setá'aj seajta se'ɨ́jna jɨ́n ra'ajténaijmire'en ɨ́ sej jɨ́n rɨ́'ɨ tirú'umua'aree se'ɨ́jna jɨme'e sej seajta nain jɨ́n á'ujcu'uvée . Setá'aj seajta se'ɨ́jna jɨ́n ra'ajténaijmire'en ɨ́ sej jɨ́n á'ujcu'uvée se'ɨ́jna jɨme'e sej seajta te'utáviicua'i . Setá'aj seajta se'ɨ́jna jɨ́n ra'ajténaijmire'en ɨ́ sej jɨ́n siyen té'eviicua'i se'ɨ́jna jɨme'e sej tzáahuati'ira'a jɨ́n rana'amiche ɨ́ Dios .
61001007	Setá'aj seajta se'ɨ́jna jɨ́n ra'ajténaijmire'en ɨ́ sej jɨ́n tzáahuati'ira'a jɨ́n rana'amiche ɨ́ Dios se'ɨ́jna jɨme'e sej temua'a naa huateúrihuaamua'ata . Setá'aj seajta se'ɨ́jna jɨ́n ra'ajténaijmire'en ɨ́ sej siyen rɨ́'ɨ tiu'uteúrihuaamua'ataca'a se'ɨ́jna jɨme'e sej siyen titehuaújxe'eve'en .
61001008	Setá'aj siyen nain jɨ́n ra'ajténaijmire'en a'iné tɨ pua'a siyen rɨ́'ɨ titeetiújcha'ɨɨca temua'a naa , ayée pu á'amuaruure a'ame sej jeíhua huápɨ'ɨ tiu'utévaɨre'en sej si temua'a naa ti'itɨ́j jɨ́n tiu'utátuiire'en ɨ́ Dios jemi se'ɨ́jna jɨme'e sej tzáahuati'ira'a jɨ́n ramua'ate se'ɨ́jna ɨ́ tavástara'a , a'ɨ́jna ɨ́ Jesús tɨ ajta Cɨríistu'u pú'een .
61001009	Na'ari caí , ja'atɨ́ tɨ na'a tɨ ayén tirá'aturaate'e tɨ ayén nain jɨ́n ra'ajténaijmire'en ɨ́ tɨ jɨ́n té'atzaahuate'e , ayée pu che'atá na'a 'een tɨ́j ja'atɨ́ tɨ arácun , tɨ caí a'ɨmuá tí'iseijrave . A'ɨ́ɨ pu ari ya'uhuá'axɨ tɨ Dios ayén tiraatá'uuni'iri'i a'ɨ́jna tɨ ajmí'i jɨ́n auteájturaa ɨ́ jemin .
61001010	A'ɨ́j xu jɨ́n , ne'ihuaamua'a , setá'aj siyen jaítze'e huateújca'anen sej si siyen huárɨni tɨ ij ayén ámitɨeere'e tɨ Dios ayén amuaatajé , ajta amua'antíhua'u . Tɨ́ pua'a siyen huárɨni , capu ja'anáj ayén á'amuaruuren tɨ Dios ayén mé amúuhua'axɨn tɨ́j na'a rusén jɨme'e .
61001011	Mɨ́ ajta , ayée pu tejá'amuacɨ'ɨti sej si temua'a naa se'uun a'uteárute a'u tɨ rusén jɨ́n teja'uta'áijta a'ɨ́jna ɨ́ tavástara'a tɨ tu'irájtuaa , a'ɨ́jna ɨ́ Jesús tɨ ajta Cɨríistu'u pú'een .
61001012	A'ɨ́j nu jɨ́n niyen rɨni nej ja'anáj tɨ na'a niyen tejá'amua'ixaate'e sej siyen tira'utámua'aree se'ɨ́jna . Capu amɨ́n a'ij sej seri ramua'aree , seajta seri te'utáviicua'iri'i se'ɨ́jna jɨme'e sej siyen té'atzaahuate'e .
61001013	Ayee pu tiná'amitɨejte'e tɨ ayén tiraavíjte'e nej niyen huárɨni tɨ́j na'a nej nauj yen seijre'e , nej ni ca'aníjra'a amuaatá'acare'en sej si siyen tira'utámua'aree a'ij sej huárɨni , a'iné nu'uri niyen ramua'aree tɨ ari vejli'i pɨ́tí'irɨcɨ a'ájna xɨcáara'an jetze nej jetzen mɨ'ɨni . Ayee nu ne'ɨ́jna jɨ́n ramua'aree a'iné a'ɨ́ɨ pu tavástara'a , a'ɨ́jna ɨ́ Jesús , tɨ ajta Cɨríistu'u pú'een , ayée pu tinaatá'ixaa .
61001014	
61001015	Neajta nu niyen huaténca'anejsin nej ni niyen tejamuá'itɨii tɨ ij ayén huatárɨ'ɨristare sej siyen ja'anáj tɨ na'a tira'utámua'aree netɨ́'ɨj caí ché'e mé'e a'ahua'atan .
61001016	Tetɨ́'ɨj te'ɨ́jna jamuá'ixa a'ij tɨ éeni'icɨ'e huataseíjre'esin a'ájna xɨcáara'an jetze tɨ jetzen ajtahua'a yé ve'ecánejsin a'ɨ́jna ɨ́ tavástara'a , a'ɨ́jna ɨ́ Jesús tɨ ajta Cɨríistu'u pú'een , tɨ ij ayén nain jɨ́n antiújmua'areere , catu rá'astijre'eca'a te'ɨ́jna ɨ́ niuucari ɨ́ mej rujɨ́ɨmua'a mena'a rájteu , ɨ́ mej miyen tí'imua'atzejca'a . Catu xaa ne'u tajɨ́ɨmua'a tena'a rájteu sino tajɨ́'ɨsin tu jɨ́n naa rɨ́'ɨ tiye'useíira ta'araa tɨ a'ɨ́ɨ pu nain jɨ́n antiújmua'aree .
61001017	Ajta , Dios ayén rɨ́'ɨ tiraateájtuaa , ajta rɨ́'ɨ tiraatá'a a'ɨ́jna jɨme'e tɨ huápɨ'ɨ tí'iseijre'e u ta japua tɨ́'ɨj Dios ayén jɨ́me'en tiu'utaxájtaca'a tɨjɨ́n : “ A'ii pu a'ɨ́ɨn pú'een ɨ́ niyauj , ɨ́ nej jeíhua huápɨ'ɨ raxɨ́'eve'e . A'ɨ́ɨ pu ajta rɨ́'ɨ tineetá'aca ineetzi . ”
61001018	Teajta iteen , ayée tu ráanamuajri'i te'ɨ́jna ɨ́ niuucari tɨ júte'e je'icánamuajre tetɨ́'ɨj te'ánna a'uté'uuca'a te'ɨ́jna jamuan a'ánna ɨ́ jɨrí jetze tɨ Dios huateúra'ate .
61001019	Ajta a'ɨ́jna ɨ́ tej ya'useíj , a'ɨ́ɨ pu ayén araúraste a'ɨ́jna tɨ ajmí'i ayén té'eyu'usi'ihuaca'a a'ɨ́jna ɨ́ yu'uxari jetze ɨ́ mej jɨ́me'en tiu'utaxájtaca'a ɨ́ Dios jetze me'ecan . A'ɨ́j tu jɨ́n teri jaítze'e temua'a naa tirú'umua'aree tɨ ayén ti'ayajna a'ɨ́jna tɨ ajmí'i ayén té'eyu'usi'ihuaca'a . Rɨ́'ɨ pu tejámuaatévaɨre'esin tɨ pua'a siyen che'atá sena'a ra'ará'astijre'en tɨ́j ajta ja'atɨ́ ayén temua'a naa te'atánee tatzari jɨme'e a'u tɨ a'utɨ́ca'a . Setá'aj siyen che'atá sena'a ra'ará'astijre'en tɨ́j ajta ja'atɨ́ tɨ ayén atánee ajta na'acai huataseíjre'en a'ɨ́jna ɨ́ xu'ura'ave tɨ tapuá'arijme'eca u jé'ijninei . Setá'aj siyen ra'ará'astijre'en ajta na'acai a'ɨ́ɨn xɨéjniu'ucare'ara'an ɨ́ Dios ayén huateáturan ɨ́ a'amua tzajta'a .
61001020	Amuacaí , ayée pu ruxe'eve'e sej siyen ráamua'aree tɨ caí ja'atɨ́ ja'anáj ruseɨ́j a'ij tirájteu a'ij tɨ huataújmua'a a'ɨ́jna ɨ́ niuucari ɨ́ mej miyen tiu'utaxájtaca'a ɨ́ Dios jetze me'ecan tɨ ayén raateájtuaa itejmi jemi .
61001021	Capu ja'atɨ́ ja'anáj ruseɨ́j a'ij tirájteu tɨ ayén tiu'utaxáj ɨ́ Dios jetze me'ecan sino a'ɨ́jna xɨéjniu'ucare'ara'an ɨ́ Dios , ayée pu ca'aníjra'a hua'utá'a mej miyen tiu'utaxáj , a'ɨ́mej ɨ́ mej me'ɨ́jna jɨ́n tiu'utaxájtaca'a ɨ́ Dios jetze me'ecan .
61002001	Aj mú mi huá'a tzajta'a ɨ́ teɨte miyen huataseíjre seica ɨ́ mej hua'itzi jɨ́n tihuá'u'itɨiiri'i . Ayee mú che'atá mena'a huataseíjre'esin mú'ejmi jemi a'ɨ́ɨme ɨ́ mej majta hua'itzi jɨ́n tejamuaatá'itɨiira . Avíitzi mú jɨ́n miyen raateátuaasin mú'ejmi jemi me'ɨ́jna ɨ́ niuucari tɨ amuá'ujɨsin , ɨ́ mej jɨ́n mé rúurɨeni me'ɨ́jna ɨ́ tavástara'a tɨ ajta huá'a jetze me'ecan tiu'utanájchitaca'a ɨ́ mej té'echa'ɨɨca'a ɨ́ Dios jemi . A'ɨ́j pu jɨ́n tihuá'acɨ'ɨti tɨ a'ɨ́ɨn Dios ayén ca'anacan hua'antipuá'ajte'en .
61002002	Majta mu'iitɨ́ mú miyen hua'ará'astijre'esein mej mi miyen che'atá mena'a ti'ihuaújxana'acɨra'aten matɨ́j a'ɨ́ɨme . Ayee mú 'een jɨ́n seica miyen a'ij pua'a ti'ijxáata muá'aju'u me'ɨ́jna ɨ́ niuucari ɨ́ tej jɨ́me'en huajú'un me'ɨ́jna jɨme'e a'ij mej rɨcɨ a'ɨ́ɨme ɨ́ mej hua'itzi jɨ́n tejámuaatá'itɨiira .
61002003	Ayee mú 'een jɨ́n miyen mú'ejmi jɨ́me'en tí'imua'itɨn me'ɨ́jna jɨme'e mej huápɨ'ɨ raxɨ́'eve'e mej jeíhua tí'ijcha'ɨɨca . A'ɨ́j mú jɨ́n miyen hua'itzi jɨ́n amuaatémua'itɨ . Tɨ́j na'a ajca'ihuá'ɨmua tɨ́'ɨj Dios ayén hua'uxɨ́jte , tɨ́j na'a íjii aúche'e pu araúrastejsin a'ɨ́jna ɨ́ niuucari tɨ huá'a jɨ́me'en tiu'utaxájtaca'a . Ajta ayén ti'ayajna tɨ Dios auj ayén hua'antipuá'ajte'esin . Single Line Composer
61002004	Jee xaa ne'u , Dios pu caí tihua'utá'uuni'iri'i a'ɨ́mej ɨ́ mej mejmí'i ta japua tí'ivaɨre'eca'a , a'ɨ́mej ɨ́ mej majta miyen ti'itɨ́j jɨ́n auteájturaa ɨ́ jemin , sino a'úu pu ayén huaje'etéehua'axɨ u tajete a'u tɨ puaíjtzi hua'atá'acare'e a'ame . A'uu pu hua'uteájtuaa a'u tɨ e'etécun mej mi me'uun é'enami'ihua a'u tɨ a'utɨ́ca'a . A'uu mú e'avíitzi'ihua muá'aju'u ajta na'a caí Dios ayén hua'uxɨ́jte'en a'ájna xɨcáara'an jetze tɨ jetzen nain te'entipuá'ajte .
61002005	Capu ajta tihua'utá'uuni'iri'i a'ɨ́mej ɨ́ mej jéjcua ɨmuá yen seijre'eca'a , sino ayée pu tiu'utá'a tɨ a'ɨ́ɨn jaj ayén tíjɨste nainjapua ɨ́ chaanaca tɨ ij a'ɨ́jna jɨ́n puaíjtzi hua'utá'an a'ɨ́mej ɨ́ mej caí a'atzu rá'astijre'eca'a ɨ́ Dios . Mɨ́ ajta , a'ɨ́ɨ pu xaa raatévaɨ a'ɨ́jna ɨ́ Noé tɨ ayén tihua'utá'ixaa a'ij mej ye'í huárɨni mej mi xɨ́'epɨ'ɨn jɨ́n seijre'e ɨ́ Dios jemi . Ajta Dios ayén hua'utévaɨ a'ɨ́mej ɨ́ seica ɨ́ mej miyen aráhua'apua ará'aseca'a .
61002006	A'ɨ́ɨ pu ajta hua'uxɨ́jte a'ɨ́mej ɨ́ mej me'uun a'uchéjme'ecaa ɨ́ chajta'a jetze tɨ hua'apua , a'ujna u Sodoma , ajta u Gomorra . Nain pu jɨ́n hua'uteátaij . Ayee pu 'een jɨ́n huá'uruu tɨ ij ayén titaatá'itɨii a'ij tɨ huá'aruuren a'ɨ́mej ɨ́ mej caí a'atzu rá'astijre'e ɨ́ Dios .
61002007	Mɨ́ ajta , a'ɨ́ɨ pu raatévaɨ a'ɨ́jna ɨ́ Lot , a'ɨ́jna tɨ rɨ́'ɨ ti'itiújcha'ɨɨca'a ɨ́ jemin , a'ɨ́jna tɨ ajta a'ij pua'a ará'aseca'a a'ij mej rɨjcaa ɨ́ mej miyen huaújxana'acɨra'ate a'ɨ́ɨme ɨ́ mej caí a'atzu ti'itɨ́j á'asteca'a .
61002008	Ajta a'ɨ́ɨn ɨ́ tevi tɨ rɨ́'ɨ ti'itiújcha'ɨɨca'a ɨ́ Dios jemi , a'iné a'ɨ́ɨ pu nain tújca'ari tzajta'a ayén huá'a tzajta'a é'echejca'a , jeíhua pu rajpuaíjtzica'a ɨ́ ru tzajta'a tɨ rɨ'éene'ecán jɨ́n seijre'eca'a . Ayee pu 'een jɨ́n tirajpuaíjtzica'a a'ɨ́jna jɨme'e tɨ ayén raaseíj , ajta ráanamuajri'i ɨ́ mej a'ij pua'a rɨjcaa a'ɨ́ɨme ɨ́ mej caí ti'itɨ́j á'asteca'a .
61002009	A'ɨ́j pu jɨ́n , Dios ayén raayɨ́'ɨtɨ tɨ ayén ru'ijrájtuaani a'ɨ́jna jetze tɨ jɨ́n rajpuaíjtzi a'ɨ́jna ɨ́ ja'atɨ tɨ rɨ́'ɨ ti'itiújcha'ɨɨ . A'ɨ́ɨ pu ajta ayén raayɨ́'ɨtɨ tɨ hua'iteáanan a'ɨ́mej ɨ́ mej a'ij pua'a ti'itiújcha'ɨɨ tɨ ij ayén puaíjtzi hua'utá'an a'ájna xɨcáara'an jetze tɨ jetzen huá'axɨjte'en naíjmi'ica . Single Line Composer
61002010	Jee xaa ne'u , ayée pu ti'ayajna , tɨ ayén tihuá'acɨ'ɨti a'ɨ́mej ɨ́ mej jetzen á'ujca'ane me'ɨ́jna jetze tɨ jeíhua a'ij pua'a tí'iseijre'e , mej mi miyen ti'ihuaújxana'acɨra'aten me'ɨ́mej jamuan ɨ́ ruxɨ́'ej teteca . Ayee pu che'atá na'a a'ij pua'a tí'iseijre'e mej caí a'atzu ti'itɨ́j jɨ́n té'aste . Ayee mú á'ujca'ane mej miyen huárɨni a'ij tɨ tihuá'amitɨejte'e . Jéihua mú á'ujtzaahuate'e . A'ɨ́ɨ mú majta caí rátziɨɨne'e miyen á'ujca'ane mej a'ij pua'a tihuá'axajta a'ɨ́mej ɨ́ mej ta japua é'eseijre'e .
61002011	Mɨ́ majta a'ɨ́ɨme ɨ́ mej ta japua tí'ivaɨre'e , camu miyen á'ujca'ane mej miyen a'ij pua'a tihuá'axajta a'ɨ́mej ɨ́ teteca me'ɨ́jna jemi ɨ́ tavástara'a . Mɨ́ majta a'ɨ́ɨme , jaítze'e mú rucacá'ane , majta jaítze'e ve'ecán jɨ́n antiújmua'aree mecaí a'ɨ́mej ɨ́ teteca .
61002012	Majta a'ɨ́ɨme ɨ́ teteca , ayée mú a'ij pua'a ti'ixáata muá'aye'i me'ɨ́jna jɨme'e ɨ́ mej caí a'atzu yaú'itɨe . A'ɨ́j mú jɨ́n miyen che'atá mena'a seijre'e matɨ́j a'ɨ́ɨme ɨ́ ye'emuaate ɨ́ mej caí tivejáu'itɨe , ɨ́ mej ché'e mena'a á'ujujhua'an . Ayee mú 'een jɨ́n huanúnu'ihuaca'a mej mi teɨte hua'uvívi'in , majta huá'ucui'ini . Majta a'ɨ́ɨme ɨ́ teteca , ayée mú che'atá mena'a antipuá'ari me'ɨ́jna jɨme'e ɨ́ mej jɨ́n a'ij pua'a huá'uruu a'ɨ́mej ɨ́ mej amuacaí rɨ́'ɨ titeetiújcha'ɨɨca .
61002013	Ayee pu che'atá na'a tihua'utá'asin tɨ ja'atɨ́ ayén tihuá'ari'ira ɨ́ mej tí'ijcha'ɨɨ matɨ́j majta a'ɨ́ɨme rujɨ́ɨmua'a mena'a miyen tihuá'ari'iri'i ɨ́ seica ɨ́ mej tí'ijcha'ɨɨca'a . Ajta a'ɨ́jna ɨ́ mej ti'itɨ́j jɨ́n huataújtemua'ave'en , ayée mú tújca'ari tzajta'a ruxɨéehua tí'iteseijre'e me'ɨ́jna jɨme'e tɨ jetzen huiiráninei . Ayee mú che'atá mena'a seijre'e huá'a tzajta'a ɨ́ teɨte tɨ́j ti'itɨ́j tɨ é'ihuameijra , tɨ́j ajta a'ɨ́jna tɨ jɨ́n cápita'inaca'a . Ruxɨéehua mú rutémua'ave'e me'ɨ́jna jɨme'e mej amuáacuanamua muá'aju'u matɨ́'ɨj majta miyen tí'iyeste mú'ejmi jamuan .
61002014	Ayee mú jetzen á'ujca'ane me'ɨ́jna jetze ɨ́ jɨ́ita'a matɨ́j mena'a mej miyen ranecua'atze mej mi miyen jamuan ti'ihuaújxana'acɨra'aten . Camu majta ja'anáj raatapuá'ajta mej miyen á'atura ɨ́ Dios jemi . Majta , ayée mú ca'aníjra'a hua'atá'aca a'ɨ́mej ɨ́ mej caí xɨ té'eviicua'i , mej mi majta miyen che'atá mena'a auteáturan ɨ́ Dios jemi . Temua'a mú tíraarɨ́'ɨre a'ij mej ti'itɨ́j jɨ́n huárɨni mej mi miyen tiraatéevi'i ti'itɨ́j tɨ na'a mej miyen tí'ijxe'eve'e me'ɨ́jna jɨme'e mej chueere'e . A'ii mú a'ɨ́ɨn pú'een ɨ́ teɨtejra'a tɨ Dios puaíjtzi hua'utá'asin .
61002015	Mu'uri ajtacɨ́j ɨ́ juye jetze ɨ́ mej japuan huajú'un a'ɨ́ɨme ɨ́ tɨ rɨ́'ɨ tihuá'amitɨejte'e . Majta meri me'ɨ́jna jetze ucájrupi tɨ́j ajta ayén ucájrupi a'ɨ́jna ɨ́ Balaam teecan tɨ yaujra'an pú'eene'e a'ɨ́jna ɨ́ Beor teecan . Ajta a'ɨ́jna ɨ́ Balaam , ayée pu ra'aránajcheca'a tɨ ti'itɨ́j huamuá'itɨn a'ɨ́jna jɨme'e tɨ a'ij pua'a huárɨni .
61002016	Mɨ́ ajta , puuru'u , tɨ caí té'anrɨ'ɨre , ayée pu tiu'utaniú tɨ́j teáata'a . Aj pu'i ra'ajté'axɨ a'ɨ́jna ɨ́ Balaam a'ɨ́jna jɨme'e tɨ a'ij pua'a rɨjcaa . Ayee pu a'ɨ́jna jɨ́n huarɨ́j , a'ɨ́ɨ pu ayén raatá'ijmɨijri'i a'ɨ́jna tɨ ayén ruseíjrataca'a tɨ nu'u Dios jetze me'ecan tí'ixaxa'ata'a , tɨ caí ti'itɨ́j jɨ́n ayén huárɨni a'ɨ́jna jɨme'e tɨ rutɨ́mua'i .
61002017	Ayee mú che'atá mena'a tí'ivaɨre'e a'ɨ́ɨme ɨ́ teteca tɨ́j a'u tɨ e'ejaíjxa a'u tɨ caí jaj 'e'ejmɨ́'ɨye na'ari ɨ́ jaitɨri tɨ eeca ráatajchi , ajta tɨ jetzen caí víjvi'iyej . Ayee pu tihuá'acɨ'ɨti mej me'uun a'uteáturan u tajete a'u tɨ huápɨ'ɨ a'utɨ́ca'a tɨ́j na'a rusén jɨme'e .
61002018	Ayee pu a'ɨ́jna jɨ́n ayén tí'irɨneca a'ɨ́jna jɨme'e mej miyen ca'anín jɨ́n á'ujtzaahuate'e me'ɨ́jna jɨme'e ɨ́ niuucari tɨ caí a'ij huataújmua'a . Majta miyen ca'aníjra'a hua'atá'aca ɨ́ seica mej mi miyen tiú'umua'ati me'ɨ́jna jetze tɨ huá'a jetze huiiráninei tɨ ayén ruseɨ́j a'ij tirájteu . Ayee mú a'ɨ́jna jɨ́n huarɨ́j , a'ɨ́ɨ mú miyen majta ca'aníjra'a hua'atá'aca a'ɨ́mej ɨ́ mej camuché'e tihuíjsin huá'a jemi mej mi majtáhua'a ti'itɨ́j jɨ́n auteáturan ɨ́ Dios jemi me'ɨ́jna jɨme'e mej hua'itzi jɨ́n tihuá'aijte'e a'ɨ́mej ɨ́ teteca .
61002019	Ayee mú ti'itɨ́j jɨ́n títe'eteúratziiraca'a mej nu'u tihua'utá'an mej mi ruxɨéehua á'ujujhua'ane'en . Mɨ́ ajta , capu rɨ'ɨrí a'iné a'ɨ́ɨ mú rujɨ́ɨmua'a mena'a miyen ca'anéeri jɨ́n tí'ivaɨre'e me'ɨ́jna jɨme'e mej a'ij pua'a ti'itiújcha'ɨɨ , a'iné ja'atɨ́ tɨ na'a tɨ ayén ca'anéeri jɨ́n tí'ivaɨre'e , a'ɨ́ɨ pu ayén ravaɨre'e a'ɨ́jna ɨ́ ja'atɨ tɨ ari ra'antimuá'itɨ .
61002020	Ajta tɨ pua'a meri miyen raatapuá'ajtaca'a mej miyen che'atá mena'a a'ij pua'a ti'itiújcha'ɨɨ matɨ́j ɨ́ seica ɨ́ mej yen japuan seijre'e ɨ́ chaanaca , tɨ pua'a miyen raatapuá'ajtaca'a me'ɨ́jna jɨme'e mej ra'ancuré'a me'ɨ́jna ɨ́ tavástara'a tɨ ajta ayén tu'irájtuaani , a'ɨ́jna ɨ́ Jesús tɨ ajta Cɨríistu'u pú'een , tɨ pua'a miyen me'ɨ́jna jɨ́n huarɨ́j , majtáhua'a mú miyen a'ij pua'a huateáarɨj tɨ ij ajtahua'a hua'utémua'itɨn a'ɨ́jna tɨ a'ij pua'a 'een . Ajta , ayée mú jaítze'e a'ij pua'a ti'iteseíire'e muá'aju'u tɨ́'ɨj nain te'entipuá'are caí tɨ jéjcua mej ɨmuá seijre'eca'a .
61002021	Mana'ajtzɨ́ caí ja'anáj ráamua'atijche'en me'ɨ́jna ɨ́ ye'irá tɨ naa tí'iseijre'e ɨ́ Dios jemi mecaí miyen ramua'areere , majta yá'uhua'axɨn a'ɨ́jna ɨ́ niuucari tɨ jɨ́n Dios ayén huateúra'ate , tɨ ajta ayén raateájtuaa a'ɨ́mej jemi tɨ ij a'ɨ́jna jɨ́n tíhua'uta'aíjte'en .
61002022	Ayee pu xaa tihuá'uruu a'ij tɨ té'eyu'usi'i ɨ́ yu'uxari jetze tɨjɨ́n : “ A'ɨ́jna ɨ́ tzɨ́'ɨ ajtahua'a pu mú a'uvé'emej a'utɨ́ ejjáraj tɨ́'ij ráacua'ani ɨ́ rujára'iri . ” Ajta tɨ ayén tɨjɨ́n : “ A'ɨ́jna ɨ́ tuiixu tɨ huaɨ́'ɨhuaca'a , ajtahua'a pu mú a'uvé'emej a'u tɨ jaú'ɨ'ɨhuaca'a ɨ́ xarij jɨme'e tɨ ij ajtahua'a ayén huaɨ́'ɨhua . ”
61003001	Mú'een , nej já'amuaxe'eve'e , a'ɨ́ɨ pu a'ɨ́ɨn pú'een ɨ́ nej hua'apuaca jetze jɨ́n tejá'amuayu'use'e . Ayee nu che'atá nena'a ne'ɨ́jna jɨme'e ɨ́ tɨ hua'apua , ca'aníjra'a nu jɨ́n amuatá'aca sej si siyen tzáahuati'ira'a jɨ́n tiú'umua'ati se'ɨ́jna jetze ɨ́ nej jɨ́n niyen amuatá'aca sej ra'utámua'aree a'ij mej tiu'utaxájtaca'a a'ɨ́ɨme ɨ́ mej Dios jetze me'ecan tí'ixaxa'ata'a , setá'aj siyen che'atá sena'a ra'utámua'aree ɨ́ niuucari ɨ́ tɨ jɨ́n tejamuaata'aíj a'ɨ́jna ɨ́ tavástara'a tɨ ajta a'ɨ́ɨn pú'een a'ɨ́jna tɨ amua'irátuaasin . A'ii pu a'ɨ́ɨn pú'een ɨ́ niuucari tɨ a'ɨ́ɨn ayén tiraateájtuaa itejmi jemi tej ti tiyen tejámuaatá'ixaate'en mú'ejmi .
61003002	
61003003	Ayee xu ramua'aree tɨ ayén té'eme a'ájna xɨcáara'an jetze tɨ jetzen nain te'entipuá'ajte . A'ɨ́ɨ mú huataseíjre'esin a'ɨ́ɨme ɨ́ mej amuá'axɨeehuari'i mej mi rá'axɨeehuari'ira ɨ́ niuucari tɨ téjmi jemi raateájtuaa . Ayee mú me'ɨ́jna jɨ́n á'ujujhua'ane'e muá'aju'u mej miyen rá'astijre'e a'ɨ́jna tɨ ayén tihuá'amitɨejte'e tɨ́j na'a a'ij tɨ tihua'aráanajche tɨ a'ij pua'a 'een .
61003004	Ayee mú ti'ixáata muá'aju'u tɨjɨ́n : “ A'ii tá'uj huarɨ́j a'ɨ́jna ɨ́ tɨ jɨ́n Dios ayén te'ataújratziiri'i tɨ nu'u yé huataseíjre'esin . Tij caí , capu ayén teja'uré'enejsin a'iné aúche'e pu ayén che'atá na'a seijre'e tɨ́j ajta ayén seíire'e á'aye'i tɨ́j na'a a'ɨ́jna xɨcáara'an mej jetzen huácuii ɨ́ tavaújsimua'acɨ'ɨ tɨ́j na'a ajta íjii . Ayee pu che'atá na'a aúche'e seijre'e tɨ́j ajta seijre'eca'a a'ájna tɨ́'ɨj Dios ayén raatétaahuaca'a ɨ́ chaanaca . ”
61003005	Ayee mú 'een jɨ́n miyen ti'ixa me'ɨ́jna jɨme'e mej miyen ruxɨ́'evi'ira'a jɨ́n taúra'aca miyen yá'uhua'axɨn tɨ jéjcua'ɨmua Dios ayén runiuuca jɨ́n tiu'uta'aíjtaca'a tɨ ayén huataseíjre'en a'ɨ́jna ɨ́ ta japua . Ajta a'ɨ́ɨn ɨ́ chaanaca , ayée pu tiu'utétaavijhuaca'a tɨ́'ij ayén ajnén á jaata'a . Ajta a'ɨ́ɨn tɨ japuan seijre'e , ayée pu ajta a'ɨ́jna jɨ́n ruuri á'aye'i a'ɨ́jna jɨme'e ɨ́ jaj .
61003006	Ajta a'ɨ́ɨme ɨ́ mej jéjcua'ɨmua japuan huachéejme'ecaa ɨ́ chaanaca japua , a'ɨ́ɨ mú jɨ́n e'ehuaújpua'arixɨ me'ɨ́jna jɨme'e tɨ a'ɨ́ɨn jaj ayén huatámɨ'ɨyeca'a , ajta hua'ujámɨste .
61003007	Mɨ́ ajta íjii , ayée pu tí'ijcɨ'ɨti a'ɨ́jna ɨ́ ta japua tɨ íjii seijre'e , ajta a'ɨ́jna ɨ́ chaanaca ɨ́ tej yen japuan seijre'e i tej íjii huáteɨte , Dios pu ayén racha'ɨɨ tɨ ij ayén raateátaiira . Ayee pu ari raaxɨ́'epɨ'ɨntare tɨ ayén huárɨni a'ájna xɨcáara'an jetze tɨ jetzen huá'axɨjte'en ɨ́ runiuuca jɨme'e , ajta huá'apua'ajte'en a'ɨ́mej ɨ́ teɨte ɨ́ mej caí a'atzu rá'astijre'e .
61003008	Setá'aj caí siyen tiyá'uhua'axɨn , tɨ seɨ́j xɨcaj ayén che'atá na'a tí'itɨej ɨ́ Dios jemi tɨ́j ajta tí'itɨej a'achú cumu seɨ́j vi'ira'a nine'ira'a . Ajta , seɨ́j vi'ira'a nine'ira'a ayén che'atá na'a tí'itɨej ɨ́ Dios jemi tɨ́j seɨ́j xɨcájra'a .
61003009	Tɨ́ pua'a Dios ayén caí ca'anacan araúrasten a'ɨ́jna jɨme'e ɨ́ tɨ jɨ́n te'ataújratziiri'i , capu ayén huataújmua'a tɨ caí ja'anáj a'ɨ́jna jɨ́n araúrasten a'ij mej tí'imua'atze ɨ́ seica sino temua'a pu ayén té'eviicua'i mú'ejmi jemi a'ɨ́jna jɨme'e tɨ caí raxɨ́'eve'e tɨ ja'atɨ́ ayén á'uveti . Capu xaa ne'u ayén raxɨ́'eve'e sino ayée pu raxɨ́'eve'e mej naími'i miyen huataújtuiire'en ɨ́ jemin me'ɨ́jna jɨme'e mej seɨcɨé tiú'umua'ati mej mi caí ché'e a'ij pua'a rɨjca . Single Line Composer
61003010	Mɨ́ ayée pu che'atá na'a teja'uré'enejsin a'ájna xɨcáara'an jetze tɨ jetzen huataseíjre'esin ɨ́ tavástara'a tɨ́j ajta nahua'ari ayén avíitzi jɨ́n huataseíjre'en ɨ́ tɨ́ca'ari tzajta'a . Ajta a'ɨ́ɨn ɨ́ ta japua , ayée pu huatánamuajre'esin tɨ́'ɨj antipuá'are . Ca'anín pu jɨ́n tiu'utátzi'iti . Ajta tɨ́j na'a tɨ ayén tiú'utaavijhuaca'a , a'ɨ́ɨ pu ayén huataújtuaasin a'ɨ́jna jɨme'e tɨ rɨ́'ɨ huateátaasin . Ajta a'ɨ́jna ɨ́ chaanaca , ajta nain tɨ́j na'a japuan tí'iseijre'e u tɨ tiú'utaavijhuaca'a , naíjmi'i tɨ́j na'a raateátaiira .
61003011	A'iné nain pu ayén huataújtuaasin , ayée pu tiú'ujxe'eve'e sej siyen rɨ́'ɨ titeetiújcha'ɨɨca , sej si rɨ́'ɨ tí'iteseijre'e ɨ́ Dios jemi nain jɨme'e a'ij sej rɨcɨ , sej si seajta nain jɨ́n ra'ará'astijre'en ɨ́ Dios .
61003012	Setá'aj siyen rahuauca , seajta siyen a'ujca'anéecan jɨ́n ti'ijchú'eve'e ayén teja'uré'enen a'ájna xɨcáara'an jetze tɨ jetzen Dios te'entipuá'ajte . Ayee pu a'ɨ́jna jɨ́n huataújtuaasin a'ɨ́jna ɨ́ ta japua a'ɨ́jna jɨme'e tɨ taij raateátaiira . Ajta a'ɨ́jna tɨ jɨ́n nain tiú'utaavijhuaca'a tɨ́j na'a tɨ tí'iseijre'e , a'ɨ́ɨ pu ajta huataújtuaasin a'ɨ́jna jɨme'e tɨ rɨ́'ɨ tiraateátaiira .
61003013	Mɨ́ teajta iteen , a'iné a'ɨ́ɨ pu a'ɨ́jna jɨ́n te'ataújratziiri'i tɨ ayén huárɨni , a'ɨ́j tu jɨ́n tiyen rachú'eve'e seɨ́j ɨ́ ta japua tɨ jéjcua , ajta seɨ́j ɨ́ chaanaca tɨ ajta jéjcua a'u tɨ e'eseíire'e a'ame a'ɨ́jna tɨ rɨ'éene'ecán jɨ́n seijre'e matɨ́j mena'a me'uun seíire'e muá'aju'u .
61003014	A'ɨ́j xu jɨ́n siyen huárɨni , mɨ nej já'amuaxe'eve'e , a'iné ayée xu seri rachú'eve'e tɨ ayén teja'uré'enejsin . Setá'aj siyen títeeteújca'anen sej siyen éeni'icɨ'e seijre'e ɨ́ jemin sej temua'a naa ru'ihuaamua'atan , sej si caí ti'itɨ́j jɨ́n á'aturaacaj , tɨ ij a'ɨ́ɨn Dios caí ti'itɨ́j jɨ́n a'amua jetze te'ujpuá'ajte'en .
61003015	Setá'aj se'ɨ́jna jetze tiú'umua'ati tɨ Dios ayén amua'irátuaasin a'ɨ́jna jɨme'e tɨ raayɨ́'ɨtɨ tɨ te'utáviicua'i mú'ejmi jemi . Ajta a'ɨ́ɨn ɨ́ ta'ihuaara'a ɨ́ tej raxɨ́'eve'e , a'ɨ́jna ɨ́ Pablo , Dios pu ayén raatá'a tɨ yaú'itɨée á'ara'ani temua'a naa . A'ɨ́ɨ pu ayén che'atá na'a tejamuaatayú'use nain jɨme'e tetɨ́j iteen .
61003016	Ajta a'ɨ́jna jetze tɨ a'ɨ́ɨn ra'utéyu'uxaca'a , a'ɨ́jna jetze ayén namuajre'e seica ɨ́ niuucari tɨ ayén muárɨ'eri tɨ ja'atɨ́ ayén yaú'itɨée á'ara'ani . Ajta seica ɨ́ teɨte ɨ́ mej caí ti'itɨ́j ú'umua'aree , ɨ́ mej majta caí xɨ té'eviicua'i ɨ́ mej jɨ́n té'atzaahuate'e , ayée mú tí'itese'e mej mi miyen seɨcɨé tiyaú'itɨée muá'ara'ani , mej mi majta tihuá'a'itɨiira a'ij tɨ caí ayén tiraavíjte'e a'ɨ́jna tɨ Pablo ra'utéyu'uxaca'a , ajta a'ɨ́jna tɨ té'eyu'usi'i a'ɨ́jna jetze ɨ́ yu'uxari tɨ Dios ayén raateájtuaa itejmi jemi . Tɨ́ pua'a miyen me'ɨ́jna jɨ́n huárɨni , ayée pu tihuá'acɨ'ɨti mej antiújpua'ajte'en .
61003017	A'iné xu'uri amuacaí siyen ramua'aree , mú'een mɨ nej já'amuaxe'eve'e , rɨ́'ɨ xu'u mú'een tɨ ij caí ja'atɨ́ ayén ca'aníjra'a amuaatá'an sej si siyen che'atá sena'a titecaújxɨeehuata ɨ́ Dios jemi matɨ́j a'ɨ́ɨme ɨ́ mej a'ij pua'a tí'iteteɨte , ɨ́ mej caí ti'itɨ́j á'astijre'e . Rɨ́'ɨ xu'u sej si caí se'ɨ́jna tejá'uhua'axɨn ɨ́ sej jɨ́n té'eviicua'i se'ɨ́jna jɨme'e sej huá'astijre'e se'ɨ́mej teɨtejra'a . Seajta mú'een , setá'aj siyen huaújnaijmi'ire'en ɨ́ ru tzajta'a se'ɨ́jna jɨme'e tɨ a'ɨ́ɨn tavástara'a rɨ́'ɨ tejamuatá'aca , a'ɨ́jna tɨ ajta amua'irájtua , a'ɨ́jna ɨ́ Jesús tɨ ajta Cɨríistu'u pú'een .
61003018	Setá'aj siyen che'atá sena'a huaújnaijmi'ire'en se'ɨ́jna jɨme'e sej ramua'ate . Tiché'e rɨ́'ɨ tiraateájtuaani íjii , teajta tɨ́j na'a rusén jɨme'e . Ché'e ayén teja'uré'enen . Yee pu'u . Pu'uri antipuá'areca'a .
62001001	Jɨ́me'en a'ɨ́jna ɨ́ Jesús tɨ Cɨríistu'u pú'een , a'ɨ́ɨ pu jéjcua ɨmuá seijre'eca'a tɨ́j na'a tɨ yú e'iré'ene . A'ɨ́ɨ pu ajta a'ɨ́ɨn pú'een ɨ́ tej ráanamuajri'i a'ij tɨ ye'í tiu'utaxájtaca'a . Teen tu teajta tajɨ́'ɨ jɨ́n raaseíj , teajta tiyen raamuá'a ja'atɨ tɨ pú'eene'e , teajta tiyen tamuájca'a jɨ́n ra'ajtamuárɨej te'ɨ́jna tɨ niuucari pú'een tɨ ajta ruurican e'ihuateájtuaani .
62001002	Ajta , a'ɨ́ɨ pu huataseíjre a'ɨ́jna tɨ ruurican e'ihuateájtuaani . Teajta iteen , teen tu raaseíj . Teajta tiyen tiraataxájta , teajta tiyen tejá'amua'ixaate'e te'ɨ́jna tɨ rusén jɨ́n i'i ruuri , tɨ ajta jemin seijre'e ɨ́ rutáàta ɨ́ Dios . Ajta , a'ɨ́ɨ pu téjmi jemi huataseíjre .
62001003	A'ɨ́j tu teajta tiyen tejá'amua'ixaate'e te'ɨ́jna ɨ́ tej raaseíj , teajta ɨ́ tej ráanamuajri'i , sej si seajta mú'een siyen che'atá sena'a tiú'umua'ati tetɨ́j iteen tí'imua'atze tej ti naíjmi'i ta'ihuaamua'a tá'ara'ani . Jee xaa ne'u , teen tu jemin seijre'e , te'ɨ́jna ɨ́ Dios jemi ɨ́ tej rájya'upua . Teen tu teajta tiyen che'atá tena'a jemin seijre'e te'ɨ́jna jemi ɨ́ tɨ yaujra'an pú'een ɨ́ Dios , a'ɨ́jna ɨ́ Jesús , ɨ́ tɨ ajta Cɨríistu'u pú'een .
62001004	Ayee tu 'een jɨ́n tiyen tejá'amuayu'use'e tɨ ij ayén raanaíjmi'ire'en ɨ́ tɨ jamuaatá'aca sej jɨ́me'en rutémua'ave'e .
62001005	A'ii pu a'ɨ́ɨn pú'een ɨ́ niuucari ɨ́ tɨ Cɨríistu'u ayén titaatá'ixaa tɨ nu'u a'ɨ́ɨn Dios ayén téjmi jemi seijre'e tɨ́j tatzari tɨ ayén tátatzavi'i ɨ́ ta tzajta'a , ajta nu'u capu a'atzu jemin seijre'e ti'itɨ́j tɨ a'ij pua'a 'een , tɨ ayén che'atá na'a 'een tɨ́j tɨ́ca'ari .
62001006	Tɨ́ pua'a tiyen te'ɨ́jna jetze tiyen mé titejá'ujujhua'ane'en a'u tɨ a'utɨ́ca'a teajta rá'antixáata tiyen titeejú'un a'u yee tej Dios jemi seijre'e , catu jé'iyecan jɨ́n tiyen ti'itítacha'ɨɨ sino tetí'ihua'itaca tu'u .
62001007	Mɨ́ teajta iteen , tɨ pua'a tiyen che'atá tena'a te'ɨ́jna jetze tiyen titeejú'un , te'ɨ́jna jetze tɨ tátatzavi'i , a'ɨ́ɨ pu rɨ́'ɨ taruure tej ti tiyen temua'a naa ta'ihuaamua'a tá'ara'ani . Ajta , a'ɨ́jna tɨ yaujra'an pú'een ɨ́ Dios , a'ɨ́jna ɨ́ Jesús , a'ɨ́ɨ pu ajta tá'ari'ira nain tɨ́j na'a ɨ́ tej jɨ́n ateáturaaveca ɨ́ Dios jemi . A'ɨ́ɨ pu ayén taruure a'ɨ́jna jɨme'e tɨ ari huamɨ́'ɨ ta jetze me'ecan . A'ɨ́j pu jɨ́n ayén tira'iráaxɨre ɨ́ ruxuure'e .
62001008	Tɨ́ pua'a tiyen tiraataxáj yee tej nu'u caí ti'itɨ́j jɨ́n ateáturaaveca ɨ́ Dios jemi , ayée tu tajɨ́ɨmua'a tena'a tacuanamua . Ajta , a'ɨ́jna ɨ́ niuucari tɨ ayén ti'ayajna , capu téjmi jemi seijre'e .
62001009	Mɨ́ teajta iteen , tɨ pua'a tiyen tiraataxáj ɨ́ tej jɨ́n auteájturaa ɨ́ Dios jemi , ayée tu tí'ijmua'aree tɨ Dios ra'ará'astejsin a'ɨ́jna jɨ́me'en tɨ jɨ́n te'ataújratziiri'i tɨ nu'u ayén titaatá'uuni'i nain jɨme'e ɨ́ tej jɨ́n auteájturaa ɨ́ jemin . Teen tu teajta tiyen tí'ijmua'aree tɨ ayén tiraavíjte'e tɨ Dios ayén titaatá'uuni'i .
62001010	Tɨ́ pua'a tiyen tiraataxáj yee tej nu'u caí ja'anáj ti'itɨ́j jɨ́n auteájturaa ɨ́ Dios jemi , ayée pu huataújmua'a ɨ́ tej teri tiyen te'ɨ́jna jɨ́me'en raatamuá'a ɨ́ Dios tɨ nu'u a'ɨ́ɨn tí'ihua'itaca . Ajta a'ɨ́jna ɨ́ niuucari tɨ ayén téjmi jemi raateájtuaa , capu xaa ne'u a'atzu téjmi jemi seijre'e .
62002001	Mɨ́ sej niyaujmua'a , mɨ nej huápɨ'ɨ já'amuaxe'eve'e , ayée nu 'een jɨ́n tejá'amuayu'use'e sej si caí ti'itɨ́j jɨ́n auteáturan ɨ́ Dios jemi . Mɨ́ ajta , tɨ pua'a ja'atɨ ayén ti'itɨ́j jɨ́n teuuteáturan ɨ́ Dios jemi , seɨj pu tayá'upua jemin seijre'e tɨ ta jetze me'ecan tí'ixɨ'epɨ'ɨntare'e . A'ii pu a'ɨ́ɨn pú'een a'ɨ́jna ɨ́ Jesús tɨ ajta Cɨríistu'u pú'een . A'ɨ́ɨ pu urarɨ́'ene'acan jɨ́n seijre'e ɨ́ Dios jemi .
62002002	Cɨríistu'u pu ajta ta jetze me'ecan rɨ́'ɨ tiraatá'a ɨ́ Dios tɨ ij caí puaíjtzi taatá'an a'ɨ́jna jɨme'e ɨ́ tej jɨ́n auteájturaa ɨ́ jemin . Ayee pu ajta che'atá na'a huá'a japua huaniú naíjmi'ica a'achú mej pua'amé ɨ́ mej yen huachéjme ɨ́ chaanaca japua .
62002003	Tɨ́ pua'a tiyen tirá'astijre'e a'ij tɨ a'ɨ́ɨn titaata'aíj , ayée tu a'ɨ́jna jɨ́n tiyen tí'ijmua'aree tej jé'iyecan jɨ́n tiyen tí'ijmua'ate .
62002004	Tɨ́ pua'a seɨj ja'atɨ caí rá'astijre'e a'ij tɨ titaata'aíj , ajta tɨ pua'a a'ɨ́jna ɨ́ ja'atɨ ayén tiu'utaxáj yee tɨ nu'u ayén tí'ijmua'ate a'ɨ́jna ɨ́ Jesús , a'ɨ́jna ɨ́ ja'atɨ , ayée pu tí'ihua'itaca . Ajta , capu jé'iyecan jɨ́n ti'itiújcha'ɨɨ .
62002005	Mɨ́ ajta , tɨ pua'a a'ɨ́jna ɨ́ ja'atɨ ayén tira'ará'asten a'íjna i niuucari ɨ́ tɨ téjmi jemi huatétuiihuaca'a , ayée tu te'ɨ́jna jɨ́n tí'ijmua'aree tɨ ayén raanaíjmire ɨ́ tzajta'an a'ɨ́jna ɨ́ ja'atɨ tɨ a'ɨ́ɨn jé'iyecan jɨ́n raxɨ́'eve'e ɨ́ Dios nain jɨme'e . Ayee tu teajta te'ɨ́jna jɨ́n tí'ijmua'aree tej tiyen te'ɨ́jna jemi seijre'e ɨ́ Dios .
62002006	Ajta tɨ pua'a ja'atɨ ayén tiú'ujseijrata tɨ a'ɨ́ɨ pu miijmu ayén nu'u urarɨ́'ene'acan jɨ́n seijre'e jemin ɨ́ Dios , ayée pu ajta tiú'ujxe'eve'e tɨ a'ɨ́ɨn ja'atɨ ayén che'atá na'a rɨ́'ɨ ti'itiújcha'ɨɨ tɨ́j ajta a'ɨ́ɨn Cɨríistu'u rɨ́'ɨ ti'itiújcha'ɨɨca'a .
62002007	Mɨ́ nej já'amuaxe'eve'e , canu jéjcuacan jɨ́n tejá'amuayu'use'e ɨ́ tɨ jɨ́n titaata'aíj ɨ́ Dios , sino a'ɨ́j nu jɨ́n tejá'amuayu'use'e ne'ɨ́jna ɨ́ niuucari tɨ jéjcua ɨmuá Dios ayén a'ɨ́jna jɨ́n titaata'aíj tɨ́j na'a tɨ jéjcua ɨmuá seijre'eca'a mú'ejmi jemi tɨ́j na'a tɨ yú e'iré'ene . Ajta a'ɨ́jna tɨ jéjcua ɨmuá jɨ́n titaata'aíj ɨ́ Dios , a'ii pu a'ɨ́ɨn pú'een ɨ́ niuucari ɨ́ sej ráanamuajri'i .
62002008	Mɨ́ neajta inee , neajta nu jéjcuacan jɨ́n tejá'amuayu'use'e tɨ ayén ti'ayajna a'ɨ́jna jemi , ajta mú'ejmi jemi , a'iné pu'uri te'entipuá'ari a'ɨ́jna tɨ a'uun é'eseijre'e a'u tɨ a'utɨ́ca'a . Ajta pu'uri a'utéjche tɨ huatatátzave'en a'ɨ́jna tɨ jé'iyecan jɨ́n tátatzavi'i .
62002009	Tɨ́ pua'a ja'atɨ ayén tiú'ujseijrata tɨ a'ɨ́ɨn miijmu ari nu'u a'uun á'ume a'u tɨ á'uneeri'i , mɨ ajta a'ɨ́jna ɨ́ ja'atɨ , a'ɨ́ɨ pu ru'ihuaara'a tícha'ɨɨre'e , a'ɨ́ɨ pu ajta aúche'e a'uun auumé a'u tɨ a'utɨ́ca'a a'u tɨ caí á'atatzave'e .
62002010	Ajta a'ɨ́ɨn ɨ́ ja'atɨ tɨ raxɨ́'eve'e ɨ́ ru'ihuaara'a , a'ɨ́ɨ pu xaa a'uun auumé a'u tɨ á'atatzave'e ɨ́ tavástara'a . Ajta capu ti'itɨ́j jɨ́n a'aturáa ɨ́ Dios jemi .
62002011	Mɨ́ ajta , a'ɨ́ɨn ɨ́ tɨ rájcha'ɨɨre'e ɨ́ ru'ihuaara'a , a'ɨ́ɨ pu a'uun é'eseijre'e a'u tɨ a'utɨ́ca'a . A'ɨ́ɨ pu xaa auj auumé a'u tɨ a'utɨ́ca'a , ajta capu ramua'aree a'u tɨ á'ume a'iné tɨ́ca'ari pu ayén ráaruu tɨ ij arácun .
62002012	Ayee nu 'een jɨ́n tejá'amuayu'use'e mú'ejmi mɨ sej niyaujmua'a a'iné Dios pu ayén tejámuaatá'uuni'iri'i ɨ́ sej jɨ́n auteájturaa ɨ́ jemin a'ɨ́jna jɨme'e a'ij tɨ huarɨ́j a'ɨ́jna ɨ́ Jesús .
62002013	Seajta mú'een , mɨ sej huá'avaujsimua'a pú'een , ayée nu 'een jɨ́n tejá'amuayu'use'e a'iné mú'een xu ramua'ate se'ɨ́jna tɨ tɨ́j na'a jéjcua ɨmuá seijre'eca'a , ajta tɨ́j na'a tɨ yú e'iré'ene seijre'e . Seajta mú'een , mɨ sej teemua , ayée nu 'een jɨ́n tejá'amuayu'use'e a'iné mú'een xu seri ra'antimuá'itɨ se'ɨ́jna ɨ́ xɨéjniu'ucari tɨ a'ij pua'a 'een . Seajta mú'een , mɨ sej yaújmua'ame'en pú'een , ayée nu 'een jɨ́n tejá'amuayu'use'e a'iné mú'een xu ramua'ate se'ɨ́jna ɨ́ tej rájya'upua .
62002014	Ayee nu neajta 'een jɨ́n tejá'amuayu'use'e mɨ sej huá'avaujsimua'a pú'een a'iné mú'een xu seri ramua'ate se'ɨ́jna tɨ jéjcua ɨmuá seijre'eca'a tɨ́j na'a tɨ yú e'iré'ene . Ayee nu neajta 'een jɨ́n tejá'amuayu'use'e mɨ sej teemua a'iné mú'een xu temua'a naa té'eviicua'i . Ajta a'ɨ́jna ɨ́ niuucari tɨ Dios ayén téjmi jemi raateájtuaa , a'ɨ́ɨ pu mú'ejmi jemi seijre'e a'iné mú'een xu rá'astijre'e . Mú'een xu seajta seri ra'antimuá'itɨ se'ɨ́jna ɨ́ xɨéjniu'ucari tɨ a'ij pua'a 'een .
62002015	Ayee nu tejá'amua'íjcate'e sej caí siyen tihuá'ɨjchuej a'ɨ́mej ɨ́ mej yen japuan huachéjme ɨ́ chaanaca . Setá'aj caí seajta siyen tí'ijxe'eve'e tɨ́j na'a ɨ́ tɨ tí'iseijre'e íiyen chaanaca japua . Ja'atɨ tɨ na'a tɨ raxɨ́'eve'e hua'aye'ira ɨ́ mej yen huachéjme íiyen chaanaca japua , capu ajta cui'i raxɨ́'eve'e ɨ́ Dios .
62002016	Ayee pu xaa ne'u ti'ayajna , a'iné tɨ́j na'a tɨ ayén tí'iseijre'e íiyen chaanaca japua , yen pu me'ecan . Tɨ́j na'a ɨ́ mej miyen tité'ujca'ane a'ɨ́j tɨ tzajta'an tásiseiiri , ajta tɨ́j na'a ɨ́ mej raseíj tɨ ca'aníjra'a hua'atá'aca mej mi me'ɨ́jna jɨme'e tí'inecua'atzen , ajta naíjmi'i tɨ́j na'a ɨ́ mej jɨ́me'en á'ujtzaahuate'e , nain tɨ́j na'a tɨ ayén 'een , a'ɨ́j pu jetze mé je'evé'eme ɨ́ huá'amua'atziira'a ɨ́ mej yen seijre'e íiyen chaanaca japua . Capu Dios jemi é'eme'ecan .
62002017	Ajta tɨ́j na'a tɨ huá'a jetze ruxe'eve'e a'ɨ́mej ɨ́ mej yen seijre'e íiyen chaanaca japua , ajta a'ɨ́jna tɨ́j na'a ɨ́ mej jetzen tité'ujca'ane , a'ɨ́ɨ pu xaa te'entipuá'ajte'esin . Mɨ́ ajta a'ɨ́jna ɨ́ tɨ ayén tirá'astijre'e a'ij tɨ tí'ijxe'eve'e ɨ́ Dios , a'ɨ́ɨ pu ruuri huateáturaasin ɨ́ jemin tɨ́j na'a rusén jɨme'e .
62002018	Mɨ́ sej yaújmua'ame'en pú'een , pu'uri tɨ́n teja'uré'enejsin a'ájna xɨcáara'an tɨ jetzen nain te'entipuá'ajte'esin . Mú'een xu seajta seri ráanamuajri'i tɨ a'ɨ́ɨn ayén huataseíjre'esin a'ɨ́jna tɨ rájcha'ɨɨre'e ɨ́ Cɨríistu'u . Jee xaa ne'u , ayée pu ti'ayajna mej meri mu'iitɨ́ huataseíjre ɨ́ mej rájcha'ɨɨre'e ɨ́ Cɨríistu'u . A'ɨ́j tu jɨ́n tiyen tí'ijmua'aree tɨ ari tɨ́mua'a teja'uré'enejsin a'ɨ́jna xɨcáara'an jetze tɨ nain te'entipuá'ajte'esin .
62002019	A'ɨ́ɨ mú ta jemi tíhuii . Mɨ́ majta , camu ta jetze ajtéme'ecantaca'a . Tɨ́ pua'a miyen ta jetze ajtéme'ecantache'e , a'ɨ́ɨ mú ta jemi huateáturanche'e . Mɨ́ majta , ayée mú 'een jɨ́n ajtacɨ́j tɨ ij ayén huataseíjre'en mej caí naíjmi'i ta jetze ajtéme'ecan .
62002020	Ajta a'ɨ́ɨn ɨ́ xɨéjniu'ucare'ara'an ɨ́ Dios , a'ɨ́ɨ pu ari huateájturaa mú'ejmi jemi , ajta a'ɨ́ɨ pu ayén tejamuaatá'a ɨ́ mua'atzíira'a sej si nain jé'iyecan jɨ́n tiú'umua'ati .
62002021	Canu ne'ɨ́jna jɨ́n tejá'amuayu'use'e ne'ɨ́jna jɨme'e sej caí jé'iyecan jɨ́n ramua'aree se'ɨ́jna tɨ ayén ti'ayajna sino ne'ɨ́jna jɨme'e sej xaa siyen ramua'aree . Ajta ti'itɨ́j tɨ ayén hua'itzi pú'een , capu a'iránineica a'ɨ́jna jetze tɨ jé'iyecan jɨ́n ayén ti'ayajna .
62002022	¿ Ni secaí ramua'aree ja'atɨ tɨ a'ɨ́ɨn pú'een tɨ tí'ihua'itaca ? Jee xaa , a'ii pu a'ɨ́ɨn pú'een ɨ́ tɨ ayén ti'ixa yee tɨ caí Jesús a'ɨ́ɨn pú'een ɨ́ Cɨríistu'u . A'ii pu a'ɨ́ɨn pú'een tɨ rájcha'ɨɨre'e a'ɨ́jna ɨ́ Cɨríistu'u , a'ɨ́jna ɨ́ ja'atɨ tɨ ayén che'atá na'a mé rúujɨpua a'ɨ́jna ɨ́ tej rájya'upua , tɨ ajta mé rúujɨpua a'ɨ́ɨn tɨ yaujra'an pú'een ɨ́ Dios .
62002023	Ja'atɨ tɨ na'a tɨ mé rúurɨeni a'ɨ́jna tɨ yaujra'an pú'een , capu ajta rɨ́'ɨ tí'iseijre'e a'ɨ́jna jemi ɨ́ tej rájya'upua . Mɨ́ ajta , a'ɨ́ɨn tɨ ayén tiraataxáj yee Jesús pu a'ɨ́ɨn pú'een a'ɨ́jna tɨ yaujra'an pú'een ɨ́ Dios , tɨ pua'a ayén huárɨni , a'ɨ́ɨ pu ajta rɨ́'ɨ ti'iseíire'e a'ame ɨ́ Dios jemi .
62002024	Seajta mú'een , ayée xu huárɨni . Ché'e a'ɨ́ɨn niuucari ɨ́ sej jéjcua ɨmuá ráanamuajri'i , ché'e ayén mú'ejmi jemi huateáturan . Ajta a'ɨ́jna ɨ́ niuucari ɨ́ sej jéjcua ɨmuá ráanamuajri'i , tɨ pua'a ayén mú'ejmi jemi huateáturan , ayée xu seajta mú'een naími'i rɨ́'ɨ ti'iteseíire'e xá'aju'un se'ɨ́jna jemi tɨ yaujra'an pú'een ɨ́ Dios , seajta se'ɨ́jna jemi ɨ́ tej rájya'upua .
62002025	Ajta a'ii pu a'ɨ́ɨn pú'een ɨ́ tɨ jɨ́n te'ataújratziiri'i itejmi jemi tɨ ayén titáacɨ'ɨti tej tiyen rusén jɨ́n ruuri tá'ara'ani ɨ́ jemin .
62002026	Ayee nu tejá'amuayu'use'e ne'ɨ́mej jɨ́me'en ɨ́ mej miyen tejá'amuahua'itze'e .
62002027	Mɨ́ seajta mú'een , aúche'e pu mú'ejmi jemi seijre'e a'ɨ́jna ɨ́ mua'atzíira'a tɨ a'ɨ́ɨn xɨéjniu'ucare'ara'an ɨ́ Dios ayén tejamuaatá'a . A'ɨ́j pu jɨ́n caí ayén tiú'ujxe'eve'e tɨ ja'atɨ ayén tejamuá'itɨii , a'iné a'ɨ́jna ɨ́ mua'atzíira'a , ayée pu tejá'amua'itɨii nain jɨme'e . A'ɨ́ɨ pu ajta jé'iyecan jɨ́n tejá'amua'itɨii , ajta caí tejá'amuahua'itze'e . Setá'aj siyen che'atá sena'a huárɨni a'ij tɨ ari tejámuaatá'itɨiiri'i , setá'aj naíjmi'i huateáturan ɨ́ jemin .
62002028	Ajta i'i , mɨ sej yaújmua'ame'en pú'een , setá'aj siyen naími'i huateáturan ɨ́ jemin tej ti tiyen a'ataca'anéecan jɨ́n ra'ancuré'evi'itɨn a'ájna xɨcáara'an tɨ jetzen huataseíjre'esin . Setá'aj seajta siyen huárɨni tɨ ij caí ta'atatévi'iraste'en ɨ́ jemin .
62002029	Tɨ́ pua'a seri mú'een ramua'aree tɨ a'ɨ́ɨ pu ara'axcáacan jɨ́n seijre'e ɨ́ Dios , xu'uri seajta ramua'aree tɨ ayén ti'ayajna tɨ ja'atɨ tɨ na'a tɨ ayén xɨ́'epɨ'ɨn ti'itiújcha'ɨɨ , a'ɨ́jna ɨ́ ja'atɨ , a'ɨ́ɨ pu xaa a'ɨ́ɨn Dios jetze airáane .
62003001	Jee xaa ne'u , setá'aj se'ɨ́jna jetze tiú'umua'ati tɨ a'ɨ́ɨn ɨ́ tej rájya'upua , ayén jeíhua huápɨ'ɨ taataxɨ́'eve a'iné a'ɨ́ɨ pu xaa taatéya'upuajtaca'a . A'ɨ́j tu jɨ́n , tu'uri yaújmua'ame'en pú'een ɨ́ Dios . A'ɨ́j mú jɨ́n caí tamuajte a'ɨ́ɨme ɨ́ mej yen huachéjme ɨ́ chaanaca japua me'ɨ́jna jɨme'e mej caí raamuá'a .
62003002	Mɨ́ nej já'amuaxe'eve'e , tu'uri yaújmua'ame'en pú'een ɨ́ Dios . Mɨ́ ajta caí xɨ a'ij ámitɨeere'e a'ij tej éene'e tá'aju'un . Mɨ́ teajta iteen , ayée tu tí'ijmua'aree tɨ ayén tí'itacɨ'ɨti a'ájna xɨcáara'an jetze ɨ́ tɨ jetzen huataseíjre'esin . A'ɨ́ɨ pu seɨcɨé taruuren yé ta jetze tej ti tiyen che'atá tena'a éene'e tá'ara'ani tɨ́j ajta a'ɨ́ɨn éene'e seijre'e u ta japua a'iné a'ájna tu raseijran te'ɨ́jna a'ij tɨ 'een .
62003003	Ajta , ja'atɨ tɨ na'a tɨ ayén ti'ijchú'eve'e a'ɨ́jna tɨ ayén tiráacɨ'ɨti , ayée pu a'ɨ́jna jɨ́n rɨ́'ɨ ruruuren tɨ ayén che'atá na'a rumua'atzíira'a jɨ́me'en rɨ'éene'e seíire'e á'ara'ani tɨ́j ajta a'ɨ́jna ɨ́ Jesús tɨ ajta Cɨríistu'u pú'een .
62003004	Mɨ́ ajta , ja'atɨ tɨ na'a tɨ ti'itɨ́j jɨ́n até'ɨtzeaara ɨ́ Dios jemi , a'ɨ́ɨ pu ajta raatéxɨeehuata a'ɨ́jna ɨ́ niuucari tɨ jɨ́n Dios tí'aijta . Ajta tɨ́j na'a ɨ́ mej jɨ́n até'ɨtzeaara , ayée pu seijre'e ɨ́ Dios jemi tɨ ayén che'atá na'a 'een ɨ́ mej jɨ́n raatéxɨeehuata me'ɨ́jna ɨ́ niuucari tɨ ajta jɨ́n Dios tí'aijta .
62003005	Ajta , xu'uri ramua'aree tɨ ayén 'een jɨ́n huataseíjre a'ɨ́jna tɨ́'ij ayén ra'uré'uuna ɨ́ tej jɨ́n auteájturaa ɨ́ Dios jemi . Ajta , capu a'atzu ti'itɨ́j jɨ́n até'ɨtzeaara ɨ́ Dios jemi a'ɨ́jna ɨ́ Jesús , tɨ ajta Cɨríistu'u pú'een .
62003006	Ajta , ja'atɨ tɨ na'a tɨ Dios jemi seijre'e capu ajta á'atura ɨ́ jemin . Mɨ́ ajta , ja'atɨ tɨ na'a tɨ ayén ti'itɨ́j jɨ́n até'ɨtzeaara ɨ́ Dios jemi , a'ɨ́jna ɨ́ ja'atɨ capúu xɨ yaú'itɨée já'araa a'ij tɨ 'een a'ɨ́jna , capu ajta xɨ raamuá'a .
62003007	Mɨ́ sej yaújmua'ame'en pú'een , caxu raatá'acare'en tɨ ja'atɨ ayén tejá'amuacuanamua . Ja'atɨ tɨ na'a tɨ ayén xɨ́'epɨ'ɨn ti'itiújcha'ɨɨ , a'ɨ́ɨ pu ayén che'atá na'a rɨ'éene'ecán jɨ́n seijre'e ɨ́ Dios jemi tɨ́j ajta a'ɨ́jna ɨ́ Jesús , tɨ ajta Cɨríistu'u pú'een .
62003008	Mɨ́ ajta , ja'atɨ tɨ na'a tɨ ti'itɨ́j jɨ́n auté'ɨtzeaara ɨ́ Dios jemi , a'ɨ́ɨ pu a'ɨ́jna jetze ajtéme'ecan ɨ́ tiyaaru'u , a'iné a'ɨ́jna ɨ́ tiyaaru'u , ayée pu tɨ́j na'a jéjcua ɨmuá te'utéjche tɨ ayén te'uté'ɨtzeaara tɨ́j na'a ɨ́ tɨ 'ɨrí yé e'iré'ene . Ayee pu 'een jɨ́n huataseíjre a'ɨ́jna tɨ yaujra'an pú'een ɨ́ Dios tɨ ij raaté'uuna nain ɨ́ muárɨ'eri'ire'ara'an ɨ́ tiyaaru'u .
62003009	Capu até'ɨtzeaara ɨ́ Dios jemi ja'atɨ tɨ na'a tɨ Dios jetze airáane . Capu ti'itɨ́j jɨ́n até'ɨtzeaara a'ɨ́jna jɨme'e tɨ jemin seijre'e a'ɨ́jna tɨ Dios ayén raateájtuaa . Capu rɨ'ɨrí tɨ a'ɨ́ɨn ja'atɨ ayén ti'itɨ́j jɨ́n te'uté'ɨtzeaara'an a'iné a'ɨ́ɨ pu Dios jetze airáane .
62003010	Ayee pu a'ɨ́jna jɨ́n té'emitɨeere'e ja'atén mej pú'een ɨ́ yaújmua'ame'en ɨ́ Dios , ajta ja'atén mej pú'een ɨ́ yaújmua'ame'en ɨ́ tiyaaru'u . Capu Dios jetze airáane ja'atɨ tɨ caí xɨ́'epɨ'ɨn ti'itiújcha'ɨɨ , tɨ ajta caí raxɨ́'eve'e ɨ́ ru'ihuaara'a .
62003011	Ajta , a'ii pu a'ɨ́ɨn pú'een ɨ́ niuucari sej ráanamuajri'i tɨ́j na'a jéjcua ɨmuá tɨ́j na'a tɨ yú e'iré'ene tɨ ayén tiú'ujxe'eve'e tej tiyen titehuátaxe'eve'en seɨj teajta seɨj .
62003012	Tej ti caí nu'u tiyen huárɨni a'ij tɨ ráaruu a'ɨ́jna ɨ́ Caín teecan tɨ a'ɨ́jna jetze airáane a'ɨ́jna tɨ a'ij pua'a 'een . Ajta ayén tiraajé'ica ɨ́ ru'ihuaara'a . ¿ Ni secaí ramua'aree a'ij tɨ 'een jɨ́n raajé'ica ? Ayee pu a'ɨ́jna jɨ́n tiraajé'ica a'ɨ́jna jɨme'e tɨ a'ij pua'a ti'itiújcha'ɨɨca'a a'ɨ́jna . Mɨ́ ajta , xɨ́'epɨ'ɨn pu ti'itiújcha'ɨɨca'a a'ɨ́jna ɨ́ ihuáare'ara'an .
62003013	Ne'ihuaamua'a , caxu a'ij tité'ujmuajca tɨ pua'a miyen tejamuájcha'ɨɨre'e a'ɨ́ɨme ɨ́ mej yen huachéjme íiyen chaanaca japua .
62003014	Ayee tu te'ɨ́jna jɨ́n tí'ijmua'aree tej caí ché'e mɨ'ɨchíjta seijre'e ɨ́ Dios jemi sino tu'uri tiyen ruurican jemin huateájturaa a'ɨ́jna jɨme'e tej huá'axe'eve'e te'ɨ́mej ɨ́ ta'ihuaamua'a . Mɨ́ ajta , ja'atɨ tɨ na'a tɨ caí raxɨ́'eve'e ɨ́ ru'ihuaara'a , a'ɨ́ɨ pu aúche'e ayén mɨ'ɨchíjta seijre'e ɨ́ Dios jemi .
62003015	Jee xaa ne'u , a'ɨ́jna ɨ́ ja'atɨ tɨ rájcha'ɨɨre'e ɨ́ ru'ihuaara'a , a'ii pu a'ɨ́ɨn pú'een tɨ tí'itecui'ica . Seajta mú'een , xu'uri siyen tí'ijmua'aree tɨ caí rusén jɨ́n ruuri huateáturaasin ɨ́ Dios jemi ja'atɨ tɨ na'a tɨ ayén tí'itecui'ica .
62003016	Ayee tu te'ɨ́jna jɨ́n tí'ijmua'aree a'ij tɨ 'een tɨ pua'a ja'atɨ jé'iyecan jɨ́n raxɨ́'eve'e ɨ́ ru'ihuaara'a . A'ɨ́ɨ pu Jesús tɨ Cɨríistu'u pɨ́rɨcɨ , a'ɨ́ɨ pu ta jetze me'ecan huamɨ́'ɨ . A'ɨ́j pu jɨ́n , ayén tiú'ujxe'eve'e tej tiyen che'atá tena'a huácui'ini huá'a jetze me'ecan ɨ́ ta'ihuaamua'a .
62003017	Mɨ́ ajta , tɨ pua'a ja'atɨ tɨ ayén jeíhua huápɨ'ɨ tí'ijcha'ɨɨ ɨ́ mej jɨ́n huateújvaɨre'en íiyen chaanaca japua , tɨ pua'a ajta ayén raseijra tɨ a'ɨ́ɨn ihuáare'ara'an caí a'ij tí'ijviicua'i , ajta tɨ pua'a caí rá'ancu'uvajxɨ'ɨn tɨ ij ti'itɨ́j jɨ́n raatévaɨre'en , capu a'atzu a'ij tí'irɨ'ɨri tɨ a'ɨ́jna tɨ jeíhua tí'ijcha'ɨɨ ayén ti'ixáata a'ame tɨ nu'u raxɨ́'eve'e ɨ́ Dios .
62003018	Mɨ́ sej yaújmua'ame'en pú'een , tiché'e caí tiyen tena'a tí'ixajta tej nu'u taxe'eve'e seɨj teajta seɨj . Tiché'e caí te'ɨ́jna jɨ́n tena'a tiyen tí'ixajta taniuuca jɨme'e sino tiché'e jé'iyecan jɨ́n huá'axe'eve'e te'ɨ́jna jɨme'e tej ti'itɨ́j jɨ́n hua'utévaɨre'en ɨ́ ta'ihuaamua'a .
62003019	Tɨ́ pua'a tiyen te'ɨ́jna jɨ́n huárɨni , aj tu xaa tiyen tí'ijmua'areeren tej tiyen jé'iyecan jɨ́n rɨ́'ɨ ti'itítacha'ɨɨ te'ɨ́jna jemi ɨ́ niuucari tɨ ayén ti'ayajna . Tɨ́ pua'a teajta te'ɨ́jna jɨ́n tiyen huárɨni , aj tu ti caí ché'e a'ij pua'a tite'utátamuajte ɨ́ taxɨejniu'uca jetze te'ɨ́jna jemi ɨ́ Dios .
62003020	Tɨ́ pua'a ayén tá'axɨjte'e ɨ́ taxɨejniu'uca , capu ruxe'eve'e tej tiyen tí'itziɨɨne'e a'iné jaítze'e pu ve'ecán jɨ́n ti'itéjvee ɨ́ Dios caí ɨ́ taxɨejniu'uca . Ajta , a'ɨ́ɨ pu nain té'umua'aree .
62003021	Mɨ́ nej já'amuaxe'eve'e , tɨ pua'a caí ti'itɨ́j jɨ́n tá'axɨjte'e ɨ́ taxɨejniu'uca , ayée pu 'een jɨ́n rɨ'ɨrí tej caí ti'itɨ́j jɨ́n tí'itziɨɨne'e ɨ́ Dios jemi .
62003022	Ayee tu teajta te'ɨ́jna jɨ́n tiyen tira'ancuré'asin te'ɨ́jna jemi ti'itɨ́j tɨ na'a tej raatáhuaviira . Ayee pu a'ɨ́jna jɨ́n tí'itacɨ'ɨti a'ɨ́jna jɨme'e tej tiyen tirá'astijre'e a'ij tɨ a'ɨ́ɨn tí'ita'aijte'e , ajta a'ɨ́jna jɨme'e tej tiyen rɨ́'ɨ ti'itítacha'ɨɨ a'ij tɨ tira'aráanajche .
62003023	A'ii pu a'ɨ́ɨn pú'een a'ɨ́jna tɨ jɨ́n ayén tí'ita'aijte'e tej ti tiyen té'antzaahuate'en tɨ a'ɨ́ɨn Jesús yaujra'an pú'een ɨ́ Dios , ajta a'ii pu a'ɨ́ɨn pú'een ɨ́ Cɨríistu'u tɨ Dios ra'antíhua'u , tej ti teajta tiyen titehuátaxe'eve'en seɨj teajta seɨj a'ij tɨ a'ɨ́ɨn titaata'aíj .
62003024	Ajta a'ɨ́ɨn tɨ ayén rá'astijre'e a'ij tɨ Dios tí'aijta , a'ɨ́ɨ pu ayén che'atá na'a jemin seijre'e ɨ́ Dios tɨ́j ajta Dios jemin tí'iseijre'e a'ɨ́jna ɨ́ ja'atɨ . Ayee tu te'ɨ́jna jɨ́n tí'ijmua'aree tɨ a'ɨ́ɨn Dios ta jemi seijre'e a'ɨ́jna jɨme'e tɨ a'ɨ́ɨn xɨéjniu'ucare'ara'an ɨ́ Dios ayén ta jemi huateájturaa .
62004001	Mɨ́ nej já'amuaxe'eve'e , setá'aj caí rá'atzaahuate'e ja'atɨ tɨ na'a tɨ ayén ruseijrata tɨ nu'u a'ɨ́ɨn xɨéjniu'ucare'ara'an ɨ́ Dios ca'aníjra'a raatá'a tɨ tiu'utaxáj , sino setá'aj amuacaícan hua'utéeseij sej si ráamua'aree ti'itɨ́j tɨ xɨejniu'ucarira'a ca'aníjra'a hua'atá'aca mej miyen tiu'utaxáj . Setá'aj siyen huárɨni a'iné a'ɨ́ɨme ɨ́ mej caí jé'iyecan jɨ́n tí'ixaxa'a ɨ́ Dios jetze me'ecan , mu'iitɨ́ mú meri huá'a tzajta'a huataseíjre a'ɨ́mej jemi ɨ́ mej yen seijre'e íiyen chaanaca japua .
62004002	Ayee tu te'ɨ́jna jɨ́n tiráamua'aree tɨ pua'a a'ɨ́ɨn xɨéjniu'ucare'ara'an ɨ́ Dios ayén ca'aníjra'a ratá'aca tɨ ja'atɨ ayén tiu'utaxáj ɨ́ Dios jetze me'ecan nusu caí . Ja'atɨ tɨ na'a tɨ ayén tiraataxáj yee a'ɨ́ɨn Jesús pu Cɨríistu'u pú'een , a'ɨ́ɨ pu nu'u ajta ayén tehuá'ira'atacan jɨ́n huataseíjre íiyen chaanaca japua , tɨ pua'a a'ɨ́jna ɨ́ ja'atɨ ayén tiraataxáj , a'ɨ́ɨ pu a'ɨ́ɨn pú'een tɨ a'ɨ́ɨn xɨéjniu'ucare'ara'an ɨ́ Dios ayén ca'aníjra'a ratá'aca tɨ ayén tiu'utaxáj Dios jetze me'ecan .
62004003	Mɨ́ ajta , ja'atɨ tɨ na'a tɨ ayén seɨcɨé tiraataxáj yee tɨ Jesús caí ayén tehuá'ira'atacan jɨ́n huataseíjre , a'ɨ́ɨ pu caí jé'iyecan jɨ́n tí'ixaxa'a ɨ́ Dios jetze me'ecan , sino a'ɨ́ɨ pu ayén ca'aníjra'a ratá'aca a'ij tɨ tiu'utaxáj a'ɨ́jna ɨ́ xɨéjniu'ucari tɨ rájcha'ɨɨre'e ɨ́ Cɨríistu'u . Xu'uri siyen tiráanamuajri'i tɨ a'ɨ́ɨn yen huataseíjre'esin íiyen chaanaca japua . Jee xaa ne'u , pu'uri yen seijre'e huá'a tzajta'a ɨ́ mej yen huachéjme íiyen chaanaca japua .
62004004	Mɨ́ sej yaújmua'ame'en , mú'een xu Dios jetze ajtéme'ecan . Seajta seri hua'utémua'itɨ se'ɨ́mej ɨ́ mej hua'itzi jɨ́n tí'ixaxa'a se'ɨ́jna jɨme'e tɨ a'ɨ́ɨn ɨ́ tɨ mú'ejmi jemi huateájturaa , jaítze'e pu ve'ecán jɨ́n antiújmua'aree caí a'ɨ́jna tɨ yen seijre'e íiyen ɨ́ chaanaca japua .
62004005	Mɨ́ majta a'ɨ́ɨme , a'ɨ́ɨ mú huá'a jetze ajtéme'ecan a'ɨ́mej ɨ́ mej yen huachéjme íiyen chaanaca japua . A'ɨ́j pu jɨ́n , tɨ́j na'a mej miyen ti'ixáata muá'aye'i , a'ɨ́ɨ pu ca'aníjra'a hua'atá'aca mej miyen tiu'utaxáj a'ɨ́jna ɨ́ huá'amua'atziira'a a'ɨ́mej ɨ́ mej yen seijre'e íiyen chaanaca japua . Majta a'ɨ́ɨme ɨ́ mej yen seijre'e , a'ɨ́ɨ mú miyen tihuá'anamua .
62004006	Mɨ́ teajta iteen , teen tu Dios jetze ajtéme'ecan . Ja'atɨ tɨ na'a tɨ ayén ramua'ate ɨ́ Dios , a'ɨ́ɨ pu ayén tanamuaj . Ajta a'ɨ́jna ɨ́ ja'atɨ tɨ caí ramua'ate ɨ́ Dios , a'ɨ́ɨ pu ajta caí tanamuaj . Ayee tu 'een jɨ́n tiyen tí'ijmua'aree tɨ pua'a ja'atɨ ayén jé'iyecan jɨ́n tí'ixaxa'a ɨ́ Dios jetze me'ecan na'ari tɨ pua'a hua'itzi jɨ́n tí'ixaxa'a .
62004007	Mɨ́ nej já'amuaxe'eve'e , tiché'e tiyen titehuátaxe'eve'en seɨj teajta seɨj a'iné Dios pu ruseɨ́j ayén ca'aníjra'a titatá'aca tej ti tiyen huátaxe'eve'en . Ajta a'ɨ́ɨn tɨ huá'axe'eve'e ɨ́ ruxɨ́'ej teɨte , a'ɨ́ɨ pu Dios jetze airáane , ajta a'ɨ́ɨ pu ramua'ate ɨ́ Dios .
62004008	Mɨ́ ajta , a'ɨ́ɨn tɨ caí huá'axe'eve'e ɨ́ ruxɨ́'ej teɨte , a'ɨ́ɨ pu caí xɨ ramua'ate ɨ́ Dios , a'iné Dios pu jé'iyecan jɨ́n ruseɨ́j taxe'eve'e , nain xɨcaj tzajta'a , ajta nain tɨ́ca'ari tzajta'a .
62004009	Ayee pu a'ɨ́jna jɨ́n téjmi jemi huataseíjre tɨ Dios ayén taxe'eve'e a'ɨ́jna jɨme'e tɨ a'ɨ́ɨn ayén ya'uta'íteca'a ɨ́ ruyauj tɨ seɨ́j na'a pú'een tɨ ij yé uvé'enen íiyen chaanaca japua tej ti ruuri huateáturan ɨ́ Dios jemi te'ɨ́jna jɨme'e tɨ a'ɨ́ɨn ta japua huaniú .
62004010	Ayee pu a'ɨ́jna jɨ́n ayén éeni'icɨ'e seijre'e tɨ Dios ayén taxe'eve'e . Catu teen amuacaí raataxɨ́'eve ɨ́ Dios , sino a'ɨ́ɨ pu amuacaí taataxɨ́'eve itejmi , ajta ayén ya'uta'íteca'a ɨ́ ruyauj tɨ ij a'ɨ́ɨn ayén ra'uré'uuna ɨ́ tej jɨ́n auteájturaa ɨ́ Dios jemi tɨ ij caí Dios ayén puaíjtzi titaatá'acare'en .
62004011	Mɨ́ nej já'amuaxe'eve'e , a'iné Dios pu'uri ayén titaataxɨ́'eve , ayée pu tiú'ujxe'eve'e tej tiyen che'atá tena'a huátaxe'eve'en seɨj teajta seɨj .
62004012	Capu ja'atɨ ja'anáj raaseíj ɨ́ Dios . Mɨ́ ajta , tɨ pua'a tiyen tí'itaxe'eve'e seɨj teajta seɨj , Dios pu ayén téjmi jemi seijre'e , ajta a'ɨ́ɨ pu téjmi jemi runaíjmire'e a'ɨ́jna tɨ jɨ́n Dios ayén tí'itaxe'eve'e .
62004013	Ayee tu 'een jɨ́n tiyen tí'ijmua'aree tej tiyen jemin seijre'e , ajta tɨ ayén a'ɨ́ɨn téjmi jemi seijre'e a'ɨ́jna jɨme'e tɨ ayén téjmi jemi raateájtuaa ɨ́ ruxɨ́ejniu'uca .
62004014	Teajta iteen , teen tu tiyen tiraaseíj , teajta tiyen tirataxájtave tɨ a'ɨ́ɨn ɨ́ tej rájya'upua , a'ɨ́ɨn ayén tíya'uta'íteca'a ɨ́ ruyauj tɨ ij ayén hua'irájtuaani a'ɨ́mej ɨ́ mej yen huachéjme íiyen chaanaca japua .
62004015	Ja'atɨ tɨ na'a tɨ ayén tiraataxáj yee Jesús pu nu'u ajta Cɨríistu'u pú'een , a'ɨ́ɨ pu ajta a'ɨ́ɨn pú'een tɨ yaujra'an pɨ́rɨcɨ ɨ́ Dios . Dios pu jemin seijre'e a'ɨ́jna ɨ́ ja'atɨ . Ajta a'ɨ́ɨn ɨ́ ja'atɨ , a'ɨ́ɨ pu ayén che'atá na'a seijre'e ɨ́ Dios jemi .
62004016	A'ɨ́j tu jɨ́n tiyen tí'ijmua'aree , teajta tiyen tirá'atzaahuate'e tɨ ayén tí'itaxe'eve'e ɨ́ Dios , a'iné Dios pu ayén ja'anáj tɨ na'a tí'itaxe'eve'e . Ajta a'ɨ́ɨn ɨ́ ja'atɨ tɨ ayén seijre'e tɨ huá'axe'eve'e ɨ́ ruxɨ́'ej teɨte , a'ɨ́ɨ pu ajta jemin seijre'e ɨ́ Dios . Ajta Dios pu ayén che'atá na'a jemin seijre'e a'ɨ́jna ɨ́ ja'atɨ .
62004017	Ayee pu éeni'icɨ'e seijre'e tɨ ayén huaújnaijmi'ire itejmi jemi tej ti caí tí'itziɨɨne'e a'ájna xɨcáara'an tɨ jetzen huá'axɨjte'en , a'ɨ́jna jɨme'e tej tiyen che'atá tena'a seijre'e íiyen chaanaca japua tɨ́j ajta a'ɨ́jna , te'ɨ́jna jɨme'e tej huá'axe'eve'e ɨ́ taxɨ́'ej teɨte .
62004018	Tɨ́ pua'a ja'atɨ ayén rachú'eve'e a'ame a'ájna xɨcáara'an jetze tɨ Dios jetzen huá'axɨjte'en , capu ayén tí'itziɨɨne'e , a'iné tɨ pua'a a'ɨ́jna ɨ́ ja'atɨ nain jɨ́n ayén tí'ijxe'eve'e ɨ́ Dios , a'ɨ́j pu jɨ́n raatépua'ajte'esin ɨ́ ru tzajta'a a'ɨ́jna tɨ jɨ́n tí'itziɨɨne'e tɨ Dios puaíjtzi raatá'an . Ayee pu xaa ne'u ti'ayajna a'iné tɨ pua'a ja'atɨ ayén tí'itziɨɨne'e , a'ɨ́ɨ pu ajta ti'itɨ́j jɨ́n rajpuaíjtzi á'aye'i . Ajta a'ɨ́ɨn tɨ tí'itziɨɨne'e , capu u huateújnaijmire ɨ́ ru tzajta'a tɨ a'ɨ́ɨn ayén tí'ijxe'eve'e ɨ́ ruxɨ́'ej tevi .
62004019	Ayee tu te'ɨ́jna jɨ́n tí'ijxe'eve'e ɨ́ Dios a'iné Dios pu amuacaí ayén titaataxɨ́'eve itejmi .
62004020	Tɨ́ pua'a ja'atɨ ayén tí'ixajta yee a'ɨ́ɨ pu nu'u raxɨ́'eve'e ɨ́ Dios , ajta tɨ pua'a rájcha'ɨɨre'e ɨ́ ru'ihuaara'a , ayée pu tí'ihua'itaca a'ɨ́jna ɨ́ ja'atɨ . Ayee pu tí'een , a'iné tɨ pua'a a'ɨ́ɨn caí raxɨ́'eve'e ɨ́ ru'ihuaara'a tɨ ayén mé tirúusise'iran , capu a'atzu a'ij tí'irɨ'ɨri tɨ a'ɨ́jna ɨ́ ja'atɨ ayén raxɨ́'eve'e a'ɨ́jna ɨ́ Dios tɨ caí ja'anáj rasise'i .
62004021	Ajta a'ii pu a'ɨ́ɨn pú'een ɨ́ niuucari tɨ jɨ́n a'ɨ́ɨn ayén titaata'aíj . Ché'e nu'u a'ɨ́ɨn tɨ ayén tí'ijxe'eve'e ɨ́ Dios , ché'e a'ɨ́ɨn ajta ayén tí'ijxe'eve'e ɨ́ ru'ihuaara'a .
62005001	Ja'atɨ tɨ na'a tɨ ayén té'atzaahuate'e tɨ Jesús a'ɨ́ɨn pú'een a'ɨ́jna ɨ́ Cɨríistu'u tɨ Dios ra'antíhua'u , a'ɨ́jna ɨ́ ja'atɨ , a'ɨ́ɨ pu ajta Dios jetze huanéj . Ajta a'ɨ́ɨn tɨ ayén tí'ijxe'eve'e a'ɨ́jna tɨ ya'upuáara'an pú'een , a'ɨ́ɨ pu ajta ayén huá'axe'eve'e a'ɨ́mej ɨ́ tɨ ayén hua'utéya'upuajtaca'a .
62005002	Ayee tu 'een jɨ́n tiyen tí'ijmua'aree tej jé'iyecan jɨ́n huá'axe'eve'e te'ɨ́mej ɨ́ mej yaújmua'ame'en pú'een ɨ́ Dios te'ɨ́jna jɨme'e tej tiyen tí'ijxe'eve'e ɨ́ Dios , teajta tiyen tirá'astijre'e a'ij tɨ a'ɨ́ɨn tí'ita'aijte'e .
62005003	Ajta , ayée pu huataújmua'a a'ɨ́jna ɨ́ tej nu'u raxɨ́'eve'e ɨ́ Dios tej ti tiyen te'ɨ́jna jɨ́n ra'ará'astijre'en te'ɨ́jna ɨ́ tɨ jɨ́n tí'ita'aijte'e . Ajta , capu muárɨ'eri tej tiyen te'ɨ́jna jɨ́n ra'ará'astijre'en te'ɨ́jna tɨ jɨ́n Dios ayén tí'ita'aijte'e .
62005004	Ayee pu a'ɨ́jna jɨ́n ayén tí'een a'iné ja'atɨ tɨ na'a tɨ ayén Dios jetze airáane , a'ɨ́ɨ pu hua'antimuá'itɨcɨ a'ɨ́mej ɨ́ mej yen seijre'e íiyen chaanaca japua . Ajta , ayée tu te'ɨ́jna jɨ́n hua'antimuá'itɨcɨ te'ɨ́jna jɨme'e tej té'atzaahuate'e .
62005005	A'ii pu a'ɨ́ɨn pú'een tɨ hua'antimuá'itɨcɨ a'ɨ́mej ɨ́ mej yen seijre'e íiyen chaanaca japua . A'ɨ́ɨ pu a'ɨ́ɨn pú'een tɨ ayén té'atzaahuate'e tɨ Jesús a'ɨ́ɨn pɨ́rɨcɨ tɨ yaujra'an pú'een ɨ́ Dios .
62005006	Ajta a'ɨ́jna ɨ́ Jesús tɨ Cɨríistu'u pú'een , a'ii pu a'ɨ́ɨn pú'een tɨ ayén huataseíjre itejmi jemi . Ayee tu te'ɨ́jna jɨ́n ramua'aree tɨ a'ɨ́ɨ pu jé'iyecan jɨ́n téjmi jemi huataseíjre tɨ́'ɨj ayén huámuaɨ'ɨvijhuaca'a , ajta ayén tira'iráaxɨre ɨ́ ruxuure'e tɨ́'ɨj huamɨ́'ɨ . Dios pu ayén tiraataxájtaca'a a'ɨ́jna jɨ́me'en ɨ́ Jesús tɨ́'ɨj a'ɨ́ɨn huámuaɨ'ɨvijhuaca'a . Ajta ayén che'atá na'a jɨ́me'en tiraataxájtaca'a tɨ́'ɨj Jesús huamɨ́'ɨ , majta raseíireca'a ɨ́ teɨte .
62005007	Ajta a'ɨ́ɨn xɨéjniu'ucare'ara'an ɨ́ Dios , a'ɨ́ɨ pu ayén raataxájtave a'ɨ́jna jɨ́me'en a'iné a'ɨ́ɨ pu jé'iyecan jɨ́n tí'ixaxa'a .
62005008	Jee xaa ne'u , mehuaíca ɨ́ mej miyen raataxájtave . A'ii pu a'ɨ́ɨn pú'een ɨ́ xɨéjniu'ucare'ara'an tɨ Dios téjmi jemi raateájtuaa . A'ii pu ajta a'ɨ́ɨn pú'een ɨ́ niuucari ɨ́ tej ráanamuajri'i tɨ́'ɨj Jesús ayén huámuaɨ'ɨvijhuaca'a . A'ii pu ajta a'ɨ́ɨn pú'een ɨ́ tej jɨ́n ra'utámua'aree tɨ Cɨríistu'u ayén tiu'umɨ́'ɨ ɨ́ cúruu jetze . Majta me'ɨ́jna ɨ́ mej huaica , naíjmi'i mú miyen che'atá mena'a tiraataxájtave .
62005009	Ajta , tɨ pua'a tiyen tira'ancuré'an a'ij mej ti'ixa ɨ́ teɨte mej yen japuan seijre'e íiyen chaanaca japua , ayée pu jaítze'e ayén tiraavíjte'e tej tiyen tira'ancuré'an a'ij tɨ ajta ti'ixa ɨ́ Dios a'iné jaítze'e pu ruxe'eve'e a'ij tɨ a'ɨ́ɨn ti'ixa . A'ii pu a'ɨ́ɨn pú'een tɨ jɨ́me'en Dios raataxájtaca'a , tɨ raataxájtaca'a a'ɨ́jna jɨme'e ɨ́ ruyauj .
62005010	Ja'atɨ tɨ na'a tɨ rá'atzaahuate'e a'ɨ́jna tɨ yaujra'an pú'een ɨ́ Dios , a'ɨ́jna ɨ́ ja'atɨ , a'ɨ́ɨ pu jemin seijre'e a'ɨ́jna tɨ jɨ́me'en huataújxajtaca'a . Ajta ja'atɨ tɨ na'a tɨ caí rá'atzaahuate'e ɨ́ Dios , a'ɨ́ɨ pu ayén ti'ixa tɨ nu'u tí'ihua'itaca ɨ́ Dios a'ɨ́jna jɨme'e tɨ caí rá'antzaahua a'ɨ́jna tɨ jɨ́me'en Dios raataxájtaca'a ɨ́ ruyauj jɨme'e .
62005011	Ajta , a'ii pu a'ɨ́ɨn pú'een tɨ jɨ́me'en raataxájtaca'a , tɨ jɨ́me'en Dios ayén taatá'a tej ti tiyen ruuri huateáturan ɨ́ jemin tɨ́j na'a rusén jɨme'e . Ajta , ayée tu 'een jɨ́n ruuri tá'aju'un te'ɨ́jna jɨme'e tɨ a'ɨ́jna jetze tɨ yaujra'an pú'een , a'ɨ́j pu jetze airáninei ɨ́ tej jɨ́n ruuri tá'ara'ani .
62005012	Ja'atɨ tɨ na'a tɨ jemin seijre'e a'ɨ́jna tɨ yaujra'an pú'een ɨ́ Dios , a'ɨ́ɨ pu ajta jemin ruuri huateáturaasin tɨ́j na'a rusén jɨme'e . Mɨ́ ajta , ja'atɨ tɨ na'a tɨ caí jemin seijre'e a'ɨ́jna tɨ yaujra'an pú'een ɨ́ Dios , capu ajta ruuri huateáturaasin ɨ́ jemin tɨ́j na'a rusén jɨme'e .
62005013	Ayee nu 'een jɨ́n niyen tejamuaatayú'use sej si siyen tiráamua'aree sej siyen jemin ruuri huateáturaasin tɨ́j na'a rusén jɨme'e mɨ sej siyen té'atzaahuate'e se'ɨ́jna jemi tɨ yaujra'an pú'een ɨ́ Dios .
62005014	Ajta , a'ii pu a'ɨ́ɨn pú'een tɨ ca'aníjra'a tatá'a tej ti tiyen taxɨéehua ajteáxɨɨre ɨ́ jemin . Tɨ́ pua'a tiyen ti'itɨ́j tiraatáhuavii a'ij tɨ tiraavíjte'e ɨ́ jemin , ayée tu tiráamua'aree tɨ a'ɨ́ɨn ayén tí'itanamua .
62005015	Ajta tɨ pua'a tiyen tiráamua'aree tɨ a'ɨ́ɨn ayén tí'itanamua tɨ́j na'a a'ij tej ti'itɨ́j tiraatáhuaviira , a'ɨ́j tu jɨ́n tiyen teajta tiráamua'aree tɨ ayén titaatá'asin a'ij tɨ tiraavíjte'e a'ɨ́jna jɨ́me'en ɨ́ tej raatáhuaviiri'i .
62005016	Tɨ́ pua'a ja'atɨ ayén tí'ijseijra tɨ a'ɨ́ɨn ihuáare'ara'an ayén te'uté'ɨtzeaara'an ti'itɨ́j jɨme'e tɨ caí ayén tí'ijcɨ'ɨti tɨ huámɨ'ɨni , ché'e a'ɨ́ɨn ja'atɨ ayén a'ɨ́jna jɨ́n tiraatáhuavii ɨ́ Dios . Tɨ́ pua'a ayén a'ɨ́jna jɨ́n huárɨni , Dios pu ajta ayén tiraatá'asin tɨ a'ɨ́ɨn ruuri huateáturan ɨ́ jemin a'ɨ́jna ɨ́ ihuáare'ara'an tɨ ayén ti'itɨ́j jɨ́n te'uté'ɨtzeaara tɨ caí ayén a'ɨ́jna jɨ́me'en tiráacɨ'ɨti tɨ huámɨ'ɨni . Mɨ́ ajta , ayée pu ajta seijre'e ɨ́ mej jɨ́n auté'ɨtzeaara'a tɨ a'ɨ́jna jɨ́n ayén tiráacɨ'ɨti tɨ ja'atɨ huámɨ'ɨni . Canu niyen tejá'amua'íjcate'e sej si se'ɨ́jna jɨ́n siyen tiraatáhuavii .
62005017	Matɨ́j mena'a miyen me'ɨ́jna jɨ́n a'ij pua'a tí'iterɨcɨ , a'ii pu ajta a'ɨ́ɨn pú'een ɨ́ mej jɨ́n auté'ɨtzeaara ɨ́ Dios jemi . Ajta , aúche'e pu téjmi jemi seijre'e ɨ́ mej jɨ́n auté'ɨtzeaara tɨ ajta caí ayén tiráacɨ'ɨti tɨ ja'atɨ a'ɨ́jna jɨ́me'en huámɨ'ɨni .
62005018	Teen tu tiyen tí'ijmua'aree tɨ caí ti'itɨ́j jɨ́n auté'ɨtzeaara ɨ́ ja'atɨ tɨ ayén Dios jetze airáane , sino a'ɨ́jna ɨ́ ja'atɨ tɨ Dios jetze airáane , a'ɨ́ɨ pu ayén té'ujcu'uve , ajta caí ɨ́ xɨéjniu'ucari tɨ a'ij pua'a 'een capu ra'ajtamɨ́jhua a'ɨ́jna ɨ́ ja'atɨ .
62005019	Teen tu teajta tiyen tí'ijmua'aree tej Dios jetze ajtéme'ecan . Majta a'ɨ́ɨme ɨ́ seica ɨ́ mej yen huachéjme íiyen chaanaca japua , naíjmi'i mú rá'astijre'e me'ɨ́jna ɨ́ xɨéjniu'ucari tɨ a'ij pua'a 'een .
62005020	Teajta tu tiyen tí'ijmua'aree tɨ a'ɨ́ɨn tɨ yaujra'an pú'een ɨ́ Dios yen huataseíjre . A'ɨ́ɨ pu ajta ayén taatá'a tej ti tiyen tiyaú'itɨée tá'ara'ani tej ti tiyen tiráamua'ati te'ɨ́jna tɨ ayén ti'ayajna . Teen tu teajta te'ɨ́jna jemi seijre'e tɨ ayén ti'ayajna . Jee xaa ne'u , teen tu teajta jemin seijre'e te'ɨ́jna tɨ yaujra'an pú'een ɨ́ Dios , a'ɨ́jna ɨ́ Jesús tɨ ajta Cɨríistu'u pú'een . A'ii pu a'ɨ́ɨn pú'een ɨ́ Dios tɨ nain jɨ́n ajta jé'iyecan jɨ́n seijre'e , tɨ ajta ayén titatá'aca tej tiyen ruuri huateáturan ɨ́ jemin tɨ́j na'a rusén jɨme'e .
62005021	Mɨ́ sej yaújmua'ame'en pú'een , rɨ́'ɨ xu'u se'ɨ́jna jɨme'e , sej si caí raná'amiche'en ti'itɨ́j tɨ na'a tɨ caí Dios pú'een .
63001001	Inee , i nej vásta'a pú'een , a'ij nu jetze yé muateujte'e , mú'ee mɨ pej hua'anáànaj pú'een a'ɨ́mej ɨ́ mej me'uun e'etiújse'ɨri , mú'ee tɨ Dios mua'antíhuau . Yee nu neajta huá'ateujte'e ɨ́ á'ayaujmua'a ɨ́ mej rá'astijre'e ɨ́ niuucari tɨ ayén ti'ayajna . Ayee nu niyen jé'iyecan jɨ́n tejá'amuaxe'eve'e , majta miyen che'atá mena'a tejá'amuaxe'eve'e matɨ́j mena'a pua'amé ɨ́ mej miyen tí'ijmua'aree ɨ́ niuucari tɨ ayén ti'ayajna .
63001002	Ayee tu te'ɨ́jna jɨ́n tejá'amuaxe'eve'e te'ɨ́jna jɨme'e tɨ a'ɨ́ɨn niuucari tɨ ayén ti'ayajna , ayée pu téjmi jemi seijre'e , ajta ayén téjmi jemi seíire'e a'ame tɨ́j na'a rusén jɨme'e .
63001003	Ché'e a'ɨ́ɨn Dios ɨ́ tej rájya'upua , a'ɨ́jna jamuan ɨ́ Jesús tɨ Cɨríistu'u pú'een , a'ɨ́jna tɨ ajta yaujra'an pɨ́rɨcɨ ɨ́ Dios , ché'e a'ɨ́ɨn ayén rɨ́'ɨ tejamuaatá'acare'en , ajta jamuá'ancu'uvajxɨ'ɨn , ajta jamuaatépua'ajte'en sej si siyen jé'iyecan jɨ́n rɨ́'ɨ ti'itiújcha'ɨɨ , sej si seajta huataújxe'eve'en seɨj seajta seɨj .
63001004	Jé'ecan nu netémua'ave'e ne'ɨ́jna jɨme'e nej niyen tiráamua'areeri'i mej seica ɨ́ mej mú'eetzi jetze ajtéme'ecan miyen che'atá mena'a jé'iyecan jɨ́n miyen rɨ́'ɨ ti'itiújcha'ɨɨ a'ij tɨ titaata'aíj a'ɨ́jna ɨ́ tej rájya'upua .
63001005	Ajta íjii , mɨ pej hua'anáànaj pú'een , ayée nu ti'itɨ́j jɨ́n tí'imuahuavii . Canu jéjcuacan jɨ́n tí'imuayu'use'e ne'ɨ́jna jɨ́me'en tɨ Dios ayén a'ɨ́jna jɨ́n titaata'aíj sino a'ij nu jɨ́n tí'imuayu'use'e ne'ɨ́jna jɨ́me'en tɨ jéjcua ɨmuá téjmi jemi raateájtuaa tej nu'u tiyen titehuátaxe'eve'en seɨj teajta seɨj .
63001006	Ayee pu a'ɨ́jna jɨ́n té'emitɨeere'e tej seɨj teajta sei jé'iyecan jɨ́n tira'ará'astijre'en a'ij tɨ a'ɨ́ɨn tí'ita'aijte'e , tej nu'u tiyen titehuátaxe'eve'en . Ajta , a'ii pu a'ɨ́ɨn pú'een ɨ́ tɨ jɨ́n titaata'aíj . A'ɨ́j pu jɨ́n , a'iné ayée xu jéjcua ɨmuá tiráanamuajri'i tɨ́j na'a tɨ yú e'iré'ene , ayée pu tiú'ujxe'eve'e sej nu'u siyen titehuaújxe'eve'en .
63001007	Ayee pu a'ɨ́jna jɨ́n tiú'ujxe'eve'e sej siyen huárɨni , a'iné a'ɨ́ɨme ɨ́ mej tiú'ucuanamuajca , mu'uri mu'iitɨ́ huataseíjre huá'a tzajta'a a'ɨ́mej ɨ́ mej yen huachéjme ɨ́ chaanaca japua . A'ɨ́ mú miyen avíitzi jɨ́n tí'ixaxa'a tɨ nu'u a'ɨ́ɨn Jesús tɨ ajta Cɨríistu'u pú'een ayén nu'u caí tiu'uteújtevistaca'a . A'ii mú a'ɨ́ɨn pú'een ɨ́ mej tiú'ucuanamuajca , ɨ́ mej majta rájcha'ɨɨre'e ɨ́ Cɨríistu'u .
63001008	Rɨ́'ɨ xu'u mú'een , tɨ ij caí ayén amuáaruuren mɨ a'amua tzajta'a sej si caí yá'urɨeeni ɨ́ sej jɨ́n tiu'umuárɨej sino tɨ ij ayén naíjmi'i tejamuáacɨ'ɨti ɨ́ sej raamuá'itɨ ɨ́ Dios jemi .
63001009	Ja'atɨ́ tɨ na'a tɨ ayén rɨcɨ ruseɨ́j a'ij tɨ tirájteuve , ajta tɨ caí ayén tirá'astijre'e a'ɨ́jna ɨ́ niuucari tɨ jɨ́n Cɨríistu'u ayén titá'itɨiiri'i , capu seijre'e ɨ́ Dios jemi a'ɨ́jna ɨ́ ja'atɨ . Mɨ́ ajta , ja'atɨ́ tɨ na'a tɨ ayén tirá'astijre'e a'ɨ́jna tɨ jɨ́n ayén titá'itɨiiri'i , a'ɨ́ɨ pu rájya'upua ɨ́ Dios . Ayee pu che'atá na'a seijre'e a'ɨ́jna jemi tɨ yaujra'an pú'een ɨ́ Dios .
63001010	Tɨ́ pua'a ja'atɨ́ mú'ejmi jemi mú a'uvé'eme'en tɨ caí ayén tirá'astijre'e a'ɨ́jna ɨ́ niuucari tɨ téjmi jemi raateájtuaa , caxu rateújte'e , caxu seajta ra'ancuré'evi'itɨjcɨjcare'en a'u sej é'eche , a'iné ja'atɨ́ tɨ na'a tɨ ayén ra'ancuré'evi'itɨn , a'ɨ́ɨ pu jamuan ajta ayén rɨcɨ tɨ a'ij pua'a 'een .
63001011	
63001012	A'iné capu tí'iseicaj na'a ɨ́ tɨ tiú'ujxe'eve'e ɨ́ nej jɨ́n tejámuaatá'ixaate'en , sino ti'imu'íi , a'ɨ́j nu jɨ́n caí raxɨ́'eve'e nej niyen tejámuaata'íti'i a'íjna i yu'uxari jetze sino ayée nu ti'ijchú'eve'e nej neseɨ́j u á'ume'en mú'ejmi jemi tej ti naíjmi'i taseíira tá'ara'ani , tej ti tiyen tenaími'i tihua'utá'ixaate'en tej ti nain jɨ́n huátatemua'ave'en .
63001013	Majta a'ɨ́ɨme ɨ́ mej yaújmua'ame'en pú'een , ɨ́ mej jamuan e'etiújse'ɨri me'ɨ́jna á'ajuu ɨ́ tɨ Dios ra'antíhua'u , a'ɨ́ɨ mú yé á'amuateujte'e . Ayee pu'u , ché'e ayén teja'uré'enen .
64001001	Inee i nej vásta'a pú'een , yé nu muateaujte'e , mú'ee Gayo mɨ nej muaxe'eve'e . Jee xaa ne'u , tzáahuati'ira'a nu jɨ́n muaxe'eve'e .
64001002	Ayee nu tí'ijhuavii mú'eetzi jɨme'e , mɨ nej muaxe'eve'e , tɨ ij temua'a naa timuáavaɨre'en , pej pi pajta caí ti'ijcuí'ine . Nee nu ramua'aree pej rɨ'éene'ecán jɨ́n seijre'e mua'a tzajta'a .
64001003	Jéihua nu huatántemua'ave ne'ɨ́jna jɨme'e matɨ́'ɨj yé ra'áa seica ɨ́ ta'ihuaamua'a , matɨ́'ɨj miyen tinaatá'ixaa pej nu'u tzáahuati'ira'a jɨ́n rɨ́'ɨ ti'iti'á'acha'ɨɨ , a'iné mú'ee pej xaa piyen rá'astijre'e pe'ɨ́jna tɨ ayén ti'ayajna .
64001004	A'ii pu a'ɨ́ɨn pú'een tɨ huápɨ'ɨ rɨ́'ɨ naa tinaatá'aca nej ni niyen tiráanamua mej miyen tzáahuati'ira'a jɨ́n rɨ́'ɨ ti'itiújcha'ɨɨ muá'aye'i ɨ́ niyaujmua'a .
64001005	Mɨ́ nej muaxe'eve'e , xɨ́'epɨ'ɨn pej rɨcɨ tɨ́j na'a pej piyen ti'itɨ́j jɨ́n tihua'atéva'ɨri ɨ́ ta'ihuaamua'a . Ajta jaítze'e pu xɨ́'epɨ'ɨn jɨ́n seijre'e ɨ́ Dios jemi tɨ pua'a piyen hua'utévaɨre'en pe'ɨ́mej ɨ́ pej caí huá'amuajte a'iné a'ɨ́ɨ mú miyen raataxájtaca'a huá'a jemi ɨ́ mej yé tiújse'ɨri mú'eetzi jɨ́me'en pej nu'u piyen huá'axe'eve'e ɨ́ a'axɨ́'ej teɨte . Ayee nu tí'imuahuavii patá'aj piyen tihua'utévaɨre'en temua'a naa tɨ ij caí ti'itɨ́j huá'aturaate'e matɨ́'ɨj a'ucɨ́ɨne a'iné ayée pu tiraavíjte'e a'ɨ́jna jɨme'e mej miyen tí'ivaɨre'e ɨ́ Dios jemi .
64001006	
64001007	A'ɨ́ mú me'ɨ́jna jetze me'ecan u e'eráacɨ , majta camu ti'itɨ́j ancuré'a a'ɨ́mej jemi ɨ́ mej seɨj chuéjra'a japua é'eme'ecan .
64001008	A'ɨ́j pu jɨ́n ayén tiú'ujxe'eve'e tej tiyen temua'a naa tihua'ancuré'evi'itɨn , teajta hua'utévaɨre'en ti'itɨ́j jɨme'e ɨ́ mej miyen rɨcɨ tej ti huá'a jamuan naíjmi'i tiu'umuárɨ'en te'ɨ́jna jetze me'ecan tɨ ayén ti'ayajna .
64001009	Nu'uri ti'itɨ́j tíhua'uta'íti'iri'i a'ɨ́mej ɨ́ mej me'uun e'etiújse'ɨri . Mɨ́ ajta a'ɨ́ɨn Diótrefes , tɨ huápɨ'ɨ ra'aráanajche tɨ nain jɨ́n antiújmua'areere huá'a jemi , a'ɨ́ɨ pu caí ra'ancuré'aca'a a'ɨ́jna ɨ́ niuucari .
64001010	A'ɨ́j nu jɨ́n , netɨ́'ɨj ne'uun a'atanén mú'ejmi jemi , nee nu niyen tejámuaatá'asin sej ra'utámua'aree a'ij tɨ a'ɨ́ɨn rɨcɨ , tɨ ayén a'ij tí'inexa a'ɨ́jna jɨme'e ɨ́ niuucari tɨ hua'itzi pú'een . Ajta , capu a'ɨ́ɨ na'a ayén tira'aráanajche tɨ ayén neruure , sino a'ɨ́ɨ pu ajta caí hua'ancuré'evi'itɨjca ɨ́ ta'ihuaamua'a . Jee xaa , a'ɨ́ɨ pu ajta ayén huá'ijmɨi a'ɨ́mej ɨ́ mej miyen tí'ijxe'eve'e mej miyen tihua'ancuré'evi'itɨn . Ajta , a'ɨ́ɨn Diótrefes , a'ɨ́ɨ pu ayén tihuá'amuarite'e mej mi caí ché'e me'uun e'etiújse'ɨrihua'an .
64001011	Mɨ́ nej muaxe'eve'e , capej piyen che'atá pena'a rɨjca tɨ́j a'ɨ́jna tɨ a'ij pua'a ti'itiújcha'ɨɨ , sino patá'aj piyen che'atá pena'a rɨjca tɨ́j ajta a'ɨ́ɨn tɨ xɨ́'epɨ'ɨn ti'itiújcha'ɨɨ . Ja'atɨ́ tɨ na'a tɨ xɨ́'epɨ'ɨn rɨcɨ , a'ɨ́ɨ pu Dios jetze ajtéme'ecan . Mɨ́ ajta , ja'atɨ́ tɨ na'a tɨ a'ij pua'a rɨcɨ , a'ɨ́ɨ pu caí ja'anáj raamuá'a ɨ́ Dios .
64001012	Mɨ́ ajta , jɨ́me'en a'ɨ́jna ɨ́ Demetrio , naími'i mú miyen rɨ́'ɨ tí'ijxa . Jee xaa ne'u , ayée pu ti'ayajna tɨ a'ɨ́ɨn ayén tzáahuati'ira'a jɨ́n ti'itiújcha'ɨɨ . Nee nu neajta niyen tiraataxájtave ne'ɨ́jna ɨ́ Demetrio . Seajta mú'een , ayée xu siyen tí'ijmua'aree neetzi jɨme'e nej jé'iyecan jɨ́n niyen tirataxájtave .
64001013	Netɨ́'ɨj tí'imuayu'use'eca'a , ayée pu ca'aníjra'a tineetá'aca nej jeíhua timuaatá'ixaate'en . Mɨ́ neajta inee , canu niyen raataxɨ́'eve nej niyen timuaatayú'use'en i yu'uxari jetze .
64001014	Ayee nena'a éeni'icɨ'e tí'ijxe'eve'e nej ca'anacan mú'ejmi jemi a'atanén tej ti naíjmi'i tiu'utaxáj temua'a naa .
64001015	Ché'e Dios mua'anpuá'ajte'en . A'ɨ́ mú ɨ́ ta'amiigustemua'a yé muateujte'e . Patá'aj mú'ee piyen neetzi jetze me'ecan hua'utateújte'en naíjmi'ica ɨ́ ne'amiigustemua'a ɨ́ mej me'uun a'uté'uu . Ayee pu'u xaa , nu'uri ra'antipuá'ajte .
65001001	Inee , i nej i'i Judás , nee nu seɨj pɨ́rɨcɨ tɨ tí'ivaɨre'e a'ɨ́jna jemi ɨ́ Jesús tɨ ajta Cɨríistu'u pú'een . Nee nu neajta juutzeájra'an pú'een a'ɨ́jna ɨ́ Jacobo . Ayee nu tejá'amuayu'use'e mú'een mɨ tɨ amuaatajé ɨ́ Dios , a'ɨ́jna ɨ́ tej teajta rájya'upua . A'ɨ́ɨ pu ajta á'amuacha'ɨɨ a'ame tɨ ij ayén tejamuáacɨ'ɨti sej siyen seíire'e xá'aju'un jemin ɨ́ Cɨríistu'u .
65001002	Ché'e ayén tejamuáacɨ'ɨti tɨ Dios , ayén amuá'ancu'uvajxɨ'ɨn temua'a naa , tɨ 'ij ajta nain jɨ́n amua'anpuá'ajte'en sej si siyen huápɨ'ɨ huaújxe'eve'en seɨ́j seajta seɨj .
65001003	Ayee pu'u , ne'ihuaamua'a mɨ nej já'amuaxe'eve'e , ayée nu tí'ijxe'eve'eca'a nej niyen ne'ɨ́jna jɨ́n tejámuaata'íti'i ne'ɨ́jna jɨme'e tɨ Dios tu'irátuaasin tetɨ́j tena'a pua'amé tej tiyen rá'astijre'e . Mɨ ajta , ca'aníjra'a pu naatá'aca nej ni niyen ca'anéeri jɨ́n tejámuaatayú'use'en nej ni niyen tejamuaatáhuavii sej siyen tiu'utatése'en sej si seuj ra'ará'astijre'en se'ɨ́jna ɨ́ niuucari tɨ seɨ́j na'a raateájtuaa huá'a jemi ɨ́ tɨ Dios huateúra'ate .
65001004	Seica mú avíitzi jɨ́n ajteújnaxcaca'a mú'ejmi jemi . A'ii mú a'ɨ́ɨn pú'een ɨ́ mej caí rá'astijre'e ɨ́ Dios . Majta seɨcɨé pu ayén tihuá'amitɨejte'e a'ɨ́jna ɨ́ niuucari ɨ́ tej jɨ́n ráamua'areeri'i tɨ huáapua'a pu rɨ́'ɨ titaatá'a a'ɨ́jna tɨ tí'ita'aijte'e , a'ɨ́jna ɨ́ tavástara'a , ɨ́ Jesús tɨ ajta Cɨríistu'u pú'een . Ayee pu tihuá'amitɨejte'e tɨ nu'u a'ɨ́ɨn tavástara'a ayén rɨ́'ɨ tihua'utá'a mej mi miyen ché'e mana'a a'ij pua'a titeetiújcha'ɨɨca a'ij tɨ tihuá'amitɨejte'e . Ayee mú me'ɨ́jna jɨ́n huarɨ́n , a'ɨ́ɨ mú majta mé rúujɨpua ɨ́ tavástara'a . Ajta ayén tihuá'acɨ'ɨti a'ij tɨ ajmí'i té'eyu'usi'ihuaca'a ɨ́ mej jɨ́n rajpuaíitzi muá'aju'un .
65001005	Ayee nu raxɨ́'eve'e nej niyen amuaatá'an sej ra'utámua'aree tɨ a'ɨ́ɨn tavástara'a xaa hua'irájtuaa a'ujna u Egipto a'ɨ́mej ɨ́ ruteɨ́testemua'a . Aj pu'i á'iyen a'ɨ́ɨn ayén hua'upuá'ajte a'ɨ́mej ɨ́ mej caí ra'ará'astijre .
65001006	Majta a'ɨ́ɨme ɨ́ mej ta japua tí'ivaɨre'e , ɨ́ mej majta caí araúraste me'ɨ́jna jɨme'e ɨ́ tɨ jɨ́n Dios hua'antíhuau , sino maraatéxɨeehuataca'a me'ɨ́jna jɨme'e ɨ́ mej jɨ́n títeté'u'upu'uca'a u ta japua a'u mej a'uté'eca'a mej mi pua'amecɨé ti'itɨ jɨ́n te'enteárute tɨ jaítze'e jɨ́n seijre'e . A'ɨ́j pu jɨ́n , Dios ayén hua'iteáana a'u tɨ a'utɨ́ca'a . A'uu mú aiteánami'ihua muá'aju'un tɨ́j na'a tɨ yú auca'itɨ́ a'ame tɨ́j na'a rusén jɨme'e , tɨ i a'ɨ́ɨn Dios ayén puaíjtzi hua'utá'an a'ɨ́jna xɨcáara'an tɨ́'ɨj huá'axɨjte'en naíjmi'ica matɨ́j mana'a pua'amé seijre'e .
65001007	Ayee pu che'atá na'a Dios hua'uxɨ́jte a'ɨ́mej ɨ́ mej Sodoma é'echejca'a , majta ɨ́ seica ɨ́ mej Gomorra é'eme'ecantaca'a , majta seica ɨ́ mej a'ɨmuá antachéejme'ecaa . Ayee mú huataúra'a a'ɨ́ɨme mej mi huaújxana'acɨra'aten , mej mi majta seɨcɨé ti'ihuaújxana'acɨra'aten a'ij tɨ caí tiraavíjte'e , teáata'a jamuan ɨ́ ruxɨ́'ej teáata'a . Ayee mú tiu'utaseíjriti'ihuaca'a mej me'ɨ́n pú'een ɨ́ mej miyen tirajpuaíjtzi muá'aju'un me'ɨ́jna jetze ɨ́ taij tɨ caí ja'anáj á'amɨ'ɨni .
65001008	Majta a'ɨ́ɨme ɨ́ mej avíitzi jɨ́n ajteújnaxcaca'a mú'ejmi jemi , ayée mú che'atá mana'a me'ɨ́jna jetze tí'imua'atze yee mej ruxɨéehua ruxána'acɨra'aten . A'ɨ́j mú jɨ́n a'ij pua'a raruure ɨ́ rutevij . Majta miyen mé rúujɨpua ja'atɨ tɨ na'a tɨ ti'itɨ jɨ́n antiújmua'aree . A'ɨ́ɨ mú majta a'ij pua'a tihuá'axa a'ɨ́mej ɨ́ mej ta japua é'eseijre'e , ɨ́ mej majta rɨ́'ɨ huápɨ'ɨ naa seijre'e .
65001009	Mɨ ajta a'ɨ́ɨn Miguel tɨ jeíhua ti'itɨ jɨ́n tí'ivaɨre'e ɨ́ ta japua , capu ayén huataúra'a tɨ ayén ca'anín jɨ́n ra'uxɨ́jte'en a'ɨ́jna ɨ́ tiyaaru'u matɨ́'ɨj tí'itese'eca'a me'ɨ́jna jɨme'e a'ij mej ráaruuren ɨ́ tévira'an a'ɨ́jna ɨ́ Moisés teecan . Capu xaa ayén ca'anín jɨ́n ra'uxɨ́jte sino ayée pu tiraata'ixaa tɨjɨ́n : “ Ché'e a'ɨ́ɨn tavástara'a mua'ajteá'axɨ'ɨn . ”
65001010	Mɨ majta a'ɨ́ɨme ɨ́ teteca , ayée mú ché'e mana'a a'ij pua'a tí'ixaxa'a me'ɨ́jna jɨme'e ti'itɨ tɨ a'ij mej caí yaú'itɨe . Ajta ayée mú me'ɨ́jna jɨ́n rujɨ́ɨmua'a aújpua'ajte'en me'ɨ́jna jɨme'e ɨ́ mej rujɨ́ɨmua'a a'ij tirájteuve , ajta a'ɨ́jna tɨ a'ij pua'a tihuá'amitɨejte'e . Ayee mú 'een matɨ́j ɨ́ ti'itɨ mej caí raayɨ́'ɨtɨ mej tiú'umua'ati . A'ɨ́j mú jɨ́n rujɨ́ɨmua'a aújpua'ajte'en .
65001011	Cui'i xaa , Dios pu puaíjtzi hua'utá'asin a'ɨ́mej . Ayee mú che'atá mana'a a'ij pua'a titetiújcha'ɨɨ tɨ́j ajta a'ɨ́jna ɨ́ Caín . Huáapua'a mú miyen huataúra'a mej mi miyen jeíhua huápɨ'ɨ raamuá'itɨn ɨ́ puaíjtzi . Ayee mú che'atá mana'a tɨ́j huarɨ́j a'ɨ́jna ɨ́ Balaam teecan tɨ jeíhua huápɨ'ɨ auté'ɨtze ɨ́ Dios jemi . Ayee mú che'atá mena'a ehuaújpua'arixɨ'ɨn tɨ́j ajta á'upua'areca'a a'ɨ́jna ɨ́ Coré tɨ́'ɨj a'ɨ́ɨn ca'anín jɨ́n raatéxɨeehuataca'a a'ɨ́jna tɨ jɨ́n antiújmua'areereca'a a'ɨ́jna ɨ́ Moisés teecan .
65001012	Setɨ́j sena'a e'etiújseɨre'en sej si naími'i tiú'ucua'ani se'ɨ́jna jɨme'e sej huaújxe'eve'en , a'ɨ́ɨme mú a'ij pua'a rɨ́ɨj muá'aye'i . Ayee mu'u , camu a'ij mena'a tí'icua'a mú'ejmi jamuan , majta miyen tí'iseijre'e mú'ejmi jemi tɨ́j cɨ́ɨxuri tɨ ti'icámeijri'i . A'ɨ́ɨ mú rujɨ́ɨmua'a mena'a tiú'ujmi'icuaca , majta , camu tihuá'ami'icuaca ɨ́ seica . Ayee mú 'een tɨ́j jaitɨri mej caí jetze víjvi'iyej sino eeca pu ráatɨsin . Ayee mú majta 'een tɨ́j cɨyej tɨ caí taaca tɨ́'ɨj caí ché'e xɨ́jcata'a pɨ́tí'irɨjca , tɨ pua'a ja'atɨ rá'ijcuta . Cu xɨee hua'apua pu huatéehua nain jɨme'e .
65001013	Majta miyen 'een tɨ́j ɨ́ jaj tɨ á'ujruuréjvee ca'anín jɨme'e , tɨ ajta jetzen aamɨ́xcua'iri ájninei . Ajta a'ɨ́jna tɨ huá'a jetze airáninei a'ɨ́mej ɨ́ teɨte , ayée pu hua'utatévi'iraste'en . Majta mú miyen 'een tɨ́j xu'ura'ave ɨ́ mej mauj á'ujujhua'an a'u tɨ a'utɨ́ca'a . Ayee pu tihuá'acɨ'ɨti mej me'uun a'uteáturan a'u tɨ jeíhua huápɨ'ɨ a'utɨ́ca'a .
65001014	Ajta a'ɨ́ɨn ɨ́ Enóc , a'ɨ́jna tɨ aráhua'apua jetze ti'ite a'ɨ́ɨme ɨ́ mej Adán jetzen airáane , a'ɨ́ɨ pu ayén tiu'utaxájtaca'a a'ɨ́mej jɨme'e tɨ́'ɨj ayén tiu'utaxájtaca'a ɨ́ Dios jetze me'ecan tɨjɨ́n : “ Casi'i , xaaseíj , tavástara'a pu yé ve'ecánejsin huá'a jamuan ɨ́ mej ravaɨre'e ɨ́ ta japua , a'ɨ́ɨme tɨ ajta huateúra'ate .
65001015	A'ɨ́ɨ pu huá'axɨ'epɨ'ɨntari'iran naíjmi'ica , ajta a'ɨ́j pu jɨ́n huá'axɨjte'en naíjmi'ica ɨ́ mej rájcha'ɨɨre'eca'a ɨ́ Dios a'ɨ́jna jɨme'e ɨ́ mej a'ij pua'a rɨjcaa tɨ caí ayén tiraavíjte'e ɨ́ Dios jemi . A'ɨ́ɨ pu ajta a'ɨ́jna jɨ́n huá'axɨjte'en a'ɨ́jna jɨme'e mej miyen jeíhua huápɨ'ɨ a'ij pua'a tí'ixajtaca'a ɨ́ Dios a'ɨ́ɨme ɨ́ mej auteájturaa ɨ́ jemin mej mi caí miyen huárɨni a'ij tɨ tiraavíjte'e ɨ́ jemin . ” Ayee pu tiu'utaxájtaca'a a'ɨ́jna ɨ́ Enóc .
65001016	A'ɨ́ɨme ɨ́ teɨte , a'ii mú a'ɨ́ɨn pú'een ɨ́ mej ti'itɨ jɨ́n runiúuste'e , ɨ́ mej níniu'ucacu . Ayee mú ti'itiújcha'ɨɨ a'ij tɨ tihuá'amitɨejte'e ɨ́ huá'a tzajta'a . Ca'anín mú jɨ́n ti'ixáata muá'aye'i mej mi me'ɨ́jna jɨ́n á'ujtzaahuate'e . Majta miyen rɨ́'ɨ tihuá'ajee ɨ́ teɨte mej mi ti'itɨ jɨ́n hua'utémua'itɨn .
65001017	Mɨ seajta mú'een , mɨ nej já'amuaxe'eve'e , setá'aj ra'utámua'aree a'ij mej tiu'utaxájtaca'a ɨ́ Dios jetze me'ecan a'ɨ́ɨme ɨ́ tɨ hua'antíhuau ɨ́ tavástara'a , a'ɨ́jna ɨ́ Jesús tɨ ajta Cɨríistu'u pú'een .
65001018	Ayee mú tiu'utaxájtaca'a tɨ ayén teja'uré'enejsin tɨjɨ́n : “ A'ájna , tɨ́'ɨj ari nain te'entipuá'arijme'en , a'ɨ́ɨ mú huataseíjre'esin a'ɨ́ɨme ɨ́ mej tité'exɨeehuari'ira muá'aju'un , ɨ́ mej miyen ti'itiújcha'ɨɨ muá'aju'un a'ij tɨ tihuá'amitɨejte'e ɨ́ huá'a tzajta'a , tɨ́j na'a tɨ caí ayén tiraavíjte'e ɨ́ Dios jemi . ”
65001019	A'ii mú a'ɨ́ɨn pú'een ɨ́ mej ca'aníjra'a hua'atá'aca ɨ́ teɨte mej mi já'ita'a a'utacɨ'ɨca'an . A'ɨ́ɨ mú rujɨ́ɨmua'a mena'a a'ij tirájteu a'ij mej rɨcɨ . Camu a'atzu jetzen araújca'ane ɨ́ xɨéjniu'ucare'ara'an ɨ́ Dios .
65001020	Mɨ́ seajta mú'een , mɨ nej já'amuaxe'eve'e , setá'aj ca'aníjra'a tiu'utá'an seɨ́j seajta seɨj , sej si te'utáviicua'i se'ɨ́jna jɨme'e sej ra'ará'astijre'en se'ɨ́jna tɨ Dios ayén huateúra'ate . Setá'aj seajta araújca'anen se'ɨ́jna jetze ɨ́ xɨéjniu'ucare'ara'an ɨ́ Dios , sej si siyen huatéjniuuni ɨ́ Dios jemi .
65001021	Setá'aj seuj ra'utámua'aree tɨ́j na'a tɨ yú auca'itɨ́ a'ame tɨ a'ɨ́ɨn Dios ayén já'amuaxe'eve'e . Setá'aj seajta siyen rachú'eve'e se'ɨ́jna ɨ́ tavástara'a , a'ɨ́jna ɨ́ Jesús tɨ ajta Cɨríistu'u pú'een tɨ ij a'ɨ́ɨn a'ɨ́jna jɨ́n amuá'ancu'uvajxɨ'ɨn a'ɨ́jna jɨme'e tɨ ayén tejámuaatá'asin sej siyen jemin ruurican huateáturan tɨ́j na'a rusén jɨme'e .
65001022	Setá'aj seajta ca'aníjra'a hua'utá'an seica ɨ́ mej caí rɨ́'ɨ té'atzaahuate'e .
65001023	Setá'aj seajta hua'irájtuaani seica , muárɨ'eri jɨme'e . Ayee pu seíire'e a'ame . Cu xɨee sej hua'irájtuaani ɨ́ taij jetze . Seajta seica , ɨ́ tɨ tí'itziɨɨni'ire'e jɨme'e , setá'aj huá'ancu'uvajxɨ'ɨn . Rɨ́'ɨ xu'u mú'een , a'iné jeíhua mú huápɨ'ɨ xána'avisi'i seíire'e muá'aju'un a'ɨ́jna jɨme'e ɨ́ mej jɨ́n auteájturaa ɨ́ Dios jemi .
65001024	Ajta a'ɨ́ɨn ɨ́ Dios tɨ seɨj na'a pú'een , a'ii pu a'ɨ́ɨn pú'een tɨ tu'irájtuaani . A'ɨ́ɨ pu raayɨ́'ɨtɨ tɨ ca'aníjra'a amuaatá'an sej si caí ti'itɨ jɨ́n até'ɨtze'ara'an ɨ́ jemin . A'ɨ́ɨ pu ajta amuaatéhuiite'esin ɨ́ jemin a'u tɨ rɨ́'ɨ huápɨ'ɨ naa tí'iseijre'e . Mú'een xu caí ti'itɨ a'aturáacan jɨ́n se'uun huaté'en , seajta huápɨ'ɨ xu huataújtemua'ave'esin . Tiché'e tiyen rɨ́'ɨ tiraatá'an , a'iné a'ɨ́ɨ pu a'ɨ́jna jɨ́n ti'itéjvee a'ɨ́jna jɨme'e tɨ jaítze'e ve'ée . A'ɨ́ɨ pu ajta nain jɨ́n tí'aijta , ajta nain jɨ́n antiújmua'aree . A'ɨ́ɨ pu ajta ayén téjmi japua huaniú a'ɨ́jna jɨme'e tɨ Cɨríistu'u tu'irájtuaa tɨ́'ɨj caí xɨ huataseíire'e ɨ́ chaanaca tej japuan seijre'e . Tiché'e tiyen te'ɨ́jna jɨ́n rɨ́'ɨ tiraatá'an tɨ́j na'a tɨ yú auca'itɨ́ a'ame tɨ́j na'a rusén jɨme'e . Ché'e ayén teja'uré'enen .
65001025	
66001001	Ayee nu ne'ɨ́jna jɨ́n tiu'utaxájta ne'ɨ́jna jɨme'e ɨ́ niuucari ɨ́ tɨ rú'avaataca'a ɨ́ Dios jemi , tɨ ajta jɨ́me'en raxa ɨ́ Jesús tɨ ajta Cɨríistu'u pú'een . Dios pu ayén raatá'a tɨ a'ɨ́ɨn Cɨríistu'u ajta hua'utaseíjrate'en a'ɨ́mej ɨ́ mej ravaɨre'e mej mi ráamua'aree tɨ Dios ari ayén raaxɨ́'epɨ'ɨntare a'ij tɨ ca'anacan teja'uré'enejsin . Ajta a'ɨ́ɨn Cɨríistu'u , ayée pu a'ɨ́jna jɨ́n hua'utá'ixa a'ɨ́jna jɨme'e tɨ seɨj a'uta'íteca'a tɨ jemin tí'ivaɨre'e ɨ́ júte'e tɨ ij ayén raataseíjrate'en a'ɨ́jna ɨ́ Juan .
66001002	Nee nu niyen tejá'amua'ixaate'e tɨ ayén ti'ayajna a'ɨ́jna ɨ́ niuucari tɨ Dios jemi é'eme'ecan , tɨ jɨ́me'en raxa a'ij tɨ huarɨ́j a'ɨ́jna ɨ́ Jesús tɨ ajta Cɨríistu'u pú'een .
66001003	Ché'e rutémua'ave'e a'ɨ́jna ɨ́ ja'atɨ tɨ ayén huá'anamuajriste'e a'íjna i niuucari tɨ Dios jemi a'uvé'emej . Miché'e majta rutémua'ave'e a'ɨ́ɨme ɨ́ mej miyen ranamua , majta miyen rá'astijre'e a'ij tɨ té'eyu'usi'i a'íjna jetze , a'iné pu'uri tɨ́n teja'uré'enejsin .
66001004	Neajta inee , i nej i'i Juan , ayée nu tejá'amuayu'use'e mɨ sej se'uun e'etiújse'ɨri arahua'apuacɨé a'u tɨ huacá'a u Asia . Ché'e a'ɨ́ɨn rɨ́'ɨ tejamuaatá'an , ajta amua'anpuá'ajte'en a'ɨ́jna tɨ jéjcua ɨmuá seijre'eca'a , tɨ ajta íjii seijre'e , tɨ ajta ayén auj seíire'e a'ame tɨ́j na'a rusén jɨme'e . Ché'e ayén che'atá na'a amuáaruuren a'ɨ́jna xɨéjniu'ucare'ara'an tɨ a'uun é'eseijre'e a'u tɨ Dios á'ujca ɨpuari japua . A'ɨ́ɨ pu aráhua'apua jɨ́n tí'ivaɨre'e .
66001005	Ché'e ajta a'ɨ́ɨn rɨ́'ɨ tejamuaatá'an , ajta amua'anpuá'ajte'en a'ɨ́jna ɨ́ Jesús tɨ ajta Cɨríistu'u pú'een . A'ɨ́ɨ pu caí ja'anáj ti'itɨ jɨ́n até'ɨtzea'ara a'ɨ́jna jɨme'e tɨ ayén te'anxájta ɨ́ Dios jetze me'ecan . A'ii pu ajta a'ɨ́ɨn pú'een ɨ́ tɨ amuacaí a'itáraa huá'a tzajta'a a'ɨ́mej ɨ́ mɨ'ɨchite . A'ii pu ajta a'ɨ́ɨn pú'een tɨ tihuá'aijte'e naíjmi'ica ɨ́ mej títetateí íiyen chaanaca japua . A'ɨ́ɨ pu taxe'eve'e , ajta ruxuure'e jɨ́n tacá'ijxɨ ɨ́ tej jɨ́n auteájturaa ɨ́ Dios jemi .
66001006	A'ɨ́ɨ pu ajta ayén taatá'a tej ti jamuan tiu'uta'aíjta , ajta tej ti teajta raatévaɨre'en te'ɨ́jna ɨ́ Diojra'an , ɨ́ tɨ ajta rájya'upua ɨ́ Cɨríistu'u . Tiché'e tiyen rɨ́'ɨ tiratá'acare'en tɨ́j na'a rusén jɨme'e . Ché'e a'ɨ́ɨn ajta nain jɨ́n tiu'uta'aíjta , tɨ́j na'a tɨ yú auca'itɨ́ a'ame tɨ́j na'a rusén jɨme'e .
66001007	Casi'i , xaaseíj , a'ɨ́ɨ pu jaitɨri jetze yé ve'ecánejsin . Naími'i mú raseijran matɨ́j mena'a mej raajé'ica . Majta naími'i ɨ́ huá'ateɨtestemua'a , matɨ́j mena'a pua'amé íiyen seijre'e ɨ́ chaanaca japua , a'ɨ́ɨ mú ruyeíinen me'ɨ́jna jɨme'e mej huataújxɨeemɨste'esin matɨ́'ɨj raaseíj .
66001008	Ayee pu ti'ixa a'ɨ́jna ɨ́ tavástara'a , tɨ ajta Dios pú'een tɨ seijre'e , tɨ ajta jéjcua ɨmuá seijre'eca'a , ajta tɨ seíire'e a'ame tɨ́j na'a rusén jɨme'e . Ayen tɨjɨ́n : “ Nee nu ne'ɨ́n pú'een ɨ́ ta'amuájca , neajta , ɨ́ netu'uve'eteájtɨ . ”
66001009	Mɨ neajta inee , i nej i'i Juan , i nej á'amua'ihuaara'a pú'een , ayée nu che'atá nena'a a'amua jamuan rajpuaíjtzi ne'ɨ́jna jɨme'e nej Cɨríistu'u jetze ajtéme'ecan . Naími'i tu tiu'uta'aíjta Cɨríistu'u jamuan . Teajta naími'i tu tiyen té'eviicua'i . A'uu nu á'ucatii a'ujna jaata'a tɨ e'eráahuachi tɨ ayén téja'arájtehuaa tɨjɨ́n Patmos . A'uu nu aiteánami'ihuaca'a ne'ɨ́jna jɨme'e nej tihua'utá'ixaa ne'ɨ́jna jɨme'e ɨ́ niuucari tɨ jɨ́n raxa ɨ́ Dios , tɨ ajta a'ɨ́jna jɨ́n raxa a'ij tɨ huarɨ́j a'ɨ́jna ɨ́ Jesús .
66001010	Tɨ́'ɨj ari a'ájna pɨ́tí'irɨjcaa matɨ́'ɨj rana'amiche ɨ́ tavástara'a , a'ɨ́ɨn xɨéjniu'ucare'ara'an ɨ́ Dios ayén rájve neetzi jemi . Netɨ́'ɨj ni niyen ráanamuajri'i u nehuárita'a tɨ ja'atɨ ca'anín jɨ́n naatajé . Ayee pu namuajre'eca'a tɨ́j tɨ pua'a ja'atɨ ucáajijhua trompeeta jetze .
66001011	Ayen tɨjɨ́n : ― Patá'aj hui ra'utéeyu'uxa ɨ́ yu'uxari jetze a'ij pej tí'iseij . Pajta hua'uta'íti huá'a jemi ɨ́ mej arahua'apuacɨé e'etiújse'ɨri ɨ́ Dios jemi , a'uun tɨ huacá'a u Asia . Tɨ́j na'a a'ujna u Éfeso , ajta a'ujna u Esmirna , ajta a'ujna u Pérgamo , ajta a'ujna u Tiatira , ajta a'ujna u Sardis , ajta a'ujna u Filadelfia , ajta a'ujna u Laodicea .
66001012	Netɨ́'ɨj ni pɨ́ a'uré'eve nej ni raaseíj ne'ɨ́jna ɨ́ ja'atɨ tɨ nejé'ejeeveca'a . Netɨ́'ɨj niyen huarɨ́j , ayée nu éeni'icɨ'e tiu'uséij ti'itɨ tɨ japuan antitátzajmee , oro tɨ jɨ́n taavíjhuaca'a . Ayee pu pua'amé ará'aseca'a aráhua'apua ɨ́ cantiira'a .
66001013	Ajta , a'úu pu já'ita'a a'ɨ́jna tɨ japuan antitátzajmee , seɨ́j pu a'uun huatéveeca'a tɨ ayén seijre'eca'a tɨ́j tevi . Ayee pu éene'e te'ucáviɨjcaa cɨ́ɨxuri jɨme'e tɨ tɨ́tɨ'ɨj , ajta puaasi pu jɨ́n avé'ejɨ'ɨcɨ'ihuaca'a tɨ oro jɨ́n taavíjhua .
66001014	Cuaiínara'an pu huíjmu'ucaa , ajta cuaiínavi'ican pu cácɨpuaca'a . Ayee pu seijre'eca'a tɨ́j cáne'a muxaj tɨ cuaiina , tɨ ajta seijre'e tɨ́j ɨ́ seeri . Jé'ecan pu ajta ayén seijre'eca'a ɨ́ jɨ'ɨseáara'an jetze tɨ́j taij tɨ á'ataa .
66001015	Ajta , ayée pu seijre'eca'a ɨ́ ɨɨcájra'an jetze tɨ́j ti'itɨ tɨ cámeijri'ihua , tɨ mesti . Naa pu ti'itemastájye'icaa tɨ́j cobre mej án yá'uxɨre ɨ́ taij tzajta'a . Ajta , tɨ́'ɨj a'ɨ́ɨn tí'ixajtaca'a , ayée pu namuajre'eca'a tɨ́j játe'ana tɨ sihuájna tɨ huatámɨ'ɨyeca'a .
66001016	A'ɨ́ɨ pu rurɨ'ɨríinta'a ru'ité'a'aca'a ɨ́ rumuájca'a jetze , ɨ́ xu'ura'ave ɨ́ mej aráhua'apua ará'ase . Ajta a'ɨ́ɨn ɨ́ niuucari tɨ jetzen aíjnineica'a , ayée pu seijre'eca'a tɨ́j chun tɨ ruxɨ́'ejta'a tejcamɨ́ɨmɨjme . Ajta ayée pu té'ataaca'a ɨ́ ru jetze tɨ́j ɨ́ xɨcaj tɨ nain jɨ́n airáxɨ'ɨxɨre .
66001017	Jɨ́me'en nu'u raaseíj , aj nu ni e'erájve a'u tɨ e'era'ɨ́ɨcajme . Cu xɨee nej cu huámɨ'ɨni . Mɨ ajta a'ɨ́ɨn , rurɨ'ɨríinta'a jɨ́n ɨ́ rumuájca'a na'ajtamuárɨej . Ayee pu tinaatá'ixaa tɨjɨ́n : ― Capej hui tí'itziɨɨne'e . Nee nu ne'ɨ́n pú'een ɨ́ nej amuájca , ajta nej uvé'eteajtɨ .
66001018	’ Nee nu ne'ɨ́n pú'een ɨ́ nej i'irúuri . Nee nu huamɨ́'ɨ . Mɨ neajta , íjii , neajtahua'a nu i'irúuri tɨ́j na'a rusén jɨme'e . Neajta nu ne'ɨ́jna jɨ́n antínmua'aree nej ni raaxɨ́'epɨ'ɨntare'en mej huácui'ini na'ari mej ruuri muá'ara'ani , neajta nej ni hua'iteáanan a'ujna a'u mej é'ecui'ini na'ari nej hua'irájtuaani ne'újna .
66001019	’ Me'ecui xaa , patá'aj pe'ɨ́jna autéeyu'uxa ɨ́ pej peri raaseíj , ɨ́ tɨ íjii seijre'e , ajta ɨ́ tɨ auj seijre'e , ajta tɨ auj ayén teja'uré'enejsin .
66001020	’ A'ɨ́mej jɨme'e ɨ́ xu'ura'ave ɨ́ mej aráhua'apua ará'ase ɨ́ pej hua'useíj ɨ́ nej hua'ité'a'acaa nerɨ'ɨríinta'a pújme'en ɨ́ nemuajca'a jetze , ajta a'ɨ́jna ɨ́ tɨ aráhua'apua tɨ japuan antitátzajmee , ayée nu'uri timuaatá'ixaate'esin matɨ́j mena'a pua'amé rú'avaataca'a mú'eetzi jemi . Me'ɨ́jna ɨ́ xu'ura'ave ɨ́ mej aráhua'apua ará'ase , a'ii mú a'ɨ́ɨn pú'een ɨ́ mej me'ɨ́jna jɨ́n antiújmua'aree mej mi huá'ucha'ɨɨn ɨ́ mej e'etiújse'ɨri huá'a teyujta'a . Ajta , ɨ́ tɨ aráhua'apua tɨ japuan antitátzajmee , a'ii mú me'ɨ́n pú'een ɨ́ teɨte ɨ́ mej arahua'apuacɨé e'etiújse'ɨri ɨ́ mej rana'amiche ɨ́ Dios .
66002001	’ Patá'aj piyen tiraata'íti'i pe'ɨ́jna ɨ́ tɨ a'ɨ́jna jɨ́n antiújmua'aree tɨ huá'acha'ɨɨ a'ɨ́mej ɨ́ mej me'uun e'etiújse'ɨri u Éfeso tɨ jɨ́me'en yee : “ Ayee pu ti'ixa a'ɨ́jna ɨ́ tɨ hua'ité'a'acaa rurɨ'ɨríinta'a a'ɨ́mej ɨ́ xu'ura'ave ɨ́ mej aráhua'apua ará'ase . Ayee pu ti'ixa a'ɨ́jna tɨ huá'a tzajta'a án é'eye'ive ɨ́ tɨ oro jɨ́n taavíjhua , tɨ ajta antitátzajmee .
66002002	“ Nee nu hui niyen tí'ijmua'aree a'ij sej titetiújcha'ɨɨ , sej seajta temua'a naa té'eviicua'i . Seajta mú'een , caxu hua'ancuré'evi'itɨcɨ a'ɨ́mej ɨ́ mej a'ij pua'a titetiújcha'ɨɨ sino ayée xu seri huá'umua'areeri'i a'ɨ́mej ɨ́ miyen ruseíjrataca'a mej nu'u a'ɨ́ɨn pú'een ɨ́ tɨ Dios hua'antíhuau ; mej nu'u tiu'utévaɨre'en tavástara'a jetze me'ecan . Mɨ majta a'ɨ́ɨme , camu a'ɨ́ɨn pú'een . Ayee mu'u ruhuá'itaca'a .
66002003	“ Nee nu niyen tí'ijmua'aree sej raayɨ́'ɨtɨ sej te'utáviicua'i nain jɨme'e . Mú'een xu seajta rajpuaíjtzi xa'aye'i . Seajta mú'een , caxu raatéxɨeehuataca'a sej na'ará'astijre'e .
66002004	“ Mɨ neajta inee , ayée nu tejá'amua'ixaate'e ɨ́ sej jɨ́n auteájturaa ineetzi jemi . Xu'uri raatéxɨeehuataca'a sej siyen nexɨ́'eve'e setɨ́'ɨj amuacaí tí'inexe'eve'eca'a .
66002005	“ Setá'aj siyen se'íjna jetze tiú'umua'ati a'ij sej éeni'icɨ'e mé núurɨe . Setá'aj siyen seɨcɨé tiú'umua'ati sej si siyen che'atá rɨ́'ɨ titetiújcha'ɨɨ setɨ́'ɨj amuacaí rɨjcaa . Na'ari secaí siyen huárɨni , nee nu ne'uun mú'ejmi jemi e'etanéjsin nej ni amuá'ari'i a'ɨ́jna ɨ́ tɨ antitátzajmee ɨ́ tɨ ajta mú'ejmi jemi seijre'e . Ayee nu xaa rɨni tɨ pua'a secaí seɨcɨé tiú'umua'ati .
66002006	“ Mɨ seajta mú'een , xɨ́'epɨ'ɨn xu rɨcɨ a'ɨ́jna jɨme'e tɨ caí a'atzu amua'aráanajche a'ij mej ye'í rɨcɨ a'ɨ́ɨme ɨ́ mej miyen hua'atamuá'amua tɨjɨ́n : ɨ́ mej ca'anéeri jɨ́n tí'aijta . Ayee pu che'atá caí tina'aráanajche ineetzi .
66002007	“ Ajta a'ɨ́ɨn ɨ́ tɨ huiteájnamua , ché'e a'ɨ́ɨn rɨ́'ɨ tiráanamua a'ij tɨ a'ɨ́ɨn xɨéjniu'ucare'ara'an ɨ́ Dios tihuá'a'ixaate'e a'ɨ́mej ɨ́ mej e'etiújse'ɨri ɨ́ Dios jemi . Ajta , a'ɨ́jna jɨme'e a'ɨ́jna ɨ́ ja'atɨ tɨ tiu'umuá'itɨn , ayée nu raatá'asin tɨ a'ɨ́ɨn ja'atɨ ayén ráacua'ani a'ɨ́jna jetze ɨ́ tɨ seijre'e ɨ́ cɨyej tɨ jɨ́n i'irúuri á'ara'ani , a'ɨ́jna ɨ́ cɨyej ɨ́ tɨ a'uun e'etávee a'u mej a'utaújtemua'ave'en jemin ɨ́ Dios . ”
66002008	’ Patá'aj pajta piyen tiraata'íti'i pe'ɨ́jna ɨ́ tɨ a'ɨ́jna jɨ́n antiújmua'aree tɨ huá'acha'ɨɨ a'ɨ́mej ɨ́ mej me'uun e'etiújse'ɨri u Esmirna tɨ jɨ́me'en yee : “ Ayee pu ti'ixa a'ɨ́jna ɨ́ tɨ a'ɨ́ɨn pú'een ɨ́ ta'amuájca , ajta ɨ́ tɨ a'ɨ́ɨn pú'een ɨ́ tu'uvé'eteajtɨ , a'ɨ́jna ɨ́ tɨ huamɨ́'ɨ , tɨ ajta ajtahua'a huatarúj .
66002009	“ Nee nu niyen tí'ijmua'aree ɨ́ sej jɨ́n rajpuaíjtzi , seajta mú'een , secaí a'ij tí'ijviicua'i . Mɨ seajta mú'een , neetzi jemi xu chíjteaani pú'een temua'a jeíhua . Nee nu neajta ramua'aree mej jeíhua huápɨ'ɨ tí'ihua'itaca a'ɨ́ɨme ɨ́ mej miyen ruseíjrataca mej nu'u me'ɨ́jna jetze ajtéme'ecan ɨ́ Israél . Mɨ ajta , capu ayén ti'ayajna sino a'ɨ́ɨ mú jemin e'etiújse'ɨri ɨ́ Satanás .
66002010	“ Caxu rátziɨɨne'e ɨ́ sej rajpuaíitzi xá'aju'un . Casi'i , a'ɨ́jna ɨ́ tiyaaru'u , a'ɨ́ɨ pu a'uun amua'utétuaasin seica jamuan a'u mej títejé'enaamuaca . Ayee pu a'ɨ́jna jɨ́n á'amuaruuren mej mi amuaatéeseij tɨ pua'a siyen tiná'astijre'e nusu secaí . Ayee xu pua'an xɨcaj rajpuaíitzi xá'aju'un a'achú cumu tamuáamuata'a xɨcaj . Tɨ pua'a siyen nain jɨ́n te'utáviicua'i ineetzi jemi , seajta caí a'ij sena'a tɨ pua'a miyen amuaacui'ini , nee nu ne'ɨ́jna amuaatá'asin ne'ɨ́jna ɨ́ curuun ɨ́ sej jɨ́n i'irúuri xá'aju'un tɨ́j na'a rusén jɨme'e .
66002011	“ Ajta a'ɨ́ɨn ɨ́ tɨ huiteájnamua , ché'e a'ɨ́ɨn rɨ́'ɨ tiráanamua a'ij tɨ a'ɨ́ɨn xɨéjniu'ucare'ara'an ɨ́ Dios tihuá'a'ixaate'e a'ɨ́mej ɨ́ mej e'etiújse'ɨri ɨ́ Dios jemi . Ajta , a'ɨ́jna ɨ́ ja'atɨ tɨ tiu'umuá'itɨn , capu a'atzu racɨ'ɨti tɨ a'ɨ́ɨn ayén che'atá rajpuaíitzi á'ara'ani matɨ́j a'ɨ́ɨme ɨ́ mej yá'ujɨsin ɨ́ ruxɨ́ejniu'uca ɨ́ tɨ auj ruurica'a . ”
66002012	’ Patá'aj pajta piyen tiraata'íti'i pe'ɨ́jna ɨ́ tɨ a'ɨ́jna jɨ́n antiújmua'aree tɨ huá'acha'ɨɨ a'ɨ́mej ɨ́ mej me'uun e'etiújse'ɨri u Pérgamo tɨ jɨ́me'en yee : “ Ayee pu ti'ixa a'ɨ́jna ɨ́ tɨ ru'itéechui ɨ́ chun ɨ́ tɨ ruxɨ́'ejta'a tejcamɨ́ɨmɨjme .
66002013	“ Nee nu hui ramua'aree a'u sej a'uchéjme , a'ujna a'u tɨ tejé'aijta a'ɨ́jna ɨ́ Satanás . Mɨ seajta mú'een , seúche'e xu ná'astijre'e ineetzi . Caxu raatéxɨeehuataca'a sej ná'atzaahuate'e ineetzi se'ájna xɨcáara'a tɨ jetzen seijre'eca'a a'ɨ́jna ɨ́ Antipas teecan , a'ɨ́jna tɨ ayén huataújseijrataca'a tɨ a'ɨ́ɨn neetzi jetze me'ecan tí'ivaɨre'eca'a . Capu ti'itɨ jɨ́n auteájturaa ineetzi jemi a'ɨ́jna ɨ́ ja'atɨ . Mɨ majta , a'ɨ́ɨ mú raajé'ica mú'ejmi tzajta'a , me'újna a'u tɨ tejé'aijta a'ɨ́jna ɨ́ Satanás .
66002014	“ Mɨ seajta mú'een , ti'itɨ xu jɨ́n auteájturaa ineetzi jemi . A'uu mú é'eseijre'e mú'ejmi jemi seica ɨ́ mej miyen tirá'astijre'e me'ɨ́jna ɨ́ niuucari ɨ́ mej jɨ́n miyen che'atá tihuá'amua'ate tɨ́j ajta a'ɨ́ɨn Balaam teecan tiraamuá'ate a'ɨ́jna ɨ́ Balac teecan tɨ ayén hua'itzi jɨ́n hua'utémua'itɨn a'ɨ́mej ɨ́ mej Israél jetze ajtéme'ecantaca'a , mej mi miyen ráacua'ani me'ɨ́jna ɨ́ hua'ira'a ɨ́ mej ráamuaɨ'ɨvajtaca'a a'ɨ́mej jemi ɨ́ mej caí dios pú'een , ajta mej tiú'uxana'acɨre'e .
66002015	“ Ayee mú che'atá mena'a seijre'e mú'ejmi jemi seica ɨ́ mej miyen majta rá'astijre'e ɨ́ hua'aye'ira a'ɨ́mej ɨ́ mej ca'anéeri jɨ́n tí'aijta , ɨ́ mej jee nicolaitas . Mɨ seajta mú'een , ayée xu seuj hua'atá'aca mej me'uun é'eseijre'e .
66002016	“ A'ɨ́j nu jɨ́n , niyen tejá'amua'ixaate'e yee setá'aj seɨcɨé tiú'umua'ati . Na'ari secaí siyen huárɨni , nee nu mú'ejmi jemi e'etanéjsin , nej ni hua'uténe'usi'ite'en a'ɨ́mej a'ɨ́jna jɨme'e nej niyen tiu'uta'aíjta sej ca'anéeri jɨ́n hua'utamuárite'en .
66002017	“ Ajta a'ɨ́ɨn tɨ huiteájnamua , ché'e a'ɨ́ɨn temua'a naa tiráanamua a'ij tɨ a'ɨ́ɨn xɨéjniu'ucare'ara'an ɨ́ Dios tihuá'a'ixaate'e a'ɨ́mej ɨ́ mej e'etiújse'ɨri ɨ́ Dios jemi . Ajta a'ɨ́ɨn ɨ́ tɨ tiu'umuá'itɨn , ayée nu raatapuaíjve'esin a'ɨ́jna ɨ́ cua'ira tɨ júte'e é'aviitzi'i . Neajta nu tetej raatátɨstejsin tɨ cuaínara'a . Ajta a'ɨ́jna jetze ɨ́ tetej , jéjcuacan jɨ́n pu té'eyu'usi'i a'ij tɨ ari ántehuaa a'ɨ́jna ɨ́ ja'atɨ . Ajta capu mé'e ja'atɨ ayén ramua'aree a'ij tɨ té'eyu'usi'i sino a'ɨ́ɨ pu'u ɨ́ ja'atɨ ramua'aree ɨ́ nej raatátɨstejsin ne'ɨ́jna ɨ́ tetej . ”
66002018	’ Patá'aj pajta piyen tiraata'íti'i pe'ɨ́jna ɨ́ tɨ a'ɨ́jna jɨ́n antiújmua'aree tɨ huá'acha'ɨɨ a'ɨ́mej ɨ́ mej me'uun e'etiújse'ɨri u Tiatira tɨ jɨ́me'en yee : “ Ayee pu yee ti'ixa a'ɨ́jna tɨ yaujra'an pú'een ɨ́ Dios , tɨ ajta ayén éene'en aj jɨ'ɨsijmee tɨ́j taij tɨ atiújmeme , tɨ ajta ayén éene'en ti'ɨ́ɨcajme tɨ́j cobre ti'itɨ ɨ́ mej tiracámeijri'i .
66002019	“ Nee nu ramua'aree a'ij sej titetiújcha'ɨɨ . Mú'een xu hui siyen ruxe'eve'e seɨj seajta seɨj . Seajta , siyen ruxɨ́'evi'ira'a jɨ́n tí'ivaɨre'e . Seajta té'eviicua'i temua'a naa . Seajta íjii , jaítze'e xu rɨ́'ɨ titetiújcha'ɨɨ secaí sejmí'i .
66002020	“ Mɨ ajta , a'ɨ́ɨ pu caí na'aráanajche a'ij sej rɨcɨ . Mú'een xu ratá'aca tɨ a'ɨ́ɨn 'ɨ́ita'a ayén a'utéveeca mú'ejmi jemi , a'ɨ́jna ɨ́ 'ɨ́ita'a tɨ ayén ántehuaa tɨjɨ́n Jezabel . Ayee pu ruseijrata tɨ Dios jetze me'ecan tí'ixaxa'a . Mɨ ajta , capu a'ɨ́ɨn pú'een a'iné a'ɨ́ɨ pu ayén hua'itzi jɨ́n tihuá'amua'ate mej mi ti'ihuaújxana'acɨra'aten mej mi majta miyen ráacua'ani me'ɨ́jna ɨ́ hua'ira'a ɨ́ mej ráamuaɨ'ɨvajtaca'a a'ɨ́mej jemi ɨ́ mej caí dios pú'een .
66002021	“ Nu'uri á'atee nej raatá'a tɨ seɨcɨé tiú'umua'ati . Mɨ ajta a'ɨ́ɨn , capu a'atzu á'ujca'ane tɨ ayén seɨcɨé huárɨni a'ɨ́jna jɨme'e tɨ tí'ixana'acɨre'e .
66002022	“ Me'ecui xaa , ayée nu án ye'erájɨsin utaatzi japua a'u mej é'ecu'ucutzu ɨ́ mej tí'icucui'i . Majta a'ɨ́ɨme ɨ́ mej jemin tí'ixana'acɨre'en , ayée nu jeíhua huápɨ'ɨ puaíjtzi hua'utá'asin tɨ pua'a mecaí raatéxɨeehuata mej miyen a'ij pua'a rɨcɨ tɨ́j ajta a'ɨ́jna .
66002023	“ Neajta nu huá'acui'ini ne'ɨ́mej ɨ́ yaújmua'ame'en a'ɨ́jna ɨ́ 'ɨ́ita'a . Majta naími'i , a'achú mej pua'amé e'etiújse'ɨri ɨ́ Dios jemi , a'ɨ́ɨ mú ramua'aréeren nej ne'ɨ́n pú'een ɨ́ tɨ rú'umua'aree a'ij tɨ tirá'amitɨejte'e seɨ́j ɨ́ rumua'atzíira'a jetze , ajta a'ij tɨ té'umua'atze ɨ́ ru tzajta'a . Neajta , ayée nu amuaatá'asin seɨ́j neajta seɨ́j a'ij tɨ ayén tiraavíjte'e a'ɨ́jna jɨme'e a'ij tɨ seɨj ti'itiújcha'ɨɨca'a .
66002024	“ Sej seajta mú'een , mɨ seica , mɨ sej se'uun Tiatira é'eche , mɨ sej seajta caí siyen tirá'astijre'e se'íjna ɨ́ niuucari tɨ hua'itzi pú'een , caxu se'ɨ́jna rɨ'ɨree ɨ́ mej jee jeíhua huápɨ'ɨ ruxe'eve'e ɨ́ Satanás jemi . A'ɨ́j nu jɨ́n , canu máa a'ij ti'itɨ́j jɨ́n tejá'amua'íjcate'e sino setá'aj siyen huárɨni sej seuj rá'astijre'e a'ij sej seri tíraarɨ́'ɨre . Setá'aj siyen huárɨni asta nena'a caí neajtahua'a yé uvé'enen .
66002025	
66002026	“ Ajta a'ɨ́ɨn tɨ tiu'umuá'itɨn , tɨ ajta ayén che'atá na'a rɨ́'ɨ ti'itiújcha'ɨɨ netɨ́j inee , ajta na'a caí nain te'entipuá'are , nee nu ne'ɨ́jna jɨ́n tí'ira'íjcate'en tɨ ij a'ɨ́ɨn tíhua'uta'aíjte'en a'ɨ́mej ɨ́ mej seɨ́j chuéjra'a japua a'uchéjme .
66002027	“ Ca'anéeri pu jɨ́n tihua'a'aíite'e a'ame . Ayee pu che'atá na'a tihua'antipuá'ajte'esin a'ɨ́mej ɨ́ mej rájcha'ɨɨre'e tɨ́j ja'atɨ ayén tiraatétaaraxɨ'ɨn ɨ́ xa'ari tɨ xarij jɨ́n taavíjhua . Ayee nu che'atá nena'a ti'itɨ jɨ́n tí'ira'íjcate'en tɨ́j ajta a'ɨ́ɨn niyá'upua ayén ti'itɨ jɨ́n tinaa'íjca .
66002028	“ Neajta niyen huateáturan ɨ́ jemin tɨ ij a'ɨ́ɨn ayén tátzave'e á'ara'ani tɨ́j a'ɨ́jna ɨ́ xu'ura'ave tɨ 'aíjninei tapuá'arijme'eca .
66002029	“ Ajta a'ɨ́ɨn tɨ huiteájnamua , ché'e a'ɨ́ɨn ja'atɨ temua'a naa tiráanamua a'ij tɨ a'ɨ́ɨn xɨéjniu'ucare'ara'an ɨ́ Dios ayén tihuá'a'ixaate'e a'ɨ́mej ɨ́ mej e'etiújse'ɨri ɨ́ Dios jemi . ”
66003001	’ Patá'aj piyen tiraata'íti'i pe'ɨ́jna tɨ a'ɨ́jna jɨ́n antiújmua'aree tɨ huá'acha'ɨɨ a'ɨ́mej ɨ́ mej me'uun e'etiújse'ɨri u Sardis tɨ jɨ́me'en yee : “ Ayee pu ti'ixa a'ɨ́jna tɨ jemin seijre'e ɨ́ xɨéjniu'ucare'ara'an ɨ́ Dios tɨ arahua'apuáca jɨ́n tí'imuarɨ'e . Nee nu neajta ru'ité'aa ɨ́ xu'ura'ave ɨ́ mej aráhua'apua ará'ase . Ayee nu niyen tí'ijmua'aree ɨ́ sej jɨ́n tí'imuarɨ'e . Ayee mú tí'ixaxa'a sej nu'u ruuri se'ɨ́jna jɨme'e sej jeíhua tí'imuarɨ'e . Mɨ seajta mú'een , neetzi jemi xu siyen mɨ'ɨchi .
66003002	“ Setá'aj atanéjne'ere , setá'aj seajta rɨ́'ɨ ráaruuren se'ɨ́jna tɨ auj mú'ejmi jemi seijre'e , tɨ ajta ari tɨ́mua'a mɨ'ɨni , a'iné ayée pu tiná'amitɨejte'e ineetzi sej caí ti'itɨj jɨ́n araúraste ɨ́ Dios jemi .
66003003	“ Setá'aj siyen ra'utámua'aree ɨ́ sej ra'ancuré'a , ɨ́ sej seajta ráanamuajri'i . Setá'aj se'ɨ́jna jɨ́n araúrasten , seajta seɨcɨé tiú'umua'ati . Tɨ pua'a secaí siyen atanéjne'ere , nee nu mú a'uvé'emé'e na'ame mú'ejmi jemi tɨ́j nahua'ari . Seajta mú'een , caxu ramua'aréeren a'atzaj nej pua'a ne'uun e'etanéjsin mú'ejmi jemi .
66003004	“ Mɨ majta , seica mú mú'ejmi jemi seijre'e ɨ́ mej caí miyen ti'itɨ jɨ́n tite'á'atura ɨ́ ru jetze . A'ɨ́ɨ mú á'ujujhua'ane'e muá'aju'u ineetzi jamuan , majta á'ujujhua'ane'e muá'aju'u mej cuaiínavi'in tiu'uchén , a'iné ayée pu tihua'uvíjte'e a'ɨ́mej .
66003005	“ A'ɨjna ɨ́ tɨ tí'imua'itɨn , ayée pu hui 'éene'e ti'itechée a'ame cuaiínavi'ican . Neajta inee , canu ra'uré'uuna ɨ́ tɨ jɨ́n ántehuaa ɨ́ yu'uxari jetze ɨ́ mej jetzen á'ayu'usi'i a'ɨ́mej ɨ́ mej rusén jɨ́n huateáturaasin ɨ́ Dios jemi , sino nee nu neajta niyen tiraataxájta ɨ́ tɨ jɨ́n ántehuaa jemin ɨ́ niyá'upua , neajta huá'a jemi ɨ́ mej jemin tí'ivaɨre'e ɨ́ niyá'upua .
66003006	“ Ajta a'ɨ́ɨn ɨ́ tɨ huiteájnamua , ché'e a'ɨ́ɨn ja'atɨ temua'a tiráanamua a'ij tɨ tihuá'a'ixaate'e ɨ́ xɨéjniu'ucare'ara'an ɨ́ Dios a'ɨ́mej ɨ́ mej e'etiújse'ɨri jemin ɨ́ Dios . ”
66003007	’ Patá'aj pajta tiraata'íti'i pe'ɨ́jna ɨ́ tɨ a'ɨ́jna jɨ́n antiújmua'aree tɨ huá'acha'ɨɨ a'ɨ́mej ɨ́ mej me'uun e'etiújse'ɨri u Filadelfia tɨ jɨ́me'en yee : “ Patá'aj piyen tɨ jɨ́me'en yee , ayée pu ti'ixa a'ɨ́jna ɨ́ Dios ɨ́ tɨ rɨ́'ɨ tirájcha'ɨɨ , a'ɨ́jna ɨ́ tɨ ajta tzáahuati'ira'a jɨ́n tí'ixaxa'a . A'ɨ́ɨ pu yee ajta a'ɨ́jna jɨ́n antiújmua'aree tɨ hua'atá'aca mej mi me'uun a'uteárute a'u tɨ e'irájca a'ɨ́jna ɨ́ tɨ jetzen huanéj ɨ́ David teecan . Tɨ pua'a a'ɨ́ɨn te'antácuuna , capu rɨ'ɨrí tɨ ja'atɨ te'iteáanan . Ajta , tɨ pua'a a'ɨ́ɨn te'iteáanan , capu ajta rɨ'ɨrí tɨ ja'atɨ te'antácuuna .
66003008	“ Nee nu ramua'aree a'ij sej rɨcɨ . Casi'i , xaaseíj . Nu'uri niyen amuaatá'a sej si siyen ruxɨéehua se'uun a'uteárute . Ajta , capu rɨ'ɨrí tɨ ja'atɨ amuaatá'ijmɨi . Nee nu ramua'aree tɨ caí jeíhua amú'uca'anisti'i . Mɨ seajta mú'een , seúche'e xu ra'ará'astijre'e a'ij nej tejamuá'ixaa . Caxu seajta nexɨéehua .
66003009	“ Me'ecui xaa , ayée nu huá'aruuren ne'ɨ́mej ɨ́ mej miyen ruseijrata mej nu'u Israél jetze ajtéme'ecan . Camu xaa ne'u a'ɨ́jna jetze ajtéme'ecan sino metí'ihua'itaca mu'u . A'ɨ́ɨ mú jemin e'etiújse'ɨri ɨ́ Satanás . Ayee nu ca'anéeri jɨ́n huá'aruuren mej mi mú a'uvé'eju'un mej títunutaxɨ'ɨn mú'ejmi jemi mej mi majta ráamua'aree nej já'amuaxe'eve'e .
66003010	“ A'iné mú'een xu siyen ra'ará'astijre'e a'ij nej neri tejámuaa'íjca , sej siyen che'atá sena'a te'utáviicua'i netɨ́j neajta inee te'utáviicua'iri'i , ayée nu rɨ́'ɨ tejá'amuacha'ɨ́ɨ tɨ ij caí ayén tejamuáacɨ'ɨti a'ájna mej jetzen miyen á'aviicua'ire'e muá'aju'u , a'ɨ́jna xɨcáara'a tɨ́'ɨj ayén teja'uré'enejsin tɨ́'ij huá'a japua rájveti naíjmi'ica ɨ́ mej íiyen huachéjme ɨ́ chaanaca japua . Mi'i mú a'uvé'eju'un mej títunutaxɨ'ɨn mú'ejmi jemi mej mi majta ráamua'aree nej já'amuaxe'eve'e .
66003011	“ Mu nu e'icáame inee ca'anacan . Rɨ́'ɨ xu'u , setá'aj siyen huárɨni setá'aj rɨ́'ɨ tirájcha'ɨ́ɨ xá'ara'ani ɨ́ sej seri tí'ijcha'ɨɨ ɨ́ Dios jemi . Caxu raatá'acare'en tɨ ja'atɨ á'amuanahua'ira ɨ́ curuun ɨ́ sej seri raatéemua'itɨ .
66003012	“ Ajta a'ɨ́ɨn tɨ tiu'umuá'itɨn , ayée nu ti'itɨj jɨ́n tiraata'íjcate'esin tɨ́'ij ti'itevée a'ame u téyujra'an ɨ́ neDioj . A'ɨ́ɨ pu a'uun a'uracaíi a'ame tɨ́j na'a rusén jɨme'e . Neajta nu ra'acáchajtza ne'ɨ́jna jetze ɨ́ tɨ jɨ́n ántehuaa ɨ́ neDioj , neajta ɨ́ tɨ jɨ́n téja'arájtehuaa chajta'ara'an ɨ́ neDioj , a'ujna u Jerusalén ɨ́ tɨ jéjcua , ɨ́ tɨ ajta a'uun e'icaanej u ta japua a'u tɨ é'eseijre'e ɨ́ neDioj . Neajta nu niyen jetzen ra'acáchajtza ɨ́ nej jéjcuacan jɨ́n ántehuaa .
66003013	“ Ajta a'ɨ́ɨn ja'atɨ tɨ huiteájnamua , ché'e temua'a naa tiráanamua a'ij tɨ a'ɨ́ɨn xɨéjniu'ucare'ara'an ɨ́ Dios ayén tihuá'a'ixaate'e a'ɨ́mej ɨ́ mej e'etiújse'ɨri ɨ́ Dios jemi . ”
66003014	’ Patá'aj pajta piyen tiraata'íti'i pe'ɨ́jna ɨ́ tɨ a'ɨ́jna jɨ́n antiújmua'aree tɨ huá'acha'ɨɨ a'ɨ́mej ɨ́ mej me'uun e'etiújse'ɨri u Laodicea . Piyen tɨ jɨ́me'en yee : “ Ayee pu ti'ixa a'ɨ́jna tɨ ayén tzáahuati'ira'a jɨ́n tí'ixaxa'a tɨjɨ́n : Ayen ti'ayajna , a'ɨ́jna tɨ ajta tzáahuati'ira'a jɨ́n a'ij ti'ixa Dios jɨme'e . Ajta capu ayén tí'ihua'itaca . A'ɨ́ɨ pu ajta a'ɨ́ɨn pú'een ɨ́ tɨ Dios jamuan tiú'utaahuaca'a tɨ́j na'a tɨ tí'iseijre'e íjii .
66003015	“ Nee nu ramua'aree a'ij sej titetiújcha'ɨɨ . Caxu a'ujca'anéecan jɨ́n na'ancuré'evi'itɨ ineetzi . Caxu seajta ca'anéeri jɨ́n naatamuári , sino chá'ana'a xu'u siyen titetiújcha'ɨɨ . Ayee pu tina'aráanajche sej a'ujca'anéecan jɨ́n na'ancuré'evi'itɨn na'ari ca'anéeri jɨ́n sej naatamuárite'en .
66003016	“ Ayee xu tí'ivaɨre'e tɨ́j jaj tɨ cɨ́j na'a tí'ipɨsti . Caxu siyen tí'ivaɨre'e tɨ́j jaj tɨ jeíhua pɨsti nusu tɨ jeíhua cɨmuajra . A'ɨ́j nu jɨ́n niyen á'amuaruuren tɨ́j ja'atɨ tɨ ayén jaj aíjtzitzee tɨ caí xɨ́'epɨ'ɨn rá'amencate'e . Nee nu ca'anéeri jɨ́n mé amúuhua'axɨjsin .
66003017	“ Ayee xu tí'ixaxa'a yee sej seri chíjteaani sej pú'een , tɨ yee jeíhua huápɨ'ɨ rɨ́'ɨ tejamuáavaɨ , tɨ yee caí ti'itɨ tejamuá'aturaate'e . Mɨ seajta mú'een , caxu siyen tí'ijmua'aree sej xána'avisi'i , seajta siyen a'ij pua'a huá'aseijrate'e huá'a jemi ɨ́ teɨte . Mú'een xu xaa caí a'ij tí'ijviicua'i , seajta aracúcu'unijmee , seajta siyen muámua'avijmé'e .
66003018	“ A'ɨ́j nu jɨ́n , niyen tejá'amuahuavii sej si neetzi jemi ráananan se'ɨ́jna ɨ́ oro tɨ taij jetze rutá'ahuaca sej si siyen huateújchijteaanita . Setá'aj siyen neetzi jemi ráananan ɨ́ cɨ́ɨxuri tɨ naa tí'icuaina sej si se'ɨ́jna jɨ́n ucaújchejte'axɨ'ɨn tɨ ij caí ayén seijre'e ɨ́ sej jɨ́n tí'itevi'ira'a se'ɨ́jna jɨme'e sej muámua'avijmé'e . Setá'aj seajta neetzi jemi ráananan se'ɨ́jna ɨ́ ti'itɨ ɨ́ sej araújhuaate'en ɨ́ rujɨ́'ɨ jetze tɨ́'ij rɨ'ɨriistan sej ti'itɨ huaseíj .
66003019	“ Ayee nu hua'ajteá'axɨ'ɨca'a , neajta puaíjtzi hua'atá'aca a'ɨ́mej ɨ́ nej huá'axe'eve'e . A'ɨ́j pu jɨ́n , setá'aj seɨcɨé tiú'umua'ati , seajta a'ujca'anéecan jɨ́n na'ará'astijre'en .
66003020	“ Me'ecui xaa , nee nu a'itéjvee tá'apueerta , nete'ejteáatu'axa . Tɨ pua'a ja'atɨ ayén náanamua nej rájee , tɨ pua'a a'ɨ́ɨn ajta tina'antácuune'en , aj nu ni jemin uteáruti tej ti naími'i tiú'ucua'ani tajɨ́ɨmua'a .
66003021	“ Ajta a'ɨ́ɨn ɨ́ tɨ tiu'umuá'itɨn , ayée nu raatá'asin tɨ ne jamuan a'ujyeíjxɨ'ɨn a'u nej tejé'aijta a'iné ayée pu tináaruu ineetzi . Netɨ́'ɨj tiu'utéemua'itɨ , aj nu ni án niyá'upua jamuan a'ujyeíjxɨ a'u tɨ a'ɨ́ɨn tejé'aijta .
66003022	“ Ajta a'ɨ́ɨn ɨ́ ja'atɨ tɨ huiteájnamua , ché'e temua'a naa tiráanamua a'ij tɨ a'ɨ́ɨn xɨéjniu'ucare'ara'an ɨ́ Dios ayén tihuá'a'ixaate'e a'ɨ́mej ɨ́ mej e'etiújse'ɨri ɨ́ Dios jemi . ”
66004001	Tɨ́'ɨj raatapuá'ajtaca'a tɨ tiu'uxájtaca'a , aj nu ni niyen éeni'icɨ'e tiu'uséij . Seɨ́j nu huaseíj ɨ́ puéerta tɨ antacúuni'ihuaca'a u ta japua . Ajta a'ɨ́ɨn ɨ́ nej amuacaícan ráanamuajri'i , ajtahua'a pu tí'ine'ixaate'eca'a . Ayee pu namuajre'eca'a tɨ́j ja'atɨ tɨ ucáajijhua trompeeta jetze . Ayen tɨjɨ́n : ― Yen vejnéechi nej ni timuaataseíjrate'en a'ij tɨ tiú'ujxe'eve'e tɨ ayén teja'uré'enen méjca'i huáyee .
66004002	Jɨ́me'en pu'u ayén tiu'utaxájtaca'a , aj pu a'ɨ́ɨn xɨéjniu'ucare'ara'an ɨ́ Dios , a'ɨ́ɨ pu neetzi jemi ru'uté'aa . Ayee nu éene'en tiu'uséij cumu a'u tɨ ɨpuari a'utéjvee u ta japua . Ajta a'ɨ́jna japua ɨ́ ɨpuari , ja'atɨ pu jetzen acájca .
66004003	Ajta a'ɨ́ɨn tɨ jetzen acájca , ayée pu naa éene'en ti'itéechen . Ayee pu seijre'eca'a tɨ́j tetej tɨ huápɨ'ɨ tí'ijnajche , tɨ pa'u ɨ́ tetej , ajta tɨ teúumua ajta ɨ́ tɨ ranaxca . Ajta ayén seijre'eca'a tɨ́j ɨ́ seɨj ɨ́ tetej ɨ́ tɨ pa'u tɨ ajta naa tí'imesti . Cu'uxaí pu ajta ataviɨ́jca'a a'u tɨ a'utéveeca'a ɨ́ ɨpuari . Ayee pu rú'aaravi'i seijre'eca'a tɨ́j a'ɨ́jna ɨ́ tetej mej miyen ratamuá'amua tɨjɨ́n esmeralda .
66004004	Ajta , seica ɨ́ ɨpuari atavéejme'ecaa a'u tɨ a'utéjvee a'ɨ́jna ɨ́ ɨpuari . Seité japuan muáacua pu ará'aseca'a a'ɨ́jna ɨ́ ɨpuari . Majta me'ɨ́n ɨ́ vaujsi , a'ɨ́ɨ mú acaté'etejme'ecaa jetzen ɨ́ seica ɨ́ ɨpuari . Majta miyen seité japuan muáacua ará'aseca'a a'ɨ́ɨme ɨ́ vaujsi . Majta cuaiínavi'in mú ti'itéchejca'a , majta curuun te'utearújte'emé'e tɨ oro jɨ́n taavíjhuaca'a .
66004005	A'ájna seɨ́j japua ɨ́ ɨpuari miyen témaxcava'ara'a , majta téniuuca'a . Ajta , án tɨ e'evé'evee ɨ́ ɨpuari , tatzari pu a'atáatɨme'ecaa tɨ ayén pua'amé aráhua'apua . Ajta a'ɨ́ɨn ɨ́ tatzari , a'ii pu a'ɨ́ɨn pú'een ɨ́ xɨéjniu'ucare'ara'an ɨ́ Dios tɨ aráhua'apua jɨ́n tí'imuarɨ'e .
66004006	Ajta a'ujna a'u tɨ e'evé'evee , ayée pu éene'e huámuan á chuaata'a a'ɨ́jna jɨme'e tɨ naa tí'imesti , tɨ ajta tí'itatzaj . Ayee pu seijre'eca'a tɨ́j a'ɨ́jna ɨ́ tetej mej miyen ratamuá'amua tɨjɨ́n cristal . Majta a'ɨ́ɨme ɨ́ mej muáacua ará'ase ɨ́ mej ruuri , a'úu mú uhua'ú'upu'ujme'ecaa tɨ́j na'a ti'ipua'amé ɨ́ ɨpuari . Tɨ́'ɨj pɨ́ na'a mú tí'iseij , nain japua , tɨ́j na'a júte'ɨmua , ajta íiyen chaanaca japua .
66004007	Ajta a'ɨ́ɨn ɨ́ tɨ seɨ́tɨ , ayée pu araseijre'e tɨ́j muajye . Ajta ɨ́ tɨ hua'apua , ayée pu araseijre'e tɨ́j puuya . Ajta a'ɨ́ɨn tɨ ruuri tɨ huaíca , ayée pu te'ecánee tɨ́j teáata'a , ajta a'ɨ́ɨn ɨ́ tɨ muáacua , ayée pu seijre'eca'a tɨ́j cua'ɨra'ave tɨ rá'ara'ive .
66004008	Majta a'ɨ́ɨme ɨ́ mej muáacua , ɨ́ mej majta i'i ruuri , a'ɨ́ɨ mú arajsevíca ajtá'anájmee . Tɨ́'ɨj pɨ́ na'a mú tí'iseij nainjapua tɨ́j na'a júte'ɨmua , majta íiyen chaanaca japua . Nain tújca'ari tzajta'a , majta nain tɨ́ca'ari tzajta'a , a'ɨ́ɨ mú jemin tí'ichuiicaca'a ɨ́ Dios . Camu ja'anáj raatapuá'ajta mej miyen ti'ichuíica tɨjɨ́n : Rɨ́'ɨ pu tí'iseijre'e , temua'a pu urarɨ́'ene'acan jɨ́n seijre'e , xɨ́'epɨ'ɨn pu een seijre'e tɨ́j na'a rusén jɨme'e ɨ́ tavástara'a , a'ɨ́jna ɨ́ Dios tɨ nain jɨ́n antiújmua'aree , a'ɨ́jna ɨ́ tɨ ruseɨ́j seijre'eca'a , tɨ ajta seijre'e íjii , tɨ ajta seíire'e a'ame tɨ́j na'a rusén jɨme'e .
66004009	Majta miyen rɨ́'ɨ tiratá'aca , majta raná'amiche'e , a'ɨ́ɨ mú majta tí'ijteujtzi'ire'e muá'aye'i me'ɨ́jna tɨ a'ɨ́ɨn ɨpuari jetze acájca , tɨ ajta ruuri tɨ́j na'a rusén jɨme'e .
66004010	Matɨ́j mena'a miyen rɨcɨ ɨ́ mej muáacua , ɨ́ mej majta ruuri , a'ɨ́ɨ mú majta miyen rɨcɨ a'ɨ́ɨme ɨ́ mej vaujsi ɨ́ mej seité japuan muáacua ará'ase . A'ɨ́ɨ mú aicaújtuuxɨjsin me'ɨ́jna jemi ɨ́ tɨ ɨpuari jetze acájca , mej mi raateánajche me'ɨ́jna tɨ i'i ruuri tɨ́j na'a rusén jɨme'e , majta raatátuiire'esin ɨ́ jemin ɨ́ tiu'ujcúrun . Majta miyen ti'ichuíica tɨjɨ́n :
66004011	Ayee pu timuaavíjte'e mú'eetzi , mɨ pej tavástara'a pú'een , mɨ pej pajta i'i Dios . Tej ti tiyen rɨ́'ɨ timuaatá'an , tej ti tiyen muaná'amiche'en . Pej pi nain jɨ́n antí'amua'aréere , a'iné mú'ee pej nain tiú'utaahuaca'a , nain ɨ́ tɨ seijre'e íjii . Ayee mú 'een jɨ́n huataseíjre me'ɨ́jna jɨme'e pej piyen tira'utéeca'ane á'axe'evi'ira'a jɨme'e . A'ɨ́j mú jɨ́n miyen huátaavijhuaca'a .
66005001	Netɨ́'ɨj ni ayén éene'en tiu'uséij , tɨ a'ɨ́jna ɨ́ tɨ acájca ɨ́ ɨpuari jetze , rurɨ'ɨríinta'a pu ru'itépijcaa ɨ́ yu'uxari ɨ́ tɨ ruxɨ́'ejta'a té'esiɨɨmua'ihuaca'a , ajta , á'avijti'ihuaca'a arahua'apuáca jɨme'e ɨ́ xɨjca .
66005002	Neajta ja'atɨ huaseíj tɨ júte'e tí'ivaɨre'e . A'ɨjna ɨ́ ja'atɨ jé'ecan pu huápɨ'ɨ uráca'anée . Ca'anín pu jɨ́n tiu'utáhuau . Ayee pu tɨjɨ́n : ― ¿ A'ataani ayén huataújcɨ'ɨpua tɨ a'ɨ́ɨn ra'ajsiújtza'anaxɨ'ɨn ɨ́ tɨ jɨ́n á'avi'ijti'ihuajmee , ajta ɨ́ tɨ raatáxɨjta ɨ́ yu'uxari ? ― Ayee pu tiu'utaxájtaca'a .
66005003	Tɨ'ɨquí ayén te'irájraa . Tɨ́j na'a a'ujna já'ahua'a u júte'e , ajta íiyen chaanaca japua , ajta u tajete , capu mé'e ja'atɨ tɨ ayén tiu'utaúcɨ'ɨpua ɨ́ tɨ ayén tiraatáxɨjta , ajta tɨ ra'useíj a'ij tɨ té'eyu'usi'ihuaca'a .
66005004	Neajta inee , jeíhua nu huápɨ'ɨ neyeineca'a ne'ɨ́jna jɨme'e mej caí rateuve'eca'a seɨ́j tɨ ayén tiu'utaúcɨ'ɨpua ɨ́ tɨ ayén tiraatáxɨjta ɨ́ yu'uxari nusu tɨ ra'useíj , ajta tɨ ra'ujíjve'en .
66005005	Tɨ'ɨquí seɨj tɨ huá'a jetze ajtéme'ecantaca'a a'ɨ́mej ɨ́ vaujsi , ayée pu tinaatá'ixaa tɨjɨ́n : ― Capej ayeine . Me'ecui xaa , a'ɨ́jna mej miyen ratamuá'amua tɨjɨ́n ɨ́ Muajye ɨ́ tɨ huá'a jetze ajtéme'ecan a'ɨ́mej ɨ́ mej Israél jetze airáane , a'ɨ́jna ɨ́ mej majta miyen ratamuá'amua tɨjɨ́n A'ɨjna ɨ́ tɨ David jetze airaújneijte , a'ɨ́ɨ pu ari tiu'utéemua'itɨ tɨ́'ij a'ɨ́ɨn ayén tira'ajsiújtza'anaxɨ'ɨn ɨ́ ta'aráhua'apuáca jɨ́n á'avi'ijti'ihuajmee , tɨ ajta raatáxɨjta .
66005006	Neajta niyen éene'en tiu'uséij tɨ́j ti'itɨ ɨ́ Cáne'a , ayée seijre'eca'a tɨ́j ɨ́ mej meri raajé'ica . A'uu pu a'utéveeca'a jemin ɨ́ ɨpuari . A'ɨ́ɨ pu ajta huá'a tzajta'a seijre'eca'a ɨ́ mej muáacua ɨ́ mej ruuri , majta a'ɨ́mej ɨ́ mej aitecaíjme'ecaa a'ɨ́ɨme ɨ́ vaujsi . Ajta a'ɨ́jna ɨ́ Cáne'a , arahua'apuáca pu ájta'ehuájme'ecaa , ajta arahua'apuájmé'en pu ájjɨ'ɨsijme'ecaa . Ajta a'ɨ́ɨn jɨ'ɨseáara'an ɨ́ ta'aráhua'apua , a'ii pu a'ɨ́ɨn pú'een ɨ́ xɨéjniu'ucare'ara'an ɨ́ Dios ɨ́ tɨ nainjapua u ya'uta'íteca'a íiyen chaanaca japua .
66005007	Ajta a'ɨ́ɨn ɨ́ Cáne'a , a'úu pu a'uvé'emej a'ɨ́jna jemi ɨ́ tɨ e'ecájca ɨ́ ɨpuari jetze . Tɨ'ɨquí ra'ancuré'epi a'ɨ́jna ɨ́ yu'uxari ɨ́ tɨ rɨ'ɨríinta'a seijre'eca'a a'ɨ́jna ɨ́ tɨ ɨpuari jetze acájca .
66005008	Tɨ́'ɨj ra'ancuré'epi a'ɨ́jna ɨ́ yu'uxari , a'ɨ́ɨme ɨ́ mej muáacua ɨ́ mej ruuri , majta a'ɨ́ɨme ɨ́ vaujsi ɨ́ mej seité japuan muáacua ará'ase , a'ɨ́ɨ mú miyen a'ɨmuá aicaújtuuxɨ me'ɨ́jna jemi ɨ́ Cáne'a . Matɨ́j mena'a pua'amé te'ité'ɨ'ɨca'a me'ɨ́jna ɨ́ aarpa , majta tuxa'a tɨ oro jɨ́n tí'itaavijhuaca'a . Cuaane'e pu avé'ejɨstíjme'ecaa a'ɨ́jna jetze ɨ́ tuxa'a . Ajta a'ɨ́jna ɨ́ cuaane'e , a'ii pu a'ɨ́ɨn pú'een ɨ́ mej raatáhuaviiri'i ɨ́ Dios a'ɨ́ɨme ɨ́ mej rɨ́'ɨ tí'iteseijre'e ɨ́ Dios jemi .
66005009	Matɨ́'ɨj mi miyen jéjcuacan jɨ́n tiu'utáchuiicaca'a tɨjɨ́n : Ayee pu tiraavíjte'e pej mú'ee piyen ra'ancuré'epin , pajta raatáxɨjta a'iné memuaajé'ica . Pajta mú'ee , pepu'uri tiu'utanájchitaca'a pe'ɨ́jna jɨme'e ɨ́ á'axuure'e ɨ́ mej jɨ́n té'echa'ɨca'a ɨ́ Dios jemi , pej pi tiu'utátuiire'en ɨ́ Dios jemi ɨ́ teɨte mej nainjapua é'eme'ecan . A'ɨ́ɨ mú huá'a jetze ajtéme'ecan matɨ́j mena'a seɨ́j jetze mej airaújneijte nusu a'achú pua'amé ɨ́ mej seɨ́j niuucari jɨ́n tí'ixaxa'a nusu matɨ́j mena'a pua'amé ɨ́ mej teɨtestemua'ame'en pú'een . A'u tɨ na'a mej é'eseijre'e seɨ́j japua ɨ́ chuej , a'úu mú é'eme'ecan .
66005010	Pajta mú'ee , pepu'uri piyen rɨ́'ɨ huá'uruu mej mi miyen me'ɨ́n teɨtestemua'ame'en pú'eene'en muá'ara'ani a'ɨ́jna ɨ́ tɨ tí'aijta , mej mi majta ti'itɨj jɨ́n tiu'utévaɨre'en me'ɨ́jna jemi ɨ́ Dios . Mɨ majta a'ɨ́ɨme , a'ɨ́ɨ mú tiu'uta'aíjta íiyen chaanaca japua . Ayee mú tiu'utáchuiicaca'a .
66005011	Netɨ́'ɨj ni atáneereca'a . Netɨ́'ɨj ni huá'unamuajri'i a'ɨ́mej ɨ́ mej u ta japua tí'ivaɨre'e . Mé mu'iicáa huápɨ'ɨ . Capu a'atzu rɨ'ɨrí tɨ hua'uté'itɨen , ni capu ámitɨeere'e a'achú mej pua'amé . Ayee mú pua'amé matɨ́j ɨ́ xu'ura'ave . A'ɨ́ɨ mú me'uun atavéejme'ecaa me'ɨ́jna jetze ɨ́ ɨpuari , majta a'ɨ́mej jetze ɨ́ mej muáacua ɨ́ mej ruuri , majta a'ɨ́mej jetze ɨ́ vaujsi .
66005012	A'ɨ́ɨ mú miyen ca'anín jɨ́n tiu'utáchuiicaca'a tɨjɨ́n : Tiché'e tiyen rɨ́'ɨ tiraatá'an te'ɨ́jna ɨ́ Cáne'a ɨ́ mej raajé'ica . Jee xaa , ayée pu tiraavíjte'e tɨ a'ɨ́ɨn ayén tira'ancuré'an a'ɨ́jna tɨ Dios jɨ́n tira'íjcate'e , ajta tɨ́j na'a tɨ jemin tí'iseijre'e ɨ́ Dios , ajta ɨ́ mua'atzíira'a ɨ́ tɨ jɨ́n tiu'uta'aíjta , ajta ɨ́ muárɨ'eri'ire'ara'an ɨ́ tɨ jɨ́n nain jɨ́n tiu'utémua'itɨn . Tiché'e rɨ́'ɨ tiraatá'an , teajta ahuátatzaahuate'en te'ɨ́jna jemi , tiché'e teajta huátatemua'ave'en te'ɨ́jna jemi ɨ́ Cáne'a . Ayee mú tiu'utáchuiicaca'a .
66005013	Netɨ́'ɨj ni niyen tíhuá'unamuajri'i ɨ́ mej ti'ichuíica , matɨ́j mena'a pua'amé mej u ta japua é'eseijre'e , majta a'ɨ́mej mej íiyen seijre'e ɨ́ chaanaca japua , majta a'ɨ́ɨme , matɨ́j pua'amé u tajete mej é'eseijre'e , majta a'ɨ́mej ɨ́ mej japuan é'eseijre'e ɨ́ jaj tɨ ve'ée , majta matɨ́j mena'a pua'amé a'aseijre'e ɨ́ jaj tzajta'a . Naími'i mú miyen tí'ichuiicaca'a tɨjɨ́n : Tiché'e rɨ́'ɨ tiraatá'an te'ɨ́jna ɨ́ tɨ acájca ɨ́ ɨpuari jetze , teajta te'ɨ́jna ɨ́ Cáne'a . Tiché'e rɨ́'ɨ tiraatá'an , tiché'e teajta rɨ́'ɨ tirájcha'ɨɨ , teajta rɨ́'ɨ tiraateájtuaani , teajta raatá'an tɨ nain jɨ́n antiújmua'areere á'ara'ani tɨ́j na'a tɨ yú auca'itɨ́ a'ame tɨ́j na'a rusén jɨme'e .
66005014	Majta a'ɨ́ɨme ɨ́ mej muáacua ɨ́ mej ruuri , ayée mú tiu'utaxájtaca'a tɨjɨ́n : ― Ché'e ayén teja'uré'enen . Majta a'ɨ́ɨme ɨ́ vaujsi , a'ɨ́ɨ mú aicaújtuuxɨ , majta raateánajcheca'a ɨ́ Dios .
66006001	Netɨ́'ɨj ni raaseíj tɨ a'ɨ́ɨn Cáne'a seɨ́j antína'acaca'a ɨ́ tɨ jɨ́n á'avijti'ihuaca'a ɨ́ yu'uxari . Jɨ́me'en pu'u ayén huarɨ́j , aj nu ni ráanamuajri'i seɨ́j tɨ huá'a jetze ajtéme'ecan ɨ́ mej ruuri , ɨ́ mej majta muáacua . Ayee pu ca'anín jɨ́n tiu'utaxájtaca'a . Cu xɨee mej cuj huatéjniuuni . Ayen tɨjɨ́n : ― Iiya'a jíi .
66006002	Neajtahua'a nu atáneereca'a tɨ pua'a á a'utéjvee a'ɨ́jna ɨ́ cahuaayu'u ɨ́ tɨ cuaínara'a . Ajta a'ɨ́ɨn tɨ avé'eca , a'ɨ́ɨ pu tú'unamɨ'ɨ huitéchueeca'a rumuájca'a jetze . Ajta , a'ɨ́ɨ pu huirájraa tɨ ij hua'antimuá'itɨn . A'u tɨ na'a pu á'uye'icaa ajta na'a caí naíjmi'ica antimuá'itɨ .
66006003	Tɨ'ɨquí ajtahua'a ra'antína'acaca'a . Netɨ́'ɨj ni niyen tiráanamuajri'i tɨ́'ɨj a'ɨ́ɨn tɨ hua'apua tɨ ajta huá'a jetze ajtéme'ecan ɨ́ mej ruuri , ɨ́ mej muáacua , ayée pu tiu'utaxájtaca'a tɨjɨ́n : ― Iiya'a jíi . Single Line Comp
66006004	Jɨ́me'en pu'u ayén tiu'utaxájtaca'a , seɨj pu huirájraa ɨ́ cahuaayu'u tɨ pa'useáarara'a . Ajta ayée pu tiraatá'a a'ɨ́jna tɨ avé'eca tɨ ij a'ɨ́ɨn ayén huaú'ɨtziite'en ɨ́ teɨte ɨ́ mej yen seijre'e i chaanaca japua mej mi caí ché'e ru'ihuaamua'a muá'ara'ani sino mej mi huaújcui'ini seɨj ajta seɨj . A'ɨ́ɨ pu jɨ́n , a'ɨ́ɨ pu ra'ancuré'echui seɨ́j ɨ́ chun ɨ́ tɨ ve'ée , ɨ́ tɨ ajta te'ejcamɨ́ɨmɨjmee ruxɨ́'ejta'a .
66006005	Aj pu 'i huaícacajetze ra'antína'acaca'a . Netɨ́'ɨj ni niyen tiráanamuajri'i tɨ ajta seɨj tɨ huá'a jetze ajtéme'ecan ɨ́ mej ruuri , ɨ́ mej muáacua , a'ɨ́ɨ pu ayén tiu'utaxájtaca'a tɨjɨ́n : ― Iiya'a jíi . Netɨ́'ɨj ni neajtahua'a atáneereca'a . Me'ecui xaa , á pu a'utéjvee seɨj ɨ́ cahuaayu'u tɨ xu'umuara'a . Ajta a'ɨ́ɨn ɨ́ tɨ avé'eca , a'ɨ́ɨ pu ráachuisime'e ɨ́ mej jɨ́n te'ecá'itɨeera .
66006006	Netɨ́'ɨj ni ja'atɨ huánamuajri'i . Cu xɨee huá'a tzajta'a á'a teja'utaxájtaca'a ɨ́ mej ruuri , a'ɨ́mej ɨ́ mej muáacua . Ayen tɨjɨ́n : ― Sei medida ɨ́ triigu , ayée pu che'atá na'a ti'ijnáache a'ame tɨ́j ja'atɨ ayén tiraamuá'itɨn seɨ́j xɨcaj jɨme'e . Ajta hui huaíca medida ɨ́ triigu tɨ tɨ́tɨ'ɨjmé'en huíjmuaiyujme , ayée pu che'atá na'a ti'ijnáache a'ame tɨ́j ja'atɨ ayén tiraamuá'itɨn seɨ́j xɨcaj jɨme'e . Mɨ seajta mú'een , caxu yá'ujɨpuan a'u mej tejé'ehuaste'e aceituuna ti'itɨ na'ari uuva ti'itɨ sino miché'e me'ɨ́jna jɨ́n huateújvaɨre'en . ― Ayee pu tiu'utaxájtaca'a .
66006007	Tɨ'ɨquí ayén ɨ́ tɨ muáacua antína'acaca'a . Jɨ́me'en pu'u ayén ra'antína'acaca'a , aj nu ni ráanamuajri'i tɨ a'ɨ́ɨn ɨ́ tɨ muáacua tɨ ajta huá'a jetze ajtéme'ecan ɨ́ mej ruuri . Ayee pu tiu'utaxájtaca'a tɨjɨ́n : ― Iiya'a jíi .
66006008	Neajtahua'a nu atáneereca'a . Netɨ́'ɨj ni raaseíj ne'ɨ́jna ɨ́ cahuaayu'u ɨ́ tɨ cɨ́j tí'iteuumuara'a . Ajta a'ɨ́ɨn ɨ́ tɨ avé'eca , ayée pu ántehuaa tɨjɨ́n I nej huá'acui'ica . Ajta ɨ́ seɨj ɨ́ tɨ cujta'an huamé'ecaa , ayée pu ajta ántehuaa tɨjɨ́n I nej huá'a chi'ij pú'een ɨ́ mɨ'ɨchite . Dios pu ayén hua'utá'a mej mi me'ɨ́jna jɨ́n antiújmua'areere je'icáj a'ɨ́mej ɨ́ mej yen huachéjme ɨ́ teɨte íiyen chaanaca japua mej mi huá'ucui'ini a'ɨ́mej ɨ́ teɨte me'ɨ́jna jɨme'e mej tiújne'usi'ite'en nusu tujri jɨme'e na'ari cuí'ini'ira'a jɨme'e o a'ɨ́mej jɨme'e ɨ́ ti'itén ɨ́ mej tí'itecɨ'ɨmeca .
66006009	Tɨ'ɨquí ɨ́ ta'anxɨ́vi antína'acaca'a . Netɨ́'ɨj ni ne'ɨ́mej huaseíj ɨ́ huá'axɨejniu'uca a'ɨ́mej ɨ́ mej me'ɨ́jna jɨ́n huácuiihuaca'a me'ɨ́jna mej ra'ará'astijre me'ɨ́jna ɨ́ niuucari tɨ jɨ́me'en raxa ɨ́ Dios , majta me'ɨ́jna jɨme'e mej ra'ancuré'a ɨ́ niuucari Cɨríistu'u tɨ raateájtuaa ɨ́ huá'a jemi . Majta a'ɨ́mej , án mú e'ejté'eca'a ɨ́ ɨpuari jete .
66006010	Majta ca'anín jɨ́n jíjhuaca'a tɨjɨ́n : ― Tavastara'a , mɨ pej rɨ'éene'ecán jɨ́n seijre'e , mɨ pej tzáahuati'ira'a jɨ́n tí'ixaxa'a , ¿ a'achúni auj á'ateeri ajta pena'a caí piyen tiraaxɨ́'epɨ'ɨntare'en pe'ɨ́mej jɨme'e ɨ́ mej táacuii , pej pi puaíjtzi hua'utá'an pe'ɨ́mej ɨ́ mej án japuan huachéjme a'ánna chaanaca japua ?
66006011	Tɨ'ɨquí hua'uré'epijte ɨ́ cɨ́ɨxuri ɨ́ tɨ tɨ́tɨ'ɨjme , tɨ ajta tí'icuaina . Ayee pu tihua'utá'ixaa mej nu'u mauj a'atzu tiu'uchú'eve'en ajta na'a caí ayén te'araúrasten a'achú tɨ ari huá'uxɨ'epɨ'ɨntari'iri'i a'ɨ́mej jemi ɨ́ mej ruxɨ́'ej ti'itɨj jɨ́n tí'ivaɨre'eca'a , ajta a'ɨ́mej ɨ́ huá'a'ihuaamua'a ɨ́ mej miyen che'atá mena'a éeni'icɨ'e cui'ini matɨ́j a'ɨ́ɨme .
66006012	Tɨ'ɨquí ɨ́ ta'arájsevi antína'acaca'a . Netɨ́'ɨj ni neajtahua'a atáneereca'a . Me'ecui xaa ne'u . Jé'ecan pu huápɨ'ɨ huateújca'atzɨ ɨ́ chaanaca . Ajta a'ɨ́ɨn ɨ́ xɨcaj , huatéxu'umuareca'a . Ayee pu seijre'eca'a tɨ́j a'ɨ́jna ɨ́ cɨ́ɨxuri tɨ xu'umua ɨ́ mej jɨ́n ti'iteújche'etehua'a muá'aye'i tɨ pua'a maújxɨeemɨjte'e . Ajta a'ɨ́jna ɨ́ máxcɨra'i , a'ɨ́ɨ pu huatépa'ureca'a . Ayee pu seijre'eca'a tɨ́j xúure'e .
66006013	Majta a'ɨ́ɨme ɨ́ xu'ura'ave , a'ɨ́ɨ mú miyen che'atá mena'a é'ejvatzɨjxɨ ɨ́ chuej japua tɨ́j a'ɨ́jna ɨ́ táca'ira'an ɨ́ huaréj tɨ auj seijre'e tɨ́'ɨj huáseevi'i á'aye'i . Tɨ pua'a a'ɨ́ɨn cɨ́ye'ara'an huataújruureajxɨ'ɨn eeca jɨme'e , naíjmi'i pu cávaɨjtzi ɨ́ táca'ira'an .
66006014	Ajta ɨ́ ta japua tɨ tejé'eseijre'e , a'ɨ́ɨ pu e'ehuaújpua'arixɨ . Ayee pu che'atá na'a huatéeseijre tɨ́j ajta ja'atɨ yu'uxari huatéejire . Ajta tɨ́j na'a a'utɨ́ a'u jɨrime , ajta tɨ́j na'a a'utɨ́ e'erahuáchijmee ɨ́ jaj japua , naíjmi'i pu huaré'axɨ . Capu ché'e mu'u é'e seíire'e já'araa ɨ́ jɨrí .
66006015	Majta naími'i ɨ́ mej yen japuan seijre'eca'a íiyen chaanaca japua , á mú ahuaúravaataca'a já'ahua'a teásta'ana tzajta'a , majta jaij tzajta'a a'ujna jɨrí jetze . Ayee mú huarɨ́j a'ɨ́ɨme ɨ́ mej ti'itɨj jɨ́n títetateí , tɨ pua'a tajtuhuan pú'een nusu presideente pú'een na'ari ɨ́ mej tihuá'aijte'e ɨ́ xantaaru'u nusu ɨ́ mecaí mej chíjteaani pú'een nusu ɨ́ mej jeíhua rucaca'anéjme . Naími'i matɨ́j mena'a pua'amé yen seijre'e íiyen chaanaca japua , miyen huateúravaataca'a . Capu amɨ́n a'ij tɨ pua'a ruxɨ́'ej mena'a á'ujujhua'ane'e a'ij tɨ tihua'aráanajche , na'ari ca'anéeri mú jɨ́n tí'imuarɨ'eca'a .
66006016	Ayee mú tihua'utajé me'ɨ́jna ɨ́ jɨrí , majta me'ɨ́jna ɨ́ tetej tɨjɨ́n : ― Setá'aj yeehui ta japua rájveti sej si ta'avé'enan tɨ ij caí taaseíj a'ɨ́jna ɨ́ tɨ acájca ɨ́ ɨpuari japua , ajta tɨ ij caí puaíjtzi táacɨ'ɨti a'ɨ́jna jemi ɨ́ Cáne'a ɨ́ tɨ ari niu'ucamɨ'ɨ .
66006017	Jee xaa , pu'uri yeehui ayén teja'uré'ene a'ɨ́jna xɨcáara'a mej jetzen puaíjtzi taatá'asin me'ɨ́jna jɨme'e mej meri níniu'ucacu , majta capu ja'atɨ raayɨ́'ɨtɨ tɨ te'utáviicua'i a'ɨ́jna jɨme'e .
66007001	Neajta á'iyen muáacuaca huaseíj ɨ́ mej tí'ivaɨre'e u ta japua . Aa mú a'uté'uuca'a . Seɨj pu a'uun jé'eseijre'eca'a u jetze pújme'en Teijmata'a , ajta seɨj a'ujna já'ahua'a Huáahuata pújme'en , ajta seɨj Cuameche pújme'en . Ajta ɨ́ seɨj , a'úu pu a'utéveeca'a Tzareeme'en pújme'en . Majta a'ɨ́ɨme ɨ́ mej muáacua , a'ɨ́ɨ mú caí hua'atá'acare'e ɨ́ eeca tɨ huatá'eecare ɨ́ chuej japua na'ari ɨ́ jaj japua nusu cɨyej tzajta'a .
66007002	Netɨ́'ɨj ni seɨ́j huaseíj tɨ tí'ivaɨre'e u ta japua . A'uu pu pújme'en e'evé'eme'ecaa a'u tɨ 'aíjninei ɨ́ xɨcaj . A'ɨ́ɨ pu ru'iteátɨɨca'a a'ɨ́jna ɨ́ tɨ jɨ́n Dios hua'ajtiyú'uxaxɨj huá'acuaatze'e tɨ ayén té'axa mej nu'u teɨtestemua'ame'en pú'een . Aj pu 'i a'ɨ́ɨn tevi ayén ca'anín jɨ́n hua'utajé a'ɨ́mej ɨ́ mej me'ɨ́jna jɨ́n antiújmua'areereca'a mej a'ij pua'a ráaruuren ɨ́ chaanaca , majta ɨ́ jaj tɨ ve'ée .
66007003	Ayee pu tihua'utá'ixaa tɨjɨ́n : ― Caxu xɨ puaíjtzi raatá'a ɨ́ chaanaca na'ari ɨ́ jaj tɨ ve'ée nusu ɨ́ cɨyej ajta tena'a caí hua'ajtiyú'uxaxɨ'ɨn huá'acuaatze'e te'ɨ́mej ɨ́ mej ravaɨre'e ɨ́ taDioj . ― Ayee mú tiu'utaxájtaca'a .
66007004	Netɨ́'ɨj ni niyen tiráanamuajri'i a'achú mej pua'amé ɨ́ tɨ hua'ajtiyú'uxaxɨj ɨ́ huá'acuaatze'e . Ayee mú pua'améca a'achú cumu anxɨ́te japuan hua'apuate japuan muáacua vi'ira'a . A'ɨ́ɨ mú huá'a jetze ajtéme'ecan matɨ́j mena'a teɨtestemua'ame'en mej pú'een ɨ́ mej airaújneijte me'ɨ́jna jetze ɨ́ Israél .
66007005	Majta a'ɨ́ɨme ɨ́ mej me'ɨ́jna jetze airaújneijte ɨ́ Judá , ayée mú ará'axcaa tamuáamuata'a japuan hua'apua vi'ira'a . Majta a'ɨ́ɨme ɨ́ mej me'ɨ́jna jetze airaújneijte ɨ́ Rubén , ayée mú che'atá ará'axcaa tamuáamuata'a japuan hua'apua vi'ira'a . Majta a'ɨ́ɨme ɨ́ mej me'ɨ́jna jetze airaújneijte ɨ́ Gad , ayée mú majta ará'axcaa a'achú cumu tamuáamuata'a japuan hua'apua vi'ira'a .
66007006	Majta a'ɨ́ɨme ɨ́ mej me'ɨ́jna jetze airaújneijte ɨ́ Aser , ayée mú che'atá mena'a ará'axcaa tamuáamuata'a japuan hua'apua vi'ira'a . Majta a'ɨ́ɨme ɨ́ mej me'ɨ́jna jetze airaújneijte ɨ́ Neftalí , ayée mú che'atá mena'a ará'axcaa a'achú cumu tamuáamuata'a japuan hua'apua vi'ira'a . Majta mú miyen che'atá mena'a ará'axcaa a'achú cumu tamuáamuata'a japuan hua'apua vi'ira'a a'ɨ́ɨme ɨ́ mej me'ɨ́jna jetze airaújneijte ɨ́ Manasés .
66007007	A'ɨ́mej jɨme'e ɨ́ seica , ɨ́ mej Simeón jetze airaújneijte , ayée mú majta ará'axcaa a'achú cumu tamuáamuata'a japuan hua'apua vi'ira'a . Majta a'ɨ́ɨme ɨ́ mej Leví jetze airaújneijte , ayée mú che'atá mena'a ará'axcaa a'achú cumu tamuáamuata'a japuan hua'apua vi'ira'a . Majta a'ɨ́ɨme ɨ́ mej Isacar jetze airaújneijte , ayée mú che'atá ará'axcaa tamuáamuata'a japuan hua'apua vi'ira'a .
66007008	Naími'i mú miyen tamuáamuata'a japuan hua'apua vi'ira'a ara'ástɨme'ecaa a'ɨ́ɨme ɨ́ teɨtestemua'ame'en ɨ́ mej Zabulón jetze airaújneijte , majta ɨ́ mej me'ɨ́jna jetze airaújneijte ɨ́ José , ayée mú che'atá ará'axcaa matɨ́j ɨ́ seica . Majta a'ɨ́ɨme ɨ́ mej Benjamín jetze airaújneijte , ayée mú che'atá mena'a ará'axcaa .
66007009	Netɨ́'ɨj ni neajtahua'a atáneereca'a , neajta hua'useíj ɨ́ seica ɨ́ mej me'uun e'etiújseɨre'eca'a . Ayee mú temua'a tí'itemu'iicaa . Capu rɨ'ɨríistaca'a tɨ ja'atɨ hua'uté'itɨen . A'u tɨ na'a mú é'eme'ecantajme'ecaa , matɨ́j mena'a pua'amé me'ɨ́n pú'een ɨ́ teɨte ɨ́ mej seɨj chuéjra'a japua é'eme'ecan , matɨ́j mena'a pua'amé ɨ́ teɨte ɨ́ mej seɨcɨé tí'ijye'ira , majta naíjmi'i mej seɨcɨé tí'ixaxa'a . A'uu mú a'uté'uuca'a jemin ɨ́ Cáne'a . A'ɨ́ɨ mú cuaiínavi'in ti'itechéjme'ecaa a'ɨ́ɨme , majta tacɨ́j mú huiitepíijme'ecaa .
66007010	Ca'anín mú jɨ́n miyen tí'itejijhuaca'a tɨjɨ́n : Ca'anéeri pu jɨ́n tu'irájtuaa a'ɨ́jna ɨ́ taDioj ɨ́ tɨ acájca ɨ́ ɨpuari jetze , ajta a'ɨ́jna ɨ́ Cáne'a .
66007011	Majta a'ɨ́ɨme ɨ́ mej tí'ivaɨre'e u ta japua , a'ɨ́ɨ mú atavéejme'ecaa a'u tɨ a'utéveeca'a ɨ́ ɨpuari , majta a'u mej a'uté'uuca'a a'ɨ́ɨme ɨ́ vaujsi , majta a'ɨ́ɨme ɨ́ mej muáacua ɨ́ mej ruuri . Matɨ́'ɨj mi aicaújtuuxɨ ɨ́ jemin ɨ́ tɨ acájca ɨ́ ɨpuari jetze mej mi raateánajche ɨ́ Dios .
66007012	Ayee mú tiu'utaxájtaca'a tɨjɨ́n : Ché'e ayén teja'uré'enen . Tu'uri tiyen rɨ́'ɨ tiraatá'asin , teajta tiyen rɨ́'ɨ tiya'useíira tá'aju'un , a'iné a'ɨ́ɨ pu nain té'umua'aree . A'ɨ́j tu jɨ́n tiyen rɨ́'ɨ tiratá'acare'e tá'aju'un , teajta rɨ́'ɨ tiraatetúutuhua'a tá'aju'un . A'ɨ́ɨ pu taDioj jemi seíire'e a'ame ɨ́ muárɨ'eri'ire'ara'an , ajta ɨ́ ca'aníjra'a tɨ́j na'a tɨ yú auca'itɨ́ a'ame tɨ́j na'a rusén jɨme'e .
66007013	Aj pu 'i seɨj ɨ́ tɨ vástacɨra'i ayén tinaata'íhua'uri'i tɨjɨ́n : ― ¿ A'atéenni mej pú'een a'ɨ́ɨme ɨ́ mej cuaiínavi'in ti'itechéjme ? ¿ A'uné jetze ma'uvé'eju'un ?
66007014	Netɨ́'ɨj ni niyen tiraata'ixaa tɨjɨ́n : ― Mú'ee vásta'a , mú'ee pej ramua'aree pej piyen tinaatá'ixaate'en . Aj pu 'i ayén tinaatá'ixaa tɨjɨ́n : ― A'ii mú hui me'ɨ́n pú'een ɨ́ mej te'utáviicua'iri'i ɨ́ mej jeíhua huápɨ'ɨ rajpuaíitzi muá'araa . A'ii mú meri tiu'ujá'usi ɨ́ tiú'ujcɨɨxu , majta tiú'ucuaiinare ɨ́ tihuá'acɨɨxu me'ɨ́jna jɨme'e mej ra'ará'astijre me'ɨ́jna ɨ́ Cɨríistu'u ɨ́ tɨ huá'a jetze me'ecan huamɨ́'ɨ .
66007015	’ A'ɨ́j mú hui jɨ́n miyen íiye seijre'e jemin ɨ́ ɨpuari tɨ jetzen acájca a'ɨ́jna ɨ́ Dios . A'ɨ́ɨ mú majta ravaɨre'e teyujta'a a'u tɨ a'ɨ́ɨn Dios é'eseijre'e . Nain tújca'ari tzajta'a , majta nain tɨ́ca'ari tzajta'a , a'úu mú ravaɨre'e . Ajta a'ɨ́ɨn ɨpuari jetze tɨ acájca , a'ɨ́ɨ pu huá'acha'ɨɨn a'ɨ́jna jɨme'e tɨ ruseɨ́j huá'a jemi huateáturaasin .
66007016	’ Camu hui ché'e huatatújritze'esin , camu majta ché'e huata'í'icu . Capu ajta ché'e huá'acucui'i a'ame ɨ́ hua'amu'úu ɨ́ xɨcaj jɨme'e . Capu ajta ché'e hua'ataíixɨ'ɨra a'ame ɨ́ xɨcaj .
66007017	’ A'iné a'ɨ́ɨ pu Cáne'a a'ɨ́jna jetze á a'utéjvee ɨ́ ɨpuari . A'ɨ́ɨ pu huá'acha'ɨɨ a'ame . A'ɨ́ɨ pu huá'avi'itɨn a'ájna a'u tɨ jé'ejmuaa ɨ́ mej jɨ́n ruuri muá'ara'ani . Ajta a'ɨ́ɨn Dios , a'ɨ́ɨ pu rɨ́'ɨ tihua'utá'asin mej mi caí ché'e ti'itɨ jɨ́n ruxɨéemɨste'e .
66008001	Tɨ'ɨquí a'ɨ́ɨn Cáne'a ra'antína'acaca'a a'ɨ́jna ɨ́ tɨ jɨ́n á'avijti'ihuajme'ecaa , a'ɨ́jna ɨ́ ta'aráhua'apua . Aj pu 'i nainjapua tiu'upuá'areajraa u júte'e . Ayee pu á'atee a'achú cumu já'ita'a hora tɨ caí ti'itɨ namuajre'eca'a .
66008002	Netɨ́'ɨj ni hua'useíj ɨ́ mej aráhua'apua , ɨ́ mej majta tí'ivaɨre'e u ta japua . A'ɨ́ɨ mú a'ɨ́ɨn pú'een ɨ́ mej Dios jemi huaté'uuca . Matɨ́'ɨj mi te'encuré'ɨ ɨ́ trompeeta , ɨ́ tɨ aráhua'apua .
66008003	Aj pu 'i seɨj mú a'uvé'emej tɨ ajta tí'ivaɨre'e u ta japua . A'ɨ́ɨ pu jetzen ajteechaxɨ a'ɨ́jna ɨ́ mej japuan tí'imuaɨ'ɨvajtaca . Ajta ti'itɨ huiitéjajnaca'a cɨ́tzive'eri . Seɨ́j pu raatatɨ́ste ɨ́ cuaane'e tɨ ij a'ɨ́jna rajnájchite'en a'ɨ́jna jamuan ɨ́ niuucari ɨ́ mej jɨ́n raatáhuaucare'e ɨ́ Dios jemi matɨ́j mena'a pua'amé ɨ́ mej rɨ́'ɨ tí'iteseijre'e ɨ́ Dios jemi . Ajta , a'ɨ́jna ɨ́ hua'aniuuca , án pu jé'eseijre'eca'a japuan a'ɨ́jna ɨ́ tɨ oro jɨ́n taavíjhua ɨ́ mej japuan tí'imuaɨ'ɨvajtaca tɨ ajta jemin a'utéjvee a'ɨ́jna ɨ́ ɨpuari .
66008004	Aj pu 'i temua'a té'ejcɨtziujtarixɨ a'ɨ́jna ɨ́ cuaane'e a'ɨ́jna jamuan ɨ́ niuucari ɨ́ mej jɨ́n raatáhuaucare'e ɨ́ Dios jemi . A'ɨ́j pu jetzen ájcɨtziujtareca'a a'ɨ́jna ɨ́ muájca'are'ara'an a'ɨ́jna ɨ́ tɨ tí'ivaɨre'e u ta japua .
66008005	Aj pu 'i rájtɨɨ a'ɨ́jna ɨ́ cɨ́tzive'eri , ajta ra'avé'ejɨste a'ɨ́jna ɨ́ taij tɨ a'uun a'uvé'emej a'ɨ́jna japua ɨ́ mej japuan tí'imuaɨ'ɨvajtaca . Aj pu 'i á ya'ucáaxɨre ɨ́ chaanaca japua . Jɨ́me'en pu'u ayén huarɨ́j , aj nu ni ráanamuajri'i . Cu xɨee muatéjniuu . Jé'ecan pu temua'a ti'itéca'arajnajme'e . Majta témaxcava'ara'a . Ajta huateújca'atzɨjxɨ ɨ́ chaanaca .
66008006	Majta a'ɨ́ɨme ɨ́ mej aráhua'apua ará'ase , ɨ́ mej majta tí'ivaɨre'e u ta japua , a'ɨ́ɨme ɨ́ mej trompeeta te'ité'ɨ'ɨca'a , a'ɨ́ɨ mú rɨ́'ɨ huaújruu mej mi me'ɨ́jna tzajta'a ucáajijhua .
66008007	Ajta a'ɨ́jna ta'amuájca , a'ɨ́ɨ pu ucájijhuaca'a a'ɨ́jna tzajta'a ɨ́ trompeeta . Jɨ́me'en pu'u ayén huarɨ́j , matɨ́'ɨj mi téetej cáavatzɨ a'ɨ́jna jamuan ɨ́ taij , xúure'e tɨ ranaxca . Nainjapua pu huavátzɨ íiyen chaanaca japua . Ajta je'icáj pu tiu'uré'ataa . Ajta a'ɨ́ɨn ɨ́ cɨyej , je'icáj pu ajta tiu'uré'ataa . Ajta ɨ́ ɨxaj , naími'i pu huaré'ataa a'ɨ́jna .
66008008	Ajta a'ɨ́ɨn ɨ́ tɨ hua'apua ɨ́ tɨ tí'ivaɨre'e u ta japua , a'ɨ́ɨ pu ajta ucájijhuaca'a a'ɨ́jna tzajta'a ɨ́ trompeeta . Ajta ti'itɨ pu ateájrɨe ɨ́ jaj jetze ɨ́ tɨ ve'ée . Cu xɨee jɨrí na'a a'ɨ́jna ɨ́ ti'itɨ ɨ́ tɨ ajta teátaasime'e . Tɨ'ɨquí á a'ucájrupi á jaata'a . Aj pu 'i je'icáj seɨcɨé huaújruu ɨ́ jaj tɨ́j xúure'e .
66008009	Majta je'icáj mú huácuii ɨ́ mej me'uun é'echejca'a . Majta , me'ɨ́n ɨ́ baarcu ɨ́ mej japuan é'ecɨɨneca'a ɨ́ jaj , je'icáj mú majta huateána'axɨ .
66008010	Ajta a'ɨ́ɨn ɨ́ tɨ huaíca , a'ɨ́ɨ pu ajta ucájijhuaca'a a'ɨ́jna tzajta'a ɨ́ trompeeta . Jɨ́me'en pu'u ucájijhuaca'a , aj pu 'i xu'ura'ave tɨ ve'ée e'icájve u júte'e . Ayee pu té'ataaca'a tɨ́j tatzari . Aj pu 'i á e'erájve je'icáca japua ɨ́ játe'ana , ajta je'icáca japua a'u tɨ e'ejaíxavi'ijme .
66008011	Ajta a'ɨ́ɨn ɨ́ xu'ura'ave , ayée pu ántehuaaca'a tɨjɨ́n Ta'antzíjvi'i . Je'icáj pu antzíivi'i já'araa ɨ́ jaj . Majta ɨ́ teteca , mu'iitɨ́ mú huácuii me'ɨ́jna jɨme'e mej ra'í me'ɨ́jna ɨ́ jaj ɨ́ tɨ antzíjvi'i .
66008012	Ajta a'ɨ́ɨn tɨ muáacua , a'ɨ́ɨ pu ajta ucájijhuaca'a ɨ́ trompeeta jetze . Jɨ́me'en pu'u ayén huarɨ́j , ti'itɨ pu ra'ajteátu'a ɨ́ xɨcaj , ajta ɨ́ máxcɨra'i , ajta je'icáj ɨ́ xu'ura'ave mej mi caí ché'e miyen a'atáatɨme'eni . Je'icáj tújca'ari tzajta'a , camu ché'e á'ataaca'a , ajta je'icáj tɨ́ca'ari tzajta'a , camu majta ché'e á'ataaca'a .
66008013	Netɨ́'ɨj ni niyen á'ujneereca'a . Júte'ɨmua pu seɨ́j rá'ara'aca'a ɨ́ cua'ɨra'ave . Netɨ́'ɨj ni niyen ráanamuajri'i tɨ ayén tí'ixajtaca'a tɨjɨ́n : ― Cui'i xaa , cui'i xaa , cui'i xaa , a'ɨ́ɨme hui ɨ́ mej íiyen japuan huachéjme ɨ́ chaanaca , a'iné jeíhua mú hui rajpuaíitzi muá'aju'u matɨ́'ɨj miyen ucáajijhua ɨ́ seica ɨ́ mej huaíca ɨ́ trompeeta jetze . Pu'uri hui tɨ́n ayén teja'uré'enejsin .
66009001	Aj pu 'i a'ɨ́ɨn ta'anxɨ́vi ayén ucájijhuaca'a ɨ́ trompeeta jetze . Jɨ́me'en pu'u ayén huarɨ́j , netɨ́'ɨj ni raaseíj ɨ́ xu'ura'ave tɨ ari e'icájve u júte'e , ajta án e'erájve ɨ́ chaanaca japua . Ajta a'ɨ́ɨn , a'ɨ́ɨ pu ra'ancuré'echui a'ɨ́jna ɨ́ yaavi ɨ́ tɨ jɨ́n ra'antácuuna a'u tɨ e'etécun tɨ caí ayén té'emitɨeere'e a'achú tɨ ucátee .
66009002	Aj pu 'i a'ɨ́ɨ pu ayén ra'antacú a'ɨ́jna tɨ e'etécun tɨ ayén caí ámitɨeere'e a'achú tɨ ucátee . Jɨ́me'en pu'u ra'antacú , ayée pu huitácɨtziujtareca'a tɨ́j te'itácɨtziúuta á'aye'i ɨ́ hoorno tzajta'a tɨ ve'ée . Ajta a'ɨ́ɨn ɨ́ xɨcaj , ajta ɨ́ máxcɨra'i , a'ɨ́ɨ mú a'utanámi'ihua muá'araa me'ɨ́jna jɨme'e ɨ́ cɨtzij tɨ aitácɨtziujtaca'a a'ujna a'u tɨ e'etécun .
66009003	Matɨ́'ɨj mi vítzi'ise huiitacɨ́ cɨtzij tzajta'a . Ayee mú tihua'utá'a mej mi miyen tiú'uche'eve'en matɨ́j a'ɨ́ɨme ɨ́ teaxcáte .
66009004	Ayee mú tihua'u'íjca mej nu'u caí a'ij pua'a raruure ɨ́ ɨxaj tɨ ájninei ɨ́ chuej japua na'ari tu'upi ti'itɨ nusu cɨyej . A'ii mu'u nu'u a'ɨ́ɨn pú'een ɨ́ mej a'ij pua'a huá'aruuren , a'ɨ́mej ɨ́ teɨte ɨ́ tɨ caí té'eyu'usi'i huá'acuaatzi jetze mej nu'u teɨtestemua'ame'en pú'een ɨ́ Dios .
66009005	Ayee mú tihua'utá'a mej miyen á'ateeri a'achú cumu anxɨ́j máxcɨra'i mej puaíjtzi hua'utá'an ɨ́ teteca . Majta , camu miyen tihua'utá'a mej huá'ucui'ini . Ajta , a'ɨ́jna ɨ́ mej jɨ́n puaíjtzi hua'utá'asin , ayée pu che'atá na'a 'een tɨ pua'a teáxca raache'en ɨ́ ja'atɨ .
66009006	Ayee pu té'eme a'ɨ́jna xɨcáara'a jetze . Ayee mú rahuauni ɨ́ teteca mej huácui'ini . Mɨ ajta , capu a'ij tiu'utárɨ'ɨriistari . Jéihua mú huápɨ'ɨ jetzen á'ujca'ane mej huácui'ini mej mi caí ché'e rajpuaíjtzi . Mɨ majta , ca'anéeri mú jɨ́n te'utáviicua'ira .
66009007	Majta me'ɨ́n vítzi'ise , ayée mú seijre'eca'a matɨ́j cahuaayu'use ɨ́ mej meri hua'acáanajxɨ mej mi japuan huané'use'en . Ti'itɨ mú ave'erújte'eme'ecaa ɨ́ rumu'úu jetze . Ayee pu seijre'eca'a tɨ́j curuun tɨ oro jɨ́n taavíjhuaca'a . Ajta , hua'aneerime ayén seijre'eca'a matɨ́j teɨte .
66009008	Ayee mú majta éene'e cácɨpuaca'a matɨ́j 'uuca , majta miyen éene'e antátamejca'a matɨ́j muajyéte .
66009009	Nainjapua mú ti'icácaujnacaa ti'itɨj jɨme'e tɨ́j tepúusti'i pú'eene'e . Majta , jeíhua huápɨ'ɨ cá'arajnaca'a matɨ́'ɨj tirá'ara'ixɨ . Yee pu 'eene'e namuajre'eca'a matɨ́j a'ɨ́ɨme ɨ́ cahuaayu'use ɨ́ mej ca'anín jɨ́n ru'uvé'ejaapuajme'e ɨ́ carreta ɨ́ mej tzajta'an huaté'uuca'a a'ɨ́ɨme ɨ́ mej uné'use'en .
66009010	Ayee mú éene'e huácuasi matɨ́j teaxcáte . Ajta a'ɨ́jna ɨ́ huá'amuarɨ'eri'ira'a ɨ́ mej jɨ́n miyen éene'e á'ateeri anxɨ́j máxcɨra'i mej puaíjtzi hua'utá'asin ɨ́ teteca , a'ɨ́ɨ pu huá'acuasi seijre'e .
66009011	Ajta a'ɨ́ɨn tɨ tihuá'aijte'e , a'ii pu a'ɨ́ɨn pú'een ɨ́ xɨéjniu'ucari tɨ nain jɨ́n antiújmua'aree a'ujna tɨ e'etécun tɨ caí ámitɨeere'e a'achú tɨ caj ucátee . Ayee pu ántehuaa hua'aniuuca jɨme'e a'ɨ́ɨme ɨ́ Hebreos tɨjɨ́n Abadón . Ajta hua'aniuuca jɨme'e ɨ́ Griego , ayée pu ántehuaa tɨjɨ́n Apolión . Ayee pu huataújmua'a tɨjɨ́n : A'ɨjna tɨ e'ihuajé'ica .
66009012	Pu'uri seɨ́j mú á'ume ɨ́ mej jɨ́n rajpuaíitzi muá'ara'ani . Ajta aúche'e hua'apua á'atura tɨ ayén teja'uré'enen .
66009013	Aj pu 'i a'ɨ́ɨn tɨ arájsevi , a'ɨ́ɨ pu ajta ucájijhuaca'a ɨ́ trompeeta jetze . Jɨ́me'en pu'u ayén ucájijhuaca'a , netɨ́'ɨj ni ja'atɨ huánamuajri'i tɨ a'uun tí'ixajtaca'a a'u tɨ a'utéjvee a'ɨ́jna ɨ́ mej japuan tí'imuaɨ'ɨvajtaca . Ayee pu tiraata'ixaa a'ɨ́jna tɨ ucájijhuaca'a tɨjɨ́n : ― Patá'aj huá'ijxɨstaxɨ'ɨn a'ɨ́mej ɨ́ mej muáacua ɨ́ mej majta aiteánami'i a'ujna vejli'i játe'ana jetze tɨ ve'ée tɨ ayén téja'arájtehuaa tɨjɨ́n Eufrates .
66009014	
66009015	Aj pu 'i huá'uxɨstaca'a a'ɨ́mej ɨ́ mej muáacua , ɨ́ mej majta aiteánami'ihuaca'a ajta na'a caí a'ájna teja'uré'enen ɨ́ xɨcáara'an mej jetzen huácui'ini je'icáj ɨ́ teɨte ɨ́ mej yen japuan huachéjme . Pu'uri pɨ́ti'ihuaújxɨ'epɨ'ɨntare a'atzaj tɨ pua'a , ti'itáani xɨcáara'an , ajta ti'itáani máxcɨra'ira'an , ajta ti'itáani nine'ira'a tɨ ayén huárɨni .
66009016	Majta me'ɨ́n ɨ́ xantaaru'u , ɨ́ mej avé'ete'ete , ayée mú ará'aseca'a a'achú cumu seité vi'ira'a pua'amé mej mé'e , majta ayée mú pua'amé a'achú cumu tamuáamuata'a vi'ira'a ɨ́ mej miyen pua'amé mej mé'e . Ayee nu tiú'unamuajri'i a'achú mej pua'amé ará'aseca'a .
66009017	Neajta , ayée nu éene'e hua'useíj ɨ́ cahuaayu'u netɨ́'ɨj niyen tiú'umaaraca'a . A'ɨ́ɨme ɨ́ mej avé'ete'ete , ayée mú anteújna ɨ́ rútaviitze'e ti'itɨj jɨme'e tɨ ayén seijre'e tɨ́j taij tɨ á'ataa , ajta ɨ́ tɨ cuatujmua , ajta ɨ́ tɨ teúumua . Majta a'ɨ́ɨme ɨ́ cahuaayu'u , ayée mú 'eene'e huíjmu'uu matɨ́j muajyéte . Ajta ɨ́ tɨ án huá'atene'e jetze aíjnineica'a ɨ́ taij , jamuan ɨ́ cɨtzij , ajta a'ɨ́jna tɨ teúumua tɨ ayén té'eeca tɨ́j tepúusti'i .
66009018	Matɨ́'ɨj je'icáj huácuiihuaca'a ɨ́ teteca ɨ́ tɨ huaíca jetze ɨ́ mej jɨ́n puaíjtzi hua'utá'a , a'ɨ́jna jɨ́n ɨ́ taij , ajta a'ɨ́jna ɨ́ cɨtzij , ajta a'ɨ́jna ɨ́ tɨ ayén té'eeca tɨ́j tepúusti'i , tɨ́j na'a pua'amé aíjnineica'a án huá'ateni'itze'e ɨ́ cahuaayu'u .
66009019	Jee xaa ne'u , ayée mú tiraayɨ́'ɨtɨ mej titéecui'ini me'ɨ́jna jɨme'e ɨ́ rutene'e . Ayee mú majta éene'e huácuasi matɨ́j cu'ucu'use , majta miyen éene'e huíjmu'uu . Majta ɨ́ mej jɨ́n puaíjtzi hua'utá'a ɨ́ teteca .
66009020	Majta me'ɨ́n ɨ́ seica ɨ́ mej yen japuan seijre'eca'a íiyen chaanaca japua , ɨ́ mej caí huácuiihuaca'a me'ɨ́jna jɨme'e ɨ́ cuí'ini'ira'a , camu raatéxɨeehuataca'a ɨ́ mej ti'itɨ huátaahuan ɨ́ tɨ caí Dios pú'een . Camu majta raatapuá'ajtaca'a mej miyen raná'amiche'en me'ɨ́jna ɨ́ tiyaaru'u na'ari me'ɨ́ɨme ɨ́ ti'itɨ tévira'a tɨ ayén taavíjhua oro jɨme'e na'ari plata jɨme'e nusu cobre jɨme'e ca'ɨ́n tetej jɨme'e o cɨyej jɨme'e , ti'itɨ tɨ na'a , mej caí atanéjne'e . Camu majta huiteánajca'amua . Camu majta racɨ́ɨnivejme .
66009021	Majta a'ɨ́ɨme ɨ́ teɨte , camu majta raatapuá'ajtaca'a mej caí tí'itecui'ica . Majta me'ɨ́jna ɨ́ chahuaiiri camu majta raatapuá'ajtaca'a mej caí ramuarɨ'e me'ɨ́jna ɨ́ tɨ tiu'utéhua'itaca'a tɨ́'ij araúrasten ɨ́ hua'aye'ira . Majta ɨ́ teɨte , mauche'e mú miyen ruxána'acɨre'eca'a , majta tiú'unahua'iraca'a .
66010001	Netɨ́'ɨj ni neajtahua'a seɨ́j huaseíj tɨ tí'ivaɨre'e u ta japua . Jé'ecan pu ruca'ané a'ɨ́jna , ajta júte'e pu ve'ecáme'ecaa . Jaitɨri pu racánajca'a , ajta cu'uxaí ataviɨ́jca'a ɨ́ mu'úura'an jetze . Ayee pu té'ajtaave'e ɨ́ néerime'ara'an tɨ́j ɨ́ xɨcaj , ajta ayén seijre'eca'a ɨ́ ɨɨcájra'an tɨ́j ti'itɨ tɨ teátaasin .
66010002	A'ɨ́ɨ pu ru'itépijcaa ɨ́ rumuájca'a jetze ɨ́ yu'uxari tɨ cɨ́lieen . Pu'uri autácuuri'ihuaca'a . Aj pu 'i e'era'ɨ́ɨcataca'a ɨ́ jaj japua ɨ́ tɨ ve'ée a'ɨ́jna jɨme'e ɨ́ ru'ɨ́ɨca rurɨ'ɨríinta'a pújme'en . A'ɨ́ɨ pu ajta e'era'ɨ́ɨcataca'a ɨ́ chuej japua ɨ́ seɨ́j jɨme'e ɨ́ ru'ɨ́ɨca ru'úutata'a pújme'en .
66010003	Aj pu 'i ca'anín jɨ́n huajíjhuaca'a . Ayee pu namuajre'eca'a tɨ́j muajye tí'iji'ihuaca . Jɨ́me'en pu'u ayén tiu'ujíjhuaca'a , matɨ́'ɨj mi huatéeniu a'ɨ́ɨme ɨ́ mej aráhua'apua ará'ase .
66010004	Matɨ́'ɨj miyen huatéeniu , nee nu ra'ayú'uxaache'e . Neajta á'iyen ráanamuajri'i ɨ́ ja'atɨ tɨ júte'e neja'utajé ayén tɨjɨ́n : ― Patá'aj rú'umua'areere a'ij mej tiu'utaxájtaca'a ɨ́ mej huatéeniu a'ɨ́ɨme ɨ́ mej aráhua'apua ará'ase . Capej rá'ayu'uxa .
66010005	Ajta a'ɨ́ɨn ɨ́ tɨ ta japua tí'ivaɨre'e ɨ́ nej raaseíj tɨ jaj japua e'era'ɨ́ɨcataca'a , ajta chuej japua ajta e'era'ɨ́ɨcataca'a , a'ɨ́ɨ pu ajmeíjca'ataca'a , ajta ayén te'ataújratziiri'i tɨ nu'u ari teja'uré'enejsin a'ɨ́jna xɨcáara'an tɨ jetzen nain te'entipuá'ari . A'ɨ́j pu jetze te'ataújratziiri'i ɨ́ niuucajtze'en a'ɨ́jna tɨ rusén jɨ́n ruuri . A'ii pu a'ɨ́ɨn pú'een ɨ́ Dios tɨ ta japua a'utéjmuaa huatétaahuaca'a , ajta naíjmi'ica tɨ a'uun é'eseijre'e . A'ɨ́ɨ pu ajta raatétaahuaca'a ɨ́ chaanaca ɨ́ tej japuan yen seijre'e . A'ɨ́ɨ pu ajta raatétaahuaca'a tɨ́j na'a tɨ japuan tí'iseijre'e , ajta ɨ́ jaj tɨ ve'ée , ajta tɨ́j na'a tɨ a'uun é'eseijre'e .
66010006	
66010007	Ayee pu tiu'utaxájtaca'a a'ɨ́jna ɨ́ ja'atɨ tɨ nu'u a'ɨ́jna a'araúrastejsin a'ɨ́jna ɨ́ tɨ rú'avaa ɨ́ Dios jemi a'ij tɨ a'ɨ́ɨn Dios te'ataújratziiri'i huá'a jemi ɨ́ mej ravaɨre'eca'a me'ɨ́jna jɨme'e mej jetzen me'ecan tí'ixaxa'ata'a . A'ɨ́jna pu nu'u ayén a'araúrastejsin a'ɨ́jna xɨcáara'an tɨ jetzen ucáajijhua ɨ́ tɨ ta japua tí'ivaɨre'e ɨ́ tɨ aráhua'apua pú'een .
66010008	Aj pu 'i a'ɨ́ɨn ɨ́ nej ráanamuajri'i tɨ júte'e teja'utaxájtaca'a , ayée pu tinaatá'ixaa tɨjɨ́n : ― Aricu , a'ɨ́jna jemi patá'aj ra'ancuré'ɨ'ɨn ɨ́ yu'uxari tɨ autácuuri'i muájca'are'ara'an jetze a'ɨ́jna tɨ ta japua tí'ivaɨre'e , tɨ a'uun japuan huatéjvee ɨ́ jaj japua , tɨ ajta a'uun japuan huatéjvee ɨ́ chuej japua .
66010009	Netɨ́'ɨj ni ne'uun á'ume ne'ɨ́jna jemi tɨ ta japua tí'ivaɨre'e . Ayee nu tiraata'ixaa tɨ naata'ɨ́'ɨte'en ɨ́ yu'uxari tɨ cɨ́lieen . Aj pu 'i ayén tinaatá'ixaa tɨjɨ́n : ― Ye'ecui , ne'u . Patá'aj hui raatéjcua'ani . A'ɨ́ɨ pu mua'atzíivite'e a'ame mua'a jucaatze'e . Ajta , ayée pu mua'améncate'e a'ame mua'aténi'itze'e tɨ́j searate .
66010010	Netɨ́'ɨj ni ra'ancuré'ɨ ne'ɨ́jna ɨ́ yu'uxari tɨ cɨ́lieen . A'uu nu ye'encuré'ɨɨ ɨ́ muájca'are'ara'an jetze a'ɨ́jna tɨ ta japua tí'ivaɨre'e . Netɨ́'ɨj ni raatéjcuaa . Jé'ecan pu naa tinú'ucacarejca'a ɨ́ neteni jaítze'e tɨ́j searate . Ajta , netɨ́'ɨj yá'uxɨj , jé'ecan pu ná'atzijvire'eca'a yé nejucáatze'e .
66010011	Aj pu 'i ayén tinaatá'ixaa tɨjɨ́n : ― Ayee pu ajta ayén tiú'ujxe'eve'e pej pajtáhua'a tiu'utaxáj a'ɨ́mej jemi ɨ́ teɨte ɨ́ mej seɨj chuéjra'a japua é'eme'ecan , ɨ́ mej majta seɨ́j niuucari jɨ́n tí'ixaxa'a , pajta huá'a jɨme'e ɨ́ mej tihuá'aijte'e .
66011001	Aj pu 'i ja'atɨ naatáchui ti'itɨ cɨyej ɨ́ mej jɨ́n tí'itɨeeraca a'achú tɨ huatátee . Ayee pu tinaatá'ixaa tɨjɨ́n : ― Iiya'a jíi , patá'aj hui raaté'itɨen a'achú tɨ antayaúj ɨ́ teyuu a'u mej yé'ana'amiche ɨ́ Dios , patá'aj pajta raaté'itɨen a'achú tɨ auuyaúj a'ɨ́jna ɨ́ mej japuan tí'imuaɨ'ɨvajtaca . Patá'aj pajta hua'uté'itɨen a'achú mej pua'amé ɨ́ mej me'uun rana'amiche .
66011002	’ Pajta , capej hui pe'uun ra'itɨée a'achú tɨ antayaúj a'ujna á pua'acɨé tɨ e'eráyaujta'a . Patá'aj rujɨ́ɨmua'a raateájtuaani a'iné Dios pu ari hua'utá'a ɨ́ mej seɨj chuéjra'a japua é'eme'ecan mej mi miyen á'ateere a'achú cumu hua'apuate japuan hua'apua máxcɨra'i mej me'uun ra'avé'echetzi'inaxɨ'ɨn me'ɨ́jna chajta'a tɨ Dios ayén ruseɨ́j huateúra'ate .
66011003	’ Neajta inee , ayée nu hui tihua'utá'asin a'ɨ́mej ɨ́ mej hua'apua ɨ́ mej ca'aníjra'a ti'itá'aca inee jɨme'e ɨ́ muárɨ'eri'ira'a mej mi miyen á'ateevi'in a'achú cumu seivi'ira'a japuan tamuáamuata'ate japuan huaícate xɨcaj mej tihua'utá'ixaate'en neetzi jetze me'ecan . Ayee mú me'ɨ́jna jɨ́n ti'itéechen me'ɨ́jna jɨme'e ɨ́ mej jɨ́n ti'iteújche'ete a'ɨ́ɨme ɨ́ mej ruxɨéemɨste'e me'ɨ́jna tɨ seɨj huamɨ́'ɨ .
66011004	A'ii mú hui a'ɨ́ɨn pú'een ɨ́ huaréj ɨ́ tɨ tí'ihua'apua ɨ́ tɨ jemin e'etávee ɨ́ tavástara'a tɨ íiyen tí'aijta chaanaca japua . A'ii mú hui majta me'ɨ́n pú'een ɨ́ mej hua'apua ɨ́ meta'antitátzajmee . A'ɨ́ɨ mú xaa jemin seijre'e ɨ́ tavástara'a .
66011005	Tɨ pua'a ja'atɨ ayén tí'ijxe'eve'e tɨ a'ij pua'a huá'uruuren , taij pu 'aíjninei án huá'ateni'itze'e , ajta huá'amua'itɨcɨ a'ɨ́mej ɨ́ mej huá'ajcha'ɨre'e . Jee xaa , tɨ pua'a hui ja'atɨ ayén tí'ijxe'eve'e tɨ a'ij pua'a huá'uruuren , ayée pu ti'ihuaújxɨ'epɨ'ɨntare a'ɨ́jna jemi ɨ́ ja'atɨ mej me'ɨ́n raajé'ica .
66011006	Majta a'ɨ́ɨme ɨ́ mej hua'apua , a'ɨ́j mú hui jɨ́n antiújmua'areere muá'aju'u mej hua'utá'ijmɨi ɨ́ viite mej mi caí ché'e viiye matɨ́'ɨj mauj tihuá'ixaate'e ɨ́ teɨte . A'ɨ́j mú jɨ́n miyen tite'entiújmua'aréere muá'aju'u mej seɨcɨé ráaruuren ɨ́ jaj tɨ́'ij ayén huataújru'ure'en tɨ́j xúure'e . Ayee mú che'atá mena'a jɨ́n tite'entiújmua'aréere muá'aju'u mej puaíjtzi hua'utá'an a'ɨ́mej ɨ́ teɨte ɨ́ mej íiyen seijre'e ɨ́ chaanaca japua . Nain mú hui jɨ́n puaíjtzi hua'utá'asin ɨ́ cuí'ini'ira'a jɨme'e tɨ́j na'a tɨ ayén tihua'aráanajche .
66011007	Matɨ́'ɨj ra'antipuá'ajte'en ɨ́ mej jɨ́n naatéxajta , aj pu 'i ti'itɨ a'uun a'itaméj a'u tɨ e'etécun ɨ́ tɨ caí ámitɨeere'e a'achú tɨ ucátee . A'ɨ́ɨ pu hui hua'uténe'usi'ite'esin , ajta huá'acui'ini , ajta , hua'utémua'itɨ .
66011008	A'uu mú majta a'uté'e muá'aju'u ɨ́ mɨ'ɨchite caaye jetze a'ujna já'ahua'a chajta'a jetze tɨ ve'ée ɨ́ tɨ nu'u ayén téja'arájtehuaa tɨjɨ́n Sodoma , ajta ayén tɨjɨ́n Egipto . A'uu pu hua'avastara'a á'utataihuaca'a ɨ́ cúruu jetze .
66011009	Ayee mú mɨ'ɨchite huáruuren a'ɨ́ɨme ɨ́ teteca mej nain japua huachéjme , a'u tɨ na'a seɨ́j chuéjra'a japua , a'ɨ́ɨme ɨ́ mej seɨ́j niuucari jɨ́n tí'ixaxa'a , a'achú mej pua'amé ará'ase ɨ́ teɨtejra'an . Huaíca xɨcaj japuan já'ita'a mú hua'aseíira muá'aju'u ɨ́ mɨ'ɨchite . Majta , camu huatá'acare'e muá'aju'u tɨ ja'atɨ hua'avé'enan .
66011010	Majta a'ɨ́ɨme ɨ́ mej íiyen huachéjme ɨ́ chaanaca japua , jeíhua mú huataújtemua'ave'esin me'ɨ́jna jɨme'e ɨ́ mej meri huá'ucuii . A'ɨ́ɨ mú majta me'ɨ́jna jɨ́n tí'iyesten , majta tiu'utaújpuaijve'esin ti'itɨ me'ɨ́jna jɨme'e ɨ́ mej caí ché'e huá'ɨtziite'e a'ɨ́ɨme ɨ́ mej hua'apua ɨ́ mej tí'ixaxa'ata'a ɨ́ Dios jetze me'ecan , ɨ́ mej majta nu'u puaíjtzi hua'utá'a a'ɨ́mej ɨ́ mej íiyen seijre'e i chaanaca japua .
66011011	Tɨ́'ɨj teuumé'eca huaíca xɨcaj japuan já'ita'a , xɨéjniu'ucare'ara'an ɨ́ Dios , a'ɨ́ɨ pu huateájturaa a'ɨ́mej jemi ɨ́ mej hua'apua . Ajtahua'a pu hua'utatɨ́ste ɨ́ huá'axɨejniu'uca ɨ́ mej jɨ́n ruuri . Matɨ́'ɨj mi ájhuiixɨ . Majta jeíhua tiu'utátziɨn a'ɨ́ɨme ɨ́ mej hua'useíj .
66011012	Matɨ́'ɨj mi ráanamuajri'i tɨ ja'atɨ ca'anín jɨ́n u e'icájijhuaca'a u júte'e ayén tɨjɨ́n : ― Iiya'a , xá'ajcɨɨnichi seyujna júte'e , jaitɨri jetze u ta japua . Matɨ́'ɨj mi ticɨ́j , mehua'aseíiraca'a ɨ́ mej huá'ajcha'ɨre'eca .
66011013	Jɨ́me'en mu'u ticɨ́j , aj pu 'i huateújca'atzɨjxɨ ɨ́ chaanaca temua'a naa . Ajta je'icáj pu é'evatzɨjxɨ ɨ́ tihuá'achi'i ɨ́ tɨ a'uun a'uvéjme'ecaa . Majta aráhua'apuavi'ira mú huácuii ɨ́ teɨte tɨ́'ɨj huateújca'atzɨjxɨ . Majta a'ɨ́ɨme ɨ́ seica ɨ́ teɨte , jeíhua mú huápɨ'ɨ tiu'utátziɨn , majta rɨ́'ɨ tiraatéeje ɨ́ Dios .
66011014	Pu'uri mú á'ume ɨ́ mej jɨ́n rajpuaíjtzi ɨ́ tɨ hua'apua . Ajta pu'uri tɨ́n teja'uré'enejsin ɨ́ tɨ huaíca ɨ́ mej jɨ́n rajpuaíjtzi muá'aju'u .
66011015	Aj pu 'i a'ɨ́ɨn tɨ júte'e tí'ivaɨre'e , a'ɨ́jna tɨ aráhua'apua pú'een , a'ɨ́ɨ pu ajta ucájijhuaca'a . Neajta huá'unamuajri'i mej ca'anín jɨ́n tí'ixajtaca'a u júte'e , miyen tɨjɨ́n : Pu'uri xaa te'enteájrupi ɨ́ tavástara'a , a'ɨ́jna ɨ́ tɨ Dios ra'antíhua'u . Pu'uri nain jɨ́n antiújmua'aree tɨ tíhua'uta'aíjte'en a'ɨ́mej ɨ́ mej huachéjme a'ánna chaanaca japua . A'ɨ́ɨ pu tíhua'uta'aíjte'esin tɨ́j na'a tɨ yú auca'itɨ́ a'ame tɨ́j na'a rusén jɨme'e .
66011016	Majta a'ɨ́ɨme ɨ́ vaujsi ɨ́ mej seité japuan muáacua ará'ase , ɨ́ mej majta huá'ɨpuari japua e'eré'etei ɨ́ Dios jamuan , a'ɨ́ɨ mú aicaújtuuxɨ , majta raateánajcheca'a ɨ́ Dios .
66011017	Miyen tɨjɨ́n : Rɨ́'ɨ tu timuaatá'aca , tavástara'a , mɨ pej Dios pú'een , mɨ pej pajta nain jɨ́n antí'amua'aree , mɨ pej pajta seijre'e íjii , mɨ pej pajta seijre'eca'a jéjcua ɨmuá .
66011018	Majta a'ɨ́ɨme ɨ́ mej seɨj chuéjra'a japua é'eme'ecan , matɨ́j pua'amé , jeíhua mú huápɨ'ɨ níniu'ucacuca'a . Pajta mú'ee , pepu'uri huataniú'ucaca'a . Pu'uri a'ájna teja'uré'ene a'ɨ́jna xɨcáara'a pej jetzen huá'axɨjte'en a'ɨ́mej ɨ́ mej meri huácuii . Patá'aj rɨ́'ɨ tihua'utá'an pe'ɨ́mej ɨ́ mej muavaɨre'e , a'ɨ́ɨme ɨ́ mej mú'eetzi jetze me'ecan tí'ixaxa'a , majta a'ɨ́ɨme ɨ́ mej mú'eetzi jemi rɨ́'ɨ tí'iteseijre'e . Patá'aj rɨ́'ɨ tihua'utá'an matɨ́j pua'amé muá'astijre'e . Capu amɨ́n tɨ pua'a miyen ve'ecán jɨ́n títetaté'en na'ari cɨliéene'e jɨ́n metítetatéin . Patá'aj pajta hua'antipuá'ajte'en a'ɨ́mej ɨ́ mej meri hua'upuá'ajte a'ɨ́mej ɨ́ mej íiyen chaanaca japua huachéjme . Ayee mú tiu'utaxájtaca'a a'ɨ́ɨme ɨ́ mej seité japuan muáacua ará'ase .
66011019	Aj pu 'i a'ɨ́ɨn ɨ́ teyuu a'u tɨ Dios é'eseijre'e u ta japua , a'ɨ́ɨ pu antácuunareca'a . Ajta a'uun teyujta'a seijre'eca'a a'ɨ́jna ɨ́ chi'ij tɨ cɨ́lieen tɨ ajta tzajta'an urácatii ɨ́ niuucari tɨ jɨ́n te'ataújratziiri'i ɨ́ Dios . Matɨ́'ɨj mi huatémaxcava'axɨ a'ujna teyujta'a , majta téniuuca'a . Jéihua pu ca'anín jɨ́n ti'itéca'arajnajme'e . Huateújca'atzɨjca'a ɨ́ chuej , majta cáavatzɨ ɨ́ téetej .
66012001	Aj pu 'i ti'itɨ huataseíjre u júte'e ɨ́ nej jɨ́n rɨ́'ɨ te'utaseíj . 'Ɨ́ita'a pu seijre'eca'a tɨ ayén éene'en ti'itéchejca'a cɨ́ɨxuri jɨme'e tɨ naa ti'itetáatɨye'i tɨ́j ɨ́ xɨcaj . Ajta máxcɨra'i japua újveeca'a a'ɨ́jna ɨ́ 'ɨ́ita'a . A'ɨ́ɨ pu curuun ajta u'uteárujte'ecaa tɨ jetzen seijre'eca'a ti'itɨ cumu xu'ura'ave . Ayee mú ará'aseca'a a'achú cumu tamuáamuata'a japuan hua'apua .
66012002	Pu'uri autájucaca'a , ajta ruyeineca'a a'ɨ́jna jɨme'e tɨ rá'acui'icaa a'iné pu'uri tɨ́n tiyaúj a'ame .
66012003	Ajtahua'a seɨj huataseíjre . Me'ecui xaa , a'ɨ́jna ɨ́ cu'ucu'u ɨ́ tɨ pa'u , ɨ́ tɨ vivéj . Arahua'apuáca pu huíjmu'uu , ajta tamuáamuata'a ave'ehuájmee . A'ɨ́ɨ pu ajta ru'uteárujte'ecaa ɨ́ curuun ɨ́ tɨ aráhua'apua .
66012004	Ajta , rucuasi pu jɨ́n hua'aré'ana je'icáca a'ɨ́mej ɨ́ xu'ura'ave ɨ́ mej júte'e é'eseijre'e . Aj pu 'i hua'ajájpuaca'a . Aj pu 'i huaje'icáahua'axɨ íiyen chaanaca japua . Ajta a'ɨ́ɨn ɨ́ cu'ucu'u , áa pu vejli'i jemin a'utéechaxɨ a'ɨ́jna ɨ́ 'ɨ́ita'a tɨ ari tɨ́n tiyaúj a'ame tɨ́'ij raatécɨ'ɨme tɨ́'ɨj huanú'ihua ɨ́ uneeca'i .
66012005	Aj pu 'i tiyaúj já'araa , teáatacan . A'ii pu a'ɨ́ɨn pú'een tɨ ca'anéeri jɨ́n tíhua'uta'aíjte'esin matɨ́j mena'a pua'amé ɨ́ mej chaanaca japua é'eme'ecan . Ajta a'ɨ́ɨn uneeca'i , Dios pu ya'uví'itɨ u ta japua a'u tɨ é'eseijre'e ɨ́ ɨpuari tɨ japuan acájca ɨ́ Dios .
66012006	A'ɨjna ɨ́ 'ɨ́ita'a , áa pu huataúruu a'ujna pújme'en a'u tɨ caí é'e ja'atɨ , a'u tɨ ajta Dios rɨ́'ɨ yá'uruurijtze . A'uu pu á'ateeri a'achú cumu seivi'ira'a japuan tamuáamuata'ate japuan huaícate xɨcaj . Ajta a'ɨ́ɨn ɨ́ Dios , a'ɨ́ɨ pu racha'ɨ́ɨ a'ame .
66012007	Matɨ́'ɨj mi autéjhuii mej huaténe'use'en ɨ́ ta japua . A'ɨjna ɨ́ Miguel , majta ɨ́ mej jamuan tí'ivaɨre'eca'a , a'ɨ́ɨ mú rané'usi'ite'eca'a me'ɨ́jna ɨ́ cu'ucu'u , majta me'ɨ́jna ɨ́ mej ravaɨre'eca'a ɨ́ cu'ucu'u .
66012008	Matɨ́'ɨj mi hua'utéemua'itɨ me'ɨ́jna ɨ́ cu'ucu'u , majta a'ɨ́mej ɨ́ mej ravaɨre'eca'a . Capu ché'e hua'utá'a mej me'uun a'uté'uuca'a u ta japua .
66012009	Matɨ́'ɨj mi ye'icájrɨe me'ɨ́jna ɨ́ cu'ucu'u tɨ vivéj , a'ɨ́jna ɨ́ cu'ucu'u tɨ jéjcua ɨmuá seijre'eca'a , a'ɨ́jna ɨ́ tej tiyen ratamuá'amua tɨjɨ́n tiyaaru'u , teajta ɨ́ tej tiyen ratamuá'amua tɨjɨ́n Satanás . A'ii pu a'ɨ́ɨn pú'een a'ɨ́jna ɨ́ tɨ huá'acuanamua matɨ́j mena'a pua'amé yen seijre'e íiyen chaanaca japua . Aj mú mi aye'icájrɨe íiyen chaanaca japua , jamuan ɨ́ mej ravaɨre'eca'a .
66012010	Netɨ́'ɨj ni ráamua'areeri'i tɨ ja'atɨ a'uun ta japua a'utéveeca'a . Tɨ'ɨquí ca'anín jɨ́n tiu'utaxájtaca'a ayén tɨjɨ́n : ― Pu'uri hui xaa ayén teja'uré'ene tɨ a'ɨ́ɨn ɨ́ taDioj ari hua'irájtuaa a'ɨ́mej ɨ́ mej rá'astijre'e . Pu'uri nain jɨ́n antiújmua'aree tɨ ij tíhua'uta'aíjte'en naíjmi'ica tɨ́j na'a rusén jɨme'e . Pu'uri hui nain jɨ́n tira'íjca a'ɨ́jna ɨ́ Cɨríistu'u tɨ ari ra'antíhua'u , a'iné pu'uri ya'ucájrɨe a'ɨ́jna tɨ tihuá'axajtzi'i ɨ́ ta'ihuaamua'a . Nain xɨcaj tzajta'a , ajta nain tɨ́ca'ari tzajta'a , a'ɨ́ɨ pu hui ayén tihuá'axajtzi'i a'ɨ́jna jemi ɨ́ Dios .
66012011	’ Majta me'ɨ́n ɨ́ ta'ihuaamua'a , a'ɨ́ɨ mú me'ɨ́jna jɨ́n ra'antimuá'itɨ me'ɨ́jna jɨme'e tɨ a'ɨ́ɨn Cáne'a ra'iráaxɨre ɨ́ ruxuure'e tɨ́j muaɨ'ɨvéjri ɨ́ Dios jemi , majta mú ra'antimuá'itɨ me'ɨ́jna jɨme'e mej miyen tihua'utá'ixaate'eca'a a'ɨ́jna jɨme'e ɨ́ niuucari ɨ́ tɨ jɨ́me'en raxa ɨ́ Cɨríistu'u . Camu a'atzu raatéxɨeehuataca'a mej rá'astijre'e . Capu amɨ́n a'ij tɨ pua'a ja'atɨ ayén huá'aneeche tɨ huá'ucui'ini . Maúche'e mú rá'aviicua'i .
66012012	’ Setá'aj siyen huaújtemua'ave'en mɨ sej seyun seijre'e ta japua , seajta mú'een , mɨ sej seyun tí'ivaɨre'e . Seajta mú'een , mɨ sej seyun huachéjme se'újna chaanaca japua , seajta mú'een , mɨ sej se'uun a'uté'uuca'a ɨ́ jaj japua , cui'i xaa , a'iné mú'ejmi jemi ari huataseíjre a'ɨ́jna ɨ́ tiyaaru'u . Ajta í'iniu'ucamɨ'ɨ huápɨ'ɨ a'iné pu'uri ramua'aree tɨ caí ché'e á'ateeri , a'iné Dios pu'uri ra'iteánajsin . ― Ayee pu tiu'utaxájtaca'a a'ɨ́jna ɨ́ Dios .
66012013	Ajta a'ɨ́ɨn ɨ́ cu'ucu'u , tɨ́'ɨj ráamua'areeri'i tɨ a'uun é'ejve ɨ́ chaanaca japua , aj pu 'i raatavén a'ɨ́jna ɨ́ 'ɨ́ita'a ɨ́ tɨ tiyaúj já'araa .
66012014	Ajta Dios pu ayén tiraatá'a a'ɨ́jna ɨ́ 'ɨ́ita'a tɨ ráavaɨre'en tɨ́'ij ca'anacan tícheni a'u tɨ a'ij éene'e a'ɨ́jna jemi ɨ́ cu'ucu'u . Ajta Dios pu ti'ijmícua a'ame . Aj pu 'i a'uun a'ará'a a'u tɨ caí é'e ja'atɨ , a'u tɨ ajta Dios rɨ́'ɨ tiyá'uruurijtze . A'uu pu á'ateeri a'achú cumu huaíca nine'ira'a japuan já'ita'a .
66012015	Aj pu 'i a'ɨ́ɨn cu'ucu'u jeíhua jaj aijxɨ́re án ruténe'etze'e tɨ́'ij ya'ujaújte'en , ajta rá'ujamɨste'en a'ɨ́jna ɨ́ 'ɨ́ita'a .
66012016	Ajta a'ɨ́ɨn ɨ́ chuej , a'ɨ́ɨ pu raatévaɨ a'ɨ́jna jɨme'e tɨ a'utátzi'ite tɨ́'ij ateárute ɨ́ jaj , ɨ́ tɨ ra'ijxɨ́re ɨ́ cu'ucu'u án ruténe'etze'e .
66012017	Aj pu 'i a'ɨ́ɨn cu'ucu'u raatájaaxɨejvi'iri'i a'ɨ́jna ɨ́ 'ɨ́ita'a . Ajta á'uraa . Aj pu 'i a'utéjche tɨ hua'uténe'usi'ite'en a'ɨ́mej ɨ́ seica , ɨ́ mej yaújmua'ame'en pú'een a'ɨ́jna ɨ́ 'ɨ́ita'a . A'ii mú a'ɨ́ɨn pú'een ɨ́ mej miyen rá'astijre'e a'ij tɨ tihuá'aijte'e ɨ́ Dios , ɨ́ mej majta te'anxájta me'ɨ́jna jɨme'e ɨ́ Jesús .
66013001	Ajta a'ɨ́ɨn ɨ́ cu'ucu'u , a'ɨ́ɨ pu a'uun a'utéechaxɨ ja'apuaíri japua , a'u tɨ e'eve'e'ástɨme ɨ́ jaj tɨ ve'ée . Netɨ́'ɨj ni ja'atɨ tɨ huápɨ'ɨ á'atesi'ire'e huaseíj . A'ɨ́ɨ pu ɨ́ jaj tzajta'a tɨ ve'ée a'itamé'eca'a . Tamuáamuata'a pua'améca pu ave'ehuájmee , ajta arahua'apuáca huíjmu'uu . Curuun pu te'uteárújti'ihuaca'a ɨ́ ru'e'ehuáj jetze seɨj ajta seɨj , ajta ayée pu té'eyu'usi'i a'ɨ́jna jetze ɨ́ mu'úura'an a'ij tɨ ántehuaa tɨ a'ij pua'a namuajre'e ɨ́ Dios jemi .
66013002	Ayee pu seijre'eca'a a'ɨ́jna ɨ́ ti'itɨ ɨ́ nej raaseíj . Ayee pu éene'e seijre'eca'a tɨ́j jɨ́ripu . Ayee pu éene'e ti'ɨ́ɨcajme tɨ́j juutze'e . Ayee pu ajta 'een anténi tɨ́j muajye . Ajta a'ɨ́ɨn ɨ́ cu'ucu'u , a'ɨ́ɨ pu nain raatátui a'ɨ́jna ɨ́ ti'itɨ ɨ́ rumuárɨ'eri'ire'ara'an , ajta tɨ́j na'a tɨ jɨ́n tí'aijta , ajta ɨ́ tɨ jɨ́n jeíhua antiújmua'aree .
66013003	Cu xɨee ti'ipuaíjti'ihuaca'a seɨj ɨ́ mu'úura'an tɨ́'ij huámɨ'ɨni . Ajta , ajtahua'a pu huarúj a'ɨ́jna ɨ́ tɨ ti'ipuaíjti'ihuaca'a . A'ɨ́j pu jɨ́n naíjmi'i matɨ́j mena'a mej yen huachéjme íiyen chaanaca japua , jé'ecan mú rɨ́'ɨ tira'utaseíj , majta ra'ará'astijre me'ɨ́jna ɨ́ ti'itɨ .
66013004	Majta me'ɨ́n ɨ́ teteca , a'ɨ́ɨ mú raateánajcheca'a me'ɨ́jna ɨ́ cu'ucu'u a'iné pu'uri a'ɨ́ɨn cu'ucu'u raatátui a'ɨ́jna ɨ́ ti'itɨ tɨ huápɨ'ɨ á'atesi'ire'e ɨ́ tɨ jɨ́n antiújmua'aree . Majta me'ɨ́n teɨte raateánajcheca'a me'ɨ́jna ɨ́ ti'itɨ . Ayee mú tɨjɨ́n : ― ¿ A'ataani ayén 'een tɨ́j amɨjna mɨ ti'itɨ ? ¿ A'iné auj tí'irɨ'ɨri tɨ ja'atɨ raaténe'usi'ite'en tɨ ij raatémua'itɨn ? Capu xaa ne'u ja'atɨ . ― Ayee mú tiu'utaxájtaca'a .
66013005	Ca'aníjra'a pu raatá'a tɨ́'ij á'ujtzaahuate'e huápɨ'ɨ ɨ́ Dios jemi . Ayee pu tiraatá'a tɨ ayén á'ateevi'in tɨ a'ɨ́jna jɨ́n antiújmua'areere tɨ jeíhua huápɨ'ɨ a'ij pua'a tí'ixajta . Ayee pu á'ateere a'achú cumu hua'apuate máxcɨra'i japuan hua'apua .
66013006	Aj pu 'i a'utéjche tɨ a'ij pua'a tí'ixajta ɨ́ Dios jemi a'ɨ́jna jɨme'e tɨ ruseɨ́j ayén huaújruu tɨ́j ɨ́ Dios . Jé'ecan pu a'ij pua'a tirá'ixaa a'ɨ́jna ɨ́ Dios , ajta a'ɨ́mej ɨ́ mej a'uun é'eseijre'e ɨ́ Dios jemi u ta japua . A'ɨ́ɨ mú tí'ivaɨre'e matɨ́j chi'ira'an ɨ́ tɨ tzajta'an seijre'e ɨ́ Dios .
66013007	Ajta a'ɨ́ɨn ɨ́ cu'ucu'u , a'ɨ́ɨ pu ca'aníjra'a raatá'a tɨ́'ij hua'uténe'usi'ite'en a'ɨ́mej ɨ́ mej rɨ́'ɨ tí'iteseijre'e ɨ́ Dios jemi . Ajta ayén tiraatá'a tɨ́'ij hua'utémua'itɨn . Ayee pu ajta tiraatá'a tɨ a'ɨ́jna jɨ́n antiújmua'areere tɨ́'ij tíhua'uta'aíjte'en matɨ́j mena'a pua'amé yen seijre'e íiyen chaanaca japua , a'ɨ́ɨme teɨtejra'a , matɨ́j mena'a mej seɨ́j jetze airaújneijte majta a'ɨ́ɨme ɨ́ mej seɨj chuéjra'a japua é'eme'ecan , tɨ́j na'a ɨ́ tɨ seijre'e ɨ́ hua'aniuuca .
66013008	Matɨ́j mena'a pua'amé íiyen huachéjme ɨ́ chaanaca japua , a'ɨ́ɨ mú raná'amiche'e muá'aju'u , matɨ́j mena'a ɨ́ mej caí é'eyu'usi'ihuaca'a ɨ́ yu'uxari jetze ɨ́ tɨ ra'áa a'ɨ́jna ɨ́ Cáne'a ɨ́ tɨ huamé'ere tɨ́'ɨj caí xɨ huataseíjre ɨ́ chaanaca . A'ɨjna ɨ́ yu'uxari , a'ii pu a'ɨ́ɨn pú'een tɨ jetzen té'eyu'usi'i a'ij tɨ ántehuaa seɨj ajta seɨj matɨ́j mena'a pua'amé ruuri huateáturaa jemin ɨ́ Cáne'a tɨ́j na'a rusén jɨme'e .
66013009	Tɨ pua'a ja'atɨ huiteájnamua , ché'e a'ɨ́ɨn temua'a naa tiráanamua .
66013010	Tɨ pua'a pɨ́ti'ihuáujxɨ'epɨ'ɨntare'en , mej seɨ́j huateví'iran mej ra'iteáanan , a'ɨ́ɨ mú xaa raatévi'ira . Tɨ pua'a ja'atɨ titéecui'ini chun jɨme'e , ayée pu tiú'ujxe'eve'e tɨ ayén che'atá a'ɨ́jna jɨ́n tiú'umɨ'ɨni . Ayee pu Dios ayén tihua'utajé a'ɨ́mej ɨ́ mej rɨ́'ɨ tí'iteseijre'e ɨ́ jemin mej mi te'utáviicua'i , mej mi majta rá'atzaahuate'e .
66013011	Netɨ́'ɨj ni seɨ́j huaseíj ɨ́ ti'itɨ tɨ a'itanej á chuaata'a . Hua'apuaca pu ave'ehuájmee tɨ́j cáne'a . Ayee pu ajta tí'ixaxa'a tɨ́j ɨ́ cu'ucu'u .
66013012	A'ɨ́ɨ pu ra'ará'astijre a'ɨ́jna jetze me'ecan ɨ́ ti'itɨ ɨ́ ta'amuájca tɨ́j na'a ɨ́ tɨ jɨ́n antiújmua'aree . Ayee pu ca'anéeri jɨ́n tihuá'aijte'e matɨ́j mena'a mej íiyen seijre'e chaanaca japua mej mi raateánajche me'ɨ́jna ɨ́ ta'amuájca tɨ huarúj ɨ́ tɨ ti'ipuaíjti'ihuaca'a a'ɨ́jna jɨme'e ɨ́ tɨ huamɨ́'ɨ .
66013013	Ayee pu tí'imɨjhuaca a'ɨ́jna ɨ́ tɨ ravaɨre'e mej mi ti'itɨj jɨ́n rɨ́'ɨ tira'utaseíj . Jee xaa , ne'u , ayée pu tiraayɨ́'ɨtɨ tɨ taij u e'icájrɨeni u júte'e , mejseíiraca'a ɨ́ teɨte .
66013014	A'ɨ́ɨ pu huá'acuanamua ɨ́ teɨte ɨ́ mej yen seijre'e íiyen chaanaca japua a'ɨ́jna jɨme'e tɨ ca'aníjra'a ratá'aca tɨ ayén huárɨni a'ɨ́jna jetze me'ecan ɨ́ ta'amuájca . Aj pu 'i ayén tihua'u'íjca mej mi ratetáahuan ti'itɨ tévira'a tɨ ayén seijre'e tɨ́j a'ɨ́jna ɨ́ ti'itɨ ta'amuájca , a'ɨ́jna ɨ́ tɨ tiu'upuáijti'ihuaca'a a'ɨ́jna jɨme'e ɨ́ chun , ajta a'ɨ́jna ɨ́ ti'itɨ tɨ huarúj .
66013015	Ajta a'ɨ́ɨn ɨ́ ta'amuájca , ayée pu ajta tiraatá'a a'ɨ́jna ɨ́ tɨ ravaɨre'e tɨ́'ij xɨéjniu'ucari raatátɨsten a'ɨ́jna ɨ́ ti'itɨ tévira'a tɨ́'ij tiu'utaxáj . Ayee pu ajta tiraatá'a tɨ a'ɨ́jna jɨ́n antiújmua'areere tɨ ayén tíhua'uta'aíjte'en mej raajé'ica ja'atɨ tɨ na'a ɨ́ tɨ caí á'ujca'ane tɨ raateánajche a'ɨ́jna ɨ́ ti'itɨ tévira'a .
66013016	A'ɨ́ɨ pu ajta tihuá'aijte'e mej mi anaújyu'uxaxɨ'ɨn ɨ́ rumuájca'a jetze na'ari mej araujyú'uxaxɨ'ɨn ɨ́ rucuaatzi jetze naíjmi'i ɨ́ teɨte . Capu tíhua'utá'uuni'ira tɨ pua'a ja'atɨ ayén cɨ́lieen jɨ́n ti'itéjvee nusu ve'ecán jɨ́n ti'itéjvee , tɨ pua'a chíjteaani pú'een nusu caí a'ij tí'ijviicua'i . Capu ajta tɨ pua'a miyen ruxɨéehua á'ujujhua'ane'en na'ari mej ca'anéeri jɨ́n tí'imuarɨ'e .
66013017	Tɨ pua'a caí ja'atɨ é'eyu'usi'ihua a'ij tɨ ántehuaa a'ɨ́jna ɨ́ ti'itɨ na'ari ɨ́ tɨ jɨ́n tí'itɨej , capu rɨ'ɨríista a'ame tɨ a'ɨ́jna ɨ́ ja'atɨ ti'itɨ huánanan . Capu ajta rɨ'ɨríista a'ame tɨ ti'itɨ huátuaani .
66013018	A'ɨ́j pu jɨ́n , ayén tiú'ujxe'eve'e tɨ ja'atɨ rɨ́'ɨ mé teuúmua'aree . Ché'e a'ɨ́ɨn yaú'itɨée á'ara'ani a'ij tɨ huataújmua'a a'ɨ́jna ɨ́ tɨ jɨ́n tí'itɨej a'ij tɨ ántehuaa a'ɨ́jna ɨ́ ti'itɨ . A'ɨjna ɨ́ tɨ jɨ́n tí'itɨej , a'úu pu a'uvé'emej a'ɨ́mej tzajta'a ɨ́ teteca . Ayee pu tí'itɨej a'achú arájsevi sieentu japuan huaícate japuan arájsevi .
66014001	Netɨ́'ɨj ni atáneereca'a . ¡ Me'ecui xaa ! An pu huatéveeca'a a'ɨ́jna ɨ́ Cáne'a jɨrí japua ɨ́ tɨ ayén téja'arájtehuaa tɨjɨ́n Sión . A'ɨ́ɨ mú majta jamuan me'ánna huaté'uuca ɨ́ mej anxɨ́te japuan hua'apuate japuan muáacua vi'ira'a ará'ase . Ayee pu té'eyu'usi'ihuaca'a aj huá'acuaatze'e a'ij tɨ ántehuaa a'ɨ́jna ɨ́ Cáne'a , ajta a'ij tɨ ántehuaa a'ɨ́jna ɨ́ tɨ rájya'upua .
66014002	Netɨ́'ɨj ni ráanamuajri'i tɨ ja'atɨ u ta japua teja'utaxájtaca'a . Ayee pu namuajre'eca'a tɨ́j jaj tɨ sihuájna ca'anín . Ayee pu ajta namuajre'eca'a matɨ́j mej téniuuca'an huápɨ'ɨ . Ajta ɨ́ niuucari ɨ́ tɨ jɨ́n tiu'utaxájtaca'a , ayée pu namuajre'eca'a matɨ́j a'ɨ́ɨme ɨ́ mej tí'icuiina a'ɨ́jna jetze ɨ́ aarpa .
66014003	Majta miyen tí'ichuiicaca'a seɨ́j jɨme'e ɨ́ chuiicari ɨ́ tɨ jéjcua a'ɨ́jna jemi ɨ́ Dios , majta a'ɨ́mej jemi ɨ́ mej muáacua ɨ́ mej ruuri , majta a'ɨ́mej jemi ɨ́ vaujsi ɨ́ mej seité japuan muáacua ará'ase . Capu ja'atɨ raayɨ́'ɨtɨhua'a tɨ tiu'utáchuiica a'ɨ́jna jɨme'e ɨ́ chuiicari sino a'ɨ́ɨ mu'u ɨ́ mej anxɨ́te japuan hua'apuate japuan muáacua vi'ira'a ará'ase , ɨ́ tɨ a'ɨ́ɨn Cáne'a tiu'unájchitaca'a ɨ́ mej jɨ́me'en té'echa'ɨɨca'a ɨ́ Dios jemi . Matɨ́'ɨj mi mauj iyá'ujujhua'ane'en íiyen chaanaca japua .
66014004	A'ii mú a'ɨ́ɨn pú'een ɨ́ mej caí ti'ihuaújxana'acɨre 'úucate jemi a'iné a'ɨ́ɨ mú urarɨ́'eneme'eca jɨ́n á'ujujhua'ane'e . A'ii mú a'ɨ́ɨn pú'een ɨ́ mej miyen á'ujujhua'ane'e a'ɨ́jna jamuan ɨ́ Cáne'a a'u tɨ na'a tɨ á'ume . A'ɨ́ɨ pu hua'irájtuaa huá'a tzajta'a a'ɨ́mej ɨ́ mej yen seijre'e íiyen chaanaca japua . Ajta a'ɨ́ɨn ɨ́ Cáne'a , a'ɨ́ɨ pu ayén che'atá na'a huávi'itɨste'esin ɨ́ Dios jemi tɨ́j ja'atɨ tiu'utátuiire'esin ɨ́ Dios jemi a'ɨ́jna ɨ́ 'icɨɨri tɨ amuacaí ajtanéj . Jamuan ɨ́ Dios , a'ɨ́ɨ pu ajta hua'ancuré'evi'itɨ .
66014005	Ajta a'ɨ́ɨme , camu a'atzu tí'ihua'itaca , sino temua'a mú urarɨ́'ene'en seijre'e ɨ́ Dios jemi .
66014006	Netɨ́'ɨj ni seɨ́j huaseíj tɨ ta japua tí'ivaɨre'e . Júte'e pu rá'ara'aca'a tɨ́'ij tihua'utá'ixaate'en ɨ́ niuucari ɨ́ mej jɨ́n huataújtemua'ave'en matɨ́j mej na'a rusén jɨme'e . A'ɨ́ɨ pu rá'ara'aca'a tɨ́'ij tihua'utá'ixaate'en matɨ́j mena'a pua'amé yen huachéjme i chaanaca japua , matɨ́j mena'a pua'amé ɨ́ mej seɨj chuéjra'a japua é'eme'ecan , matɨ́j mena'a pua'amé me'ɨ́n pú'een ɨ́ teɨte , matɨ́j mena'a pua'amé ɨ́ me'ɨ́n pú'een ɨ́ teɨtestemua'ame'en , majta naíjmi'i a'ɨ́mej ɨ́ mej seɨcɨé tí'ixaxa'a .
66014007	Aj pu 'i ca'anín jɨ́n ayén tiu'utaxájtaca'a tɨjɨ́n : ― Setá'aj rá'atese'e ɨ́ Dios , setá'aj seajta rɨ́'ɨ tiraateájtuaani a'iné pu'uri ayén teja'uré'ene a'ájna tɨ jetzen Dios huá'axɨjte'en naíjmi'ica ɨ́ teɨte . Setá'aj raná'amiche'en a'ɨ́jna tɨ raatétaahuaca'a ɨ́ ta japua , ajta ɨ́ chaanaca , ajta ɨ́ jaj tɨ ve'ée , ajta a'u tɨ na'a tɨ huajaíxavi'ijmee .
66014008	Aj pu 'i seɨj tɨ tí'ivaɨre'e u ta japua ɨ́ tɨ hua'apua , a'ɨ́ɨ pu cujta'an tiu'uxájtajme'e . Ayen tɨjɨ́n : Single Line Comp ― Pu'uri á'ave . Nain pu jɨ́n á'ave a'ɨ́jna ɨ́ Babilonia a'ɨ́jna ɨ́ tɨ hua'utétɨmua'iraste a'ɨ́jna jɨme'e tɨ huá'a jamuan huateújxana'acɨre matɨ́j mena'a pua'amé seɨj chuéjra'a japua é'eme'ecantaca'a . Dios pu ajta raatétɨmua'iraste'esin a'ɨ́jna jɨme'e tɨ huápɨ'ɨ niu'ucamɨ'ɨ .
66014009	Aj pu 'i seɨj tɨ ta japua tí'ivaɨre'e , a'ɨ́jna ɨ́ tɨ huaíca , a'ɨ́ɨ pu ajta cujta'an tiu'uxájtajme'e ca'anín jɨme'e tɨjɨ́n : ― Tɨ pua'a hui ja'atɨ raná'amiche'en a'ɨ́jna ɨ́ tevi tɨ huápɨ'ɨ á'atesi'ire'e , ajta a'ɨ́jna ɨ́ tevi , ajta ayén tira'utéca'anen mej rá'usiɨɨmua'an ɨ́ cuaatzeájra'an jetze nusu muájca'are'ara'an jetze a'ij tɨ ántehuaa a'ɨ́jna ɨ́ ti'itɨ ɨ́ tɨ huápɨ'ɨ á'atesi'ire'e , Dios pu ajta raatétɨmua'iraste'esin a'ɨ́jna jɨme'e tɨ huápɨ'ɨ niu'ucamɨ'ɨ . Ajta a'ɨ́ɨn ɨ́ ja'atɨ , ti'itɨ pu hui antí'isin tɨ ayén ráaruuren tɨ́j a'ɨ́jna ɨ́ huá'ave'eri tɨ caí ti'itɨ ranaxca , ɨ́ mej jɨ́n huá'acui'ica . A'ɨ́ɨ pu ajta rajpuaíitzi a'ame ɨ́ taij jɨme'e , ajta a'ɨ́jna jɨme'e tɨ ayén té'eeca tɨ́j tepúusti'i . Ayee pu hui tirajpuaíitzi a'ame huá'a jemi ɨ́ mej ta japua tí'ivaɨre'e , ajta a'ɨ́jna jemi ɨ́ Cáne'a .
66014010	
66014011	’ Ajta a'ɨ́ɨn ɨ́ cɨtzij tɨ ájcɨtziu a'ɨ́jna jɨme'e ɨ́ mej jɨ́n rajpuaíjtzi , ayée pu hui á'ateeri tɨ́j na'a rusén jɨme'e tɨ ajcɨtziúuta a'ame . Capu ajta hua'atá'aca mej huaújse'upe'en tújca'ari tzajta'a nusu tɨ́ca'ari tzajta'a . Ayee mú hui tirajpuaíitzi muá'aju'u a'ɨ́ɨme ɨ́ mej rana'amiche me'ɨ́jna ɨ́ ti'itɨj , ajta ɨ́ tevi , matɨ́j mena'a mej miyen ra'ancuré'a ɨ́ mej jɨ́n huá'a jetze ra'uyú'uxa a'ij tɨ ántehuaa a'ɨ́jna ɨ́ ti'itɨ .
66014012	’ A'ɨ́j pu jɨ́n , Dios ayén tihuá'ajee a'ɨ́mej ɨ́ mej rɨ́'ɨ tí'iteseijre'e ɨ́ jemin mej mi te'utáviicua'i , a'ɨ́mej ɨ́ mej rá'astijre'e a'ij tɨ tiu'uta'aíjtaca'a ɨ́ Dios , a'ɨ́mej ɨ́ mej majta rá'atzaahuate'e me'ɨ́jna ɨ́ Jesús .
66014013	Netɨ́'ɨj ni ráanamuajri'i tɨ ja'atɨ júte'e teje'icáxajtaca'a . Ayee pu tinaatá'ixaa tɨjɨ́n : ― Patá'aj piyen tira'utéeyu'uxa yee : “ Tɨ́j na'a tɨ yú auca'itɨ́ a'ame , miché'e rɨ́'ɨ titeújmuajte'e a'ɨ́ɨme ɨ́ mej rá'atzaahuate'e ɨ́ tavástara'a . ” Ajta a'ɨ́ɨn ɨ́ xɨéjniu'ucare'ara'an ɨ́ Dios , ayén tɨjɨ́n : “ Jee xaa ne'u , rɨ́'ɨ pu Dios tihua'utá'a a'iné pu'uri rɨ'ɨrí mej huaújse'upe'en , mej mi caí ché'e ti'itɨ jɨ́n á'aviicua'ire'e , a'iné pu'uri tihua'ucɨ́'ɨ ɨ́ mej raamuá'itɨ me'ɨ́jna jɨme'e mej tiu'umuárɨej . ”
66014014	Netɨ́'ɨj ni neajtahua'a atáneereca'a . ¡ Me'ecui xaa ! A'ɨ́j nu huaseíj ɨ́ jaitɨri tɨ cuaiina . Seɨj pu ajta a'ɨ́ɨn japuan újcatii tɨ ayén seijre'eca'a tɨ́j teáata'a . A'ɨ́ɨ pu curuun uteárujte'ecaa tɨ oro jɨ́n taavíjhuaca'a , ajta ru'itéchueeca'a rurɨ'ɨríinta'a pújme'en ɨ́ chun tɨ aicaújtuta tɨ ajta temua'a naa te'entámɨɨmɨ .
66014015	Aj pu 'i seɨj tɨ ta japua tí'ivaɨre'e a'uun a'irájraa u teyujta'a . A'ɨ́ɨ pu ca'anín jɨ́n ayén tiraatajé a'ɨ́jna tɨ jaitɨri japua án á'ujcatii tɨjɨ́n : ― Patá'aj hui mɨ chun jɨ́n raaré'eveijche ɨ́ tɨ ari tí'icɨɨre , patá'aj tiu'uré'atzaana , a'iné pu'uri a'ájna teja'uré'ene ɨ́ pej jetzen tiu'uré'atzaana . Pu'uri hui jeíhua tí'icɨɨre , ajta ari huaré'eca'anaca'a ɨ́ chaanaca japua .
66014016	Ajta a'ɨ́ɨn ɨ́ tɨ jaitɨri japua án á'ujcatii , a'ɨ́ɨ pu ca'anín jɨ́n tiu'uré'eveijcheca'a ɨ́ chaanaca japua , ajta tiu'uré'etzaj tɨ́j na'a tɨ tiú'ucɨɨreca'a .
66014017	Aj pu 'i seɨj tɨ ta japua tí'ivaɨre'e ajta a'uun e'irájraa u teyujta'a . A'ɨ́ɨ pu ajta ru'itéchueeca'a seɨ́j ɨ́ chun tɨ aicaújtuta , tɨ ajta temua'a naa te'entámɨɨmɨ .
66014018	Aj pu 'i seɨj tɨ ta japua tí'ivaɨre'e , a'uun e'irájraa a'u tɨ a'utéjvee a'ɨ́jna ɨ́ mej japuan tí'imuaɨ'ɨvajtaca . A'ii pu a'ɨ́ɨn pú'een ɨ́ tɨ a'ɨ́jna jɨ́n antiújmua'aree ɨ́ taij jɨme'e . Aj pu 'i ayén tiraatajé a'ɨ́jna ɨ́ tɨ ru'itéchueeca'a ɨ́ chun tɨ aicaújtuta , tɨ ajta antámɨɨmɨ . Ayen tɨjɨ́n : ― Patá'aj hui raaré'eveijche , pajta rájseɨre'en ɨ́ táca'ira'an ɨ́ pi'ista tɨ a'uun a'uvéjme ɨ́ chaanaca japua a'iné pu'uri cuasi a'ɨ́jna ɨ́ uuva .
66014019	Jɨ́me'en pu'u ayén tiraata'ixaa , aj pu 'i a'ɨ́ɨn ayén raaré'eveijcheca'a ɨ́ chaanaca japua , ajta rájseɨj a'ɨ́jna ɨ́ tɨ tiú'ucɨɨreca'a ɨ́ chaanaca japua . Aj pu 'i a'uun ya'ucáahua'axɨ a'ɨ́jna tzajta'a ɨ́ mej jɨ́n rajaachi ɨ́ uuva a'u tɨ Dios ya'ujáche a'ɨ́jna jɨme'e tɨ huápɨ'ɨ niu'ucamɨ'ɨ .
66014020	Aa mú ya'ujáche á pua'acɨé á chajta'a . Xúure'e pu airámɨ'ɨyeca'a a'ɨ́jna ɨ́ mej rá'ajache . Temua'a pu te'utɨ́'ɨ já'araa . Ayee pu te'utɨ́'ɨ a'utɨ́ ɨmuá a'atá'ase ɨ́ xáachime'ara'an jetze ɨ́ cahuaayu'u . Ajta , ayée pu a'uyaúucan japua huamɨ'ɨyéjraa a'achú cumu huaíca ciento kilómetros .
66015001	Netɨ́'ɨj ni neajtahua'a seɨ́j huaseíj ɨ́ tɨ ta japua jeíhua ruxe'eve'e . Jé'ecan nu rɨ́'ɨ tira'utaseíj . A'ii mú a'ɨ́ɨn pú'een ɨ́ mej tí'ivaɨre'e u ta japua , ɨ́ mej aráhua'apua ará'ase . A'ɨ́j mú jɨ́n antiújmua'aree me'ɨ́jna jɨme'e ɨ́ puaíjtzi ɨ́ tɨ ayén ará'ase a'achú cumu aráhua'apua . A'ii pu a'ɨ́ɨn pú'een ɨ́ tɨ nain jɨ́n te'entipuá'ajte ɨ́ tɨ jɨ́me'en Dios ayén puaíjtzi hua'utá'asin a'ɨ́jna jɨme'e tɨ huápɨ'ɨ niu'ucamɨ'ɨ .
66015002	Netɨ́'ɨj ni ti'itɨ huaseíj . Naa pu tí'imesti . Aa pu a'umuáanijme'ecaa , cu xɨee viidrio na'a , taij tɨ tzajta'an seijre'e . Majta a'ɨ́ɨme ɨ́ mej raatéemua'itɨ me'ɨ́jna ɨ́ tevi tɨ huápɨ'ɨ tesi'ire'e , majta ɨ́ tevi tɨ ravaɨre'e , majta ɨ́ tɨ jɨ́n ti'itɨée á'aye'i ɨ́ tɨ jɨ́n ayén ántehuaa , a'úu mú huaté'uuca'a a'utɨ́ e'eve'e'ástɨme a'ɨ́jna ɨ́ viidrio tɨ amuáanijmee . A'ɨ́ɨ mú te'ité'ɨ'ɨca'a rumuájca'a jetze me'ɨ́jna ɨ́ aarpa tɨ Dios hua'utapuaíjve mej mi me'ɨ́jna jɨ́n tiu'utácuiina ɨ́ amɨ́n .
66015003	Majta miyen me'ɨ́jna jɨ́n tí'ichuiicaca'a me'ɨ́jna jɨme'e a'ij tɨ huarɨ́j a'ɨ́jna ɨ́ Moisés tɨ tí'ivaɨre'eca'a ɨ́ Dios jemi , majta me'ɨ́jna jɨme'e a'ij tɨ huarɨ́j ɨ́ Cáne'a . Miyen tɨjɨ́n : Jé'ecan pej huápɨ'ɨ rɨ́'ɨ naa huarɨ́j patɨ́'ɨj tu'irájtuaa mú'ee , tavástara'a , mɨ pej Dios pú'een , pej pajta nain jɨ́n antí'amua'aree . A'ɨ́j tu jɨ́n rɨ́'ɨ te'utaseíj . Tɨ́j na'a a'ij pej rɨcɨ , xɨ́'epɨ'ɨn pej rɨcɨ , pajta tzáahuati'ira'a jɨ́n raaxɨ́'epɨ'ɨntare'e , mɨ pej piyen tí'aijta tɨ́j na'a tɨ yú auca'itɨ́ a'ame tɨ́j na'a rusén jɨme'e .
66015004	Naími'i mú miyen rɨ́'ɨ timuaateájtuaani , majta rɨ́'ɨ timuaatá'asin , mú'eetzi , mɨ pej tavástara'a pú'een , a'iné mú'ee pej aseɨ́j rɨ'éene'ecán jɨ́n seijre'e ɨ́ Dios jemi . Naíjmi'i ɨ́ mej seɨj chuéjra'a japua é'eme'ecan , a'ɨ́ɨ mú a'uvé'eju'u muá'aju'u mej mi muaateánajche , a'iné pepu'uri tíhua'utaseíjrate pej piyen xɨ́'epɨ'ɨn huarɨ́j a'ij tɨ tiraavíjte'e .
66015005	Netɨ́'ɨj ni atáneereca'a tɨ pua'a ari te'entácuuni'i u teyujta'a a'u tɨ e'irácatii a'ɨ́jna ɨ́ tɨ te'anxájta a'ɨ́jna jɨme'e ɨ́ Dios .
66015006	Matɨ́'ɨj mi me'uun a'iráacɨ u teyujta'a a'ɨ́ɨme ɨ́ mej ta japua tí'ivaɨre'e ɨ́ mej aráhua'apua ará'ase . Mu'uri ráatɨsime'e ɨ́ puaíjtzi ɨ́ tɨ ajta aráhua'apua ará'ase . Cɨ́ɨxuri mú majta ti'itechée tɨ mé'e ti'itetáatɨye'i temua'a naa . Majta mú avé'ejɨ'ɨcɨ'ihuajme'ecaa án rútaviitze'e puaasi jɨme'e tɨ oro jɨ́n taavíjhua .
66015007	Ajta seɨj ɨ́ mej muáacua ɨ́ mej ruuri , a'ɨ́ɨ pu hua'uré'e'ɨ'ɨpɨ'ite a'ɨ́mej ɨ́ mej aráhua'apua ará'ase a'ɨ́jna ɨ́ tuxa'a ɨ́ tɨ avé'ejɨstijmee ɨ́ tɨ jɨ́n huápɨ'ɨ niu'ucamɨ'ɨ ɨ́ Dios ɨ́ tɨ i'irúuri rusén jɨme'e . Seɨj ajta seɨj pu hua'uré'e'ɨ'ɨpɨ'ite a'ɨ́jna ɨ́ tuxa'a .
66015008	Aj pu 'i temua'a téjcɨtziujtareca'a u teyujta'a a'ɨ́jna jɨme'e ɨ́ muárɨ'eri'ire'ara'an ɨ́ Dios . Ajta , jeíhua pu huápɨ'ɨ huatátzareajraa . Aj pu 'i temua'a te'uhuájɨsteca'a u teyujta'a a'ɨ́jna ɨ́ cɨtzij . Capu ché'e huatárɨ'ɨristareca'a tɨ seɨj a'uun a'uteárute u teyujta'a ajta mena'a caí ra'antipuá'ajte'en ɨ́ mej aráhua'apua ará'ase mej puaíjtzi hua'utá'an ɨ́ tɨ ajta aráhua'apua ará'ase .
66016001	Netɨ́'ɨj ni seɨ́j huaseíj ɨ́ ja'atɨ tɨ a'uun a'utéveeca'a u teyujta'a . Tɨ'ɨquí ca'anín jɨ́n tiu'utaxájtaca'a tɨjɨ́n : ― Sericu , setá'aj hui á ya'ucáxɨre'en ɨ́ chaanaca japua tɨ́j na'a ɨ́ tɨ avé'ejɨsti ɨ́ cutzape'e jetze ɨ́ tɨ aráhua'apua ará'ase mej mi ráamua'aree tɨ huápɨ'ɨ niu'ucamɨ'ɨ ɨ́ Dios .
66016002	Jɨ́me'en pu'u ayén tiu'utaxájtaca'a a'ɨ́jna , aj pu 'i seɨj u a'uvé'emej . Tɨ'ɨquí á ya'ucájrɨe ɨ́ chaanaca japua ɨ́ cutzape'e jetze tɨ aramuáacua . Aj pu 'i huá'a japua rájve a'ɨ́jna ɨ́ tɨ jɨ́n i'icá'atzata ɨ́ tɨ a'ij pua'a té'eeca , ajta ɨ́ tɨ a'ij pua'a seijre'eca'a . Ayee pu tihuá'uruu a'ɨ́mej tɨ huá'a jetze té'eyu'usi'ihuaca'a a'ij tɨ ántehuaa a'ɨ́jna ɨ́ ti'itɨ , majta a'ɨ́mej ɨ́ mej raateánajcheca'a .
66016003	Ajta , ɨ́ tɨ hua'apua , a'ɨ́ɨ pu ajta á ya'ucájrɨe ɨ́ cutzape'e ɨ́ tɨ aramuáacua japuan ɨ́ jaj tɨ ve'ée . Jɨ́me'en pu'u ayén huarɨ́j , aj pu 'i seɨcɨé huaújruu ɨ́ jaj tɨ́j xúure'e tɨ airámɨ'ɨyeca'a tevi jetze tɨ huamɨ́'ɨ . Ajta , naíjmi'i ɨ́ mej jaj tzajta'a chejca'a , a'ɨ́ɨ mú huácuii .
66016004	Ajta ɨ́ tɨ huaíca , a'ɨ́ɨ pu á ya'ucájrɨe a'ɨ́jna ɨ́ seɨj ɨ́ tɨ cutzape'e jetzen aramuáacua ɨ́ játe'ana tzajta'a , ajta japuan a'u tɨ e'ejaíjxajme . Jɨ́me'en pu'u ayén huarɨ́j , tɨ́j na'a tɨ tí'iseijre'e seɨcɨé pu huaújruu tɨ́j xúure'e .
66016005	Netɨ́'ɨj ni ráanamuajri'i ɨ́ tɨ a'ɨ́jna jɨ́n antiújmua'aree ɨ́ jaj , a'ɨ́ɨ pu ayén tiu'utaxájtaca'a tɨjɨ́n : ― Xɨ́'epɨ'ɨn pej hui huarɨ́j pe'ɨ́jna jɨme'e pej hua'uxɨ́jte , mú'ee , mɨ pej jéjcua ɨmuá seijre'eca'a , pajta íjii pej pauj seijre'e .
66016006	’ Naa pu hui xɨ́'epɨ'ɨn a'iné a'ɨ́ɨme ɨ́ teteca mu'uri huá'ucuii a'ɨ́mej ɨ́ mej mú'eetzi jemi rɨ́'ɨ tí'iteseijre'e , majta a'ɨ́mej ɨ́ mej mú'eetzi jetze me'ecan tí'ixaxa'ata'a . A'ɨ́j pej jɨ́n peri hua'utá'a mej majta xúure'e huayé'en . Ayee mú hui éeni'icɨ'e ra'antimuá'itɨ .
66016007	Netɨ́'ɨj ni ráanamuajri'i tɨ ja'atɨ tɨ a'uun a'utéveeca'a jetzen a'u mej tejé'emuaɨ'ɨvajtaca . Ayee pu tiu'utaxájtaca'a tɨjɨ́n : ― Jee xaa ne'u , tavástara'a , mɨ pej Dios pú'een , mɨ pej hui pajta nain jɨ́n antí'amua'aree . Tzáahuati'ira'a pej jɨ́n huá'axɨjte'e . Naa pu tiraavíjte'e a'ij pej tihua'utá'a .
66016008	Ajta ɨ́ tɨ muáacua , a'ɨ́ɨ pu á ya'ucájrɨe ɨ́ cutzape'e a'ɨ́jna japua ɨ́ xɨcaj . Ajta ayén tiraatá'a a'ɨ́jna ɨ́ xɨcaj tɨ huá'uta'ixɨ'ɨri .
66016009	Majta a'ɨ́ɨme ɨ́ teteca , huá'ataixɨ'ɨ a'ɨ́jna jɨme'e tɨ huápɨ'ɨ téjxɨcaca'a . Majta a'ij pua'a tiraatajé ɨ́ Dios ɨ́ tɨ a'ɨ́jna jɨ́n antiújmua'aree tɨ puaíjtzi hua'atá'aca . Camu raatéxɨeehuataca'a a'ɨ́jna tɨ a'ij pua'a een a'ij mej rɨcɨ , camu majta rɨ́'ɨ tiraatá'a ɨ́ Dios .
66016010	Ajta ɨ́ te'anxɨ́vi , a'ɨ́ɨ pu ajta á ya'ucájrɨe a'ɨ́jna ɨ́ cutzape'e a'ɨ́jna japua a'u tɨ e'ecájca a'ɨ́jna ɨ́ ti'itɨ tɨ a'ij pua'a een . Jɨ́me'en pu'u ayén huarɨ́j , huápɨ'ɨ pu huateátɨca'areca'a a'u tɨ tejé'aijta . Majta a'ɨ́ɨme ɨ́ teteca , a'ɨ́ɨ mú avá'ujche'eve'e ɨ́ runeanu jetze me'ɨ́jna jɨme'e mej jeíhua huápɨ'ɨ rajpuaíjtzica'a .
66016011	Majta jeíhua mú a'ij pua'a tiraatajé me'ɨ́jna ɨ́ Dios ɨ́ tɨ ta japua é'eseijre'e me'ɨ́jna jɨme'e mej jeíhua huápɨ'ɨ rajpuaíjtzica'a . Camu majta a'atzu raatéxɨeehuataca'a a'ij mej rɨjcaa tɨ a'ij pua'a een .
66016012	Ajta ɨ́ tɨ arájsevi , a'ɨ́ɨ pu ajta á ya'ucájrɨe ɨ́ cutzape'e a'ɨ́jna japua ɨ́ játe'ana ɨ́ tɨ ve'ée tɨ ayén téja'arájtehuaa tɨjɨ́n Eufrates . Jɨ́me'en pu'u ayén huarɨ́j , aj pu 'i nainjapua ateáxɨ'ɨ ɨ́ játe'ana . Ayee pu 'een jɨ́n ateáxɨ'ɨ mej mi antácɨɨne a'ɨ́ɨme ɨ́ mej tí'aijta a'u tɨ 'eíjninei ɨ́ xɨcaj .
66016013	Netɨ́'ɨj ni hua'useíj ɨ́ mej huaíca ɨ́ mej aijneájxɨ huá'ateni'itze'e a'ɨ́jna ɨ́ cu'ucu'u , ajta a'ɨ́jna ɨ́ ti'itɨ tɨ a'ij pua'a een , ajta a'ɨ́jna tɨ huá'a jetze me'ecan tí'ixaxa'a hua'itzi jɨme'e . Ayee mú seijre'eca'a matɨ́j teecujse . A'ii mú a'ɨ́ɨn pú'een ɨ́ xɨéjniu'ucari ɨ́ mej a'ij pua'a 'een .
66016014	A'ii mú majta a'ɨ́ɨn pú'een ɨ́ xɨéjniu'ucari ɨ́ mej tiyaaru'u jetze ajtéme'ecan . A'ɨ́ɨ mú á'ujujhua'an nainjapua ɨ́ chaanaca mej mi huá'ajseɨre'en a'ɨ́mej ɨ́ mej tí'aijta íiyen chaanaca japua mej mi huaténe'use'en a'ɨ́jna xɨcáara'an tɨ huápɨ'ɨ ruxe'eve'e tɨ́'ɨj a'ɨ́ɨn huataseíjre'en ɨ́ Dios tɨ nain jɨ́n antiújmua'aree .
66016015	Ayee pu tɨjɨ́n : “ Me'ecui xaa , yee nu hui uvé'enejsin tɨ́j nahua'ari tɨ avíitzi jɨ́n a'uteáru'ipi ɨ́ huá'a chi'ita . Rɨ́'ɨ pu tiraatá'a a'ɨ́jna tɨ a'atánee , ajta jɨ́n ti'itéechen tɨ́'ij caí mua'avi'i á'uche'ecane'en , mejseiíra ɨ́ teɨte ɨ́ tɨ jɨ́n tí'itevi'ira'a . ” Ayee pu tiu'utaxájtaca'a .
66016016	Majta a'ɨ́ɨme ɨ́ mej huaíca , a'úu mú huá'ajseɨj a'ujna já'ahua'a tɨ ayén téja'arájtehuaa hua'aniuuca jɨme'e ɨ́ hebreos tɨjɨ́n Armagedón .
66016017	Ajta ɨ́ tɨ aráhua'apua , a'ɨ́ɨ pu á ya'ucájrɨe ɨ́ cutzape'e . Jɨ́me'en pu'u ayén huarɨ́j , aj pu 'i seɨj ca'anín jɨ́n tiu'utaxájtaca'a tɨ a'uun a'utéveeca'a teyujta'a . A'ujna , a'u tɨ a'utéjvee ɨ́ mej japuan tí'imuaɨ'ɨvajtaca , ayée pu tiu'utaxájtaca'a a'ɨ́jna tɨjɨ́n : ― Pu'uri icu , antipuá'areca'a .
66016018	Matɨ́'ɨj mi huatémaxcava'axɨ , majta téniuuca'a . Jéihua pu ajta tí'ica'arajnaca'a . Ajta jé'ecan huápɨ'ɨ huateújca'atzɨjxɨ ɨ́ chaanaca . Tɨ́j na'a tɨ yú e'iré'ene mej yen huataseíjre ɨ́ teteca íiyen chaanaca japua , capu ja'anáj ayén huateújca'atzɨjxɨ . Jé'ecan pu huápɨ'ɨ xaa huateújca'atzɨjxɨ .
66016019	Ajta a'ɨ́jna ɨ́ chajta'a ɨ́ tɨ ve'ée , huaíca pu autátzi'iteca'a . Ajta é'evatzɨjxɨ ɨ́ huá'achajta'a ɨ́ mej seɨj chuéjra'a japua é'eme'ecan . A'ɨ́ɨ pu Dios , ajta ra'utámua'areeri'i a'ujna u Babilonia tɨ́'ij puaíjtzi raatá'an tɨ́'ij tí'iracɨ'ɨti ɨ́ tɨ jɨ́n huápɨ'ɨ niu'ucamɨ'ɨ ɨ́ Dios .
66016020	Ajta tɨ́j na'a a'u tɨ e'eráahuachi ɨ́ jaj tzajta'a , a'ɨ́ɨ pu e'ehuaújpua'arixɨ . Capu ajta ché'e seijre'eca'a a'u tɨ á'ujɨ́rime .
66016021	Majta mú téetej cáavatzɨ , temua'a mevivejmé'e . Temua'a pu tijetéjme'ecaa a'achú cumu huaícate kiilu . A'ɨ́mej pu japua rájve ɨ́ teteca . Majta a'ɨ́ɨme ɨ́ teteca , a'ij mú pua'a tiraatajé me'ɨ́jna ɨ́ Dios me'ɨ́jna jɨme'e ɨ́ téetej a'iné jeíhua mú rajpuaíjtzica'a mej miyen cáavatzɨ ɨ́ téetej .
66017001	Aj pu 'i seɨj tɨ ta japua tí'ivaɨre'e , tɨ ajta seɨ́j huiteátɨɨca'a ɨ́ cutzape'e tɨ aráhua'apua ará'ase , a'ɨ́ɨ pu mú a'uvé'emej , ajta ayén tinaatá'ixaa tɨjɨ́n : ― Iiya'a jíi , nee nu muaataseíjrate'esin a'ɨ́jna tɨ jɨ́n Dios ra'uxɨ́jte'en a'ɨ́jna ɨ́ 'ɨ́ita'a tɨ ve'ecán jɨ́n ti'itéveeca'a , tɨ ajta ramuá'itɨca'a ɨ́ tumin ɨ́ ruhuá'ira'a jɨme'e . A'ii pu a'ɨ́ɨn pú'een ɨ́ tɨ a'uun á'ujca ɨ́ jaj japua tɨ ve'ée .
66017002	’ Majta a'ɨ́ɨme ɨ́ mej tí'aijta íiyen chaanaca japua , a'ɨ́ɨ mú huateújxana'acɨre me'ɨ́jna jamuan ɨ́ 'ɨ́ita'a . Majta a'ɨ́ɨme ɨ́ mej íiyen huachéjme chaanaca japua , a'ɨ́ɨ mú majta huateájta'arua me'ɨ́jna jɨme'e tɨ a'ɨ́ɨn 'ɨ́ita'a ayén hua'utá'a mej majta jamuan ti'ihuaújxana'acɨra'aten .
66017003	Aj pu 'i a'ɨ́ɨn xɨéjniu'ucare'ara'an ɨ́ Dios , a'ɨ́ɨ pu neja'uví'itɨ a'ɨ́jna a'u tɨ caí é'e ti'itɨ . A'uu nu 'ɨ́ita'a huaseíj tɨ a'ɨ́jna japua á'ujcatii ɨ́ ti'itɨ tɨ pa'u . Ajta a'ɨ́ɨn ɨ́ ti'itɨ , jeíhua pu jetzen é'eyu'usi'ihuaca'a ɨ́ tɨ jɨ́n ayén ántehuaaca'a , tɨ ajta jɨ́n a'ij pua'a tí'ijxa ɨ́ Dios . Arahua'apuáca pu huíjmu'uu a'ɨ́jna ɨ́ ti'itɨ , ajta tamuáamuata'a pua'améca ave'ehuájmee .
66017004	Tí'inacamua ɨ́ tɨ ti'itéechen , ajta cɨ́j caj tí'ipa'u . Jéihua pu huápɨ'ɨ ucárujti'ihuaca'a a'ɨ́jna ɨ́ tɨ oro jɨ́n taavíjhua , ajta tetej tɨ huápɨ'ɨ tí'ijnajche , ajta perla ti'itɨ . A'ɨ́ɨ pu ajta ru'iteátɨɨca'a ɨ́ cutzape'e ɨ́ tɨ oro jɨ́n taavíjhua . Ajta a'ɨ́jna jetze ɨ́ cutzape'e , ti'itɨ pu avé'ejɨsti ɨ́ tɨ tiú'uxana'avi'iste'e , ajta ɨ́ tɨ jɨ́n huateújxana'acɨre a'ɨ́jna ɨ́ 'ɨ́ita'a .
66017005	Ajta ayén té'eyu'usi'ihuaca'a ɨ́ cuaatzeájra'an jetze a'ij tɨ ántehuaa . Neajta inee , canu yaú'itɨée na'araa ne'ɨ́jna ɨ́ niuucari tɨ jetzen té'eyu'usi'ihuaca'a tɨ jɨ́me'en yee : “ Babilonia , ɨ́ tɨ ve'ecán jɨ́n ti'itéjvee . Hua'ana'ana a'ɨ́mej ɨ́ 'uuca ɨ́ mej ramuá'itɨcɨ ɨ́ tumin ɨ́ ruhuá'ira'a jɨme'e . A'ii pu a'ɨ́ɨn pú'een tɨ jetzen a'uun a'uvé'emej ɨ́ tɨ tiú'uxana'avi'iste'e íiyen chaanaca japua . ”
66017006	Netɨ́'ɨj ni raaseíj tɨ a'ɨ́ɨn 'ɨ́ita'a tahuáaca'a a'ɨ́jna jɨme'e ɨ́ hua'axuure'e a'ɨ́ɨme ɨ́ mej rɨ́'ɨ tí'iteseijre'e ɨ́ Dios jemi , majta a'ɨ́ɨme ɨ́ mej huácuiihuaca'a me'ɨ́jna jɨme'e mej rá'astijre'e me'ɨ́jna ɨ́ Jesús . Jé'ecan nu a'ij te'utaseíj netɨ́'ɨj raaseíj .
66017007	Ajta a'ɨ́ɨn ɨ́ tɨ ta japua tí'ivaɨre'e , ayée pu tinaatá'ixaa tɨjɨ́n : ― ¿ A'iné 'een jɨ́n piyen te'utaseíj ? Nee nu muaatá'ixaate'esin a'ij tɨ huataújmua'a a'ɨ́jna tɨ caí ámitɨeere'e a'ɨ́jna jɨme'e ɨ́ 'ɨ́ita'a , ajta a'ɨ́jna ɨ́ ti'itɨ tɨ japuan avé'eca , ɨ́ tɨ ajta arahua'apuáca huíjmu'uu , ajta tɨ tamuáamuata'a ave'ehuájmee .
66017008	’ A'ɨjna ɨ́ ti'itɨ pej hui raaseíj , a'ɨ́ɨ pu ajmí'i huataseíjre , ajta íjii , capu ché'e ye'e já'ahua'a . Ajta , aúche'e pu a'itaméj a'ujna a'utɨ́ e'etécun tɨ caí a'ij ámitɨeere'e a'achú tɨ ucátee . Méjca'i huáyee pu ajta á'apua'aren a'ɨ́jna ɨ́ ti'itɨ . Majta a'ɨ́ɨme ɨ́ mej yen huachéjme íiyen chaanaca japua , ɨ́ mej caí é'eyu'usi'ihuaca'a a'ɨ́jna jetze ɨ́ yu'uxari a'ij mej ántea'arua , a'ɨ́jna ɨ́ yu'uxari tɨ jéjcua ɨmuá jetzen té'eyu'usi'ihuaca'a matɨ́j mena'a pua'amé ruuri huateáturaa ɨ́ Dios jemi , ayée mú rɨ́'ɨ tiya'useíira muá'aju'u matɨ́'ɨj raaseíj me'ɨ́jna ɨ́ ti'itɨ a'iné a'ɨ́ɨ pu ajmí'i huataseíjre , ajta a'ájná'ɨmua í'iruurica'a , ajta caí ché'e mé iye'ahua'a . Ajta , aúche'e pu huataseíjre'esin .
66017009	’ A'ijna ɨ́ niuucari , tɨ hui ja'atɨ yaú'itɨée á'ara'ani , ruxe'eve'e tɨ a'ɨ́jna jetze tiú'umua'ati temua'a naa . A'ɨjna ɨ́ tɨ arahua'apuáca huíjmu'uu , ayée pu hui huataújmua'a tɨjɨ́n : A'ɨjna ɨ́ jɨrí tɨ aráhua'apua ará'ase tɨ japuan á'ujca a'ɨ́jna ɨ́ 'ɨ́ita'a .
66017010	’ A'ɨ́ɨ mú majta a'ɨ́ɨn pú'een ɨ́ mej tí'aijta , ɨ́ mej majta aráhua'apua ará'ase . Mua'anxɨ́vi ɨ́ mej meri á'upua'areca'a . Seɨj pu'u auj ti'itɨ jɨ́n ti'itéjvee . Ajta ɨ́ seɨj , capu xɨ seijre'e . Ɨ́ tɨ ayén huataseíjre'esin , ayée pu hui tiú'ujxe'eve'e tɨ cɨ́j na'a caj té'eteevi'in .
66017011	’ Ajta , a'ɨ́ɨn ɨ́ ti'itɨ tɨ ajmí'i huataseíjre , ajta íjii capu ché'e ye'e já'ahua'a , a'ii pu a'ɨ́ɨn pú'een ɨ́ ta'aráhuaiica . A'ɨ́ɨ pu ajta huá'a jetze ajtéme'ecan a'ɨ́mej ɨ́ mej aráhua'apua ará'ase . A'ɨ́ɨ pu hui ajta á'apua'aren .
66017012	’ Ajta a'ɨ́jna ɨ́ tɨ tamuáamuata'a ave'ehuájmee , ayée pu hui huataújmua'a tɨjɨ́n tamuáamuata'a mú ará'ase ɨ́ mej tí'aijta . Majta a'ɨ́ɨme , camúu xɨ me'ɨ́jna jɨ́n tite'enteájrupi mej mi tiu'uta'aíjta . Maúche'e mú ra'ancuré'asin mej mi cɨ́j mena'a caj tité'eteevi'in a'achú cumu seɨ́j hora mej tiu'uta'aíjta jamuan ɨ́ ti'itɨ .
66017013	’ Naíjmi'i mú miyen ruxɨ́'ej tí'imua'atze . Majta mej raatátuiire'en me'ɨ́jna ɨ́ ti'itɨj matɨ́j mena'a ɨ́ mej jɨ́n antiújmua'aree , ajta ɨ́ huá'amuarɨ'eri'ira'a .
66017014	A'ɨ́ɨ mú hui raaténe'usi'ite'esin me'ɨ́jna ɨ́ Cáne'a . ’ Ajta a'ɨ́ɨn ɨ́ Cáne'a , a'ɨ́ɨ pu hua'utémua'itɨ a'iné a'ii pu a'ɨ́ɨn pú'een ɨ́ tavástara'a ɨ́ tɨ ajta tihuá'aijte'e a'ɨ́mej ɨ́ tɨ hua'avásta'a pú'een ɨ́ teɨte . A'ii pu hui ajta a'ɨ́ɨn pú'een ɨ́ tajtuhuan tɨ naíjmi'ica tí'aijte'e ɨ́ seica ɨ́ tajtúhuaani . Majta a'ɨ́ɨme ɨ́ mej jemin seijre'e ɨ́ Cáne'a , a'ii mú a'ɨ́ɨn pú'een ɨ́ tɨ hua'utajé , tɨ ajta hua'antíhuau . A'ii mú majta a'ɨ́ɨn pú'een ɨ́ mej caí até'ɨtzea'ara ɨ́ jemin .
66017015	Aj pu 'i ayén tinaatá'ixaa tɨjɨ́n : ― A'ɨjna ɨ́ jaj tɨ ve'ée ɨ́ pej hui raaseíj , ɨ́ tɨ ajta japuan á'ujca a'ɨ́jna ɨ́ 'ɨ́ita'a tɨ ramuá'itɨcɨ ɨ́ tumin ɨ́ ruhuá'ira'a jɨme'e , a'ii mú a'ɨ́ɨn pú'een ɨ́ teɨtestemua'ame'en a'ɨ́jna ɨ́ 'ɨ́ita'a , majta ɨ́ teɨtejra'an , majta ɨ́ mej seɨj chuéjra'a japua é'eme'ecan , ɨ́ mej majta seɨ́j jɨ́n tí'ixaxa'a ɨ́ niuucari .
66017016	’ Ajta a'ɨ́jna tɨ tamuáamuata'a ave'ehuájmee , ɨ́ mej tí'aijta a'ɨ́jna jamuan ɨ́ ti'itɨ , a'ɨ́ɨ mú rájcha'ɨ́ɨre'e muá'aju'u me'ɨ́jna ɨ́ 'ɨ́ita'a tɨ ramuá'itɨcɨ ɨ́ tumin ɨ́ ruhuá'ira'a jɨme'e . Majta hua'aré'e'itixɨ'ɨsin ɨ́ teɨte ɨ́ mej rá'ajaahuate'eca'a . Majta ca'anéeri jɨ́n tiracá'ari'ira tɨ́j na'a ɨ́ tɨ ti'itéechen . Majta raatécɨ'ɨme ɨ́ huá'ire'ara'an . Majta ra'ateátaira .
66017017	’ Ayee pu té'eme , a'iné Dios pu ayén ca'aníjra'a hua'utá'asin mej mi miyen tira'ará'asten a'ij tɨ a'ɨ́ɨn tí'ijxe'eve'e me'ɨ́jna jɨme'e mej ruxɨ́'ej mena'a tiú'umua'ati . Majta raatátuiire'en ɨ́ ti'itɨ jemi matɨ́j mena'a ti'itɨ ɨ́ mej jɨ́n antiújmua'aree . Ayee mú raruuren ajta na'a caí ayén te'araúrasten a'ij tɨ Dios ari tiraataxájtaca'a .
66017018	’ Ajta , a'ɨ́jna ɨ́ 'ɨ́ita'a ɨ́ pej raaseíj , a'ii pu a'ɨ́ɨn pú'een ɨ́ chajta'a tɨ ve'ée ɨ́ tɨ tihuá'aijte'e a'ɨ́mej ɨ́ tajtúhuaani ɨ́ mej ti'itɨ jɨ́n títetateí a'u tɨ na'a íiyen chaanaca japua . ― Ayee pu tinaatá'ixaa a'ɨ́jna ɨ́ tɨ ta japua tí'ivaɨre'e .
66018001	Neajta seɨ́j huaseíj ɨ́ tɨ ta japua tí'ivaɨre'e . Aa pu ta japua ve'ecáme'ecaa a'ɨ́jna . Jéihua pu huápɨ'ɨ ti'itɨj jɨ́n antiújmua'aree . Nain japua pu ajta huatátzareajraa íiyen chaanaca japua a'ɨ́jna jɨme'e tɨ tétaave'e á ru jetze .
66018002	Aj pu 'i ca'anín jɨ́n huajíjhuaca'a ayén tɨjɨ́n : ― Pu'uri hui é'evatzɨjxɨ , pu'uri xaa hui é'evatzɨjxɨ a'ujna u Babilonia , ɨ́ chajta'a tɨ vivéjme . Mu'uri hui me'uun a'uchéjme a'ɨ́ɨme ɨ́ tiyaaru'u . Pu'uri ajta huá'achi'i pú'een ɨ́ xɨéjniu'ucari ɨ́ mej xána'avisi'i seijre'e . A'uu mú 'é'e á'aseca , matɨ́j mena'a pua'amé ɨ́ pina'ase ɨ́ mej xána'avisi'i seijre'e , ɨ́ tej caí a'atzu huá'axe'eve'e .
66018003	’ Ayee pu hui tiráaruu , a'iné a'ɨ́ɨ pu ca'aníjra'a hua'utá'a matɨ́j mena'a pua'amé ɨ́ mej seɨj chuéjra'a japua é'eme'ecan mej mi miyen che'atá mena'a a'ij pua'a huárɨni tɨ́j ajta huarɨ́j a'ɨ́jna ɨ́ Babilonia . A'ɨ́j pu hui jɨ́n Dios ayén che'atá na'a puaíjtzi tihua'utá'asin a'iné jé'ecan pu huápɨ'ɨ niu'ucamɨ'ɨ a'ɨ́jna ɨ́ Dios . A'ɨ́ɨme ɨ́ mej íiyen tí'aijta ɨ́ chaanaca japua , matɨ́j mena'a pua'amé jamuan huateújxana'acɨre . Majta a'ɨ́ɨme ɨ́ mej tí'itua'araca íiyen chaanaca japua , a'ɨ́ɨ mú hui meri huateújchijteaanitaca'a me'ɨ́jna jɨme'e mej jeíhua huápɨ'ɨ tí'inecua'atzeca'a mej huápɨ'ɨ tí'ijcha'ɨɨca a'ɨ́ɨme . ― Ayee pu tiu'utaxájtaca'a a'ɨ́jna ɨ́ tɨ ta japua tí'ivaɨre'e .
66018004	Netɨ́'ɨj ni seɨ́j huánamuajri'i tɨ júte'e teje'icáxajtaca'a ayén tɨjɨ́n : ― Setá'aj hui se'uun huirácɨɨne mɨ sej neteɨ́testemua'a pú'een , sej si caí seajta siyen auté'ɨtzen tɨ́j a'ɨ́jna , tɨ ij caí puaíjtzi amuaatá'an ɨ́ Dios a'ij tɨ a'ɨ́ɨn raatá'asin a'ɨ́jna ɨ́ 'ɨ́ita'a .
66018005	’ Jee xaa , a'ɨ́jna ɨ́ tɨ jɨ́n ayén huarɨ́j , a'ɨ́ɨ pu hui ari nain jɨ́n auteájturaa ɨ́ Dios jemi . Pu'uri xáahuí ámitɨeere'e íjii u ta japua Dios tɨ é'eseijre'e . Ajta a'ɨ́ɨn Dios , a'ɨ́ɨ pu ari ra'utámua'areeri'i tɨ́j na'a tɨ jɨ́n a'ij pua'a ti'itiújcha'ɨɨ .
66018006	’ Ché'e ayén tí'iracɨ'ɨti tɨ́j ajta a'ɨ́ɨn puaíjtzi tihua'utá'a ɨ́ tɨ hua'utéemua'itɨ . Ché'e ajta hui hua'apua tiu'utanájchita tɨ́j na'a seɨ́j jɨme'e tɨ ayén huarɨ́j tɨ a'ij pua'a een . Ajta a'ɨ́ɨn ɨ́ vaasu tɨ jetzen raye'eca a'ɨ́jna tɨ jɨ́n huateújtɨmua'ira , ché'e hui ayén ra'avé'ejɨsten a'ɨ́jna jɨme'e ɨ́ tɨ hua'apua ará'ase ɨ́ tɨ jɨ́n huateátahuan .
66018007	’ A'ɨ́ɨ pu hui ahuáujtzaahua ruseɨ́j , ajta huataújseijrataca'a a'ɨ́jna jɨme'e tɨ jeíhua huápɨ'ɨ tí'ijcha'ɨɨca'a . Ché'e ruxɨ́'ej na'a tiráacɨ'ɨti tɨ́'ij rajpuaíitzi á'ara'ani , ajta tɨ huataújxɨeemɨste'en . Ayee pu hui ti'ixa ɨ́ ru tzajta'a tɨjɨ́n yee : “ A'ɨ́ɨ pu a'ɨ́jna jɨ́n ti'itéjvee ɨ́ 'ɨ́ita'a tɨ tí'aijta , ajta ayén tɨjɨ́n tɨ caí ruseɨ́jtaca'a , tɨ caí ja'anáj ruxɨeemɨ́jte'e a'ame . ”
66018008	’ A'ɨ́j pu hui jɨ́n ca'anacan japuan rávaɨjtzi seɨ́j xɨcaj jɨme'e tɨ rajpuaíitzi á'ara'ani . Aj pu xaa tijcuí'ini , ajta ruxɨeemɨ́jte'e a'ame . Ajta ayén tirajpuaíitzi a'ame tujri jɨme'e . Ajta huateáta'iri'ihua , a'iné jeíhua pu raayɨ́'ɨtɨ ɨ́ rumuárɨ'eri'ire'ara'an jɨme'e ɨ́ tavástara'a , a'ɨ́jna ɨ́ Dios tɨ ra'uxɨ́jte'en . ― Ayee pu tiu'utaxájtaca'a a'ɨ́jna ɨ́ ja'atɨ tɨ ta japua tí'ivaɨre'e .
66018009	Ajta a'ɨ́ɨme ɨ́ tajtúhuaani ɨ́ mej tí'aijta íiyen chaanaca japua , ɨ́ mej majta jamuan huateújxana'acɨre , majta jamuan huateújchijteaanitaca'a , matɨ́'ɨj raaseíj a'utɨ́ é'ejcɨtziu a'ɨ́jna jɨme'e tɨ teátaasin , a'ɨ́ɨ mú ruyeinixɨ'ɨn , majta jíjhuan me'ɨ́jna jɨme'e ɨ́ chajta'a .
66018010	Majta me'ɨ́n , á mú ɨmuá a'uhuístɨra'asin me'ɨ́jna jɨme'e mej rátziɨɨne'e ɨ́ tɨ jɨ́n rajpuaíitzi a'ame . Ayee mú ti'ixáata muá'aju'u tɨjɨ́n : ― Cui'i xaa , cui'i xaa , mú'ee mɨ hui pej chajta'a pú'een tɨ ve'ée , mɨ pej jeíhua ti'itɨj jɨ́n antí'amua'aree , mɨ pej hui Babilonia pú'een , seɨ́j xɨcaj pu jɨ́n ayén teja'uré'ene tɨ Dios ma'uxɨ́jte'e .
66018011	Majta a'ɨ́ɨme ɨ́ mej tí'itu'araca íiyen chaanaca japua , a'ɨ́ɨ mú majta ruyeinixɨ'ɨn , majta ruxɨeemɨ́jte'e muá'aju'u me'ɨ́jna jɨme'e ɨ́ chajta'a a'iné capu ché'e mé'e ja'atɨ tɨ tihuá'unanai ɨ́ mej tí'itua'araca ti'itɨ tɨ na'a mej tí'itɨcɨ , tɨ pua'a oro , nusu plata , na'ari tetej tɨ temua'a tí'ijnajche , ti'itɨ perla . Majta seica cɨ́ɨxuri tí'itua'araca . Capu ché'e ja'atɨ tihuá'ananairan ɨ́ tɨ tí'imesti , ɨ́ tɨ nacamua , tɨ ta'atí , tɨ pa'u . Camu majta ché'e huá'ananaira muá'aju'u ɨ́ cɨyej mej tu'araca tɨ jeíhua tí'ijnajche na'ari ti'itɨ cobre nusu tepúusti'i nusu a'ɨ́jna ɨ́ tetej ɨ́ mej racaamete , ɨ́ mej jɨ́n te'entámɨɨmɨte'en ɨ́ tepuaij na'ari ɨ́ chun .
66018012	
66018013	Camu majta ché'e miyen tihuá'ananairan ɨ́ mej cua'ira tijnájchite'en ti'itɨ tzencá , na'ari ti'itɨ tɨ na'a tɨ naa té'eeca nusu cuaane'e na'ari ti'itɨ mirra , na'ari cuaane'e tɨ cuaiina , ti'itɨ nahuáj , na'ari aceite , na'ari hariina tɨ rɨ́'en , ti'itɨ triigu , ajta ye'emuaate mej seijre'e huáacasi , na'ari cáne'axɨ , ajta cahuaayu'u . Ajta , a'ɨ́jna ɨ́ carreta mej ru'uve'ejáapuaj muá'aye'i ɨ́ cahuaayu'u , majta a'ɨ́mej ɨ́ mej ca'anéeri jɨ́n tí'imuarɨ'e ruxɨ́'ej teɨte jemi , camu mi ché'e tihuá'ananairan .
66018014	Ayee pu teja'uré'ene a'ij tɨ ajmí'i té'eyu'usi'ihuaca'a ayén tɨjɨ́n : “ A'ɨjna tɨ temua'a ti'irɨ́'een , ɨ́ pej huápɨ'ɨ raxɨ́'eve'eca'a , capu ché'e seíire'e a'ame mú'eetzi jemi . Ajta , naíjmi'i tɨ́j na'a tɨ huápɨ'ɨ tí'ijnajche , ajta tɨ naa seijre'e ɨ́ pej jɨ́n á'atzaahuate'e aseɨ́j , pepu'uri tejá'urɨe . Capej ché'e tí'ite'uuni . ”
66018015	Majta a'ɨ́ɨme ɨ́ mej tí'itu'araca , ɨ́ mej majta me'ɨ́jna jɨ́n huateújchijteaanitaca'a me'ɨ́jna jɨme'e mej tihuá'ananairaca'a , a'ɨ́ɨ mú a'ɨmuá huahuístɨra'asin , me'ɨ́jna jɨme'e mej rátziɨɨne'e muá'aju'u tɨ Dios puaíjtzi raatá'a . Maújyeinixɨ'ɨn , majta ca'anín jɨ́n huataújxɨeemɨste'esin .
66018016	Ayee mú ti'ixáata muá'aju'u tɨjɨ́n : ― Cui'i xaa , cui'i xaa , mú'ee pej chajta'a pú'een , tɨ ve'ée , ɨ́ pej pe'ɨ́jna ti'itéchejca'a ɨ́ tɨ mesti tɨ naa 'een , pajta pe'ɨ́jna jɨme'e tɨ nacamua , pajta ɨ́ tɨ pa'u jɨme'e , ɨ́ pej ucá'arujti'iri'i pe'ɨ́jna ɨ́ tɨ oro jɨ́n taavíjhua , pajta pe'ɨ́jna jɨme'e ɨ́ tetej tɨ huápɨ'ɨ tí'ijnajche , pajta pe'ɨ́jna jɨme'e ɨ́ perla ti'itɨ .
66018017	’ Seɨ́j hora pu hui jɨ́n , naíjmi'i tiu'uré'axɨ tɨ́j na'a tɨ huápɨ'ɨ tí'ijnajcheca'a . Majta a'ɨ́ɨme ɨ́ mej ramɨ́jhuaca me'ɨ́jna ɨ́ baarcu , majta a'ɨ́ɨme ɨ́ mej tí'imɨjhuaca me'ɨ́jna jetze ɨ́ baarcu ɨ́ mej é'ecɨɨne ɨ́ jaj japua , majta naíjmi'i ɨ́ mej hua'ité vivi'i , a'úu mú ɨmuá huahuístɨraa .
66018018	Matɨ́'ɨj raaseíj me'ɨ́jna ɨ́ cɨtzij tɨ ajtiɨ́'ɨmua ájcɨtziujtaca'a , tɨ té'ajtaiira ɨ́ chajta'a , matɨ́'ɨj mi huateújyeineajraa . Miyen tɨjɨ́n : ― ¿ Ti'itájni máa chajta'a seijre'eca'a tɨ́j amɨjna ? Capu hui mé'e é'e chajta'a .
66018019	Matɨ́'ɨj mi ti'itɨ avá'ujratziiraxɨ ti'itɨ tɨ muiini ɨ́ rumu'úu jetze , mej ruyein , majta ruxɨeemɨ́jte'e . Ayee mú tí'itejijhuaca'a tɨjɨ́n : ― Cui'i xaa , cui'i xaa , mú'ee hui chajta'a tɨ ve'ée , a'iné mú'eetzi mú jetze huateújchijteaanitaca'a matɨ́j mena'a pua'amé mej tihuá'a'aijte'eca'a a'ɨ́mej ɨ́ mej baarcu jetze antacɨ'ɨca ɨ́ jaj japua . A'ɨ́ɨ mú hui jɨ́n huateújchijteaanitaca'a me'ɨ́jna jɨme'e pej jeíhua huápɨ'ɨ tí'ijcha'ɨɨca'a . ― Ayee mú tiu'utaxájtaca'a a'ɨ́ɨme ɨ́ teɨte .
66018020	Seajta mú'een , mɨ sej ta japua é'eseijre'e , setá'aj huataújtemua'ave'en , seajta mú'een , mɨ sej rɨ́'ɨ tí'iteseijre'e ɨ́ Dios jemi , seajta mú'een , mɨ tɨ Dios amua'antíhua'u , sej si'i tihua'utá'ixaate'en ɨ́ teɨte , seajta mú'een , mɨ sej Dios jetze me'ecan tí'ixaxa'ata'a . Setá'aj huataújtemua'ave'en se'ɨ́jna jɨme'e tɨ Dios ayén tejámuaaxɨ́'epɨ'ɨntari'iri'i a'ɨ́jna jɨme'e tɨ ra'uxɨ́jte a'ɨ́jna ɨ́ 'ɨ́ita'a .
66018021	Aj pu 'i seɨj tɨ ta japua tí'ivaɨre'e , tɨ ajta jeíhua huápɨ'ɨ ruca'ané , a'ɨ́ɨ pu tetej ájtɨɨ tɨ ayén seijre'eca'a tɨ́j a'ɨ́jna ɨ́ mej jɨ́n te'á'atɨ'ɨxɨca . Aj pu 'i ra'ateájrɨe ɨ́ jaj tzajta'a tɨ ve'ée . Ayee pu tiu'utaxájtaca'a tɨjɨ́n : ― Ayee pu hui che'atá na'a éeni'icɨ'e raaté'uuna a'ɨ́jna ɨ́ chajta'a tɨ ve'ée , tɨ ayén téja'arájtehuaa tɨjɨ́n Babilonia . Capu ché'e mé'e é'e seíire'e a'ame .
66018022	’ Camu ché'e miyen namuáare'e muá'aju'u a'ɨ́ɨme ɨ́ mej tí'icuinaca a'ɨ́jna jetze ɨ́ aarpa nusu a'ɨ́ɨme ɨ́ mej tí'icuinaca ruchuicari jɨme'e . Camu hui majta namuáare'e muá'aju'u mú'ejmi jemi a'ɨ́ɨme ɨ́ mej tí'icɨ'ɨsite'e cɨ́'ɨsiti'ira'a jetze na'ari a'ɨ́ɨme ɨ́ mej ucáaji'ihua muá'aye'i ɨ́ trompeeta jetze . Majta a'ɨ́ɨme ɨ́ mej tí'imɨjhuaca , matɨ́j mena'a pua'améca , a'ij mej mena'a tiraayɨ́'ɨtɨ , camu hui ché'e mú'ejmi jemi seíire'e muá'aju'u . Camu xaa ne'u a'atzu . Camu majta ché'e namuáare'e muá'aju'u a'ɨ́ɨme ɨ́ mej té'atɨxɨca .
66018023	’ Ajta , capu hui ché'e a'atáa a'ame mú'ejmi jemi ɨ́ taij tɨ huatátza á'aye'i ɨ́ huá'achi'i tzajta'a . Capu ajta ché'e ayén namuáare'e a'ame mej xahuaani'i jɨ́n tiu'utaxáj a'ɨ́ɨme ɨ́ mej mauchén huanéjne'ɨcheca'a , ajta mej mauchén huáviɨche , a'iné a'ɨ́ɨme ɨ́ mej mú'ejmi jemi tí'itu'araca'a , a'ii mú me'ɨ́n pú'eene'e ɨ́ mej yen japuan seijre'eca'a ɨ́ chaanaca , ɨ́ mej majta vivejmé'en jɨ́n títetaté'eca'a . Pajta piyen tihuá'ucuanamua matɨ́j mena'a pua'amé ɨ́ mej seɨj chuéjra'a japua é'eme'ecan pe'ɨ́jna jɨme'e pej piyen huatá'aseijrataca'a pej huápɨ'ɨ naa seijre'e a'ɨ́mej jemi mej mi miyen huárɨni tɨ a'ij pua'a een ɨ́ Dios jemi .
66018024	A'ii pu ajta a'ɨ́ɨn pú'een tɨ huá'ucuii naíjmi'ica a'ɨ́mej ɨ́ mej Dios jetze me'ecan tí'ixaxa'ata'a , majta a'ɨ́mej ɨ́ mej rɨ́'ɨ tí'iteseijre'eca'a ɨ́ Dios jemi . Jee xaa ne'u , a'ɨ́ɨ pu huá'ucuii matɨ́j mena'a pua'amé huácuiihuaca'a íiyen chaanaca japua , tɨ́j na'a jéjcua ɨmuá , tɨ ajta íjii .
66019001	Netɨ́'ɨjtá ni huá'unamuajri'i ɨ́ mej ta japua ca'anín jɨ́n tí'ichuiicaca'a . Cu xɨee jeíhua huápɨ'ɨ ajteáxɨɨreca'a a'ɨ́ɨme ɨ́ mej tí'ichuiicaca'a . Miyen tɨjɨ́n : Aleluuya , tiché'e rɨ́'ɨ tiraatá'an ɨ́ taDioj , a'iné a'ɨ́ɨ pu ari tu'irájtuaa , a'ɨ́ɨ pu jetze a'uvé'emej ɨ́ tej jɨ́n rɨ́'ɨ tira'utaseíj , ajta a'ii pu a'ɨ́ɨn pú'een ɨ́ tɨ nain jɨ́n antiújmua'aree .
66019002	Tzáahuati'ira'a pu jɨ́n huá'axɨjte'e , ajta ayén , tiraavíjte'e tɨ a'ɨ́ɨn puaíjtzi hua'atá'aca . A'ɨ́ɨ pu ari ra'uxɨ́jte a'ɨ́jna ɨ́ 'ɨ́ita'a tɨ ve'ecán jɨ́n ti'itéveeca'a , a'ɨ́jna ɨ́ 'ɨ́ita'a tɨ ruhuá'ira'a jɨ́n ramuá'itɨca'a ɨ́ tumin , tɨ ajta ca'aníjra'a hua'utá'a a'ɨ́mej ɨ́ mej án japuan huachéejme'ecaa án chaanaca japua mej mi a'ij pua'a huárɨni me'ɨ́jna jɨme'e mej jamuan huateújxana'acɨre . Dios pu ajta puaíjtzi raatá'a a'ɨ́jna jɨme'e tɨ a'ɨ́ɨn 'ɨ́ita'a ayén huá'ucuii a'ɨ́mej ɨ́ mej ravaɨre'e ɨ́ Dios .
66019003	Majtahua'a mú huajíjhuaca'a miyen tɨjɨ́n : ― Aleluuya , jé'ecan pu jetzen ajcɨtziúuta a'ame tɨ́j na'a rusén jɨme'e . ― Ayee mú tiu'utaxájtaca'a .
66019004	Majta a'ɨ́ɨme ɨ́ vaujsi ɨ́ mej seité japuan muáacua ará'ase , majta ɨ́ mej muáacua , ɨ́ mej majta ruuri , naíjmi'i mú aicaújtuuxɨ , mej mi raateánajche me'ɨ́jna ɨ́ Dios ɨ́ tɨ e'ecájca ɨpuari japua . Miyen tɨjɨ́n : ― Ché'e ayén teja'uré'enen . Aleluuya .
66019005	Tɨ'ɨquí seɨj huajíjhuaca'a tɨ a'uun a'utéveeca'a a'ájna vejli'i jetzen ɨ́ mej japuan tí'imuaɨ'ɨvajtaca . Ayen tɨjɨ́n : Setá'aj rɨ́'ɨ tiraatá'an se'ɨ́jna ɨ́ Dios , naíjmi'i mú'een mɨ sej ravaɨre'e . Capu amɨ́n a'ij , tɨ pua'a siyen vivejmé'en jɨ́n títetateí na'ari sej cɨliéene'e jɨ́n títetateí .
66019006	Netɨ́'ɨj ni neajtahua'a huá'unamuajri'i a'ɨ́mej . Cu xɨee jeíhua huápɨ'ɨ ajteáxɨɨreca'a . Ajta , matɨ́'ɨj tiu'utaxájtaca'a , ayée pu namuajre'eca'a tɨ́j jaj tɨ tetej tzajta'a mɨ'ɨye . Ayee pu ajta namuajre'eca'a cumu mej téniuuca'an . Miyen tɨjɨ́n : Aleluuya , tiché'e rɨ́'ɨ tiraatá'an ɨ́ Dios , a'iné pu'uri nain jɨ́n tí'aijta a'ɨ́jna ɨ́ tavástara'a ɨ́ tɨ taDioj pú'een .
66019007	Tiché'e tiyen huatátatemua'ave'en , teajta tiyen tiraatateújtzi'ire'en , tej ti rɨ́'ɨ tiraatá'an a'iné pu'uri a'ájna teja'uré'ene tɨ a'ɨ́ɨn Cáne'a huaténeɨche . Ajta a'ɨ́ɨn ɨ́ra'ara'an pu'uri rɨ́'ɨ huaújruu .
66019008	Ayee pu tiraatá'a tɨ tiu'uteújchejte'en a'ɨ́jna jɨme'e ɨ́ cɨ́ɨxuri tɨ mesti , tɨ ajta naa 'een , tɨ temastájye'i , tɨ caí a'atzu chueemua . Ajta a'ɨ́jna ɨ́ cɨ́ɨxuri tɨ naa 'een , a'ii pu a'ɨ́ɨn pú'een a'ij mej meri huarɨ́j a'ɨ́jna jɨme'e ɨ́ tɨ xɨ́'epɨ'ɨn 'een ɨ́ Dios jemi . A'ɨ́j pu xaa jɨ́n ucaújchejte'esin .
66019009	Ajta ɨ́ tɨ ta japua tí'ivaɨre'e , ayée pu tinaatá'ixaa tɨjɨ́n : ― Patá'aj ra'utéeyu'uxa yee : “ Rɨ́'ɨ pu tihua'utá'a a'ɨ́mej ɨ́ tɨ Dios hua'utá'inee mej tiú'ucua'ani jamuan a'ɨ́jna ɨ́ Cáne'a a'ɨ́jna xɨcáara'an tɨ jetzen huaténeɨchi . ” Aj pu 'i ayén tinaatá'ixaa tɨjɨ́n : ― Ayen ti'ayajna ɨ́ Dios jemi a'ij nej neuchén timuá'ixaa .
66019010	Jɨ́me'en pu'u ayén tinaatá'ixaa , netɨ́'ɨj ni aicántutzi a'u tɨ e'era'ɨ́ɨcajme nej ni raateánajche . Ajta a'ɨ́ɨn , ayée pu tinaatá'ixaa tɨjɨ́n : ― Capej hui piyen neruure a'iné nee nu niyen che'atá nena'a tí'ivaɨre'e ɨ́ Dios jemi patɨ́j mú'ee , majta a'ɨ́ɨme ɨ́ a'ihuáamua'a ɨ́ mej miyen te'anxájta me'ɨ́jna jɨme'e a'ij tɨ tiu'utaxájtaca'a ɨ́ Jesús , majta a'ij tɨ a'ɨ́ɨn huarɨ́j . Patá'aj pe'ɨ́jna huateánajche ɨ́ Dios , a'iné a'ɨ́jna ɨ́ niuucari tɨ jɨ́me'en raxa a'ij tɨ tiu'utaxájtaca'a ɨ́ Jesús , a'úu pu jetze a'uvé'emej ɨ́ xɨéjniu'ucari tɨ Dios jetzen me'ecan tí'ixaxa'a . ― Ayee pu tiu'utaxájtaca'a a'ɨ́jna ɨ́ ja'atɨ .
66019011	Netɨ́'ɨj ni raaseíj tɨ antacúuni'ihuaca'a u ta japua . Me'ecui xaa , cahuaayu'u pu án a'utéveeca'a . Naa pu tí'icuainara'a , ajta a'ɨ́ɨn ɨ́ tɨ japuan avé'eca , ayée mú ratamuá'amua tɨjɨ́n : “ Ɨ́ tɨ nain jɨ́n té'aste , ajta tɨ tzáahuati'ira'a jɨ́n tí'ixaxa'a . ” A'ɨ́ɨ pu xɨ́'epɨ'ɨn ayén rɨcɨ a'ɨ́jna jɨme'e tɨ huá'axɨjte'e ɨ́ teɨte a'ij tɨ tiraavíjte'e . Ajta ayée pu che'atá na'a tí'ine'use'e .
66019012	Yee pu seijre'e ɨ́ jɨ'ɨseáara'an jetze tɨ́j taij tɨ á'ataa . Jé'ecan pu utearújti'ihuajmee ɨ́ curuun ɨ́ mu'úura'an jetze . Ajta jetzen pu té'eyu'usi'i a'ij tɨ ántehuaa . Ajta , capu ja'atɨ yaú'itɨe a'ij tɨ huataújmua'a , sino a'ɨ́ɨ pu'u na'a ruseɨ́j yaú'itɨe .
66019013	Ayee pu éene'e ti'itéchejca'a ɨ́ cɨ́ɨxuri tɨ tɨ́tɨ'ɨj , ajta xúure'e raaméiri'ihuajme'ecaa . Ayee mú majta raatamuá'a tɨjɨ́n : “ A'ɨjna ɨ́ niuucari tɨ jɨ́me'en raxa ɨ́ Dios . ”
66019014	Majta cujta'an huajú'ucaa a'ɨ́ɨme ɨ́ xantaaru'u mej ta japua é'eme'ecan . Ayee mú éene'e ti'itéchejca'a ɨ́ cɨ́ɨxuri , tɨ mesti , tɨ ajta naa 'een . Naa pu tí'icuaina , ajta naa tí'iseijre'eca'a ɨ́ tihuá'acɨɨxu , ajta capu a'atzu tí'ichueemuavi'icaa . A'ɨ́ɨ mú cujta'an huajú'ucaa ɨ́ mé ta'avé'ete'ete a'ɨ́mej japua ɨ́ cahuaayu'u mej cuaiina .
66019015	Ajta a'ɨ́ɨn niúucare'ara'an , ayée pu huá'aruuren ɨ́ teɨte tɨ́j ja'atɨ ti'itɨ antisíjcheca'a a'ɨ́jna jɨme'e ɨ́ chun . Ayee pu puaíjtzi tihua'utá'asin a'ɨ́mej ɨ́ mej seɨj chuéjra'a japua é'eme'ecan a'ɨ́jna jɨme'e ɨ́ runiuuca . Ca'anéeri pu jɨ́n tíhua'uta'aíjte'esin . Ajta , huá'a japua pu rávaɨjtzi tɨ́j na'a ɨ́ tɨ jɨ́n huápɨ'ɨ niu'ucamɨ'ɨ ɨ́ Dios , tɨ nain jɨ́n antiújmua'aree .
66019016	Jetzen ɨ́ cɨ́ɨxure'ara'an , ajta a'u tɨ ajtavé'e ɨ́ chun , ayée pu té'eyu'usi'i a'ij mej ratamuá'amua tɨjɨ́n : “ Hua'atajtuhuan a'ɨ́mej ɨ́ tajtúhuaani , ajta , tɨ tihuá'aijte'e a'ɨ́mej ɨ́ mej majta tí'aijta . ”
66019017	Netɨ́'ɨj ni ja'atɨ huaseíj tɨ tí'ivaɨre'e u ta japua . Antiɨ́'ɨmua pu a'utéveeca'a ɨ́ xɨcaj jetze . Ca'anín pu jɨ́n hua'utajé matɨ́j mena'a pua'améca ɨ́ pina'ase ɨ́ mej cɨ'ɨcacaj , ɨ́ mej majta rá'ara'ive u júte'e . Ayen tɨjɨ́n : ― Iíye'e xu'u hui , mú a'uvé'eju'un sej si siyen tiú'ucua'ani se'ɨ́jna jɨme'e tɨ Dios ayén tejá'amuamin .
66019018	’ Sej si hui ráacua'ani se'ɨ́jna ɨ́ huá'ahua'ira'a a'ɨ́mej ɨ́ mej tí'aijta na'ari huá'ahua'ira'a ɨ́ hua'acapítan ɨ́ xantaaru'u . Seajta siyen ráacua'ani huá'ahua'ira'a se'ɨ́mej ɨ́ teteca ɨ́ mej jeíhua rucacá'ane , seajta hui huá'ahua'ira'a ɨ́ cahuaayu'u , seajta huá'ahua'ira'a se'ɨ́mej ɨ́ mej avé'ete'ete . Nain xu hui cua'ani huá'ahua'ira'a ɨ́ teteca , capu amɨ́n a'ij tɨ pua'a miyen ruxɨéehua á'ujujhua'ane'en nusu mej ca'anéeri jɨ́n tí'imuarɨ'eca'a . Capu amɨ́n a'ij ajta tɨ pua'a mej vivejmé'en títetateí nusu miyen cɨliéene'e jɨ́n tí'ivaɨre'e . Mú'een xu xaa hui ráacua'ani ɨ́ huá'ahua'ira'a . ― Ayee pu tiu'utaxájtaca'a a'ɨ́jna tɨ ta japua tí'ivaɨre'e .
66019019	Netɨ́'ɨj ni hua'useíj mej e'etiújseɨre'eca'a a'ɨ́jna ɨ́ ja'atɨ tɨ huápɨ'ɨ á'atesi'ire'e , majta a'ɨ́ɨme ɨ́ mej yen tí'aijta i chaanaca japua . Huá'a jamuan ɨ́ ruxantaaru'ustemua'a , a'ɨ́ɨ mú e'etiújseɨre'eca'a mej mi raaténe'usi'ite'en me'ɨ́jna ɨ́ tɨ avé'eca ɨ́ cahuaayu'u japua , majta me'ɨ́mej ɨ́ xantaaru'ustemua'ame'en .
66019020	Ajta a'ɨ́jna ɨ́ ja'atɨ tɨ huápɨ'ɨ á'atesi'ire'e , a'ɨ́ɨ pu huatévi'iri'ihuaca'a a'ɨ́jna jamuan tɨ hua'itzi jɨ́n tí'ixaxa'ata'a a'ɨ́jna jetze me'ecan . Ajta , a'ɨ́jna ɨ́ tɨ huápɨ'ɨ á'atesi'ire'e , a'ɨ́ɨ pu tiu'umuárɨej ɨ́ mej jɨ́n rɨ́'ɨ tira'utaseíj . Ayee pu 'een jɨ́n huá'ucuanamua a'ɨ́mej ɨ́ mej ra'ancuré'a me'ɨ́jna ɨ́ mej huá'a jetze á'ayu'usi'i a'ij tɨ ántehuaa a'ɨ́jna ɨ́ ja'atɨ . Majta raateánajcheca'a a'ɨ́jna ɨ́ ti'itɨ tɨ ayén éene'e seijre'e tɨ́j a'ɨ́jna ɨ́ ja'atɨ tɨ huápɨ'ɨ á'atesi'ire'e . Mej jɨ́me'en huavívi'iri'ihuaca'a a'ɨ́mej ɨ́ mej hua'apua , matɨ́'ɨj mi me'an huaje'etéehua'axɨ ruurica a'ájna já'ahua'a a'alaguun a'u tɨ azufre jɨ́n á'ataa .
66019021	Ajta , a'ɨ́jna tɨ cahuaayu'u japua avé'eca , a'ɨ́ɨ pu ayén huá'aruu ɨ́ seica ɨ́ mej rá'astijre'eca'a me'ɨ́jna tɨ huápɨ'ɨ á'atesi'ire'e . A'ɨ́ɨ pu ruseɨ́j huá'ucuii a'ɨ́jna jɨme'e ɨ́ runiuuca tɨ ayén tí'ivaɨre'e tɨ́j chun tɨ 'aíjninei téne'etze'en . Majta naíjmi'i ɨ́ pina'ase , a'ɨ́ɨ mú huáju'uxai temua'a jeíhua me'ɨ́jna jɨme'e ɨ́ huá'ahua'ira'a a'ɨ́mej ɨ́ mej huácuiihuaca'a .
66020001	Netɨ́'ɨj ni seɨ́j huaseíj tɨ ta japua tí'ivaɨre'e . U júte'e pu ve'ecáme'ecaa . A'ɨ́ɨ pu ajta yaavi huáchuisime'e a'ɨ́jna tɨ jɨ́n te'iteáanan a'u tɨ e'etécun tɨ caí a'ij ámitɨeere'e a'achú tɨ a'ucátee . A'ɨ́ɨ pu ajta huapíjsime'e ti'itɨ cadeena , tɨ vivéj .
66020002	Aj pu 'i raatéevi'i a'ɨ́jna ɨ́ cu'ucu'u , a'ɨ́jna tɨ jéjcua ɨmuá huataseíjre . A'ii pu a'ɨ́ɨn pú'een ɨ́ tɨ ayén ántehuaa tɨjɨ́n tiyaaru'u , ajta Satanás . Aj pu 'i ra'ijtápe tɨ ij á'ateevi'in a'achú cumu seɨ́j vi'ira'a nine'ira'a .
66020003	Aj pu 'i a'uun ya'ucájrɨe a'u tɨ e'etécun . Ajta ra'iteáana . Ti'itɨ pu ajta ancáavi'ijte tɨ́'ij caí ché'e huá'acuanamua a'ɨ́mej ɨ́ mej seɨj chuéjra'a japua é'eme'ecan ajta na'a caí te'entipuá'ajte'en seɨ́j vi'ira'a nine'ira'a . Aj pu 'i xaa , ayén tiú'ujxe'eve'e mej rá'ijxɨjta tɨ́'ij a'atzu á'ateevi'in tɨ ruxɨéehua á'uche'ecane'en .
66020004	Netɨ́'ɨj ni ɨpuari tiu'uséij , neajta ne'ɨ́mej ɨ́ mej jetzen acáte'ete'e . A'ii mú a'ɨ́ɨn pú'een ɨ́ mej ra'ancuré'a mej me'ɨ́jna jɨ́n antiújmua'areere mej hua'uxɨ́jte'en ɨ́ teɨte . Neajta á'iyen huá'axɨejniu'uca huaseíj a'ɨ́mej ɨ́ mej huá'ijveichixɨ ɨ́ hua'amu'úu jetze me'ɨ́jna jɨme'e mej tiu'utaxájtaca'a me'ɨ́jna jetze me'ecan ɨ́ Jesús , majta me'ɨ́jna jɨme'e mej rá'astijre'eca'a me'ɨ́jna ɨ́ niuucari tɨ jɨ́me'en raxa ɨ́ Dios . Majta a'ɨ́ɨme , camu raateánajcheca'a me'ɨ́jna ɨ́ ja'atɨ tɨ huápɨ'ɨ á'atesi'ire'e , camu majta raateánajcheca'a ɨ́ tɨ ravaɨre'e . Camu majta ra'ancuré'a ɨ́ tɨ té'eyu'usi'ihuaca'a ɨ́ huá'acuaatze'e nusu ɨ́ huá'amuajca'a jetze a'ij tɨ ye'í ántehuaa a'ɨ́jna ɨ́ ja'atɨ tɨ huápɨ'ɨ á'atesi'ire'e . A'ɨ́ɨ mú majta huatarúj jamuan ɨ́ Cɨríistu'u , majta me'ɨ́jna jɨ́n ti'itevée muá'araa matɨ́j tajtúhuaani tɨ́j na'a seɨ́j vi'ira'a nine'ira'a jɨme'e .
66020005	A'ii mú a'ɨ́ɨn pɨ́rɨcɨ ɨ́ mej amuacaí huatarújsin ɨ́ mej meri huácuii . Majta ɨ́ seica , ɨ́ mej meri huácuii , camu miyen majtáhua'a huatarúj ajta na'a caí te'entipuá'are seɨ́j vi'ira'a nine'ira'a .
66020006	Rɨ́'ɨ pu tiraatá'a ɨ́ ja'atɨ tɨ ayén tí'ijcɨ'ɨti , tɨ ajta huatarújsin huá'a jamuan ɨ́ mej anáaté'ee aitaju'un huá'a tzajta'a ɨ́ mɨ'ɨchite . Rɨ́'ɨ pu tiraatá'a a'iné Dios pu ari huateúra'ate ɨ́ ru jemi a'ɨ́jna ɨ́ ja'atɨ . Capu ajta ché'e rɨ'ɨríista a'ame tɨ ajtahua'a huámɨ'ɨni tɨ́j na'a rusén jɨme'e , sino ayée pu a'ɨ́jna jɨ́n te'enteáruti tɨ́'ij ti'itɨ jɨ́n tí'ivaɨre'e ɨ́ Dios jemi , ajta jemin ɨ́ Cɨríistu'u . A'ɨ́ɨ pu jamuan tiu'uta'aíjta . Ayee pu a'ateevi'i a'achú seɨ́j vi'ira'a nine'ira'a .
66020007	Tɨ́'ɨj te'entipuá'are ɨ́ seɨ́j vi'ira'a nine'ira'a , aj pu 'i ayén huatátuiihua a'ɨ́jna ɨ́ Satanás a'ujna a'u tɨ aiteánami'ihuaca'a .
66020008	Tɨ'ɨquí a'itaméj tɨ́'ij huá'ucuanamuan a'ɨ́mej ɨ́ mej seɨj chuéjra'a japua é'eme'ecan , matɨ́j mena'a pua'amé yen seijre'e íiyen chaanaca japua , tɨ́j na'a Teijmata'a pújme'en , ajta Huáahuata pújme'en , ajta Cuameche , ajta Tzareeme'en . A'ɨ́mej pu tíseɨre'esin ɨ́ mej miyen huataújmua'a tɨjɨ́n Gog , ajta a'ɨ́mej ɨ́ seica ɨ́ mej miyen huataújmua'a tɨjɨ́n Magog . Ayee mú ará'ase a'achú tɨ caj tí'itɨej ɨ́ sej tɨ huaca a'utɨ́ e'eve'e'ástɨme ɨ́ jaj tɨ ve'ée . Ajta a'ɨ́ɨn ɨ́ cu'ucu'u huá'ajseɨre'esin mej mi huaténe'use'en .
66020009	Matɨ́'ɨj mi nain japua á'ujujhua'ane'e tɨ́j na'a tɨ auuyaúj ɨ́ chuej japua . Matɨ́'ɨj mi rajnáj a'u mej te'uté'ɨnaamuaca'a a'ɨ́ɨme ɨ́ mej rɨ́'ɨ tí'iteseijre'e ɨ́ Dios jemi , majta rajnáj me'ɨ́jna ɨ́ chajta'a tɨ huápɨ'ɨ hua'aráanajche a'ɨ́mej ɨ́ mej teɨtestemua'ame'en pú'een ɨ́ Dios . Ajta , taij pu u e'icájve u ta japua . Ajta hua'uteátaij a'ɨ́mej ɨ́ mej jamuan á'ujujhua'ane'e ɨ́ tiyaaru'u .
66020010	Ajta a'ɨ́ɨn ɨ́ tiyaaru'u tɨ huá'ucuanamua , a'úu pu e'eteárɨiihuaca'a a'utɨ́ a'alaguun a'u tɨ azufre jɨ́n á'ataa , a'u tɨ ajta é'eseijre'e a'ɨ́jna ɨ́ ja'atɨ tɨ huápɨ'ɨ á'atesi'ire'e , ajta a'ɨ́jna tɨ ravaɨre'eca'a , a'ɨ́jna tɨ hua'itzi jɨ́n tí'ixaxa'ata'a a'ɨ́jna jetze me'ecan tɨ huápɨ'ɨ á'atesi'ire'e . A'uu mú mi rajpuaíitzi muá'aju'u nain xɨcaj tzajta'a , ajta nain tɨ́ca'ari tzajta'a tɨ́j na'a rusén jɨme'e .
66020011	Netɨ́'ɨj ni ɨpuari huaseíj tɨ ve'ée . Naa pu tí'icuainara'a . Neajta ne'ɨ́jna huaseíj ɨ́ tɨ acájca . Ajta ɨ́ chaanaca , ajta a'ɨ́jna ɨ́ ta japua , é'e huaújpua'arixɨ me'ɨ́jna jemi . Camu ché'e mé'e jé'eseijre'eca'a .
66020012	Netɨ́'ɨj ni ne'ɨ́mej huaseíj ɨ́ mej meri huácuii , ɨ́ mej vivejmé'en jɨ́n títetaté'eca'a , majta ɨ́ mej cɨliéene'e jɨ́n tí'ivaɨre'eca'a . A'uu mú e'eré'eveeca'a me'ɨ́jna jemi ɨ́ ɨpuari . Majta seica ra'utácuuraca'a ɨ́ yu'uxari . Majta seɨ́j autácuuraca'a ɨ́ yu'uxari tɨ jetzen té'eyu'usi'i a'ij mej ántea'arua ɨ́ mej miyen ruuri huateáturaasin ɨ́ Dios jemi . Dios pu ajta hua'uxɨ́jte a'ɨ́mej ɨ́ mej meri huácuii me'ɨ́jna jɨme'e a'ij tɨ té'eyu'usi'ihuaca'a ɨ́ yu'uxari jetze , ɨ́ tɨ jetzen ayén té'axa a'ij mej huarɨ́j matɨ́'ɨj mauj ruurica'a , seɨj ajta seɨj .
66020013	Matɨ́j mena'a pua'amé ɨ́ mej aujámɨ ɨ́ jaj tzajta'a , a'ɨ́ɨ mú huatarúj . Majta ɨ́ seica , ɨ́ mej huácuii a'utɨ́ na'a , capu amɨ́n ti'itɨ pɨ́rɨcɨ ɨ́ tɨ huá'ucuii na'ari a'utɨ́ a'uteájturaa ɨ́ huá'axɨejniu'uca , naíjmi'i mú majtáhua'a huatarúj . Ajta Dios pu naíjmi'ica a'uxɨ́jte a'ɨ́jna jɨme'e a'ij mej titetiújcha'ɨɨca'a matɨ́'ɨj mauj ruurica'a .
66020014	Jɨ́me'en pu'u hua'uxɨ́jte , a'ɨ́ɨ pu ra'upuá'ajte naíjmi'ica tɨ tí'itecui'ica , ajta a'ujna a'u mej a'uteájturaa ɨ́ mej meri huácuii , ɨ́ tɨ ayén téja'arájtehuaa tɨjɨ́n Hades . Naíjmi'ica pu atéehua'axɨ a'ujna jetze ɨ́ a'alaguun tɨ azufre jɨ́n á'ataa . A'ii pu a'ɨ́ɨn pú'een ɨ́ mej hua'apuaca jetze huácui'ini , mej me'uun a'uteáturaasin a'ujna jetze ɨ́ a'alaguun tɨ azufre jɨ́n á'ataa .
66020015	Tɨ pua'a caí ayén té'eyu'usi'ihuacajche'e a'ij tɨ seɨj ántehuaa a'ɨ́jna jetze ɨ́ yu'uxari tɨ jetzen té'eyu'usi'ihuaca'a a'ij mej ánte'arua a'ɨ́ɨme ɨ́ mej ruuri huateáturaasin ɨ́ Dios jemi , ayée pu tí'ijruuren a'ɨ́jna ɨ́ ja'atɨ tɨ caí é'eyu'usi'ihuaca'a . Dios pu ra'atéjɨsin a'ujna jetze ɨ́ a'alaguun tɨ azufre jɨ́n á'ataa .
66021001	Netɨ́'ɨj ni raaseíj á júte'e tɨ ari jéjcuacan jɨ́n seijre'e . Ajta ɨ́ chaanaca , ayée pu che'atá na'a jéjcuacan jɨ́n seijre'e . Ajta á júte'e tɨ mí'ime'ecan , ajta ɨ́ chaanaca tɨ mí'ime'ecan , capu ché'e mé'e jé'eseijre'eca'a . Ajta ɨ́ jaj tɨ ve'ée , capu ajta ché'e seijre'eca'a , a'iné naíjmi'i pu e'ehuaújpua'arixɨ .
66021002	Netɨ́'ɨj ni raaseíj tɨ á ve'ecáme'ecaa á júte'e a'u tɨ Dios é'eseijre'e a'ɨ́jna ɨ́ chajta'a tɨ Dios huateúra'ate . Ayee pu téja'arájtehuaa tɨjɨ́n Jerusalén tɨ jéjcua . Ayee pu huaújruu a'ɨ́jna ɨ́ chajta'a tɨ́j ajta 'ɨ́ita'a rɨ́'ɨ tiu'uteújchejte tɨ́'ɨj ari huatéviche'esin .
66021003	Netɨ́'ɨj ni ráanamuajri'i tɨ ca'anín jɨ́n tiu'utaxájtaca'a ɨ́ ja'atɨ tɨ a'uun a'utéveeca'a jemin ɨ́ ɨpuari . Ayee pu tiu'utaxájtaca'a tɨjɨ́n : ― Xaaseíj , mú'een , a'iné pu'uri hui huataseíjre'esin huá'a jemi ɨ́ teteca a'ɨ́jna ɨ́ chi'ira'an ɨ́ Dios . A'ɨ́ɨ pu huateáturaasin huá'a jemi , majta a'ɨ́ɨme , a'ɨ́ɨ mú teɨtejra'an pú'eene'e muá'aju'u . Ajta ɨ́ Dios , a'ɨ́ɨ pu ruseɨ́j seíire'e a'ame huá'a jemi .
66021004	’ Rɨ́'ɨ pu hui tihua'utá'asin mej mi caí ché'e ti'itɨj jɨ́n ruxɨéemɨste'e . Camu ché'e cui'ini . Camu ché'e me'ɨ́jna jɨ́n ruxɨéemɨste'e muá'aju'u me'ɨ́jna jɨme'e tɨ seɨj huamɨ́'ɨ . Camu majta ché'e ruyeine muá'aju'u ; camu ché'e miyen tirajpuaíitzi muá'aju'u me'ɨ́jna jɨme'e tɨ ti'itɨ huá'acucui'i , a'iné a'ɨ́jna ɨ́ tɨ mí'ime'ecan , a'ɨ́ɨ pu ari e'ehuaújpua'arixɨ . ― Ayee pu tiu'utaxájtaca'a a'ɨ́jna ɨ́ ja'atɨ .
66021005	Ajta a'ɨ́ɨn ɨ́ tɨ ɨpuari jetze acájca , ayée pu tiu'utaxájtaca'a tɨjɨ́n : ― Me'ecui xaa , naíjmi'i ɨ́ tɨ tí'iseijre'e , nee nu hui rajéjcuare'e . Ajta ayén tɨjɨ́n : ― Autéeyu'uxa a'ɨ́jna , a'iné nee nu tzáahuati'ira'a jɨ́n tí'ixaxa'a ne'ɨ́jna jɨme'e tɨ ayén ti'ayajna .
66021006	Aj pu 'i ayén tinaatá'ixaa tɨjɨ́n : ― Pu'uri icu . Antipuá'areca'a . Nee nu hui ne'ɨ́n pú'een i nej amuájca , neajta i nej uvé'eteajtɨ . Nee nu jéjcua ɨmuá huataseíjre , neajta nain nu tiú'utaahuaca'a tɨ yen tí'iseijre'e . Neajta nu nain jɨ́n ranaíjmire'e tɨ́j na'a tɨ ajta tí'iseijre'e . A'atɨ tɨ na'a tɨ neetzi jemi á'ujca'anen nej ni niyen tiraatá'an ɨ́ tɨ tirá'aturaate'e ɨ́ tzajta'an , huáapua'a nu tiraatá'asin ne'ɨ́jna ɨ́ jaj tɨ a'uun eiráninei a'u tɨ e'ejaíjxa . Nee nu xaa jaj raatá'asin ɨ́ tɨ jɨ́n ruuri a'ame tɨ́j na'a rusén jɨme'e .
66021007	’ Ajta , a'ɨ́ɨn tɨ tiu'utéemua'itɨ , ayée pu tí'ijcɨ'ɨti . Nee nu Diojra'an pú'eene'e na'ame , ajta a'ɨ́ɨn , niyauj pu pú'eene'e a'ame .
66021008	’ Majta a'ɨ́ɨme matɨ́j mena'a pua'amé mej a'ij pua'a titetiújcha'ɨɨ neetzi jemi , ayée pu tihuá'acɨ'ɨti mej me'uun a'uteáturan a'alaguun tɨ azufre jɨ́n á'ataa . A'ii pu a'ɨ́ɨn pú'een ɨ́ mej jɨ́n hua'apuaca jetze huácui'ini . A'uu mú a'uteáturaasin a'ɨ́ɨme ɨ́ mej caí á'ujca'ane mej rajpuaíjtzi neetzi jetze me'ecan , majta a'ɨ́ɨme ɨ́ mej caí té'atzaahuate'e , majta a'ɨ́ɨme ɨ́ mej huá'anahua'aca naíjmi'ica , ɨ́ tɨ'ɨríi , mé 'uuca , majta mé teteca . Majta seica me'uun a'uteáturaasin . A'ii mú a'ɨ́ɨn pú'een ɨ́ mej tí'itecui'ica , majta ɨ́ mej ruxána'acɨre'e , majta ɨ́ mej tí'ichahuaara , majta a'ɨ́ɨme ɨ́ mej rana'amiche me'ɨ́jna ɨ́ tɨ caí Dios pú'een , majta matɨ́j mena'a pua'amé tí'ihua'itaca . Matɨ́j mena'a pua'amé mej miyen 'een , a'úu mú a'uteáturaasin a'alaguun . ― Ayee pu tiu'utaxájtaca'a a'ɨ́jna ɨ́ Dios .
66021009	Aj pu 'i , seɨj pu á e'iré'ene ineetzi jemi . A'ii pu a'ɨ́ɨn pú'eene'e seɨj tɨ ta japua tí'ivaɨre'e tɨ huá'a jetze ajtéme'ecan ɨ́ mej aráhua'apua ará'ase , ɨ́ mej ru'itetú'utujme'ecaa ɨ́ cutzape'e tɨ ajta aráhua'apua ará'ase . Ajta a'ɨ́jna tzajta'a ɨ́ cutzape'e , a'ɨ́ɨ pu urámuaaca'a seɨj ajta seɨj ɨ́ cu'ini'ira'a ɨ́ mej jɨ́n rajpuaíjtzica'a ɨ́ teɨte ɨ́ mej yen seijre'eca'a japuan i chaanaca , ɨ́ tɨ ajta aráhua'apua ará'ase . Ayee pu tinaatá'ixaa tɨjɨ́n : ― Iiya'a jíi , nee nu hui timuaataseíjrate'esin ne'ɨ́jna ɨ́ tɨ jemin te'ataújratziiri'i ɨ́ Cáne'a tɨ ɨ́ra'ara'an pú'eene'e a'ame .
66021010	Jɨ́me'en pu'u ayén tinaatá'ixaa , aj pu 'i a'ɨ́ɨn xɨéjniu'ucare'ara'an ɨ́ Dios huateájturaa ineetzi jemi . Aj pu 'i a'uun neja'uví'itɨ a'u tɨ jɨrí a'utacá'a , tɨ huápɨ'ɨ ájtee , tɨ ajta ve'etɨ́ á a'utacá'a . Aj pu 'i tinaataseíjrate a'ɨ́jna ɨ́ chajta'a ɨ́ Dios tɨ huateúra'ate tɨ ayén téja'arájtehuaa tɨjɨ́n Jerusalén . A'uu pu u ta japua e'icáme'eca'a a'ujna tɨ Dios é'eseijre'e .
66021011	Naa pu ti'itemastájye'icaa tɨ́j ajta Dios huápɨ'ɨ naa seijre'e . Ajta a'ɨ́jna ɨ́ tɨ temastájye'icaa , ayée pu seijre'eca'a tɨ́j tetej tɨ huápɨ'ɨ tí'ijnajche , tɨ ajta naa tí'itatzaj tɨ́j a'ɨ́jna ɨ́ cristal . Ayee pu ajta seijre'eca'a tɨ́j a'ɨ́jna ɨ́ jaspe .
66021012	Jaxu'u pu jɨ́n tiré'anami'i a'úu tɨ ve'etɨ́ a'utacá'a , tɨ temua'a té'ejtee . Tamuáamuata'a japuan hua'apua pu ará'axcaa a'u tɨ é'epueerta . Majta a'ɨ́ɨme ɨ́ mej majta tamuáamuata'a japuan hua'apua ará'ase a'ɨ́ɨme ɨ́ mej ta japua tí'ivaɨre'e , a'úu mú a'ité'u'upu'ujme'ecaa a'u tɨ é'epueertajme seɨj ajta seɨj . Ajta , ɨ́ puéerta jetze , seɨ́j jetze ajta seɨj , ayée pu té'eyu'usi'ihuaca'a a'ij mej ánte'arua a'ɨ́ɨme ɨ́ teɨtestemua'ame'en ɨ́ mej huá'a jetze airaújneijte a'ɨ́mej jetze ɨ́ yaújmua'ame'en a'ɨ́jna ɨ́ Israél teecan .
66021013	U Teijmata'a pújme'en , huaicacɨé pu é'epueerta , ajta Tzareeme'en pújme'en , ajta huaicacɨé pu ajta é'epueerta . Ayee pu che'atá na'a , huaicacɨé tá'apueerta ajta u Cuameche pújme'en , ajta u Huáahuata pújme'en huaicacɨé pu ajta é'epueerta .
66021014	Ajta tamuáamuata'a japuan hua'apua pu te'ará'ase ɨ́ tɨ tajé'este ɨ́ tɨ ajta japuan ájtaavijhuaca'a ɨ́ jaxu'u tɨ jɨ́n curé'anami'ihuaca'a ɨ́ chajta'a . Ajta a'ɨ́jna jetze ɨ́ tɨ tajé'este , ayée pu té'eyu'usi'i a'ij mej ánte'arua a'ɨ́ɨme ɨ́ mej majta tamuáamuata'a japuan hua'apua ará'ase , ɨ́ tɨ ajta Cáne'a hua'antíhuau mej mi me'ɨ́n tejá'uxajtane'en me'ɨ́jna jetze me'ecan .
66021015	Ajta a'ɨ́ɨn tɨ tí'ine'ixaate'eca'a , a'ɨ́ɨ pu ti'itɨ huitéchueeca'a cumu ti'itɨ cɨyej tɨ oro jɨ́n taavíjhuaca'a . A'ii pu a'ɨ́ɨn pú'eene'e tɨ jɨ́n raaté'itɨen a'achú tɨ auuyaúj ɨ́ chajta'a , ajta a'achú tɨ antayaúj ɨ́ puéerta , ajta a'achú tɨ ájtee ɨ́ jaxu'u .
66021016	Ruxɨ́'ej pu huatatɨ́tɨ'ɨjmee . Ayee pu che'atá naa huatátee tɨ́j ajta auuyaúj . Ajta a'ɨ́ɨn raaté'itɨee ɨ́ chajta'a a'ɨ́jna jɨme'e ɨ́ cɨyej . Ayee pu huatátee ɨ́ chajta'a a'achú cumu hua'apua vi'ira'a kilómetros . Ayee pu che'atá na'a auuyaúj ; ayée pu che'atá na'a ájtee .
66021017	A'ɨ́ɨ pu ajta raaté'itɨee a'ɨ́jna ɨ́ jaxu'u . Ayee pu che'atá na'a tiraaté'itɨe matɨ́j tí'ijrɨ'ɨre ɨ́ teteca . Ayee pu ájtee a'achú cumu huaícate japuan anxɨ́vi meetro .
66021018	Ajta ɨ́ jaxu'u , tetej pu jɨ́n ájtaavijhuaca'a mej miyen ratamuá'amua tɨjɨ́n jaspe . Ajta a'ɨ́ɨn ɨ́ chajta'a , nain pu jɨ́n taavíjhuaca'a a'ɨ́jna jɨme'e ɨ́ oro tɨ naa té'ajtaave'e tɨ́j ɨ́ viidrio .
66021019	Ajta a'ɨ́jna ɨ́ tɨ tajé'este , tɨ ajta japuan ájtaavijhuaca'a a'ɨ́jna ɨ́ jaxu'u ɨ́ tɨ jɨ́n curé'anami'i ɨ́ chajta'a , naa pu rɨ́'ɨ tí'irúurijhuaca'a tɨ́j na'a tɨ é'eseijre'e a'ɨ́jna jɨme'e ɨ́ tetej tɨ huápɨ'ɨ tí'ijnajche . A'ɨjna tɨ seɨj , a'ɨ́ɨn pú'eene'e ɨ́ jaspe . Ajta ɨ́ tɨ hua'apua , zafiro pu pɨ́rɨcɨ . Ajta ɨ́ tɨ huaíca , a'ɨ́ɨ pu pú'eene'e a'ɨ́jna ɨ́ ágata tɨ siɨ́ɨchira'a . Ajta ɨ́ tɨ muáacua , a'ɨ́ɨ pu pɨ́rɨcɨ ɨ́ esmeralda , tɨ rú'aarara'a .
66021020	Ajta ɨ́ ta'anxɨ́vi , a'ii pu a'ɨ́ɨn pú'een a'ɨ́jna ɨ́ ónice tɨ yú'uxare'e . Ajta ɨ́ ta'arájsevi , a'ɨ́ɨ pu pɨ́rɨcɨ a'ɨ́jna ɨ́ cornalina tɨ í'ipa'u . Ajta ɨ́ seɨj , ɨ́ tɨ aráhua'apua , crisólito pu pɨ́rɨcɨ tɨ teuúmuara'a . Ajta ɨ́ seɨj , ɨ́ ta'aráhuaiica , berilo pu pɨ́rɨcɨ tɨ rú'aarara'a seijre'e , ɨ́ tɨ ajta cɨ́j caj tí'iteuumuara'a . Ajta ɨ́ tɨ aramuáacua , a'ɨ́ɨ pu pɨ́rɨcɨ ɨ́ topacio tɨ naa tí'iteuumuara'a , tɨ ajta naa tí'itatzaj . Ajta ɨ́ seica , ayée pu tí'een . Ɨ́ tɨ tamuáamuata'a , a'ɨ́ɨ pu pɨ́rɨcɨ ɨ́ crisoprasa tɨ naa tí'iteuumuara'a , tɨ ajta cɨ́j tí'iru'aarara'a . Ajta ɨ́ tɨ tamuáamuata'a japuan seɨj , jacinto pu pú'een tɨ taɨjravi'in jɨ́n nacamua . Ajta a'ɨ́ɨn tɨ tamuáamuata'a japuan hua'apua ará'ase , a'ii pu a'ɨ́ɨn pú'eene'e a'ɨ́jna ɨ́ amatista tɨ naa ti'ijámua'ara .
66021021	Ajta a'ɨ́jna ɨ́ puéerta tɨ tamuáamuata'a japuan hua'apua ará'ase , a'ɨ́ɨ pu jɨ́n taavíjhuaca'a a'ɨ́jna jɨme'e ɨ́ perla , seɨj ajta seɨj ɨ́ puéerta , seɨ́j jɨme'e ɨ́ perla . Ajta ɨ́ caaye jetze , nain pu oro jɨ́n taavíjhuaca'a tɨ ajta ayén naa tí'itatzaj tɨ́j a'ɨ́jna ɨ́ viidrio .
66021022	Neajta nu niyen raaseíj tɨ caí teyuu mé'e é'ehua'acaa a'ujna chajta'a a'iné a'u tɨ na'a a'ujna chajta'a miyen rana'amiche me'ɨ́jna ɨ́ tavástara'a , ɨ́ Dios , a'ɨ́ɨn tɨ nain jɨ́n antiújmua'aree , majta me'ɨ́jna ɨ́ Cáne'a .
66021023	Capu ajta ruxe'eve'e tɨ a'ɨ́ɨn xɨcaj hua'atátzavi'ira tújca'ari tzajta'a huá'a japua ɨ́ teɨte . Capu ajta ruxe'eve'e tɨ a'ɨ́ɨn máxcɨra'i tátzave'e tɨ́ca'ari tzajta'a , a'iné a'ɨ́jna ɨ́ tɨ Dios jɨ́n ruseɨ́j temastájye'i , a'ii pu a'ɨ́ɨn pú'een tɨ hua'atátzavi'ira huá'a japua . Ajta , a'ɨ́jna ɨ́ Cáne'a , a'ii pu a'ɨ́ɨn pú'een ɨ́ tatzari tɨ huá'a jemi huatátza .
66021024	Ajta a'ɨ́jna tɨ hua'atátza huá'a japua ɨ́ mej me'uun huachéjme chajta'a , a'ɨ́ɨ pu hua'atátzavi'ira a'ame huá'a japua a'ɨ́mej ɨ́ mej seɨj chuéjra'a japua é'eme'ecan . Majta a'ɨ́ɨme ɨ́ mej tihuá'aijte'e a'ɨ́mej ɨ́ mej yen huachéjme i chaanaca japua , a'úu mú a'uvé'eju'u muá'aju'u u chajta'a mej mi rɨ́'ɨ tiraateájtuaani ɨ́ Dios nain jɨme'e ɨ́ mej jɨ́n rutémua'ave'e , majta nain jɨ́n mej tí'ijcha'ɨɨ tɨ jeíhua huápɨ'ɨ tí'ijnajche .
66021025	Camu ja'anáj te'iteánajsin tújca'ari tzajta'a a'u tɨ é'epueerta a'ujna chajta'a . Capu ajta ja'anáj huatétɨca'ari a'ujna .
66021026	A'uu mú ye'ará'asin ɨ́ mej ve'ecán jɨ́n títetateí , ajta ɨ́ tɨ jeíhua huápɨ'ɨ tí'ijnajche , tɨ ajta naa tí'iseijre'e . Ayee mú raruuren matɨ́j mena'a pua'amé seɨ́j chuéjra'a japua mej é'eme'ecan .
66021027	Capu rɨ'ɨríista a'ame tɨ ti'itɨ tɨ xána'avi'ire'e pú'een a'uun a'uteáturan a'ujna chajta'a . Capu ajta hua'atá'acare'en mej mi me'uun a'uteárute a'ɨ́ɨme ɨ́ mej a'ij pua'a ti'itiújcha'ɨɨ na'ari a'ɨ́ɨme ɨ́ mej tí'ihua'itaca sino a'ɨ́ɨme mu'u me'uun a'uteáruti ɨ́ mej jɨ́me'en ayén té'eyu'usi'i a'ij mej ánte'arua a'ɨ́jna jetze ɨ́ yu'uxari ɨ́ mej miyen ruurican huateáturan me'ɨ́jna jemi ɨ́ Cáne'a .
66022001	Aj pu 'i tinaataseíjrate a'ɨ́jna ɨ́ játe'ana tɨ jetzen 'airáanej a'u tɨ a'utéjvee ɨ́ ɨpuari tɨ jetzen acájca ɨ́ Dios , ajta a'ɨ́jna ɨ́ Cáne'a . Ajta a'ɨ́jna ɨ́ jaj tɨ mɨ'ɨye , temua'a pu naa tiú'ujmua'atɨ . Naa pu ajta tí'itatzaj tɨ́j ɨ́ cristal . A'ii pu a'ɨ́ɨn pú'een ɨ́ jaj ɨ́ tɨ caí ja'anáj ateáxɨ'ɨsin .
66022002	Já'ita'a pu mɨ'ɨye ɨ́ caaye jetze tɨ a'uun a'utaníne'i ɨ́ chajta'a jetze . Ajta , cɨyej atavéejme'ecaa a'utɨ́ e'eve'e'ástɨme ɨ́ jaj , seica a'u tɨ pújme'en , ajta seica u jetze pújme'en . A'ii pu a'ɨ́ɨn pú'een a'ɨ́jna ɨ́ cɨyej ɨ́ mej jɨ́n ruuri muá'ara'ani . Tamuáamuata'a japuan hua'apua pu ará'ase ɨ́ tɨ jɨ́n taaca tɨ́j na'a seɨ́j máxcɨra'i jetze pɨ́tí'irɨjca , aj pu 'ij ajta seica jɨ́n taca'an a'ɨ́jna ɨ́ cɨyej . Ajta ɨ́ xamua'ira'an , ayée pu tí'ivaɨre'e mej mi me'ɨ́jna jɨ́n huaújrujte'en a'ɨ́ɨme ɨ́ mej seɨj chuéjra'a japua é'eme'ecan .
66022003	Capu ché'e a'uun seíire'e a'ame ɨ́ ti'itɨ tɨ Dios ayén tiraaxɨ́'epɨ'ɨntare tɨ ayén puaíjtzi tiraatá'an sino a'úu mú a'ujté'e muá'aju'u ɨ́ Dios jamuan , majta a'ɨ́ɨme ɨ́ mej me'uun huachéjme me'újna chajta'a jamuan a'ɨ́jna ɨ́ Cáne'a . A'ɨ́ɨ mú tiu'uta'aíjta , majta a'ɨ́ɨme ɨ́ mej tí'ivaɨre'e , a'ɨ́ɨ mú raná'amiche'e muá'aju'u .
66022004	A'ɨ́ɨ mú jemin seíire'e muá'aju'u , ajta aj pu e'eseíire'e a'ame aj huá'acuaatze'e a'ij tɨ ántehuaa a'ɨ́jna .
66022005	Capu ché'e ja'anáj huatétɨca'ari a'ujna . Capu ché'e ruxe'eve'e a'ame mej miyen tatzari jɨ́n huateújtatzavi'i na'ari ayén tɨ hua'utétatzavi'in ɨ́ xɨcaj , a'iné a'ɨ́ɨ pu tavástara'a tɨ ajta Dios pú'een , a'ɨ́ɨ pu hua'atátzavi'ira a'ame . Majta a'ɨ́ɨme , a'ɨ́ɨ mú tí'aíita muá'aju'u tɨ́j na'a rusén jɨme'e .
66022006	Aj pu 'i ayén tinaatá'ixaa tɨjɨ́n : ― Ayee pu hui ti'ayajna a'ij nej tí'imua'ixaate'e a'iné tzáahuati'ira'a nu jɨ́n ti'ixa . Ajta a'ɨ́ɨn tavástara'a , a'ɨ́jna tɨ u ya'uta'íteca'a ɨ́ ruxɨ́ejniu'uca tɨ́'ij huá'a jemi huateáturan a'ɨ́mej ɨ́ mej Dios jetze me'ecan tí'ixaxa'ata'a , a'ɨ́ɨ pu ari naata'íteca'a i nej ta japua tí'ivaɨre'e nej ni tihua'utaseíjrate'en a'ɨ́mej ɨ́ mej ravaɨre'e ɨ́ Dios a'ij tɨ tiú'ujxe'eve'e tɨ ca'anacan ayén teja'uré'enen .
66022007	― Me'ecui xaa , nee nu hui mú a'uvé'emé'e na'ame . Rɨ́'ɨ pu tiraatá'aca a'ɨ́jna tɨ ayén araúrasten a'ij tɨ té'eyu'usi'i a'íjna i yu'uxari jetze .
66022008	Neajta inee , i nej i'i Juan , nee nu ne'ɨ́n pú'een nej ráanamuajri'i , neajta nej raaseíj a'ij tɨ té'eyu'usi'i a'íjna jetze i yu'uxari . Jɨ́me'en nu'u niyen tiráanamuajri'i , neajta tiu'uséij , aj nu ni niyen aicántutzi a'u tɨ e'era'ɨ́ɨcajme a'ɨ́jna ɨ́ tɨ ta japua tí'ivaɨre'e , tɨ ajta tinaataseíjrate nej ni raateánajche . Aj nu ni raatenáachejche'en nicu .
66022009	Ajta a'ɨ́ɨn , ayée pu tinaatá'ixaa tɨjɨ́n : ― Capej hui piyen neruure , mú'ee , a'iné ayée nu che'atá nena'a tí'ivaɨre'e ɨ́ Dios jemi patɨ́j mú'ee , ajta matɨ́j majta a'ɨ́ɨme ɨ́ a'ihuáamua'a ɨ́ mej Dios jetze me'ecan tí'ixaxa'ata'a , majta matɨ́j mena'a pua'amé araúraste a'ij tɨ té'eyu'usi'i a'íjna jetze i yu'uxari . Patá'aj pe'ɨ́jna huateánajche ɨ́ Dios .
66022010	Aj pu 'i ayén tinaatá'ixaa tɨjɨ́n : ― Capej hui rá'avaata ɨ́ niuucari tɨ a'íjna jetze á'ayu'usi'i i yu'uxari , tɨ ajta Dios jetze me'ecan ti'ixa , a'iné pu'uri tɨ́n a'ájna teja'uré'enejsin a'ájna xɨcáara'an jetze tɨ́'ɨj naíjmi'i te'entipuá'ari .
66022011	’ Ajta ɨ́ tɨ hui a'ij pua'a ti'itiújcha'ɨɨ , ché'e auj ayén a'ij pua'a ti'itiújcha'ɨɨ . Ajta ɨ́ tɨ xána'avi'ire'e , ché'e auj xána'avisi'i seijre'e . Ajta ɨ́ tɨ rɨ'éene'ecán jɨ́n seijre'e ɨ́ Dios jemi , ché'e auj ayén rɨ́'ɨ ti'iseíire'e á'ara'ani .
66022012	’ ¡ Me'ecui xaa ! Nee nu hui ca'anacan mú a'uvé'emé'e na'ame nej ni hua'utá'an a'ij tɨ tiraamuá'itɨn , nej ni niyen tihua'utá'an matɨ́j mena'a pua'amé ɨ́ mej tiraamuá'itɨ , seɨj ajta seɨj , a'ij tɨ tiraavíjte'e .
66022013	’ Nee nu ne'ɨ́n pú'een i ta'amuájca , neajta i nej tu'uvé'eteajtɨ , neajta ne'ɨ́n pú'een i nej jéjcua ɨmuá huataseíjre , neajta ne'ɨ́n pú'een i nej yen seíire'e na'ame tɨ́j na'a rusén jɨme'e . Nee nu neajta ne'ɨ́n pú'een i nej nejmí'i huataseíjre tɨ́'ɨj caí xɨ ti'itɨ mé'e seijre'eca'a , neajta nu ne'ɨ́n pú'een i nej nain ancuré'asin tɨ́'ɨj te'entipuá'ari tɨ́j na'a tɨ íjii tí'iseijre'e .
66022014	Rɨ́'ɨ pu tihua'atá'aca a'ɨ́mej ɨ́ mej tí'ija'usica ɨ́ tiú'ujcɨɨxɨ tɨ́'ij ayén tihuá'ucɨ'ɨti mej me'ɨ́jna jetze ráacua'ani ɨ́ cɨyej ɨ́ mej jɨ́n ruuri huateáturan , mej mi majta me'uun a'uteárute me'újna chajta'a me'ɨ́jna jetze a'u tɨ é'epueerta .
66022015	Ajta á pua'acɨé , a'úu mú a'uté'uu muá'aju'un a'ɨ́ɨme ɨ́ mej a'ij pua'a titetiújcha'ɨɨ , majta a'ɨ́ɨme ɨ́ mej tí'ichahuaara , majta a'ɨ́ɨme ɨ́ mej ruxána'acɨre'e . A'ɨ́ɨ mú majta á pua'acɨé a'uté'uu muá'aju'un a'ɨ́ɨme ɨ́ mej tí'itecui'ica , majta ɨ́ mej rana'amiche ɨ́ tɨ caí Dios pú'een , majta matɨ́j mena'a pua'amé ɨ́ tɨ ayén tihua'aráanajche tɨ hua'itzi pú'een , majta ɨ́ mej tí'ihua'itaca .
66022016	― Inee , i nej Jesús pú'een , nee nu u ya'uta'íteca'a mú'ejmi jemi ne'ɨ́jna tɨ nevaɨre'e tɨ́'ij a'ɨ́ɨn te'anxájta huá'a jemi a'ɨ́mej ɨ́ mej me'uun e'etiújse'ɨri mej mi raateánajche ɨ́ Dios . Nee nu ne'ɨ́jna jetze huanéj ɨ́ David teecan . Nee nu huáacɨxa'ara'an pú'een a'ɨ́jna ɨ́ David .
66022017	Ajta a'ɨ́ɨn xɨéjniu'ucare'ara'an ɨ́ Dios , ajta a'ɨ́ɨn tɨ auchén huatéeviche , ayée mú ti'ixa tɨjɨ́n : ― Ché'e mú a'uvé'eme'en . Ajta ɨ́ tɨ ranamua , ché'e ajta a'ɨ́ɨn ayén tiu'utaxáj yee : ― Ché'e a'ɨ́ɨn mú a'uvé'eme'en . Ajta ɨ́ tɨ jetzen á'ujca'ane tɨ ayén tira'ará'astijre'en , ché'e ja'atɨ tɨ na'a ayén mú a'uvé'eme'en , ché'e ajta huáapua'a ra'ancuré'an ɨ́ jaj tɨ jɨ́n ruuri huateáturan .
66022018	Ayee nu niyen tihua'a'íjcate'e ja'atɨ tɨ na'a tɨ ranamua a'ij tɨ té'eyu'usi'i a'íjna i yu'uxari jetze tɨ Dios jetze me'ecan ti'ixa , tɨ pua'a ja'atɨ ayén seɨcɨé tiu'utaxáj , Dios pu puaíjtzi raatá'asin a'ij tɨ té'eyu'usi'i a'íjna jetze i yu'uxari .
66022019	Ajta tɨ pua'a ja'atɨ ra'uré'uuna ɨ́ ti'itɨ tɨ a'íjna jetze té'eyu'usi'i tɨ Dios jetze me'ecan ti'ixa , Dios pu ajta rá'ari'ira a'ɨ́jna tɨ́'ij caí ché'e ráacɨ'ɨti tɨ a'ɨ́ɨn a'ɨ́jna jetze ráacua'ani a'ɨ́jna ɨ́ cɨyej tɨ jɨ́n ruuri á'ara'ani . Capu ajta ché'e ayén tí'ijcɨ'ɨti tɨ a'ɨ́ɨn a'uun a'uteárute ɨ́ chajta'a jetze a'u tɨ Dios huateúra'ate . Ayej té'eyu'usi'i a'íjna i yu'uxari jetze .
66022020	Neajta inee , i nej te'anxájta ne'ɨ́jna jɨme'e , ayée nu ti'ixa ne'íjna jɨme'e tɨ ayén ti'ayajna nej ca'anacan mú a'uvé'emé'e na'ame . Ché'e ayén teja'uré'enen , patá'aj yé uvé'enen , tavástara'a , mɨ pej Jesús pú'een .
66022021	Ché'e a'ɨ́ɨn tavástara'a tɨ ajta Jesús pú'een , ché'e a'ɨ́ɨn rɨ́'ɨ tihua'utá'an a'ɨ́mej ɨ́ mej teɨtestemua'ame'en pú'een ɨ́ Dios . Ché'e ayén teja'uré'enen . Ayee pu te'entipuá'areca'a í niúucare'ara'an ɨ́ tavástara'a .
