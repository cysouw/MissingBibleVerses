# language_name:        Adamawa Fulfulde
# closest ISO 639-3:    fub
# ISO_15924:            Latn
# year_short:           2008
# year_long:            
# vernacular_title:     Matta e Markus in Ajamiya
# english_title:        The New Testament in Adamawa Fulfulde
# URL:                  http://jesusforafrica.net/fulfulde/
# copyright_short:      
# copyright_long:       Alliance Biblique du Cameroun; Yaoundé, Cameroun<br>only Bible portions: Matthew & Mark (complete texts/chapters)
# notes:                The URL has a complete bible http://visionneuse.free.fr/visioxml/index.htm?version=FUB
40001001	Ndaa , inɗe kaakaaji Yeesu Almasiihu , danyaaɗo nder asŋgol Daawuda e Ibrahiima .
40001002	Ibrahiima danyi Isiyaaku , Isiyaaku danyi Yakubu , Yakubu danyi Yahuuda e deerɗum'en .
40001003	Yahuuda danyi Fares e Jara , Tamar woni daada maɓɓe . Fares danyi Hesruunu , Hesruunu danyi Aram .
40001004	Aram danyi Aminadabu , Aminadabu danyi Naasunu , Naasunu danyi Salmuuna ,
40001005	Salmuuna danyi Bo'es , Rahab woni daada maako . Bo'es danyi Obed , Ruut woni daada maako . Obed danyi Yessa ,
40001006	Yessa danyi Daawuda , laamiiɗo . Daawuda danyi Suleymaanu , laatinooɗo debbo Uriya woni daada maako .
40001007	Suleymaanu danyi Robo'am , Robo'am danyi Abiya , Abiya danyi Asa ,
40001008	Asa danyi Yusafat , Yusafat danyi Yoram . Yoram danyi Ujiya ,
40001009	Ujiya danyi Yotam , Yotam danyi Akas , Akas danyi Hejekiya ,
40001010	Hejekiya danyi Manassa , Manassa danyi Amos , Amos danyi Yusiya ,
40001011	Yusiya danyi Yekuniya e deerɗum'en , saa'i ɓe eggini Isra'iila'en haa lesdi Baabila .
40001012	Ɓaawo eggineeki Isra'iila'en haa lesdi Baabila , Yekuniya danyi Salaatiyel , Salaatiyel danyi Jorobaabila ,
40001013	Jorobaabila danyi Abihuda , Abihuda danyi Eliyakim , Eliyakim danyi Ajora ,
40001014	Ajora danyi Sadok , Sadok danyi Akim , Akim danyi Eliyuda , Eliyuda danyi Eliyajaaru ,
40001015	Eliyajaaru danyi Matta , Matta danyi Yakubu ,
40001016	Yakubu danyi Yusufu , gorko Mariyama mo danyi Yeesu bi'eteeɗo Almasiihu .
40001017	Tokkindirki asli man diga Ibrahiima haa Daawuda waɗi sappo e nayi , diga Daawuda haa saa'i ɓe eggini Isra'iila'en haa lesdi Baabila waɗi asli sappo e nayi , diga eggineeki Isra'iila'en haa Baabila haa Almasiihu danya , waɗi asli sappo e nayi .
40001018	Ndaa ni danyeeki Yeesu Almasiihu laatori . Daadafa maako Mariyama laati muuyaaɗo Yusufu , ammaa diga ɓe ngondaay tawon , Mariyama reedi bee baawɗe Ruuhu Ceniiɗo .
40001019	Yusufu muuyɗo mo o tokkiiɗo Allah , kakkilɗo , o yiɗaa waŋgingo ɗum yeeso yimɓe , o yiɗino accugo mo bee sirri .
40001020	Nde o ɗonno numta haala man , ndaa malaa'ikaajo Jawmiraawo waŋgani mo nder koyɗol , wi'i mo : " Yusufu , goɗɗo asŋgol Daawuda , taa hul ɓaŋgugo Mariyama muuyaaɗo maaɗa , ngam ko reeda nder maako iwi haa baawɗe Ruuhu Ceniiɗo .
40001021	O tammi danyugo ɓiɗɗo gorko , a ewno innde maako Yeesu , ngam o hisnan yimɓe maako e hakkeeji maɓɓe . "
40001022	Ɗum fuu ɗum laati ngam gooŋɗingo ko Jawmiraawo wi'no bee hunduko annaboojo :
40001023	" Paanyo debbo reedan , danyan ɓiɗɗo gorko ,
40001024	Nde Yusufu fini , o huuwi bana no malaa'ikaajo Jawmiraawo umri mo , o hoo'i debbo maako ,
40001025	ammaa o hawtaay bee maako haa o danyi ɓiiyiiko gorko . Yusufu ewni mo Yeesu .
40002001	Too , Yeesu danyaama haa Baytilaama , wuro nder lesdi Yahudiya , nder jamanu laamiiɗo Hirudus . Ɓaawo danyeeki maako marɓe anndal linyugo koode ngari diga fuunaaŋge haa Urusaliima .
40002002	Ɓe ?ami : " Toy ɓiŋgel danyaaŋgel tammiiŋgel laataago laamiiɗo Yahuudu'en ? Min ngi'i horre maagel waŋgi , min ngari sujidango ngel . "
40002003	Nde laamiiɗo Hirudus nani ɗum , o hultori masin , ɗum sakli yimɓe Urusaliima boo .
40002004	O mooɓti mawɓe liman'en e moodiɓɓe tawreeta fuu , o ?ami ɓe : " Toy Almasiihu danyete ? "
40002005	Ɓe mbi'i mo : " Haa Baytilaama , nder lesdi Yahudiya . Ngam ndaa ni annaboojo windi :
40002006	An wuro Baytilaama nder lesdi Yahudiya ,
40002007	Nden Hirudus ewni marɓe anndal go bee sirri ngam haa o heɓta haa maɓɓe saa'i horre waŋgi .
40002008	O wi'i ɓe : " Njehe Baytilaama , ɗaɓɓite ɓiŋgel man bee tiinaare . To on tawi ngel , anndineeɗam min boo , ngam mi yaha , mi sujidana ngel . "
40002009	Nde ɓe keɓi tindinoore haa laamiiɗo , ɓe ndilli . Horre nde ɓe ngi'no go ardi ɓe , nde yotti dow nokkuure ɓiŋgel woni , nde dari .
40002010	Nde ɓe ngi'i horre , ɓe ceyi bee seyo maŋgo masin .
40002011	Ɓe nasti suudu , ɓe tawi ɓiŋgel e Mariyama , daada maagel . Ɓe tuggi koppi , ɓe cujidani ngel . Nden ɓe pisti boorooji maɓɓe , ɓe ndokki ngel dokke : kaŋgeeri e tamre urdi e ɗaccere uurnde .
40002012	Ɓaawoɗon Allah anndini ɓe nder koyɗol taa ɓe loro haa Hirudus , ɓe kooti lesdi maɓɓe bee laawol feere .
40002013	Nde marɓe anndal go ndilli , malaa'ikaajo Jawmiraawo waŋgani Yusufu nder koyɗol , o wi'i : " Umma , hoo'u ɓiŋgel e daada maagel , dillu haa Misra , jooɗa ton haa to mi yecci ma , ngam Hirudus tammi tefugo ɓiŋgel haa o halka ngel . "
40002014	Yusufu ummi , hoo'i ɓiŋgel e daada maagel , dilli Misra bee jemma .
40002015	O jooɗi ton haa yotti maayde Hirudus , ngam haa ko Jawmiraawo wi'no bee hunduko annaboojo laato , o wi'i : " Mi ewnoto ɓiŋgel am diga lesdi Misra . "
40002016	Nde Hirudus anndi marɓe anndal go mbaɗaay bana o yiɗi , o tikki masin , o umri ɓe mbara ɓikkoy ngorkoy haa Baytilaama e gure piltuɗe ngo fuu , diga markoy duuɓi ɗiɗi bee koy cikaay duuɓi ɗiɗi , fodde saa'i baŋguki horre o ?ami haa marɓe anndal go .
40002017	Kanjum gooŋɗini ko annabi Yeremiya wi'no :
40002018	" Gookaali mbaɗi haa Rama ,
40002019	Nde Hirudus maayi , malaa'ikaajo Jawmiraawo waŋgani Yusufu nder koyɗol haa Misra ,
40002020	o wi'i mo : " Umma , hoo'u ɓiŋgel bee daada maagel , hootu lesdi Isra'iila , ngam ɗaɓɓanooɓe mbarugo ɓiŋgel maayi . "
40002021	Yusufu ummi , hoosi ɓiŋgel e daada maagel , hooti lesdi Isra'iila .
40002022	Ammaa nde o nani Arkilawus ronti laamu baaba muuɗum Hirudus dow lesdi Yahudiya , o huli jooɗaago lesdi maajum . Allah waŋginani mo bee koyɗol ko o waɗata ,
40002023	ngam maajum o suɓi jooɗaago nder berniwol bi'eteeŋgol Nasaratu . Ɗum laati non ngam gooŋɗingo bolle annabo'en : " O ewneteeɗo Nasaratuujo . "
40003001	Yoo , nder saa'i maajum Yuhanna baɗoowo ngiiwam baptisma waŋgi nder ladde Yahudiya , o fuɗɗi waajaago .
40003002	O wi'i : " Tuube , ngam laamu Allah ɓadake . "
40003003	Yuhanna woni mo Esaaya wolwi dow muuɗum , wi'i :
40003004	Yuhanna ɗon ɓorni limce kuuwraaɗe gaasa geelooɗi , o ɗon taadi taadorgol laral , nyaamdu maako woni baɓɓatti e njumri ladde .
40003005	Yimɓe iwɓe haa Urusaliima e lesdi Yahudiya e lesdi kombi maayo Urdun fuu , ngari haa maako .
40003006	Ɓe mbaŋgini hakkeeji maɓɓe , Yuhanna boo yiiwi ɓe ngiiwam baptisma nder maayo Urdun .
40003007	Nde Yuhanna yi'i Farisa'en e Saduki'en ɗon ngara haa maako ngam ɓe keɓa ngiiwam baptisma , o wi'i ɓe : " Ɓiɓɓe poosokje , moy wi'i on on kisan tikkere Allah warannde ?
40003008	Kuuwe kuuɗe ɗe mbaŋginta on tuubi , on acci kuuɗe mooɗon naane .
40003009	Taa nume nder ɓerɗe mooɗon : Ibrahiima woni kaaka amin . Ngam mi ɗon wi'a on , Allah woodi baawɗe waɗugo kaa'e ɗe'e laato ɓiɓɓe Ibrahiima .
40003010	Fe''irde ɗon taaskani fe''ugo lekki diga ɗaɗi mum , lekki ki rimataa ɓiɓɓe booɗɗe fuu ki fe''e , ki wudine nder yiite .
40003011	Min mi ɗon yiiwa on ngiiwam baptisma bee ndiyam ngam seedaago on tuubi . Ammaa garanɗo ɓaawo am yiiwan on ngiiwam baptisma bee Ruuhu Ceniiɗo e bee yiite . Kaŋko o ɓuri yam baawɗe piw . Mi he'aay sam mi turo , mi itta paɗe maako .
40003012	O woodi jaartirɗum haa juŋŋgo maako ngam o jaarta gawri , o senda ndi bee nyaande . O mooɓtan gawri haa beembal maako , ammaa o wulan nyaande bee yiite nge nyifataa . "
40003013	Yoo , Yeesu ummi lesdi Galili , wari maayo Urdun haa Yuhanna , ngam Yuhanna yiiwa mo ngiiwam baptisma .
40003014	Yuhanna jaɓaay , wi'i mo : " Min maa , mi woodi haaje a yiiwanammi ngiiwam baptisma , nden a wara haa am na ? "
40003015	Ammaa Yeesu jaabi mo : " Yerda ɗum jonta , ngam bana ni kuuwreten ko Allah ɗaɓɓi haa meeɗen . "
40003016	yiiwi mo ngiiwam baptisma . Nde Yeesu wurti ndiyam , asamanji maɓɓiti , o yi'i Ruuhu Allah ɗon jippo bana poola , ɗon wara dow maako .
40003017	Sawtu boo iwi haa asama , wi'i : " Oo woni Ɓiɗɗo am giɗaaɗo , mi ɗon seyoro mo masin . "
40004001	Too , ɓaawoɗon Ruuhu Allah yahri Yeesu haa ladde ngam Iblisa jarribo mo .
40004002	Yeesu nyaamaay sam nyalawmaaje cappanɗe nayi e jemmaaje cappanɗe nayi , o maati weelo .
40004003	Iblisa ɓaditi , wi'i mo : " To a Ɓiɗɗo Allah kam , umru kaa'e ɗe'e laato nyaamdu . "
40004004	Yeesu jaabi : " Deftere wi'i : Neɗɗo yeeɗataa bee nyaamdu tan , ammaa bee wolde nde Allah wolwi fuu . "
40004005	Iblisa yahri mo haa berniwol ceniiŋgol , jo''ini mo dow hoore haykaliiru ,
40004006	wi'i mo : " To a Ɓiɗɗo Allah kam , diw diga ɗo haa lesdi , ngam deftere wi'i :
40004007	Yeesu jaabi mo : " Deftere wi'i boo : Taa jarriba Allah Jawmiraawo maaɗa . "
40004008	Nden Iblisa wa''ini mo dow hooseere townde masin , o sappini mo mooɓgal laamuuji duniyaaru e tedduŋgal maaji fuu ,
40004009	o wi'i mo : " Ɗum fuu mi hokkete to a tuggi koppi , a sujidani yam . "
40004010	Ammaa Yeesu wi'i mo : " Dillu , accam , an Iblisa , ngam deftere wi'i : Sujidan Allah Jawmiraawo maaɗa tan , kaŋko feere maako a huuwanta . "
40004011	Saa'i maajum Iblisa acci Yeesu , nden malaa'ika'en ngari haa maako , kuuwani mo .
40004012	Too , nde Yeesu nani ɓe nastini Yuhanna fursinafe , o ummi , o dilli lesdi Galili .
40004013	O acci jooɗaago haa Nasaratu , o yehi , o jooɗi haa Kafarnahum , wuro wonŋgo dow fomoonde weendu Galili , nder tayre lesdi Jabulon e Neftalim .
40004014	Bee waɗugo non o gooŋɗini bolle annabi Esaaya , bi'ɗo :
40004015	" Lesdi Jabulon e lesdi Neftalim ,
40004016	yimɓe jooɗiiɓe nder nyiɓre ngi'an annoora makka .
40004017	Diga saa'i maajum Yeesu fuɗɗi waajaago . O wi'i : " Tuube , ngam laamu Allah ɓadake . "
40004018	Nde Yeesu ɗon saalo kombi weendu Galili , o yi'i deerɗiraaɓe ɗiɗo , ɓe ngaawooɓe liɗɗi , kamɓe ngoni Simon bi'eteeɗo Piyer , e Andire deerɗiiko , ɓe ɗon naŋga liɗɗi bee jubaawol .
40004019	Yeesu wi'i ɓe : " Tokkeeɗam , mi waɗan on ngaawooɓe yimɓe . "
40004020	Law ɓe acci jubaaji maɓɓe , ɓe tokki mo .
40004021	O yehi yeeso fahin , o yi'i worɓe ɗiɗo nder koombowal , Yakuba e deerɗum Yuhanna , kamɓe e baaba maɓɓe Jebede , ɓe ɗon mbo''itina jubaaji maɓɓe . O ewni ɓe .
40004022	Law ɓe acci koombowal e baaba maɓɓe , ɓe tokki mo .
40004023	Yeesu yilli lesdi Galili fuu , o anndini Yahuudu'en nder suudu waajaago maɓɓe , o waajini kubaruwol belŋgol ngol laamu Allah , o yamɗitini nyawɓe e jiijiiɓe ɗuuɗɓe .
40004024	Kubaru maako saŋkiti nder lesdi Isra'iila fuu . Ɓe ngaddani mo torraaɓe nyawji feere feere , bana ginnaaji e paɗɗe e garsa , o yamɗitini ɓe .
40004025	Jama'aare ɗuunde tokki mo . Ɓe ngari diga lesdi Galili , e lesdi mbi'eteendi Gure-sappo , e Urusaliima e lesdi Yahudiya , e yimɓe lesdi gaɗa maayo Urdun fuu .
40005001	Too , nde Yeesu yi'i jama'aare ɗuunde nde'e , o wa''i towndiire , o jooɗi . Pukara'en maako ngari haa maako ,
40005002	kaŋko o fuɗɗi waajingo ɓe bana ni :
40005003	" Barka laatanto annduɓe ko'e muuɗum'en ɓe talaka'en yeeso Allah , ngam ɓe ngondan bee Allah nder laamu muuɗum .
40005004	" Barka laatanto woyooɓe ngam daliila halleende duniyaaru , ngam Allah de'itinan ɓe .
40005005	" Barka laatanto de'itɓe , ngam Allah hokkan ɓe lesdi bana o wi'no .
40005006	" Barka laatanto ɗaɓɓanɓe huuwugo muuyo Allah bee ɓernde fuu , ngam Allah wallan ɓe huuwugo ko ɓe ɗaɓɓi .
40005007	" Barka laatanto enɗooɓe , ngam Allah enɗan ɓe .
40005008	" Barka laatanto laaɓa-ɓerɗe'en , ngam ɓe ngi'an Allah .
40005009	" Barka laatanto narrinooɓe yimɓe , ngam Allah ewnoto ɓe ɓiɓɓe maako .
40005010	" Barka laatanto toonyaaɓe ngam daliila huuwugo ko Allah yiɗi , ngam ɓe ngondan bee Allah nder laamu muuɗum .
40005011	" Barka laatanto on , to yimɓe kuɗi on , toonyi on , mbaɗi tufle meere dow mooɗon ngam on laati pukara'en am .
40005012	" Ceye masin , ngam Allah warjoto on mbarjaari ɗuundi haa asamanji . Bana non ɓe kuuwino annabo'en aartuɓe on fuu . "
40005013	" Bana manda nafrata haa nyaamdu , bana non on nafrata duniyaaru . Ammaa to lammeeŋga manda ittake , noy ɗam heɓtirta lammeeŋga man fahin ? Manda man nafataa sam , sey wudingo tan , yimɓe njaaɓan ɗam .
40005014	" Onon ngoni annoora ngam duniyaaru , berniwol nyiɓaaŋgol dow towndiire wirnataako sam .
40005015	Ɓe njamnataa pittirla ngam suuɗugo nga les taasawo . Sey ɓe njo''ina nga dow jo''inirɗum pittirla , haa ɗum yaynana wonɓe nder suudu maajum fuu .
40005016	Sey jayŋgol mooɗon yayna bana non yeeso yimɓe fuu , ngam haa ɓe ndaara kuuɗe mooɗon booɗɗe , ɓe teddina Baabiraawo mooɗon mo asama . "
40005017	" Taa nume mi wari fistugo tawreeta Muusa malla bolle annabo'en . Mi waraay ngam mi fista ɗum , ammaa ngam mi gooŋɗina ɗum .
40005018	Bee gooŋga mi wi'ata on : No asama e lesdi nduurdi fuu , walaa koo harfeere ɓurdunde famɗugo malla toɓɓere woore haa tawreeta Muusa wudinte , haa to timmoode kuuje fuu yottake .
40005019	Ngam maajum koomoy yawi umroore ɓurdunde famɗugo nder tawreeta , malla o ekkitini woɗɓe waɗugo bana non , o laatoto ɓurduɗo leesugo nder laamu Allah . Ammaa koomoy jogi ɗe , o ekkitini woɗɓe boo jogaago ɗe , kaŋko o laatoto mawɗo nder laamu Allah .
40005020	Mi ɗon wi'a on bee gooŋga , on keɓataa nastugo laamu Allah , sonaa to on ɗon ɗowtano muuyo Allah ko ɓuri moodiɓɓe e Farisa'en . "
40005021	" On nani ko wi'a kaakaaji meeɗen : Taa mbar hoore , koomoy mbari goɗɗo , heɓan kiita .
40005022	Ammaa min mi ɗon wi'a on : Koomoy tikkani deerɗum , o jahreteeɗo yeeso alkaali . Koomoy wi'i deerɗum : A meereejo , o jahreteeɗo yeeso mawɓe kiita lesdi . Koomoy wi'i deerɗum : A majjuɗo , ɗum he'i nastingo mo nder yiite jahannama .
40005023	Ngam maajum to a wari yeeso Allah bee dokkal ma , haa ton a siftori woodi sooynde narral hakkunde maaɗa bee deerɗiraawo ma ,
40005024	nden kam accu dokkal maaɗa ton yeeso Allah , yah law , narru bee deerɗa tawon . Nden a loro , a lii'ano Allah dokkal maaɗa .
40005025	" To goɗɗo wullake ma , on ɗon njahda haa alkaali , yaaw narrugo bee maako law diga on ɗon dow laawol tawon , ngam taa o yahre haa juŋŋgo alkaali , alkaali boo hokke haa juuɗe sooje'en , ɓe nastine fursina .
40005026	Mi ɗon wi'e bee gooŋga : A wurtataako ton sam , sonaa to a yoɓi ko o tokki ma fuu . "
40005027	" On nani ɗum wi'aama : Taa waɗ njeenu .
40005028	Ammaa min mi ɗon wi'a on : Koomoy gorko fuu to laari debbo goɗɗo bee suuno , waɗi njeenu nder ɓernde muuɗum .
40005029	To yiitere ma nyaamre esti ma waɗugo hakke , ɗoof nde , wudin nde daayiiɗum . Ndikka a majjina terde ɓandu ma woore dow ɓandu ma fuu nasta yiite jahannama .
40005030	To juŋŋgo ma nyaamo nastinte hakke , ta''u ngo , wudin ngo daayiiɗum . Ndikka a majjina terde ɓandu ma woore dow ɓandu ma fuu nasta yiite jahannama . "
40005031	" Ɗum wi'aama boo : Koomoy seeri debbo mum , sey hokka mo ɗereewol seedamku o seeri mo .
40005032	Ammaa min mi ɗon wi'a on : Koomoy seeri debbo muuɗum naa ngam o naŋgi mo nder njeenu , nden kam o laatini mo jeenoowo , to o te'i bee gorko feere . Koomoy te'i debbo ceeraaɗo boo , waɗi njeenu . "
40005033	" On nani ko wi'a kaakaaji meeɗen : Taa huna dow fewre , ammaa hebbin hunayeere ma yeeso Jawmiraawo .
40005034	Ammaa min mi ɗon wi'a on : Taa kunore sam , koo bee asama , ngam ɗum leeso laamu Allah ,
40005035	koo bee lesdi , ngam ɗum jaaɓruɗum kosɗe Allah , koo bee Urusaliima boo , ngam ɗum berniwol laamiiɗo mawɗo .
40005036	Taa kunore koo bee ko'e mon boo , ngam on mbaawataa fuɗnugo gaasa mooɗon ndaneeha malla ɓaleeha .
40005037	Sey on mbi'a : Ooho , malla : Aa'a , ngam wolwugo ko ɓuri non , ɗum iwi haa Iblisa . "
40005038	" On nani ɗum wi'aama : Yiitere bee yiitere , nyiindere bee nyiindere .
40005039	Ammaa min mi ɗon wi'a on : Taa mbaate kuuwɗo on halleende . To goɗɗo maari ma haa galaŋgal nyaamal , waylitan mo nanal boo .
40005040	To goɗɗo yiɗi wullaago ma ngam o jaɓta limce maaɗa pamare , accu mo o hoosa ngapaleewol maaɗa boo .
40005041	To goɗɗo dooli ma roondanaago mo dooŋgal baakin kilomeeta gootel , roondana mo ngal kilomeeta ɗiɗi .
40005042	To goɗɗo ?ami ma huunde , hokku mo nde . To goɗɗo ?ami ma nyamaande , taa salana mo . "
40005043	" On nani ɗum wi'aama : Yiɗ keeddiɗɗiraawo ma , a wanya ganyo ma .
40005044	Ammaa min mi ɗon wi'a on : Ngiɗe konne'en mooɗon , tore Allah ngam toonyiiɓe on ,
40005045	ngam haa on laato ɓiɓɓe Baabiraawo mooɗon mo asama . O ɗon yaynina naaŋge maako dow halluɓe e wooɗɓe fuu , o ɗon toɓna iyeende ngam huuwooɓe kuugal booɗŋgal , e huuwooɓe halleende fuu .
40005046	Ngam ɗume on ndeenata mbarjaari haa Allah to on ngiɗi yiɗɓe on tan ? Koo jaɓooɓe jomorgol boo ɗon mbaɗa bana non .
40005047	To on ɗon koofna bandiraaɓe mooɗon tan , on kuuwi huunde mawnde na ? Koo heefeerɓe boo ɗon mbaɗa bana non .
40005048	Laate on timmuɓe , bana Baabiraawo mooɗon mo asama o timmuɗo . "
40006001	" To on ɗon kuuwa mbooɗeeŋga , taa kuuwe ɗum ngam haa yimɓe ngi'a on . To on mbaɗi non , on keɓataa mbarjaari sam haa Baabiraawo mooɗon mo asama .
40006002	" To a ɗon walla talakaajo , taa waɗ ɗum ngam haa yimɓe ndaara , bana naafiki'en mbaɗata nder suudu waajaago Yahuudu'en e dow laabi . Ɓe ɗon mbaɗa non ngam yimɓe teddina ɓe . Mi ɗon wi'a on bee gooŋga : Ɓe keɓi mbarjaari maɓɓe , jinni .
40006003	Ammaa an , to a ɗon walla talakaajo , waɗ ɗum bee sirri , koo soobaajo ma ɓurɗo ɓadaago , taa annda ɗum .
40006004	Huuw mbooɗeeŋga ma nder cuuɗiiɗum , Baabiraawo ma gi'anɗo ko kuuwata nder cuuɗiiɗum , warjoto ma . "
40006005	" To on ɗon mbaɗa do'a , taa laate bana naafiki'en . Kamɓe ɓe ngiɗi daraago nder cuuɗi waajaago Yahuudu'en e haa kawtirɗe laabi , ɓe mbaɗa do'a ngam haa yimɓe ngi'a ɓe . Mi ɗon wi'a on bee gooŋga : Ɓe keɓi mbarjaari maɓɓe , jinni .
40006006	Ammaa to a yiɗi waɗugo do'a , nastu suudu ma , maɓɓu dammugal , a toro Baabiraawo ma gonɗo nder cuuɗiiɗum , Baabiraawo ma gi'anɗo ko kuuwata nder cuuɗiiɗum , warjoto ma .
40006007	" To on ɗon mbaɗa do'a , taa ɗuɗɗine bolle bana sooyɓe nuɗɗinki mbaɗata . Ɓe ɗon tammo Allah jaɓan do'a maɓɓe to ɓe ɗuɗɗini bolle .
40006008	Taa mbaɗe bana maɓɓe , ngam Baabiraawo mooɗon anndi haaje mooɗon diga on ciwa toraago mo .
40006009	To on ɗon mbaɗa do'a , ndaa ni mbi'oton :
40006010	Waŋginan min laamu ma .
40006011	Hokku min nyaamdu deydey haaje amin hande .
40006012	Yaafana min aybeeji amin , bana no minin boo
40006013	Aynu min ngam taa Sayɗaanu esta min ,
40006014	" To on ɗon njaafano waɗɓe on aybe , Baabiraawo mooɗon mo asama yaafanto on hakkeeji mooɗon boo .
40006015	Ammaa to on njaafanaaki waɗɓe on aybe , nden kam Baabiraawo mooɗon boo yaafantaako on hakkeeji mooɗon . "
40006016	" To on ɗon cuumo , taa kolle geese mooɗon on wontuɓe bana naafiki'en mbaɗata , ɓe ɗon nyobba geese maɓɓe ngam yimɓe ngi'a ɓe ɗon cuumi . Mi ɗon wi'a on bee gooŋga : Ɓe keɓi mbarjaari maɓɓe , jinni .
40006017	Ammaa an , to a ɗon suumi , sulmu yeeso ma , mo''itin gaasa hoore ma ,
40006018	ngam taa yimɓe anndita a ɗon suumi . Baabiraawo ma gonɗo nder cuuɗiiɗum kaŋko tan anndi . O ɗon yi'a ko kuuwata nder cuuɗiiɗum , o warjoto ma . "
40006019	" Taa mooɓtane ko'e mooɗon kuuje haa duniyaaru , haa gilɗi bee peewol mbonnata ɗum , haa wuyɓe boo ngasata cuuɗi , ngujja ɗum .
40006020	Ammaa mbaɗane ko'e mooɗon ndesaari haa asama , haa ton gilɗi e peewol mbaawataa wonnugo ɗum , wuyɓe boo mbaawataa wujjugo ɗum .
40006021	Ngam haa jawdi maaɗa woni , ton ɓernde maaɗa boo wonata . "
40006022	" Gite laati bana pittirla ɓandu . To gite maaɗa laaɓɗe , ɓandu maaɗa fuu ɗon nder annoora .
40006023	Ammaa to gite maaɗa laaɓaay , ɓandu ma fuu ɗon nder nyiɓre . Ko hokkete annoora , to nyiɓɓi bana non , fakat ɗum nyiɓre ɓaleere kurum . "
40006024	" Walaa mo waawata huuwango jaagorɓe ɗiɗo , ngam o wanyan oo , o yiɗan oya , o teddina oo , o meeriɗina oya . On mbaawataa on kuuwana Allah , on cuklano ceede boo . "
40006025	" Ngam maajum mi ɗon wi'a on : Taa caklane haala nyaamdu malla njaram malla limce . Yoŋki ɓuri nyaamdu saman , ɓandu boo ɓuri limce saman , naa non na ?
40006026	Ndaare colli , ɗi aawataa , ɗi codataa , ɗi mooɓtataa kooɗume nder beembe , ammaa Baabiraawo mooɗon mo asama ɗon nyaamna ɗi . On ɓurataa colli saman piw na ?
40006027	Moy caka mooɗon bee baawɗe muuɗum waawi ɓesdugo balɗe muuɗum koo nyalaade woore ?
40006028	" Ngam ɗume on cuklanto haala limce ? Ndaare pindi ladde no ndi fuɗirta . Ndi huuwataa , ndi sannyataa ,
40006029	ammaa mi ɗon wi'a on , koo Suleymaanu bee ɗuuɗal risku muuɗum fuu meeɗaay ɓornaago limce booɗɗe bana pindi .
40006030	Allah ɗon ɓorna haakooji ɗi tawe hande nder ladde , jaŋgo boo ɗi cakkine nder yiite . To non kam , o ɓornataa on ko ɓuri non na , onon famɗa-nuɗɗinki'en ?
40006031	Taa mbi'e : Ɗume min nyaamata ? Malla : Ɗume min njarata ? Malla : Ɗume min ɓornoto ?
40006032	Sooyɓe nuɗɗinki ɗon ɗaɓɓa kuuje ɗe'e fuu . Ammaa Baabiraawo mooɗon mo asama anndi on ngoodi haaje kuuje ɗe .
40006033	Aarte suklanaago laamu Allah e muuyo muuɗum , nden kam o humtanan on haaje mooɗon fuu .
40006034	Taa caklane haala jaŋgo , ngam jaŋgo saklanto hoore muuɗum . Nyalaade fuu , torra maare he'i nde . "
40007001	" Taa kiite yimɓe woɗɓe ngam taa Allah hiito on .
40007002	Ngam Allah hiitoto on bana on kiitori woɗɓe , o etanan on bee etirgal ngal on etani woɗɓe bee muuɗum .
40007003	Ngam ɗume a ɗon yi'a kuɗel haa yiitere deerɗa , ammaa a yi'ataa leggal haa yiitere ma ?
40007004	Koni mbi'ata deerɗa : Accu mi ittane kuɗel haa yiitere ma , an boo , leggal ɗon nder yiitere maaɗa ?
40007005	An naafikiijo , aartu ittugo leggal haa yiitere maaɗa , nden kam a yi'an laaɓɗum , haa a itta kuɗel nder yiitere deerɗa .
40007006	Taa ndokke dawaaɗi huunde seniinde , ngam taa ɗi loro dow mooɗon , ɗi mbara on , taa cakkinane gaduuji luuluuje mon , ngam taa ɗi ndamma ɗe bee kosɗe maaji . "
40007007	" Tore , on keɓan . Ɗaɓɓite , on tawan . Cilmine , ɓe maɓɓitanan on .
40007008	Ngam koomoy tori , heɓan . Koomoy ɗaɓɓiti , tawan . Koomoy silmini boo , ɓe maɓɓitanan mo .
40007009	To ɓiŋgel ma torake ma makala , a hokkan ngel hayre na ?
40007010	Malla to ngel torake ma liiŋgu , a hokkan ngel mboodi na ?
40007011	Onon halluɓe maa , on anndi hokkugo ɓiɓɓe mooɗon kuuje booɗɗe . Sakko Baabiraawo mooɗon mo asama , o ɓurataa hokkugo kuuje booɗɗe haa torotooɓe mo na ?
40007012	" Ko on ngiɗi yimɓe kuuwana on , onon boo kuuwane ɓe bana non . Kanjum woni laaɓɗum tawreeta Muusa e defte annabo'en fuu . "
40007013	" Nastire dammugal paaɗŋgal . Ngam dammugal jaasŋgal e laawol koyŋgol ɗon yahra haa halkere , ɗuuɗɓe ɗon tokko ton .
40007014	Ammaa dammugal paaɗŋgal , laawol boo caɗŋgol , ɗum ɗon yahra haa ngeendam , tokkotooɓe ton ɗuuɗaay . "
40007015	" Ndeente e annabo'en fewooɓe , waranɓe haa mooɗon ɓe ɗon nandi bee baali , ammaa nder maɓɓe ɓe caafaali kalluɗi .
40007016	On annditiran ɓe bee kuuɗe maɓɓe . Lekki gi'e rimataa inabooje , giŋgille boo ndimataa ibbe .
40007017	Lekki booɗki ɗon rima ɓiɓɓe booɗɗe , lekki kalluki boo ɗon rima ɓiɓɓe kalluɗe .
40007018	Lekki booɗki rimataa ɓiɓɓe kalluɗe , lekki kalluki boo rimataa ɓiɓɓe booɗɗe .
40007019	Lekki ki rimataa ɓiɓɓe booɗɗe , ɓe pe''an ki , ɓe ngudina ki nder yiite .
40007020	Bana non boo annditirton annabo'en fewooɓe bee kuuɗe maɓɓe . "
40007021	" Annde , naa wi'anɓe yam : Jawmiraawo , Jawmiraawo , nastata laamu Allah , sey huuwanɓe muuyo Baabiraawo am mo asama .
40007022	To nyalaade man wari , ɗuuɗɓe mbi'an : Jawmiraawo , Jawmiraawo , min ngaaji wolde Allah bee innde ma , min ndiiwi ginnaaji bee innde ma , min kuuwi kaayeefiiji ɗuuɗɗi bee innde ma boo .
40007023	Nden mi wi'an ɓe : Mi meeɗaay anndugo on sam , onon huuwooɓe halleende , ndille . "
40007024	" Yoo , koomoy nani bolle ɗe'e , tokki ɗe , nandi bee goɗɗo marɗo hakkiilo , mahɗo suudu mum dow tapaare .
40007025	Iyeende toɓi , maaje ngaddi ndiyam , keni mbaɗi bee sembe dow suudu man , ammaa ndu yibbaay , ngam ndu mahaandu dow tapaare .
40007026	Ammaa koomoy nani bolle ɗe'e , tokkaaki ɗe , nandi bee goɗɗo mo walaa hakkiilo , mahɗo suudu muuɗum dow njaareendi .
40007027	Iyeende toɓi , maaje ngaddi ndiyam , keni mbaɗi bee sembe dow suudu maajum , ndu yibbi yibbere hallunde . "
40007028	Nde Yeesu timmini wolwugo , yimɓe fuu kayɗini anndinki maako ,
40007029	ngam o wolwanaay ɓe bana moodiɓɓe tawreeta mbolwirta , ammaa o wolwani ɓe bee baawɗe .
40008001	Nden Yeesu dirti towndiire go , yimɓe ɗuuɗɓe tokki mo .
40008002	Goɗɗo kuturuujo ɓaditi mo , tuggi koppi yeeso maako , wi'i : " Moodibbo , to a yiɗi , a waawan yamɗitingo yam . "
40008003	Yeesu forti juŋŋgo muuɗum , meemi mo , nden wi'i : " Mi yiɗi , a yamɗita . " Law kuturuujo go yamɗiti .
40008004	Nden Yeesu wi'i mo : " Nan booɗɗum : Taa a wolwana koomoy haala ka sam , ammaa yah haa limanjo ngam o laare . Nden lii'a dokkal bana Muusa umruno , ngam anndingo yimɓe fuu a yamɗiti . "
40008005	Yoo , Yeesu nasti Kafarnahum . Goɗɗo Romaajo , mawɗo sooje'en , ɓaditi , tori mo ballal ,
40008006	wi'i : " Moodibbo , suka am ɗon waali haa saare , o nyawɗo , o waawataa dimbaago , o torriiɗo masin . "
40008007	Yeesu jaabi mo : " Mi yahan yamɗitingo mo . "
40008008	Soojeejo go wi'i : " Moodibbo , mi he'aay a nasta saare am . Wi' wolde woore tan , suka am yamɗitan .
40008009	Mi woodi mawɓe dow am , mi woodi sooje'en boo ɓe marmi . To mi wi'i oo : Yah , o yahan . To mi wi'i oya boo : War , o waran . To mi wi'i suka am : Waɗ ni , o waɗan . "
40008010	Nde Yeesu nani bolle maako ɗe'e , o yerdi ɗe , o wi'i tokkiiɓe mo : " Bee gooŋga mi wi'ata on : Mi meeɗaay tawugo nuɗɗinki bana ki'i haa koomoy nder Isra'iila sam .
40008011	Mi ɗon wi'a on : Ɗuuɗɓe ngaran diga fuunaaŋge e hiirnaaŋge , ɓe nyaamdan bee Ibrahiima e Isiyaaku e Yakubu nder laamu Allah .
40008012	Ammaa yimɓe ɓe Allah suɓino ngam laamu muuɗum , ɓe wudinteeɓe yaasi nder nyiɓre , ɓe mboyan , ɓe kir?indiran nyi'e ton . "
40008013	Yeesu wi'i soojeejo go : " Hootu saare ma , ɗum laatante bana a nuɗɗini . " Suka maako yamɗiti saa'i man nden .
40008014	Yoo , Yeesu yehi saare Simon Piyer , o tawi esiraawo Piyer debbo , ɗon waali nyawɗo yontere .
40008015	Yeesu meemi juŋŋgo maako , yontere acci mo , o ummi , o weerni Yeesu .
40008016	Nde kiikiɗe waɗi , ɓe ngaddi yimɓe ɗuuɗɓe , marɓe ginnaaji . Yeesu riiwi ginnaaji bee wolde mum , yamɗitini nyawɓe fuu .
40008017	O waɗi non ngam haa a gooŋɗina ko annabi Esaaya wi'i : " O efti tampere meeɗen , o roondi nyawji meeɗen . "
40008018	Nde Yeesu yi'i yimɓe ɗuuɗɓe ɗon taari mo , o umri pukara'en maako , ɓe ndilla gaɗa weendu .
40008019	Moodibbo tawreeta ɓaditi mo , wi'i : " Moodibbo , mi tokkete kootoy njahata fuu . "
40008020	Yeesu jaabi mo : " Doldolɗe ngoodi gasɗe , colli boo ngoodi caɓɓe , ammaa Ɓii-neɗɗo walaa haa o waalo ngam siwtaago . "
40008021	Goɗɗo feere nder tokkiiɓe mo wi'i : " Moodibbo , duŋganam mi yaha , mi uwa baaba am tawon . "
40008022	Yeesu jaabi mo : " Tokkam , accu maayɓe uwa maayɓe muuɗum'en . "
40008023	Nden Yeesu nasti koombowal , pukara'en muuɗum njahdi bee maako .
40008024	Law hendu saatundu ummi dow ndiyam haa ?uuge ndiyam cuddi koombowal . Ammaa Yeesu ɗon ɗaani .
40008025	Pukara'en ngari haa maako , pindini mo , mbi'i : " Jawmiraawo , hisnu min , min ɗon maaya . "
40008026	Yeesu jaabi ɓe : " Ngam ɗume kultorɗon , onon famɗa-nuɗɗinki'en ? " Nden o ummi , o telɓani keni e ndiyam , ɗum de'iti .
40008027	Yimɓe fuu kayɗini masin , ɓe mbi'i : " Goɗɗo moy oo , haa keni bee ndiyam fuu ɗon ɗowtani mo ? "
40008028	Nde Yeesu yotti gaɗa weendu nder lesdi Gadarena'en , marɓe nyaw ginnaaji ɗiɗo ngurti genaale , potti bee maako . Ɓe hulniiɓe masin , walaa mo saalotono laawol maajum .
40008029	Ɓe kooli , ɓe mbi'i : " An Ɓiɗɗo Allah , ko ɗaɓɓata haa amin ? A wari torrugo min diga wakkati siwa na ? "
40008030	Woodino sefre gaduuji haa nokkuure maajum , daayiiɗum seɗɗa , ɗi ɗon ndura .
40008031	Ginnaaji go tori Yeesu : " To a yiɗi riiwugo min , duŋgana min haa min nasta nder gaduuji . "
40008032	Nden Yeesu wi'i ɗi : " Njehe . " Ɗi ngurti yimɓe go , ɗi nasti gaduuji , Gaduuji caamni , ndo''i diga dow fomoonde townde nder ndiyam , ɗi kalki ton .
40008033	Waynaaɓe gaduuji ndoggi , ndilli haa wuro , ngecci yimɓe ko waɗi , ko laatani marɓe ginnaaji ɗiɗo boo .
40008034	Yimɓe wuro fuu ngurti ngam fottugo bee Yeesu . Nde ɓe ngi'i mo , ɓe tori mo ɗuuɗɗum o acca lesdi maɓɓe .
40009001	Too , Yeesu nasti koombowal , ta''i weendu , warti wuro muuɗum .
40009002	Ɓe ngaddani mo goɗɗo marɗo nyaw garsa , ɓe ɗon ndoondi mo dow be''itte . Nde Yeesu yi'i nuɗɗinki maɓɓe , o wi'i nyawɗo : " Ɓiŋgel am , tiɗɗin ɓernde ma , hakkeeji maaɗa njaafaama . "
40009003	Moodiɓɓe tawreeta wonɓe ton numi : " Gorko oo ɗon wolwa kalluka dow Allah . "
40009004	Yeesu anndi ko ɓe numi , o wi'i : " Ngam ɗume on numata numooji kalluɗi bana ɗi'i ?
40009005	Ko ɓuri hoyugo ? Wi'ugo mo : Hakkeeji maaɗa njaafaama na , malla wi'ugo mo : Umma , yah ?
40009006	Ammaa mi faamtinan on Ɓii-neɗɗo woodi baawɗe yaafaago hakkeeji nder duniyaaru . " Nden o wi'i nyawɗo go : " Umma , hoosu be''itte ma , hootu saare ma . "
40009007	O ummi , o hooti saare maako .
40009008	Nde yimɓe ngi'i ɗum , ɓe kultori , ɓe teddini Allah ngam o hokki neɗɗo baawɗe bana ɗe'e .
40009009	Yoo , Yeesu ummi nokkuure maajum , dilli . Nde o ɗon tokki laawol , o yi'i goɗɗo feere , innde maako Matta , ɗon jooɗi haa suudu jomorgol . Yeesu wi'i mo : " Tokkam . " Matta ummi , tokki mo .
40009010	Ɓaawoɗon Yeesu ɗon nyaama bee pukara'en muuɗum haa saare Matta . Jomnooɓe woɗɓe e marɓe hakke ngari , ɗon nyaamda bee maɓɓe .
40009011	Farisa'en ngi'i ɗum , ?ami pukara'en Yeesu : " Koni moodibbo mooɗon ɗon nyaamda bee jomnooɓe e marɓe hakke ? "
40009012	Nde Yeesu nani ɓe , o wi'i : " Yamɓe ngalaa haaje dokta , sey nyawɓe .
40009013	Ndille , ekkite ko saawi nder bolle ɗe'e : Enɗam ngiɗmi , naa dabbaaji kirsaaɗi . Mi waraay ewnaago huuwooɓe ko fotti , sey marɓe hakke . "
40009014	Too , pukara'en Yuhanna ngari haa Yeesu , ?ami mo : " Ngam ɗume minin bee Farisa'en min ɗon cuumo , ammaa pukara'en maaɗa cuumataako sam ? "
40009015	Yeesu jaabi ɓe : " Kadi on tammi ewnaaɓe haa ɓaŋgal cunoto saa'i ɓe ɗon ngondi bee ɓaŋɗo na ? Naa non sam ! Wakkati waran , nde ɓaŋɗo sendete bee maɓɓe , saa'i maajum ɓe cuumoto .
40009016	" Walaa mo takkata limce kiiɗɗe bee leppel kesel , ngam leppel kesel fooɗan limce kiiɗɗe , ceekgol maajum ɓesdoto fahin .
40009017	Walaa mo loowata inaboojam kesam nder kanyakanyaawu kiiɗŋgu boo . Ngam inaboojam kesam seekan ngu , ɗam rufa , kanyakanyaawu boo wonno . Ndikka loowugo inaboojam kesam nder kanyakanyaawu kesu , nden kam walaa ko wonnoto . "
40009018	Saa'i Yeesu ɗon wolwa bolle ɗe'e , gooto mawɓe Yahuudu'en wari haa maako , tuggi koppi , wi'i mo : " Ɓiŋgel am deyel maayi jonta ni . War , wallin juŋŋgo maaɗa dow maagel haa ngel yeeɗita . "
40009019	Yeesu ummi , kaŋko bee pukara'en maako , ɓe tokki mo .
40009020	Woodi debbo torraaɗo nyaw ilugo ?i?am baakin duuɓi sappo e ɗiɗi . O ɓaditi Yeesu gal ɓaawo mum , o meemi gawargal limce Yeesu .
40009021	Ngam o numino : " To mi heɓi mi meemi koo limce maako tan , mi yamɗitan . "
40009022	Yeesu yeesiti , laari mo , wi'i mo : " Tiɗɗin ɓernde ma , ɓiŋgel am , nuɗɗinki maaɗa hisni ma . " Debbo yamɗiti saa'i man nden .
40009023	Yoo , Yeesu yotti saare mawɗo Yahuudu'en go . Nde o yi'i fuufooɓe ciiɗe e yimɓe woyooɓe fuu ,
40009024	o wi'i : " Ngurte ɗo , ngam ɓiŋgel maayaay , ammaa ngel ɗon ɗaani . " Ɓe ndaari mo bana ginnaaɗo .
40009025	Nde yimɓe ngurtinaama yaasi , Yeesu nasti suudu , naŋgi juŋŋgo ɓiŋgel , ngel ummi .
40009026	Kubaru maajum saŋkiti nder lesdi man fuu .
40009027	Yeesu ummi nokkuure maajum , dilli . Nde o ɗon tokki laawol , wumɓe ɗiɗo tokki mo , ɓe ɗon mbi'a bee sawtu : " An Yeesu ɓii Daawuda , enɗu min . "
40009028	Nde Yeesu nasti suudu , wumɓe ɗiɗo go ɓaditi mo . O ?ami ɓe : " On nuɗɗini mi woodi baawɗe wallugo on na ? " Ɓe njaabi mo : " Ooho , moodibbo , a woodi baawɗe man . "
40009029	Nden Yeesu meemi gite maɓɓe , wi'i : " Ɗum laatano on bana on nuɗɗini . "
40009030	Law gite maɓɓe mbumti . Nden Yeesu barri ɓe , wi'i : " Taa goɗɗo koo gooto nana haala ka . "
40009031	Ammaa kamɓe ɓe njehi , ɓe caŋkiti habaru Yeesu nder lesdi maajum fuu .
40009032	Saa'i ɓe ɗon ndilla , yimɓe ngaddani Yeesu goɗɗo mo waawataa wolwugo sam , ngam o woodi ginnawol .
40009033	Yeesu riiwi ginnawol man , muukaajo fuɗɗi wolwugo . Yimɓe kayɗini masin , ɓe mbi'i : " Huunde bana ni meeɗaay yi'eego nder Isra'iila sam . "
40009034	Farisa'en mbi'i : " Laamiiɗo ginnaaji hokkata mo baawɗe riiwugo ginnaaji . "
40009035	Yeesu yiiloyi berniiji e gure fuu . O anndini Yahuudu'en nder cuuɗi waajaago maɓɓe , o waaji ɓe kubaruwol belŋgol ngol laamu Allah , o yamɗitini nyawɓe e jiijiiɓe ɗuuɗɓe .
40009036	Nde Yeesu yi'i mooɓe , o yurmini ɓe , ngam ɓe somɓe , ɓe tampuɓe , bana baali ɗi ngalaa gaynaako .
40009037	O wi'i pukara'en maako : " ?aamle ɗuuɗi , ammaa sodooɓe ɗuuɗaay .
40009038	Tore Jawmu ?aamnde o ɓesda nelugo sodooɓe ngam ?aamnde maako . "
40010001	Yoo , Yeesu ewni pukara'en muuɗum sappo e ɗiɗo , ɓe ngari haa maako . O hokki ɓe baawɗe riiwugo ginnaaji e yamɗitingo nyawɓe e jiijiiɓe fuu .
40010002	Ndaa inɗe nelaaɓe sappo e ɗiɗo man : Simon bi'eteeɗo Piyer e deerɗum Andire , Yakuba e deerɗum Yuhanna , ɓiɓɓe Jebede ,
40010003	Filip e Bartolome , Tomas e Matta jomnoowo , Yakuba ɓii Alfa , e Tadde ,
40010004	Simon , gooto nder yiɗɓe rimɗingo ummaatoore muuɗum'en , e Yahuuda Iskariyot , mo laati jambotooɗo Yeesu .
40010005	Yeesu neli pukara'en sappo e ɗiɗo ɓe'e , o umri ɓe : " Taa njehe nokkuuje haa ummaatooje goɗɗe ngoni , taa njehe gure Samariya'en boo .
40010006	Ammaa njehe haa Isra'iila'en laatiiɓe bana baali majjuɗi .
40010007	Anndine ɓe : Laamu Allah ɓadake waŋgugo .
40010008	Njamɗitine nyawɓe , ummitine maayɓe , njamɗitine kuturu'en , ndiiwe ginnaaji . On keɓi ɗum caahu , on ndokka ɗum caahu boo .
40010009	Taa njoge kaŋgeeri malla cardi malla ceede nder jiibaaji mooɗon .
40010010	Taa njoge booro njooɓaari malla limce ɗiɗi , taa koo'e paɗe malla sawru . Ngam kuuwoowo he'i heɓugo nyaamdu muuɗum .
40010011	" To on njottake berniwol malla wuro , ɗaɓɓite goɗɗo mo yerdi jaɓɓaago on , njooɗe haa maako haa to on ndilli .
40010012	To on ɗon nasta saare , mbi'e yimɓe ton : Jam laato dow mooɗon .
40010013	To yimɓe saare man njaɓɓake on , ɓe ke'i heɓugo jam , nden kam jam mooɗon jooɗoto dow maɓɓe . Ammaa to ɓe njaɓɓaaki on , jam mooɗon nafataa ɓe .
40010014	To on nasti saare malla wuro , ɓe cali jaɓɓaago on malla nanango on , ngurte wuro maajum , piɗɗe collaaje kosɗe mooɗon .
40010015	Mi ɗon wi'a on bee gooŋga : Nyalaade darŋgal , kiita maɓɓe tullan dow kiita yimɓe Sodoma e Gomorra . "
40010016	" Ndaa , mi ɗon nela on bana baali caka caafaali . Ngam maajum laate on ?oyɓe bana boɗɗe , on ngalaa aybe bana pooli .
40010017	Ammaa ndeene ko'e mooɗon , ngam ɓe njahran on kiita , ɓe ɓoccan on nder cuuɗi waajaago maɓɓe .
40010018	Ɓe njahran on yeeso mawɓe e laamiiɓe ngam daliila am , ngam haa on ceedo seedamku mooɗon yeeso maɓɓe e yeeso yimɓe ummaatooje goɗɗe .
40010019	To ɓe njahri on haa kiita , taa cakle dow ko mbi'oton malla no mbolwirton , bolle ɗe on mbolwata ngaranan on saa'i maajum .
40010020	Ɗe iwataa haa mooɗon , ammaa Ruuhu Baabiraawo mooɗon wolwanta on .
40010021	" Yimɓe ndokkan deerɗiraaɓe muuɗum'en ngam mbareego , baabiraaɓe boo mbaɗan ɓikkoy muuɗum'en bana non , ɓikkoy ummanto saarooji muuɗum'en , mbara ɓe .
40010022	Yimɓe fuu nganyan on ngam daliila am . Ammaa mo munyi haa timmoode , hisan .
40010023	To ɓe toonyi on haa wuro woɗŋgo , ndille wuro feere . Mi ɗon wi'a on bee gooŋga : On mbaawataa filtugo berniiji Isra'iila fuu hiddeko Ɓii-neɗɗo wara .
40010024	" Jaŋgoowo ɓurataa jaŋginoowo muuɗum maŋgu , kuuwoowo boo ɓurataa jaagorɗo muuɗum maŋgu .
40010025	To jaŋgoowo yottake anndal jaŋginoowo muuɗum , kuuwoowo boo yottake maŋgu jaagorɗo muuɗum , he'i . To ɓe ewnake jawmu saare Be'eljebul , ɓe ɓurata hallingo yimɓe saare maako na ? "
40010026	" Ngam maajum taa kule yimɓe . Cuuɗiiɗum fuu waŋgan , sirriijum fuu faamoto .
40010027	Ko mi wi'ata on nder nyiɓre , mbaŋgine ɗum gite yimɓe fuu . Ko on nanata nder sofndaago , ngeyne ɗum haa babal .
40010028	Taa kule waawanɓe mbarugo ɓalli mooɗon , ammaa ɓe mbaawataa mbarugo yoŋki . Kule Allah baawanɗo halkugo ɓandu e yoŋki fuu nder yiite jahannama .
40010029	Ɓe coorrataa colloy ɗiɗoy baakin koboore woore na ? Ammaa walaa koo gootel maakoy do''oto haa lesdi sonaa to Baabiraawo mooɗon yerdake .
40010030	Onon boo , koo gaasaaji ko'e mooɗon ɗi limaaɗi gootol gootol fuu .
40010031	Ngam maajum taa kultore , on ɓuri colloy ɗuuɗkoy saman . "
40010032	" Koomoy seedi yam yeeso yimɓe , min boo mi seedoto mo yeeso Baabiraawo am mo asama .
40010033	Ammaa mo seedaaki yam yeeso yimɓe , min boo mi seedataako mo yeeso Baabiraawo am mo asama . "
40010034	" Too , taa nume mi wari ngam mi wadda jam haa duniyaaru . Mi waraay ngam mi wadda jam haa duniyaaru , ammaa ngam mi wadda kaafahi .
40010035	Mi wari ngam mi waada ɓiɗɗo gorko bee baaba mum , ɓiɗɗo debbo bee daada mum , esiraawo debbo boo bee esum debbo .
40010036	Yimɓe saare goɗɗo laatoto wanyɓe mo .
40010037	" Koomoy ɓuri yiɗugo baaba muuɗum malla daada muuɗum dow am , he'aay wondugo bee am .
40010038	Koomoy to hoo'aay gaafaaŋgal muuɗum ngam tokkaago yam , he'aay wondugo bee am .
40010039	Koomoy yiɗi hisnugo yoŋki muuɗum , majjinan ki . Ammaa mo majjini yoŋki muuɗum ngam am , heɓtan ki . "
40010040	" Koomoy jaɓɓi on , jaɓɓi yam , mo jaɓɓi yam , jaɓɓi nelɗo yam boo .
40010041	Koomoy jaɓɓi annaboojo ngam o annaboojo Allah , heɓan mbarjaari bana annaboojo . Koomoy jaɓɓi gooŋgaajo ngam o gooŋgaajo , heɓan mbarjaari bana gooŋgaajo .
40010042	Mi ɗon wi'a on bee gooŋga : Koomoy hokki ndiyam peewɗam haa ɓurɗo leesugo caka pukara'en am ɓe'e ngam o pukaraajo am , heɓan mbarjaari muuɗum . "
40011001	Yoo , nde Yeesu timmini anndingo pukara'en muuɗum sappo e ɗiɗo , o ummi nokkuure maajum , o dilli , ngam haa o waajina yimɓe nder gure lesdi fuu .
40011002	Saa'i maajum Yuhanna baɗoowo ngiiwam baptisma ɗon nder fursinafo , o nani habaru kuuɗe Yeesu Almasiihu , o neli pukara'en maako woɗɓe haa Yeesu
40011003	ngam haa ɓe ?ama mo : " An on woni kisnoowo mo min nani waran na ? Malla min ndeena goɗɗo feere ? "
40011004	Yeesu jaabi ɓe : " Njehe , mbi'e Yuhanna ko on nani , ko on ngi'i boo :
40011005	Wumɓe ɗon ngi'a , woosɓe ɗon njaha , kuturu'en njamɗiti , fahduɓe boo ɗon nana , maayɓe ummiti , talaka'en boo ngaajinaama kubaruwol ceynoowol .
40011006	Barka laatanto koomoy mo accaay nuɗɗingo yam sam . "
40011007	Saa'i pukara'en Yuhanna ɗon ndilla , Yeesu fuɗɗi wolwango yimɓe haala Yuhanna , o wi'i : " Ɗume on njehi laarugo nder ladde ? ?ombal ngal hendu dimbinta na ? Aa'a , naa non .
40011008	Ɗume on njehi laarugo kadi ? Goɗɗo ɓorniiɗo limce booɗɗe na ? Ammaa ɓorniiɓe limce booɗɗe , nder cuuɗi laamiiɓe ɓe ngoni .
40011009	Kadi ɗume on njehi laarugo ? Annaboojo na ? Mi ɗon wi'a on : Fakat , o ɓuri annaboojo .
40011010	Ngam Yuhanna woni mo deftere wi'i dow muuɗum : Allah wi'i : Ndaa , mi ɗon nela nelaaɗo am yeeso maaɗa , haa o mo''ina laawol ngam maaɗa .
40011011	Mi ɗon wi'a on bee gooŋga : Caka ɓiɓɓe yimɓe fuu walaa mo ɓuri Yuhanna baɗoowo ngiiwam baptisma maŋgu , ammaa mo ɓuri leesugo haa laamu Allah , ɓuran Yuhanna maŋgu .
40011012	Diga Yuhanna fuɗɗi waajaago haala laamu Allah , konne'en ɗon ndartano ngu , halluɓe ɓe'e ɗon ɗaɓɓa jaɓtugo ngu .
40011013	Tawreeta Muusa e annabo'en fuu mbaɗi annabaaku dow laamu Allah haa yotti saa'i Yuhanna .
40011014	To on njaɓi ko mbi'anmi kam , Yuhanna , kaŋko woni Eliya mo deftere anndini garki muuɗum diga ɓooyma .
40011015	Marɗo noppi fuu , nana !
40011016	" Bee moy nandinanmi yimɓe jamanu jonta ? Mi nandinan ɓe bee ɓikkoy , njooɗiikoy haa babe caka wuro . Koy ɗon ngookana ngorgiraaɓe maakoy , koy ɗon mbi'a :
40011017	Min puufani on algaytaaru , on ngamaay , min ngimani on gimi bojji , on mboyaay .
40011018	Yuhanna wari , nyaamataa nyaamduuji goɗɗi , yarataa inaboojam boo , ɓe mbi'i : O woodi ginnawol .
40011019	Ɓii-neɗɗo wari , ɗon nyaama , ɗon yara inaboojam , ɓe ɗon mbi'a : Ndaare goɗɗo oo , numo maako sey nyaamugo e yarugo , o soobaajo jomnooɓe e marɓe hakke . Ammaa hikma Allah ɗon waŋga booɗɗum nder kuuɗe muuɗum . "
40011020	Nden Yeesu fuɗɗi felugo berniiji ɗi o huuwi kaayeefiiji ɗuuɗɗi ton , ammaa yimɓe maaji tuubaay sam . O wi'i :
40011021	" Bone laatanto ma , an Korajin . Bone laatanto ma , an Baytisayda . Ngam kaayeefiiji kuuwaaɗi nder mooɗon , to ɗi kuuwano nder Tirus e Sidon kam , yimɓe ton ɓornotono buhuuje , ɓe ndufanno ndoondi dow ko'e maɓɓe ngam hollugo ɓe tuubi .
40011022	Ngam maajum mi ɗon anndina on : Nyalaade darŋgal , kiita Tirus e Sidon ɓuran hoyugo dow kiita mooɗon .
40011023	An Kafarnahum , a ɗon tammo Allah ɓaŋgtan ma haa asama na ? Kayya ! A nastan joonde maayɓe . Ngam kaayeefiiji kuuwaaɗi nder maaɗa , to ɗi kuuwano nder Sodoma , wuro ngo luttanno haa warugo hande .
40011024	Ngam maajum mi ɗon wi'a on : Nyalaade darŋgal , kiita Sodoma ɓuran kiita ma hoyugo piw . "
40011025	Saa'i maajum Yeesu wi'i : " Ya Baabiraawo , Jawmu asama e lesdi , mi yetti ma ngam a waŋginani ɓikkoy pamaroy ko a suuɗi marɓe anndal e faamu .
40011026	Nonnon ya Baabiraawo , bana ni ɗum fottani ma . "
40011027	Nden o wi'i pukara'en maako : " Baabiraawo am halfini yam kuuje fuu . Walaa annduɗo Ɓiɗɗo sonaa Baabiraawo , walaa annduɗo Baabiraawo boo sonaa Ɓiɗɗo , e mo Ɓiɗɗo yiɗi waŋginango ɗum fuu .
40011028	" Onon somɓe e roondiiɓe dooŋgle tedduɗe fuu , ngare haa am , mi ittanan on dooŋgle man .
40011029	Ɗowtaneeɗam , ekkite haa am , ngam mi booɗɗo , mi torrataa on . Fakat , yoŋkiiji mooɗon ciwtoto .
40011030	Ngam ko mi umrata on , ɗum nafan on , ko mi roondata on boo , ɗum teddantaa on . "
40012001	Yoo , nyande feere , ɗum nyande siwtorde boo , Yeesu saali nder ngesa alkamaari . Pukara'en maako maati weelo , ngam maajum ɓe ngewi cammeeje , ɓe ?akki .
40012002	Nde Farisa'en ngi'i ɗum , ɓe mbi'i Yeesu : " Pukara'en maaɗa ɗon kuuwa ko dagaaki huuwugo nyande siwtorde . "
40012003	O jaabi ɓe : " On meeɗaay jaŋgugo ko Daawuda huuwino , kaŋko e yimɓe maako nde ɓe maati weelo na ?
40012004	Ɓe nasti suudu Allah , ɓe nyaami nyaamdu resaandu ngam Allah , koo nde ɓe ngalaa duŋgaye nyaamugo ndu . Sey liman'en tan tawreeta duŋgani nyaamugo ndu .
40012005	Malla on meeɗaay jaŋgugo nder tawreeta , no liman'en ɗon kuuwa nder haykaliiru koo nyande siwtorde boo ? Bee maajum ɓe ɗon luuta umroore , ammaa ɓe ngalaa aybe .
40012006	Mi ɗon wi'a on : Ndaa , ko ɓuri haykaliiru maŋgu ɗon haa ɗo .
40012007	To on paamino ko saawi nder haala ka'a : Enɗam ngiɗmi , naa dabbaaji kirsaaɗi , nden kam on aybintaano yimɓe ɓe ngalaa aybe .
40012008	Ngam Ɓii-neɗɗo woni Jawmu nyande siwtorde . "
40012009	Yeesu ummi ton , yehi , nasti suudu waajaago maɓɓe feere .
40012010	Woodi goɗɗo waata-juŋŋgoojo ton . Wonɓe nder suudu man ngiɗi aybingo Yeesu dow huuwugo ko dagaaki nyande siwtorde . Ngam maajum ɓe ?ami mo : " Tawreeta meeɗen duŋgani en yamɗitingo goɗɗo nyande siwtorde na ? "
40012011	Yeesu jaabi ɓe : " Goɗɗo caka mooɗon , to woodi mbaalu ngootu tan , ngu yani nder ngaska nyande siwtorde , o wurtintaa ngu na ?
40012012	Fakat , neɗɗo ɓuri mbaalu saman , ngam maajum ɗum dagake huuwugo kuugal booɗŋgal nyande siwtorde . "
40012013	Nden o wi'i gorko go : " Fortu juŋŋgo ma . " O forti ngo , ngo yamɗiti bana juŋŋgo maako feere .
40012014	Farisa'en ngurti , mooɓti ngam waɗugo dabare no ɓe kalkira Yeesu .
40012015	Nde Yeesu nani haala dabare maɓɓe dow maako , o ummi nokkuure maajum , o dilli , yimɓe ɗuuɗɓe tokki mo . O yamɗitini nyawɓe fuu .
40012016	Ammaa o barri ɓe , taa ɓe mbaŋgina haala maako .
40012017	Bee maajum o gooŋɗini annabaaku Esaaya , bi'ɗo :
40012018	" Allah wi'i : Ndaa suka am mo mi suɓi ,
40012019	O jokkirtaa bee goɗɗo , o wookataa ,
40012020	O timmitintaa yewannde ?ombal puɗɗuŋgal yewugo .
40012021	Ummaatooje fuu tammorto innde maako . "
40012022	Yoo , ɓe ngaddani Yeesu goɗɗo bumɗo , muukaajo boo , ngam o woodi ginnawol . Yeesu yamɗitini mo , o wolwi , o yi'i .
40012023	Ɗum hayɗini yimɓe fuu , ɓe mbi'i : " Oo ɗo , naa o ɓii Daawuda na ? "
40012024	Ammaa Farisa'en nde nani ɗum , ɓe mbi'i : " Neɗɗo oo ɗon riiwa ginnaaji bee baawɗe ɗe Be'eljebul , laamiiɗo ginnaaji hokki mo . "
40012025	Ammaa Yeesu anndi numooji maɓɓe , wi'i ɓe : " Laamu fuu to yimɓe muuɗum narraay hakkunde muuɗum'en , laamu man wonnoto . Wuro kooŋgoye fuu , malla saare koondeye , to yimɓe muuɗum narraay , ɗum darataako sam .
40012026	To Sayɗaanu ɗon riiwa ginnaaji muuɗum , to o narraay bee hoore maako , noy laamu maako tabitirta ?
40012027	On ɗon mbi'a mi ɗon riiwa ginnaaji bee baawɗe Be'eljebul . Kadi moy hokkata ɓikkoy mooɗon baawɗe riiwugo ɗi ? Ngam maajum ɓikkoy mooɗon mbaŋginan sooynde gooŋga mooɗon .
40012028	Fakat , mi ɗon riiwa ginnaaji bee baawɗe Ruuhu Allah , kanjum ɗon waŋgina no laamu Allah wari haa mooɗon .
40012029	" Walaa mo nastata saare cembiɗɗo , wujja mo , sonaa o aarta , o haɓɓa mo tawon , nden o wujja kuuje saare maako fuu .
40012030	" Mo wondaay bee am , o konneejo am . Mo wallaay yam mooɓtugo , saŋkitan .
40012031	Ngam maajum mi ɗon wi'a on : Neɗɗo heɓan yaafuye hakkeeji mum e bolle mum kalluɗe fuu . Ammaa mo yeddi Ruuhu Ceniiɗo , heɓataa yaafuye sam .
40012032	Koo bolwanɗo kalluka dow Ɓii-neɗɗo boo , heɓan yaafuye . Ammaa mo yeddi Ruuhu Ceniiɗo , heɓataa yaafuye sam , koo nder jamanuuru jontaaru , koo nder waranndu boo . "
40012033	" To lekki wooɗi , ɓiɓɓe maaki boo mbooɗan . To lekki wooɗaay , ɓiɓɓe maaki boo mbooɗataa . Ɓe annditan lekki haa ɓiɓɓe mum .
40012034	Onon ɓiɓɓe poosokje , noy on mbaawrata wolwugo kuuje booɗɗe nde onon on halluɓe ? Ngam hunduko ɗon wolwa ko woni nder ɓernde .
40012035	Neɗɗo booɗɗo ɗon wurtina kuuje booɗɗe nder siga mum mbooɗka , neɗɗo kalluɗo boo ɗon wurtina kuuje kalluɗe nder siga mum kalluka .
40012036	Mi ɗon wi'a on : Nyalaade darŋgal , yimɓe njaabanto ko'e muuɗum'en dow bolle meereeje ɗe ɓe mbolwi fuu .
40012037	Fodde bolle maaɗa kiitoowo aybinan ma , malla boo o gooŋɗinan ma . "
40012038	Too , nden woɗɓe nder moodiɓɓe tawreeta e Farisa'en mbi'i Yeesu : " Moodibbo , min ngiɗi a waɗana min kaayeefi ngam a tabitina Allah neli ma . "
40012039	Yeesu jaabi ɓe : " Yimɓe jamanu jonta ɓe halluɓe , ɓe naafiki'en haa Allah . Ɓe ɗon ?ama kaayeefi , ammaa ɓe keɓataa , sonaa kaayeefi annabi Yonas .
40012040	Bana Yonas waɗi jemmaaje tati e nyalawmaaje tati nder reedu liiŋgu , bana non Ɓii-neɗɗo boo waɗan jemmaaje tati e nyalawmaaje tati nder yenaande .
40012041	Nyalaade darŋgal jooɗiiɓe wuro Niniwe ummanto yimɓe jamanu jonta , kiitoto ɓe , ngam yimɓe Niniwe tuubi nde ɓe nani waaju Yonas . Ndaa , ɓurɗo Yonas maŋgu ɗon haa ɗo .
40012042	Laamiiɗo debbo , mo lesdi fombina , ummanto yimɓe jonta'en ɓe'e , wulloto ɓe nyalaade darŋgal , ngam o wari diga daayiiɗum haa o nana bolle Suleymaanu keewɗe hikma . Ndaa ɓurɗo Suleymaanu maŋgu ɗon haa ɗo . "
40012043	" To ginnawol wurtake neɗɗo , yiiloyi ladde ngam ɗaɓɓugo nokkuure siwtaago , heɓaay ,
40012044	nden kam ngol wi'an : Mi loroto haa suudu am ndu mi wurtino . To ngol lori haa maaru , ngol tawan ndu wuuwaandu , mo''inaandu , ammaa goɗɗo walaa nder maaru .
40012045	Nden ngol yaha , ngol wadda ginnaaji goɗɗi joweeɗiɗi , ɓuranɗi ngol hallugo , ɗi njooɗodo nder suudu man . Timmoode goɗɗo man tullitan dow naane . Bana ni non ɗum laatanto yimɓe halluɓe jonta'en boo . "
40012046	Saa'i Yeesu ɗon wolwana yimɓe tawon , daada maako e deerɗiiko'en ngari , ɓe ndari yaasi , ɓe ngiɗi wolwugo bee maako .
40012047	Goɗɗo feere wi'i Yeesu : " Ndaa , daada ma e deerɗa'en ɗon ndari yaasi , ɓe ngiɗi wolwugo bee ma . "
40012048	Yeesu jaabi mo : " Moy woni daada am ? Ɓeye ngoni deerɗiraaɓe am ? "
40012049	Nden o sappi pukara'en maako bee juŋŋgo , o wi'i : " Ndaa , ɓe'e ngoni daada am e deerɗiraaɓe am .
40012050	Ngam koomoy huuwi muuyo Baabiraawo am mo asama , kaŋko woni deerɗam gorko e deerɗam debbo e daada am . "
40013001	Yoo , nyalaade maajum Yeesu wurti saare , yehi , jooɗi haa fomoonde weendu ngam o wolwana yimɓe .
40013002	Yimɓe ɗuuɗɓe ngari haa maako . Ngam maajum o nasti koombowalfu , o jooɗi ton , yimɓe boo ndari haa fomoonde weendu .
40013003	O anndini ɓe kuuje ɗuuɗɗe bee balndi .
40013004	Nde o ɗon saaka , aawdi feere soli haa laawol , colli ngari , cuɓti ndi .
40013005	Feere boo soli pellel kaa'e haa lesdi ɗuuɗaay . Aawdi fuɗi law ngam lesdi luggaay .
40013006	Nde naaŋge waɗi , wuli ndi , ndi ɗayli ngam ndi walaa ɗaɗi .
40013007	Aawdi feere fahin soli caka gi'e . Gi'e mawnidi bee maari , ɓilli ndi .
40013008	Ammaa aawdi feere fahin soli dow lesdi mboondi , nafi , waɗi cammeeje . Goɗɗe ɗon bee gabbe teemerre , goɗɗe bee cappanɗe joweego , goɗɗe boo bee cappanɗe tati . "
40013009	Nden Yeesu wi'i ɓe fahin : " Marɗo noppi fuu , nana ! "
40013010	Ɓaawoɗon pukara'en ngari haa Yeesu , ?ami mo : " Ngam ɗume a wolwanta yimɓe bee balndi ? "
40013011	O jaabi ɓe : " Onon on keɓi anndugo sirriiji laamu Allah , ammaa kamɓe ɓe keɓaay .
40013012	Ngam marɗo kuuje heɓan ɗuuɗɗum masin , ammaa laafuɗo majjinan ko peetum muuɗum .
40013013	Ngam maajum mi ɗon wolwana ɓe bee balndi . Ngam ɓe ɗon ndaara , ammaa ɓe ngi'ataa . Ɓe ɗon keɗito , ammaa ɓe nanataa , ɓe paamataa boo .
40013014	Bana ni annabaaku Esaaya gooŋgɗiri haa maɓɓe , o wi'i :
40013015	Ngam ɓerɗe yimɓe ɓe'e maatataa kooɗume ,
40013016	" Ammaa onon , barka laatanto on ngam gite mooɗon ɗon ngi'a , noppi mooɗon boo ɗon nana .
40013017	Mi ɗon wi'a on bee gooŋga : Annabo'en e yimɓe Allah ɗuuɗɓe ngiɗno yi'ugo ko ngi'oton , ammaa ɓe ngi'aay . Ɓe ngiɗno nanugo ko nanoton , ammaa ɓe nanaay . "
40013018	" Too , nane sifa balndol demoowo go .
40013019	Yimɓe woɗɓe nanan habaru laamu Allah , ammaa ɓe paamataa . Kamɓe ɓe nandi bee aawdi colndi haa laawol , ngam kalluɗo waran , ittan ko aawa nder ɓerɗe maɓɓe .
40013020	Woɗɓe nandi bee aawdi colndi haa pellel kaa'e . Kamɓe , to ɓe nani wolde Allah , ɓe njaɓan nde law bee seyo .
40013021	Ammaa ɓe ngalaa ɗaɗi , ɓe ndaroto baakin seɗɗa , ammaa to ɓillaare e toonyaŋge heɓi ɓe ngam daliila wolde Allah , ɓe njoofan nuɗɗinki maɓɓe law .
40013022	Woɗɓe boo nandi bee aawdi colndi caka gi'e . Kamɓe , to ɓe nani wolde Allah , suuno kuuje duniyaaru e estooji risku ɓillan wolde man , nde rimataa sam .
40013023	Ammaa woɗɓe nandi bee aawdi colndi dow lesdi mboondi . Kamɓe , to ɓe nani wolde Allah , ɓe paaman nde , ɓe mbaɗan nafuda , woɗɓe cowi teemerre , woɗɓe cappanɗe joweego , woɗɓe boo cappanɗe tati . "
40013024	Yoo , Yeesu wolwani ɓe balndol feere , o wi'i : " Laamu Allah nandi bee goɗɗo mo saaki alkamaari nder ngesa muuɗum .
40013025	Jemmaare feere , nde yimɓe fuu ɗon ɗaani , ganyo maako wari , saaki aawdi geene caka alkamaari maako , dilli .
40013026	Nde alkamaari mawni , waɗi cammeeje , geene boo mbaŋgi .
40013027	Huuwooɓe jawmu ngesa ngari , mbi'i mo : Jaagorɗo , naa alkamaari a aawi nder ngesa maaɗa na ? Ko waɗi geene mbaŋgi ton ?
40013028	O wi'i ɓe : Ganyo am waɗi ɗum . Huuwooɓe ?ami mo : Nden kam a yiɗi min ɗoofa ɗe na ?
40013029	O jaabi ɓe : Aa'a , ngam to on ɗon ɗoofa ɗe , on ɗoofdan alkamaari bee maaje .
40013030	Acce ɗum fuu ɗum ɓenda haa to saa'i codol waɗi . Saa'i maajum mi wi'an sodooɓe : Kaɓɓe geene , ngule ɗe . Ammaa alkamaari kam , mooɓte ndi haa beembal am . "
40013031	Yeesu wolwani ɓe balndol feere boo , o wi'i : " Laamu Allah nandi bee gawel citta , ngel goɗɗo hoo'i , aawi nder ngesa muuɗum .
40013032	Ngel ɓuri aawdiiji fuu famɗugo , ammaa to ngel fuɗi , ngel ɓuran haakooji goɗɗi fuu mawnugo , ngel laatoto lekki , haa colli ngara , mbaɗa caɓɓe muuɗum'en dow maaki . "
40013033	Yeesu wolwani ɓe balndol feere fahin , o wi'i : " Laamu Allah nandi bee ufnirɗum ɗum debbo hoo'i , waɗi nder kuroori etirɗe tati , jiiɓi ndi , kuroori fuu ufi . "
40013034	Too , kuuje ɗe fuu Yeesu wolwani yimɓe bee balndi , o wolwanaay ɓe kooɗume , sonaa bee balndi ,
40013035	ngam haa annabaaku Esaaya gooŋɗa . Kaŋko o wi'i :
40013036	Nden Yeesu acci yimɓe , nasti saare . Pukara'en ngari haa maako , mbi'i mo : " Sifana min balndol geene nder ngesa alkamaari go . "
40013037	O wi'i ɓe : " Mo saaki alkamaari , kaŋko woni Ɓii-neɗɗo .
40013038	Ngesa woni duniyaaru , alkamaari woni yimɓe laamu Allah , geene ɗum tokkiiɓe kalluɗo .
40013039	Ganyo mo saaki ɗe woni Sayɗaanu , saa'i codol ɗum nyalaade darŋgal , sodooɓe boo ɗum malaa'ika'en .
40013040	Bana ɓe ɓoftirta geene , ɓe ngula bee yiite , bana non ɗum laatoto nyalaade darŋgal boo .
40013041	Ɓii-neɗɗo nelan malaa'ika'en muuɗum , ɓe ngurtina halluɓe fuu nder laamu Allah ,
40013042	ɓe ngudina ɓe nder yiite . Haa ton ɓe mboyan , ɓe kir?indiran nyi'e .
40013043	Ammaa saa'i maajum ɗowtaniiɓe Allah njaynan bana naaŋge nder laamu Baabiraawo muuɗum'en . Marɗo noppi fuu , nana ! "
40013044	" Laamu Allah nandi bee jawdi nyukkiindi nder ngesa . Goɗɗo tawi ndi , nyukkini ndi fahin . O seyi masin , o yehi , o soorri kuuje maako fuu ngam o sooda ngesa man .
40013045	" Fahin , laamu Allah nandi bee piloowo ɗaɓɓuɗo luuluuje booɗɗe .
40013046	Nde o tawi luuluuri mboondi masin , o yehi , o soorri kuuje maako fuu ngam o sooda ndi . "
40013047	" Fahin , laamu Allah nandi bee jubaawol ngol ngaawooɓe ngubi nder weendu , ngol naŋgi liɗɗi feere-feereeji .
40013048	Nde ngol heewi , ɓe pooɗi ngol haa fomoonde , ɓe ngurtini liɗɗi . Liɗɗi booɗɗi ɓe cakkini nder cilaaje maɓɓe , ammaa liɗɗi ɗi nafataa , ɓe ngudini ɗi nder ndiyam .
40013049	Bana non ɗum laatoto nyalaade darŋgal boo : Malaa'ika'en ngaran , cendan wooɗɓe bee halluɓe ,
40013050	ɓe nguboto halluɓe nder yiite . Haa ton ɓe mboyan , ɓe kir?indiran nyi'e . "
40013051	Yeesu ?ami pukara'en muuɗum : " On paami kuuje ɗe fuu na ? " Ɓe njaabi mo : " Ooho , min paami . "
40013052	Nden Yeesu wi'i ɓe : " Ngam maajum koomoy moodibboojo tawreeta , ɗowtaniiɗo laamu Allah , nandi bee jawmu saare , gurtinanɗo kuuje kese e kuuje kiiɗɗe diga ndesaari muuɗum . "
40013053	Nde Yeesu timmini wolwango yimɓe balndi ɗi'i , o ummi nokkuure maajum ,
40013054	o yehi haa berniwol ngol o mawni haa muuɗum . O fuɗɗi anndingo yimɓe nder suudu waajaago Yahuudu'en . Wonɓe ton fuu kayɗini , ɓe mbi'i : " Haa toy o heɓi anndal ngal ? Noy o waawri waɗugo kaayeefiiji ɗi'i ?
40013055	Naa kaŋko woni ɓii cehoowo na ? Naa Mariyama woni daada maako na ? Naa Yakuba e Yusufu e Yahuuda ngoni deerɗiraaɓe maako na ?
40013056	Naa deerɗiraaɓe maako rewɓe boo ɗon ngondi bee meeɗen haa ɗo na ? Toy o heɓi baawɗe bana ni ? "
40013057	Ɗum haɗi ɓe nuɗɗingo mo .
40013058	Yeesu huuwi kaayeefiiji haa ton seɗɗa tan , ngam ɓe nuɗɗinaay mo .
40014001	Yoo , saa'i maajum Hirudus , ardiiɗo lesdi Galili nani habaru Yeesu .
40014002	O wi'i yimɓe maako : " Kaŋko woni Yuhanna baɗoowo ngiiwam baptisma , o ummitake diga maayde , ngam maajum o woodi baawɗe huuwugo kaayeefiiji . "
40014003	Hirudus umrino ɓe naŋga Yuhanna . Ɓe kaɓɓi mo , ɓe nastini mo fursina . Hirudus waɗi ɗum ngam o jaɓtino Hirudiya , debbo Filip deerɗiiko .
40014004	Ammaa Yuhanna tokki wi'ugo mo : " Fotaay a te'a Hirudiya . "
40014005	Hirudus yiɗino mbarugo Yuhanna , ammaa o huli Yahuudu'en , ngam ɓe ɗon ndaara Yuhanna o annaboojo .
40014006	Nde nyande siftorgo danyeeki Hirudus waɗi , ɓiɗɗo Hirudiya debbo wari , wami yeeso ewnaaɓe , ɗum fottani Hirudus masin .
40014007	O hunani mo o hokkan mo kooɗume o ?ami fuu .
40014008	Ɓiɗɗo debbo sarwotiri bee daada muuɗum , nden o wi'i Hirudus : " Hokkam hoore Yuhanna nder taasawo . "
40014009	Ɗum fottanaay laamiiɗo sam , ammaa ngam hunayeere nde o hunani mo yeeso ewnaaɓe fuu , o umri ɓe ndokka mo ko o ɗaɓɓi .
40014010	O neli goɗɗo haa suudu fursina , o yaha , o ta''a hoore Yuhanna baɗoowo ngiiwam baptisma .
40014011	O waddi hoore man nder taasawo , o hokki nde ɓiɗɗo debbo go , mo yahrani daada mum .
40014012	Pukara'en Yuhanna ngari , ɓe koosi ɓandu maako , ɓe uwi . Nden ɓe njehi , ɓe ngecci Yeesu ko laati .
40014013	Nde Yeesu nani habaru maayde Yuhanna , o ummi nokkuure maajum , o dilli bee koombowal ngam yahugo ladde , kaŋko feere maako . Yimɓe nani ɗum , ɓe ngurti berniiji maɓɓe , ɓe tokki mo bee kosɗe .
40014014	Nde Yeesu wurti koombowal , o yi'i yimɓe ɗuuɗɓe , o yurmini ɓe , o yamɗitini nyawɓe maɓɓe .
40014015	Nde kiikiɗe waɗi , pukara'en Yeesu ngari haa maako , mbi'i mo : " Jonta hiiri , haa ɗo boo nder ladde ngonɗen . Ndikka a jaɓɓito yimɓe , ɓe ndilla haa kawyeeji , ɓe keɓa ɓe cooda nyaamdu . "
40014016	Yeesu jaabi : " Haanaay ɓe ndilla , ndokke ɓe nyaamdu , onon . "
40014017	Ammaa ɓe mbi'i mo : " Min ngalaa kooɗume , sey tamseeje jowi e liɗɗi ɗiɗi tan . "
40014018	Yeesu wi'i ɓe : " Ngadde ɗum haa am . "
40014019	Nden o umri yimɓe njooɗo dow huɗo . Kaŋko o hoosi tamseeje jowi e liɗɗi ɗiɗi go , o tijji dow , o yetti Allah . O yewi tamseeje man , o hokki pukara'en , ɓe ndokka yimɓe .
40014020	Ɓe fuu ɓe nyaami , ɓe kaari . Pukara'en mooɓti luttuɗum man , ɗum heewi cilaaje sappo e ɗiɗi .
40014021	Limgal nyaamɓe tamseeje dillani worɓe ujine njowo , rewɓe e ɓikkoy limaaka .
40014022	Ɓaawo maajum law , Yeesu dooli pukara'en muuɗum nastugo koombowal , ɓe aarta mo yahugo fomoonde gaɗaare , saa'i o ɗon jaɓɓito yimɓe .
40014023	Nde o jaɓɓiti ɓe , o wa''i dow towndiire kaŋko feere maako ngam waɗugo do'a . Haa jemma waɗi , o ɗon ton feere maako .
40014024	Koombowal daayi masin bee fomoonde , hendu ɗon ɓilla pukara'en , ngam ɓe ɗon potta bee maaru .
40014025	Diga siwa weetugo , Yeesu dilli haa pukara'en muuɗum , o ɗon yaha dow ndiyam .
40014026	Nde pukara'en ngi'i mo , ɓe kultori , ɓe mbi'i : " Ɗum ginnawol . " Ɓe ngooki ngam kulol .
40014027	Law Yeesu wolwani ɓe , wi'i : " Cembiɗine ɓerɗe mooɗon , taa kultore , ɗum min . "
40014028	Piyer wolwani mo , wi'i : " Ya Jawmiraawo , to ɗum an kam , umru mi yaha haa maaɗa dow ndiyam , min boo . "
40014029	Yeesu wi'i mo : " War . "
40014030	Ammaa nde o yi'i hendu , o hultori , o fuɗɗi mutugo , o wooki : " Ya Jawmiraawo , hisnam . "
40014031	Law Yeesu forti juŋŋgo muuɗum , naŋgi mo , wi'i mo : " Hey an , famɗa-nuɗɗinkiijo , ngam ɗume a seki ? "
40014032	Nde ɓe nasti koombowal ɓe ɗiɗo fuu , hendu de'iti .
40014033	Nden pukara'en wonɓe nder koombowal tuggani Yeesu koppi , ɓe mbi'i : " Gooŋga , fakat an woni Ɓiɗɗo Allah . "
40014034	Ɓaawo ɓe eeri weendu , ɓe njotti lesdi Genesaret .
40014035	Yimɓe lesdi maajum annditi Yeesu , ɓe njahri habaru maako kootoy nder lesdi maɓɓe fuu , ɓe ngaddani mo nyawɓe .
40014036	Ɓe tori mo o acca nyawɓe man meema koo gawargal limce maako boo , meemɓe ngal fuu njamɗiti .
40015001	Too , Farisa'en e moodiɓɓe tawreeta ngari diga Urusaliima haa Yeesu , ɓe ?ami mo :
40015002	" Ngam ɗume pukara'en maaɗa tokkataako anndinol kaakaaji meeɗen ? Ngam ɓe lootataa juuɗe maɓɓe hiddeko ɓe nyaama nyaamdu bana al'aada diina . "
40015003	Yeesu jaabi ɓe : " Onon , ngam ɗume on ɗon mbonna umroore Allah bee anndinki mooɗon ?
40015004	Allah wi'i : Teddin baaba ma e daada ma , koomoy wolwi kalluka dow baaba mum malla daada mum , sey ɓe mbara mo .
40015005	Ammaa onon on ɗon mbi'a : To goɗɗo wi'i baaba mum malla daada mum : Ko haandani yam hokkugo on haa maral am , ɗum laatanake Allah ,
40015006	nden kam walaa dabare no o teddinira baaba maako . Bana non on mbonnirta umroore Allah , ngam haa on tokko anndinol mooɗon .
40015007	Onon naafiki'en , Esaaya wolwi gooŋga nde o waɗi annabaaku dow mooɗon , o wi'i :
40015008	Allah wi'i : Yimɓe ɓe'e ɗon teddinammi bee bolle meere ,
40015009	Ɓe ɗon cujidanammi meere non ,
40015010	Nden Yeesu ewni yimɓe , wi'i ɓe : " Nane , paame ɗu'um :
40015011	Naa ko nastata hunduko neɗɗo soɓnata mo , ammaa ko wurtoto hunduko maako , kanjum soɓnata mo . "
40015012	Pukara'en ngari haa Yeesu , mbi'i : " A anndi bolle ma mettini Farisa'en ɓerɗe na ? "
40015013	O jaabi ɓe : " Aawre fuu nde Baabiraawo mo asama aawaay , nde ɗoofeteende .
40015014	Acce ɓe , ɓe wumɓe , ɗowooɓe wumɓe . To bumɗo ɗon ɗowa bumɗo , ɓe ɗiɗo fuu ɓe ndo''oto nder ngaska . "
40015015	Piyer wi'i mo : " Faamtin min balndol ngol . "
40015016	Yeesu wi'i : " Haa jonta , onon boo on paamataa na ?
40015017	Ko nastata hunduko neɗɗo fuu , haa reedu maako ɗum yahata , nden ɗum wurto ɓandu maako . On anndaa ɗum na ?
40015018	Ammaa ko wurtoto hunduko , ɗum ɗon iwa haa ɓernde , kanjum soɓnata neɗɗo .
40015019	Ngam haa ɓernde neɗɗo , numooji kalluɗi iwata , ɗi ɗon ngerɓa mo haa mbar-hoore e njeenu e daakaareeku e nguyka e fewre e waɗugo tufle .
40015020	Irin maajum soɓnata neɗɗo . Ammaa nyaamugo bilaa lootugo juuɗe fodde al'aada diina , ɗum soɓnataa neɗɗo . "
40015021	Yoo , Yeesu ummi nokkuure maajum , dilli haa lesdi Tirus e Sidon .
40015022	Debbo Kanaaniijo , jooɗiiɗo lesdi maajum , wari haa Yeesu , tori mo : " Ya Jawmiraawo , ɓii Daawuda , enɗam . Ɓiŋgel am deyel woodi ginnawol , ɗon torra mo masin . "
40015023	Yeesu jaabaaki mo koo wolde woore . Pukara'en maako ngari haa maako , mbi'i mo : " Jaɓɓita mo , ngam o ɗon tokki en bee hoolo . "
40015024	Yeesu jaabi ɓe : " Mi nelaaka haa yimɓe feere , sey haa baali majjuɗi ɗi ummaatoore Isra'iila . "
40015025	Ammaa debbo go tuggani mo koppi , wi'i : " Wallam , ya Jawmiraawo . "
40015026	Yeesu jaabi mo : " Wooɗaay hoo'ugo nyaamdu ɓikkoy , sakkinana dawaaɗi . "
40015027	Debbo wi'i : " Nonnon , ya Jawmiraawo , ammaa koo dawaaɗi boo ɗon nyaama ko yani haa nyaamdu jawmiiji'en . "
40015028	Yeesu wi'i : " An debbo , nuɗɗinki maaɗa makki , ɗum laatanto ma bana a yiɗi . " Ɓiŋgel maako deyel go yamɗiti saa'i man nden .
40015029	Yeesu ummi nokkuure maajum , tokki kombi weendu Galili . O wa''i towndiire , o jooɗi ton .
40015030	Yimɓe ɗuuɗɓe ngari haa maako , ɓe ngaddi woosɓe e wumɓe e muuka'en e waata-terɗe'en e nyawɓe woɗɓe ɗuuɗɓe . Ɓe mballini ɓe kombi Yeesu , o yamɗitini ɓe .
40015031	Yimɓe kayɗini masin nde ɓe ngi'i muuka'en ɗon mbolwa , waata-terɗe'en njamɗiti , woosɓe ɗon njaha bee kosɗe muuɗum'en , wumɓe boo ɗon ngi'a . Ɓe puɗɗi teddingo Allah Isra'iila .
40015032	Yeesu ewni pukara'en muuɗum , wi'i ɓe : " Mi yurmini yimɓe ɓe , ngam ɓe ɗon ngondi bee am nyalɗe tati , ɓe ngalaa ko ɓe nyaama . Mi waawataa jaɓɓitaago ɓe , ɓe nyaamaay , ngam weelo ndo''an ɓe haa laawol , to ɓe ɗon koota . "
40015033	Pukara'en mbi'i mo : " Toy en keɓata nyaamdu nder ladde ɗo , haa en ndokka yimɓe ɗuuɗɓe ɓe'e ? "
40015034	Yeesu ?ami ɓe : " On ngoodi tamseeje noy haa mooɗon ? " Ɓe njaabi mo : " Tamseeje joweeɗiɗi e liɗɗi seɗɗa . "
40015035	Nden Yeesu umri yimɓe ɓe njooɗo .
40015036	O hoo'i tamseeje joweeɗiɗi e liɗɗi go , o yetti Allah , o yewi ɗe , o hokki ɗe pukara'en maako , kamɓe boo ɓe ndokki ɗe yimɓe .
40015037	Ɓe fuu ɓe nyaami , ɓe kaari . Pukara'en mooɓti luttuɗum man , ɗum heewi cilaaje joweeɗiɗi .
40015038	Limgal nyaamɓe tamseeje man dillani worɓe ujine nayo , rewɓe e ɓikkoy limaaka .
40015039	Ɓaawo Yeesu jaɓɓiti yimɓe , o nasti koombowal , o dilli haa lesdi Magadan .
40016001	Farisa'en e Saduki'en ngari haa Yeesu , ngam ɓe njarribo mo . Ɓe ?ami mo o waɗana ɓe kaayeefi ngam haa o tabitina Allah neli mo .
40016002	Yeesu jaabi ɓe : " To naaŋge muti , asama boo wooji , on ɗon mbi'a : Jaŋgo laaɓan .
40016003	Fajiri boo , to asama nyiɓɓi , duule mbooji , on ɗon mbi'a : Iyeende toɓan hande . On mbaawi sendititgo saa'iiji bee laarugo asama , ammaa on paamataa ko kuuje laatiiɗe jonta tindinta .
40016004	Yimɓe jamanu jonta ɓe halluɓe , naafiki'en , ɓe ɗon ɗaɓɓa kaayeefi , ammaa ɓe keɓataa , sonaa kaayeefi annabi Yonas . " Nden o acci ɓe , o dilli .
40016005	Saa'i pukara'en ɗon eero weendu , ɓe ngejjiti hoo'ugo tamseeje .
40016006	Yeesu wi'i ɓe : " Kakkile , ayne ko'e mooɗon e ufnirɗum Farisa'en e Saduki'en . "
40016007	Pukara'en puɗɗi wolwugo hakkunde mum'en , mbi'i : " O ɗon wolwa bana ni ngam en koo'aay tamseeje . "
40016008	Yeesu anndi ko ɓe mbi'ata . O ?ami ɓe : " Koni mbolwoton haala sooynde tamseeje ? Onon famɗa-nuɗɗinki'en .
40016009	On paamaay tawon na ? On ciftortaa haala tamseeje jowi ɗe mi sendani yimɓe ujine njowo na , e limgal cilaaje on kebbini bee luttuɗum maajum ?
40016010	On ciftortaa haala tamseeje joweeɗiɗi ɗe mi sendani yimɓe ujine nayo na , e limgal cilaaje ɗe on kebbini bee luttuɗum maajum na ?
40016011	Koni on paamataa mi wolwanaay on haala tamseeje ? Ayne ko'e mooɗon ngam ufnirɗum ɗum Farisa'en e Saduki'en . "
40016012	Nden pukara'en paami o wolwanaay ɓe haala ufnirɗum tamseeje , ammaa ɓe ayna ko'e maɓɓe ngam anndinol Farisa'en e Saduki'en .
40016013	Too , Yeesu yehi Kaysariya-Filippi . Ton o ?ami pukara'en maako : " Yimɓe ɗon mbi'a , Ɓii-neɗɗo o moy ? "
40016014	Ɓe njaabi mo : " Woɗɓe ɗon mbi'a an woni Yuhanna baɗoowo ngiiwam baptisma , woɗɓe boo ɗon mbi'a an woni Eliya . Woɗɓe boo ɗon mbi'a an woni Yeremiya malla annaboojo feere . "
40016015	Yeesu ?ami ɓe : " Onon boo , on ɗon mbi'a mi moy ? "
40016016	Simon Piyer jaabi mo : " An woni Almasiihu , Ɓiɗɗo Allah geeto . "
40016017	Yeesu wi'i mo : " A barkiɗinaaɗo , Simon ɓii Yonas , naa neɗɗo ɓanduujo waŋginani ma gooŋga ka , ammaa Baabiraawo am mo asama .
40016018	Mi ɗon wi'e : An woni Piyer , waato tapaare . Dow tapaare maajum mi jo''inan jama'aare nuɗɗinɓe yam . Koo maayde jaalataako nde sam .
40016019	Mi hokkan ma maɓɓitirɗum laamu Allah . Mo a jaɓi haa duniyaaru , o jaɓeteeɗo haa asama boo , mo a sali haa duniyaaru , o saleteeɗo haa asama boo . "
40016020	Nden Yeesu wi'i pukara'en muuɗum taa ɓe ngecca koomoy kaŋko woni Almasiihu .
40016021	Too , diga saa'i maajum Yeesu fuɗɗi wolwango pukara'en muuɗum bee baŋguɗum , o wi'i : " Haani mi yaha Urusaliima , dawrooɓe lesdi e laamɓe e liman'en e moodiɓɓe tawreeta ɓe torratam ton , ɓe mbaratam , ammaa nyande tataɓre mi ummititto diga maayde . "
40016022	Piyer hoo'i mo feere maako , wolwani mo , wi'i : " Kayya , ya Jawmiraawo , Allah haɗ ɗum ! Irin maajum laatantaako ma sam . "
40016023	Ammaa Yeesu yeesiti , wi'i Piyer : " Daayam , an Sayɗaanu , a ɗon ɗaɓɓa selnugo yam laawol am , ngam numo maaɗa laataaki ngo Allah , ammaa ngo yimɓe . "
40016024	Nden Yeesu wi'i pukara'en muuɗum : " To goɗɗo yiɗi tokkaago yam , o acca numango hoore maako , o efta gaafaaŋgal maako , o tokko yam .
40016025	Ngam koomoy yiɗi hisnugo yoŋki muuɗum , majjinan ki . Ammaa mo majjini yoŋki muuɗum ngam am , heɓtan ki .
40016026	To neɗɗo heɓi duniyaaru fuu , ammaa o majjini yoŋki maako , ɗume ɗum nafata mo ? Woodaa sam ! Walaa kooɗume ko neɗɗo waawi hokkugo ngam soottugo yoŋki muuɗum .
40016027	Ɓii-neɗɗo waran nder tedduŋgal Baabiraawo muuɗum , kaŋko e malaa'ika'en maako , o warjoto koomoy fuu deydey kuuɗe muuɗum .
40016028	Mi ɗon wi'a on bee gooŋga , woɗɓe caka mooɗon maayataa , sey to ɓe ngi'i garki Ɓii-neɗɗo bee laamu muuɗum . "
40017001	Yoo , nyalɗe joweego ɓaawo maajum , Yeesu hoo'i Piyer e Yakuba e Yuhanna deerɗu Yakuba , o dillidi bee maɓɓe dow hooseere townde , ɓe ɗon ton feere maɓɓe .
40017002	O wayli haa gite maɓɓe , yeeso maako yayni bana naaŋge , limce maako laati daneeje tal , ɗelkanɗe bana annoora .
40017003	Nden pukara'en tato go ngi'i Muusa e Eliya ɗon mbolida bee Yeesu .
40017004	Piyer wi'i Yeesu : " Ya Jawmiraawo , ɗum booɗɗum en ɗon ɗo . To a yiɗi , mi waɗan bukkaaji tati , wooru ngam maaɗa , wooru ngam Muusa , wooru boo ngam Eliya . "
40017005	Nde o ɗon wolwa tawon , ndaa ruuldere ɗelkannde wari , suddi ɓe , sawtu iwi haa ruulde man , wi'i : " Oo woni Ɓiɗɗo am giɗaaɗo , mi ɗon seyoro mo masin . Nanane mo . "
40017006	Nde pukara'en nani ɗum , ɓe kultori , ɓe cujidi .
40017007	Yeesu ɓaditi ɓe , meemi ɓe , wi'i : " Umme , taa kultore . "
40017008	Ɓe ɓaŋgti gite maɓɓe , ɓe ngi'aay goɗɗo feere , sey Yeesu tan .
40017009	Nde ɓe ɗon ndirto hooseere go , Yeesu wi'i ɓe : " Taa mbi'e koomoy ko on ngi'i , haa to Ɓii-neɗɗo ummitake diga maayde . "
40017010	Nden pukara'en ?ami mo : " Ngam ɗume moodiɓɓe tawreeta ɗon mbi'a Eliya aarta , wara tawon ? "
40017011	O jaabi ɓe : " Gooŋga Eliya aartan warugo , o mo''itina kuuje fuu .
40017012	Ammaa mi ɗon wi'a on Eliya wari ɓooyma , yimɓe annditaay mo , ɓe mbaɗi mo ko ɓe ngiɗi , ɓe mbaɗan Ɓii-neɗɗo boo bana maajum . "
40017013	Pukara'en paami o ɗon wolwana ɓe haala Yuhanna baɗoowo ngiiwam baptisma .
40017014	Yoo , nde ɓe njotti haa mooɓre yimɓe , goɗɗo wari haa Yeesu , tuggani mo koppi ,
40017015	wi'i : " Ya Jawmiraawo , enɗu ɓiŋgel am . Ngel ɗon bee nyaw paɗɗe , ɗum ɗon torra ngel masin , nde ɗuuɗɗum ɗum ɗon do''a ngel nder yiite malla nder ndiyam .
40017016	Mi waddi ngel haa pukara'en maaɗa , ammaa ɓe mbaawaay yamɗitingo ngel . "
40017017	Yeesu wi'i : " Hey onon yimɓe famɗa-nuɗɗinki'en , halluɓe , mi wonda bee mooɗon , mi munyana on haa yotto ndeye ? Ngaddaneeɗam ɓiŋgel man ! "
40017018	Yeesu umri ginnawol bee sembe , ngol wurti ɓiŋgel , ngel yamɗiti saa'i man nden .
40017019	Ɓaawoɗon pukara'en Yeesu ngari haa maako feere maɓɓe , ɓe ?ami mo : " Ngam ɗume min mbaawaay wurtingo ginnawol ngol ? "
40017020	Yeesu jaabi ɓe : " Ngam nuɗɗinki mooɗon famɗi . Mi ɗon wi'a on bee gooŋga : To on ngoodi nuɗɗinki koo seɗɗa bana gawel citta , on mbi'an hooseere nde'e sotta ɗo , yaha to , fakat nde sottan , walaa ko salorta on sam . Ammaa irin ginnawol ngo'ol wurtintaake sonaa bee do'aago e suumaago . ] "
40017022	Nyande feere , pukara'en Yeesu fuu kawti haa lesdi Galili . Yeesu wi'i ɓe : " Ɓe ndokkan Ɓii-neɗɗo haa juuɗe yimɓe .
40017023	Kamɓe ɓe mbaran mo , ammaa nyande tataɓre o ummititto diga maayde . " Nde pukara'en nani ɗum , ɓe cuni masin .
40017024	Nde Yeesu bee pukara'en muuɗum njotti Kafarnahum , jomnooɓe jomorgol haykaliiru ngari haa Piyer , ?ami mo : " Moodibbo mooɗon yoɓataa jomorgol haykaliiru na ? "
40017025	Piyer jaabi : " O ɗon yoɓa . " Saa'i Piyer ɗon nasta suudu , Yeesu aarti , wolwani mo , wi'i : " Ko numɗa , Simon ? Ɓeye njoɓata jomorgol malla ceede baytal ngam laamiiɓe duniyaaru ndu ? Ɓiɓɓe lesdi na , malla jananɓe ? "
40017026	Piyer jaabi : " Jananɓe ɗon njoɓa . " Yeesu wi'i : " Nden kam ɓiɓɓe lesdi njoɓataa .
40017027	Ammaa ngam taa en mettina ɓe ɓerɗe , yah haa weendu , sakkin ngalum maaɗa nder ndiyam , liiŋgu ngu a aartata naŋgugo , hoo'u ngu , a maɓɓita hunduko maagu , a tawan ceede cardi ton . Hoosu , hokku ɓe ngam min e ma . "
40018001	Saa'i maajum pukara'en Yeesu ɓaditi mo , ?ami : " Moy ɓurdi maŋgu haa laamu Allah ? "
40018002	Yeesu ewni ɓiŋgel pamarel , darni ngel caka maɓɓe .
40018003	O wi'i : " Mi ɗon wi'a on bee gooŋga : To on ngaylitaaki haa on laato bana ɓikkoy pamaroy , nden kam on nastataa laamu Allah sam .
40018004	Mo leestini hoore muuɗum bana ɓiŋgel nge'el , kaŋko woni ɓurduɗo maŋgu haa laamu Allah .
40018005	Koomoy jaɓi ɓiŋgel pamarel bana nge'el ngam daliila am , jaɓi yam , min . "
40018006	" Koomoy selni gooto nder leesɓe nuɗɗinɓe yam ɓe'e , ɓurananno mo to ɓe kaɓɓi hayre mawnde haa daande maako , ɓe cakkina mo nder ndiyam .
40018007	Kayto ! duniyaaru ndu wonni , ngam ndu woodi ko nastinta yimɓe nder hakke . Walaa ko haɗata ɗum waɗugo , ammaa bone laatanto neɗɗo mo laati daliila estooji maajum .
40018008	" To juŋŋgo ma malla kosŋgal ma nastinte nder hakke , ta''u ɗum , wudin ɗum daayiiɗum . Ndikka a nasta ngeendam nduumiiɗam bee juŋŋgo wooto malla kosŋgal gootal , dow nastugo yiite duumiiŋge bee terɗe ma fuu .
40018009	To yiitere ma esti ma waɗugo hakke , ɗoof nde , wudin nde daayiiɗum . Ndikka a nasta ngeendam nduumiiɗam bee yiitere woore dow nastugo yiite duumiiŋge bee gite maaɗa ɗiɗi . "
40018010	" Kakkile ngam taa on njawo gooto haa leesɓe ɓe . Mi ɗon wi'a on : Malaa'ika'en maɓɓe ɗon ndari tum yeeso Baabiraawo am mo asama . Ngam Ɓii-neɗɗo wari hisnugo mo majji . ]
40018012	" Ko numɗon ? To goɗɗo woodi baali teemerre , nden ngootu maaji majji , o accataa cappanɗe joweenayi e joweenayi dow towndiire ngam o yaha ɗaɓɓitoygo majjuŋgu na ?
40018013	Mi ɗon wi'a on : To o heɓti ngu , o seyoto ngam mbaalu ngootu ngu ko ɓuri baali cappanɗe joweenayi e joweenayi ɗi majjaayno .
40018014	Bana non boo , Baabiraawo mooɗon mo asama yiɗaa koo gooto nder leesɓe ɓe'e halka . "
40018015	" Yoo , to deerɗiraawo ma waɗi ma aybe , yah wolwan mo , on ɗiɗo . To o nanani ma , a hisni mo .
40018016	Ammaa to o salake nanango ma , yah haa maako bee goɗɗo gooto malla ɗiɗo , ngam haa wullaandu fuu daro dow seedamku seedooɓe ɗiɗo malla tato bana no winda .
40018017	To o salake nanango ɓe boo , yeccu ɗum jama'aare nuɗɗinɓe . To o sali nanango jama'aare boo , nden kam laar mo bana o jananno malla o jomnoowo . "
40018018	" Mi ɗon wi'a on bee gooŋga : Mo on cali haa duniyaaru , o caleteeɗo haa asama boo . Mo on njaɓi haa duniyaaru , o jaɓeteeɗo haa asama boo .
40018019	" Mi ɗon wi'a on fahin : To yimɓe ɗiɗo haa duniyaaru ndu narri dow ko ɓe ?amatammi bee do'a , Baabiraawo am mo asama hokkan ɓe ɗum .
40018020	Ngam haa yimɓe ɗiɗo koo tato kawti ngam innde am fuu , mi ɗon caka maɓɓe . "
40018021	Nden Piyer wari haa Yeesu , ?ami mo : " Jawmiraawo , to deerɗiraawo am tokki waɗugo yam aybe , mi yaafo mo nde noy ? Nde joweeɗiɗi na ? "
40018022	Yeesu jaabi mo : " Aa'a , naa nde joweeɗiɗi , ammaa cappanɗe joweeɗiɗi nde joweeɗiɗi . "
40018023	Nden o wi'i : " Ndaa ko laamu Allah nandi : Laamiiɗo goɗɗo yiɗi huuwooɓe mum mbaɗana mo lisaafi jawdi maako .
40018024	Nde o fuɗɗi kuugal maajum , ɓe ngaddani mo goɗɗo mo o tokki ɗum suleyje cardi baakin miliyoŋji .
40018025	Goɗɗo maajum walaa kooɗume ko o yoɓra nyamaande man . Jaagorɗo maako umri ɓe coorra mo , kaŋko e debbo maako e ɓikkoy maako fuu ngam yoɓugo nyamaande maajum .
40018026	Gorko go tuggi koppi yeeso jaagorɗo muuɗum , tori mo , wi'i : Useni munyanam , barkaama , mi yoɓan ɗum fuu .
40018027	Jaagorɗo maako yurmini mo , yaafani mo nyamaande fuu .
40018028	" Yoo , kuuwoowo man wurti , fotti bee kuuwdiɗɗiraawo muuɗum , mo o tokki ɗum suleyje teemerre , sey o naŋgi mo daande , o ɗeɗɗi mo , o wi'i : Yoɓam nyamaande am !
40018029	Kuuwdiɗɗiraawo maako tuggi koppi yeeso maako , tori mo , wi'i : Useni munyanam , mi yoɓete .
40018030	Ammaa o sali , o nastini mo nder fursinafa , haa to o yoɓi nyamaande maako fuu .
40018031	Nde huuwdiɗɗiraaɓe maako woɗɓe ngi'i ɗum , ɗum naawi ɓe , ɓe njehi , ɓe anndini ɗum jaagorɗo maɓɓe .
40018032	Nden jaagorɗo ewni goɗɗo go , wi'i mo : An a kuuwoowo kalluɗo , mi yaafani ma nyamaande ma fuu ngam a tori yam .
40018033	Kadi haandaayno a enɗa kuuwdiɗɗiraawo ma bana mi enɗiri ma na ?
40018034	Jaagorɗo ɓernani mo masin , o nastini mo fursina haa to o yoɓi nyamaande maako fuu . "
40018035	Nden Yeesu ɓesdi wi'ugo : " Bana non boo Baabiraawo am mo asama huuwata on , to on njaafanaaki woɗɓe aybe muuɗum'en bee ɓernde woore . "
40019001	Nde Yeesu timmini bolle ɗe'e , o acci lesdi Galili , o yehi lesdi Yahudiya , gaɗa maayo Urdun .
40019002	Yimɓe ɗuuɗɓe tokki mo , o yamɗitini nyawɓe maɓɓe .
40019003	Woɗɓe haa Farisa'en ngari haa maako ngam ɓe njarribo mo . Ɓe ?ami mo : " Tawreeta duŋgani gorko o seera debbo maako ngam daliila kookaye na ? "
40019004	O jaabi ɓe : " On njaŋgaay ko winda na ? Haa fuɗɗam Allah tagi gorko bee debbo . "
40019005	Nden o wi'i : " Ngam maajum gorko accan baaba muuɗum e daada muuɗum , ɗakkotiran bee debbo maako , ɓe laatoto ɓandu wooru .
40019006	Ɓe laatataako yimɓe ɗiɗo ɓaawoɗon , ammaa ɓandu wooru . Nden kam taa neɗɗo senda ko Allah hawti . "
40019007	Farisa'en ?ami mo : " To non kam , ngam ɗume Muusa umri gorko hokka debbo muuɗum ɗereewol ceergal to seeri mo ? "
40019008	Yeesu jaabi ɓe : " Muusa duŋgani on seerugo rewɓe mooɗon ngam ɓerɗe mooɗon caati . Ammaa diga fuɗɗam ɗum laataaki non sam .
40019009	Mi ɗon wi'a on : To goɗɗo seeri debbo muuɗum , o waɗan njeenu , sonaa to o jooɗino bee maako ner teegal ngal dagaaki . "
40019010	Pukara'en maako mbi'i mo : " To haala gorko bee debbo laatake non , ndikka taa ɓe te'a sam . "
40019011	Yeesu jaabi ɓe : " Naa yimɓe fuu mbaawi jaɓugo anndinol ngol , sey ɓe Allah waawni .
40019012	Woodi daliilaaji feere-feereeji ɗi kaɗata yimɓe te'ugo : Woɗɓe laati wahraaɓe diga danyeeki muuɗum'en , woɗɓe laati sortaaɓe , woɗɓe boo te'ataa ngam daliila laamu Allah . Mo waawi jaɓugo anndinol ngol , o jaɓa . "
40019013	Too , yimɓe ngaddi ɓikkoy haa Yeesu ngam o wallina juuɗe maako dow ko'e maakoy , o waɗana koy do'a , ammaa pukara'en kaɗi wadduɓe koy .
40019014	Nden Yeesu wi'i ɓe : " Acce ɓikkoy pamaroy ngara haa am , taa kaɗe koy , ngam laamu Allah laatani yimɓe irin maakoy . "
40019015	O wallini juuɗe maako dow ko'e maakoy , nden o ummi nokkuure maajum , o dilli .
40019016	Yoo , goɗɗo feere wari haa Yeesu , ?ami mo : " Kuugal booɗŋgal ngale mi huuwata haa mi heɓa ngeendam nduumiiɗam ? "
40019017	Yeesu wi'i mo : " Ngam ɗume a ?ami yam ko wooɗi ? Walaa booɗɗo , sey gooto tan . To a yiɗi heɓugo ngeendam nduumiiɗam , sey a jogo umrooje . "
40019018	O ?ami Yeesu : " Umrooje ɗeye ? " Yeesu jaabi mo : " Taa mbar hoore , taa waɗ njeenu , taa wujju , taa wolwa fewre dow goɗɗo .
40019019	Teddin baaba ma e daada ma , yiɗ keeddiɗɗiraawo maaɗa bana a yiɗiri hoore ma . "
40019020	Suka wi'i : " Umrooje ɗe fuu , mi ɗon jogi ɗe , ko luttani yam huuwugo ? "
40019021	Yeesu wi'i mo : " To a yiɗi laataago timmuɗo , yah , soorru ko marɗa fuu , hokku talaka'en ceede man , nden kam a heɓan ndesaari haa asama . Nden war tokkam . "
40019022	Nde suka nani bolle ɗe , o hooti , ɓernde maako naawi , ngam jawdi maako ɗuundi masin .
40019023	Yeesu wi'i pukara'en muuɗum : " Mi ɗon wi'a on bee gooŋga , saɗi masin haa diskuɗo nasta laamu Allah .
40019024	Mi ɗon wi'a on fahin : Ngeelooba saalo nder wurdere baatal , ɓuran hoyugo dow diskuɗo nasta laamu Allah . "
40019025	Nde pukara'en nani ɗum , ɓe kayɗini , ɓe mbi'i : " Kay , to non kam , moy heɓata hisugo ? "
40019026	Yeesu laari ɓe , wi'i : " Haa yimɓe ɗum heɓataako , ammaa haa Allah kooɗume fuu heɓoto . "
40019027	Nden Piyer wi'i mo : " Ndaa , minin min acci kuuje fuu , min ɗon tokki ma , ko laatanto min kadi ? "
40019028	Yeesu wi'i ɓe : " Mi ɗon wi'a on bee gooŋga : Saa'i Ɓii-neɗɗo jooɗoto dow koromwal tedduŋgal muuɗum nder duniyaaru hesru , onon sappo e ɗiɗo tokkiiɓe yam , on njooɗoto dow koromje laamu sappo e ɗiɗi ngam hiitaago le'i Isra'iila sappo e ɗiɗi .
40019029	Kooɓeye acci ci'e muuɗum'en e deerɗiraaɓe worɓe e rewɓe , e saarooji e ɓikkoy e gese muuɗum'en ngam daliila am , ɓe keɓtan ɗum cowi teemerre , ɓe keɓan ngeendam nduumiiɗam boo .
40019030	Ammaa ɗuuɗɓe aartuɓe jonta laatoto sakitiiɓe , ɗuuɗɓe sakitiiɓe jonta boo laatoto aartuɓe . "
40020001	" Too , ndaa ko laamu Allah nandi : Jawmu ngesa inabooje wurti fajiri cub ngam o tefa yimɓe kuugal ngesa maako .
40020002	O narri bee maɓɓe o yoɓa ɓe bana ko woowa , nyalaade fuu suleyre , o yahri ɓe haa kuugal ngesa maako .
40020003	O wurti fahin njamndi joweenayi , o yi'i woɗɓe ɗon ndari haa luumo , ɓe ngalaa kuugal .
40020004	O wi'i ɓe : Njehe haa ngesa am onon boo , mi yoɓan on ko haani .
40020005	Ɓe ndilli haa ngesa maako . Jawmu ngesa wurti fahin caka nyalawma , o wurti njamndi tati boo , a waɗi bana naane .
40020006	Njamndi jowi o wurti fahin , o tawi yimɓe woɗɓe ɗon ndari haa luumo , ɓe ngalaa kuugal . O ?ami ɓe : Ngam ɗume on ɗon nyalli daraago meere , on kuuwaay kooɗume ?
40020007	Ɓe njaabi : Ngam walaa mo tefi min ngam kuugal sam . O wi'i ɓe : Ngare , on njaha , on kuuwa haa ngesa am .
40020008	" Nde naaŋge muti , jawmu ngesa wi'i ardiiɗo kuugal muuɗum : Ewna huuwooɓe , a yoɓa ɓe ceede maɓɓe , a fuɗɗira bee sakitiiɓe yahugo haa ngesa , a timminira bee aartuɓe yahugo .
40020009	Yahɓe ngesa deydey njamndi jowi ɓe ngari , ɓe keɓi koomoy maɓɓe suleyre suleyre .
40020010	Nde aartuɓe yahugo ngesa ngari , ɓe tammino ɓe keɓan ɗuuɗɗum , ammaa o hokki ɓe kamɓe boo suleyre suleyre .
40020011	Nde ɓe njaɓi , ɓe ngurŋgurti dow jawmu ngesa ,
40020012	ɓe mbi'i : Ndaa , huuwɓe saa'a gootel tan a yoɓi ɓe kal kal bee amin , minin min nyalli huuwugo bee bone e gulɗum naaŋge .
40020013	Ammaa jawmu ngesa jaabi gooto maɓɓe , wi'i : Soobaajo , mi waɗaay ma rikisi . En narraay dow ngeenaari suleyre woore nder nyalawmaare na ?
40020014	Hoo'u ngeenaari ma , hootu , min mi yiɗi yoɓugo cakitiiɗo yahugo haa kuugal boo bana mi yoɓi ma .
40020015	Malla mi waawataa huuwtinirgo ceede am bana mi yiɗi ? Malla a haaji ngam mi huuwi booɗɗum ? "
40020016	Yeesu timminiri bolle muuɗum bee wi'ugo : " Bana non boo , sakitiiɓe laatoto aartuɓe , aartuɓe boo laatoto sakitiiɓe . "
40020017	Nde Yeesu ɗon yaha Urusaliima , o hoo'i pukara'en maako sappo e ɗiɗo feere maɓɓe . Nde ɓe ɗon njaha , o wolwani ɓe , o wi'i :
40020018	" Paame , en ɗon njaha Urusaliima , ton ɓe ndokkan Ɓii-neɗɗo haa juuɗe mawɓe liman'en e moodiɓɓe . Ɓe kiitoto mo kiita maayde .
40020019	Ɓe ndokkan mo haa juuɗe heefeerɓe , ɓe kuɗan mo , ɓe ɓoccan mo , ɓe ɓilan mo dow leggal gaafaaŋgal boo . Ammaa nyalaade tataɓre o ummititto diga maayde . "
40020020	Nden daada ɓiɓɓe Jebede wari haa Yeesu bee ɓiyum'en . O sujidi , o ?ami mo duŋgaye toraago mo huunde .
40020021	Yeesu ?ami mo : " Ko ngiɗɗa ? " O jaabi : " To a laamake , accu ɓiɗɗo am gooto jooɗo haa juŋŋgo ma nyaamo , gooto boo haa juŋŋgo ma nano . "
40020022	Yeesu jaabi mo : " On anndaa ko torotooɗon . On mbaawan yarugo jardugel bone ngel min mi tammi yarugo na ? " Ɓe mbi'i : " Min mbaawan . "
40020023	Yeesu jaabi ɓe : " Fakat , on njaran jardugel am , ammaa jooɗaago haa juŋŋgo am nyaamo malla haa nano , naa min hokkata ɗum , ammaa yimɓe ɓe Baabiraawo am suɓi ngam maajum , kamɓe keɓata ɗum . "
40020024	Nde pukara'en luttuɓe sappo nani ɗum , ɓe tikkani deerɗiraaɓe ɗiɗo go .
40020025	Nden Yeesu ewni ɓe fuu , o wi'i ɓe : " On anndi laamiiɓe ummaatooje ɗon ndoola yimɓe muuɗum'en , mawɓe boo ɗon kolla ɓe baawɗe .
40020026	Ammaa taa ɗum laato non hakkunde mooɗon . To gooto mooɗon yiɗi laataago mawɗo , sey o laato jaggiiɗo mooɗon .
40020027	To gooto mooɗon yiɗi laataago ardiiɗo caka mooɗon , sey o laato maccuɗo mooɗon .
40020028	Koo Ɓii-neɗɗo boo waraay ngam yimɓe kuuwana mo , ammaa ngam o huuwana yimɓe , o hokka yoŋki maako ngam hisnugo yimɓe ɗuuɗɓe . "
40020029	Nde ɓe ngurti wuro Yeriko , mooɓre ɗuunde tokki Yeesu .
40020030	Wumɓe ɗiɗo ɗon njooɗi kombi laawol , ɓe nani Yeesu ɗon saalo , ɓe puɗɗi wookugo , ɓe mbi'i : " Jawmiraawo , ɓii Daawuda , enɗu min . "
40020031	Mooɓre telɓani ɓe haa ɓe njeeɗo . Ammaa ɓe ɓurti hoolugo , ɓe mbi'i : " Jawmiraawo , ɓii Daawuda , enɗu min . "
40020032	Yeesu dari , ewni ɓe , ?ami ɓe : " Ko ngiɗɗon mi huuwana on ? "
40020033	Ɓe njaabi : " Jawmiraawo , haa gite amin ngi'a . "
40020034	Yeesu yurmini ɓe , meemi gite maɓɓe , law yimɓe ɗiɗo go mbumti , ɓe tokki mo .
40021001	Yoo , nde ɓe ɓadi Urusaliima , ɓe njotti wuro Baytifaaji , kombi hooseere Jaytun , Yeesu neli pukara'en muuɗum ɗiɗo .
40021002	O wi'i ɓe : " Naste wuro yeeso mooɗon to , law on tawan wamnde e molde muuɗum ɗon kaɓɓi . Piste ɗe , ngaddaneeɗam .
40021003	To goɗɗo wi'i on kooɗume , ngecce mo : Jawmiraawo woodi haaje maaje , o accanan on ɗe . "
40021004	Ɗum laati non ngam ɗum gooŋɗina bolle annaboojo , bi'ɗo :
40021005	" Mbi'e berniwol Siyona :
40021006	Pukara'en go ndilli , ɓe kuuwi bana Yeesu wi'no ɓe .
40021007	Ɓe ngaddi wamnde e molde muuɗum . Ɓe ndaɗɗi limce maɓɓe dow bamɗe , Yeesu wa''i .
40021008	Yimɓe ɗuuɗɓe mbe''iti limce muuɗum'en dow laawol ,
40021009	wonɓe ɓaawo Yeesu e wonɓe yeeso maako ɗon mbi'a bee sawtu : " Tedduŋgal laatano ɓii Daawuda , barka laatano garɗo bee innde Jawmiraawo , tedduŋgal laatano Allah mo asama . "
40021010	Nde Yeesu ɗon nasta Urusaliima , berniwol fuu sakli . Ɓe ɗon mbi'a : " Ɗum moy gorko oo ? "
40021011	Yimɓe njaabi ɓe : " Ɗum Yeesu , annaboojo mo Nasaratu nder lesdi Galili . "
40021012	Nden Yeesu nasti haykaliiru . O riiwi soorrooɓe e soodooɓe wonɓe nder maaru fuu , o hippi teeburji sanjooɓe ceede e koromje soorrooɓe pooli .
40021013	O wi'i ɓe : " Ndaa ko winda haa deftere : Allah wi'i : Suudu am wi'ete suudu waɗugo do'a , ammaa onon on mbaɗi ndu lowol fasooɓe . "
40021014	Wumɓe e woosɓe ngari haa Yeesu nder haykaliiru , o yamɗitini ɓe .
40021015	Mawɓe liman'en e moodiɓɓe tawreeta tikki nde ɓe ngi'i kuuɗe kayniiɗe ɗe o huuwi , ɓikkoy boo ɗon ngooka nder haykaliiru , ɗon mbi'a : " Tedduŋgal laatano ɓii Daawuda . "
40021016	Ɓe mbi'i Yeesu : " A ɗon nana ko ɓe mbi'ata na ? " Yeesu jaabi : " Ooho , mi ɗon nana . On meeɗaay jaŋgugo ko winda na : A ekkitini ɓikkoy e musinankoy maŋgtoore ma . "
40021017	Nden o acci ɓe , o wurti berniwol , o dilli haa Baytaniya , o waali ton .
40021018	Jaŋgo maajum fajiri nde Yeesu ɗon loro haa berniwol , o maati weelo .
40021019	O yi'i ibbi kombi laawol , o yehi haa maaki , ammaa o tawaay ibbe , sey haakooji tan . Nden o wi'i ibbi : " A meetataa rimugo ɓiɓɓe sam . " Law ibbi go yoori .
40021020	Nde pukara'en ngi'i ɗum , ɓe kayɗini masin . Ɓe ?ami Yeesu : " Noy ibbi ki yoori law bana ni ? "
40021021	Yeesu jaabi ɓe : " Mi ɗon wi'a on bee gooŋga : To on ngoodi nuɗɗinki , on cekaay sam , on mbaawan waɗugo naa ko mi huuwi ibbi ki tan , ammaa ko ɓuri ɗum boo . Koo to on mbi'i hooseere nde'e nde sotta ɗo , nde nasta mbeela , ɗum waɗan .
40021022	To on ngoodi nuɗɗinki , on keɓan ko on tori fuu . "
40021023	Too , Yeesu nasti haykaliiru , fuɗɗi waajingo ton . Mawɓe liman'en e dawrooɓe Yahuudu'en ngari haa maako , ?ami mo : " Bee baawɗe ɗeye a huuwrata kuuje ɗe ? Moy hokku ma baawɗe man ? "
40021024	Yeesu jaabi ɓe : " Min boo , woodi ko mi ?amata on . To on njaabi yam , min boo mi wi'an on bee baawɗe ɗeye mi huuwrata kuuje ɗe .
40021025	Moy neli Yuhanna baɗoowo ngiiwam baptisma ? Allah na , malla yimɓe ? " Ɓe puɗɗi waabotirgo hakkunde maɓɓe bee wi'ugo : " To en mbi'i Allah neli mo , o ?aman en : Ngam ɗume on nuɗɗinaay Yuhanna ?
40021026	Ammaa to en mbi'i yimɓe neli mo boo , sey en kula yimɓe , ngam yimɓe fuu anndi Yuhanna o annaboojo . "
40021027	Ngam maajum ɓe njaabi : " Min anndaa . " Yeesu wi'i : " Min boo mi wi'ataa on moy hokki yam baawɗe huuwugo kuuje ɗe . "
40021028	Yeesu tokki wi'ugo ɓe : " Ɗume on numata dow balndol ngo'ol ? Goɗɗo woodi ɓiɓɓe ɗiɗo . O yehi haa arano , o wi'i mo : Ɓiŋgel am , yah ngesa inabooje hande .
40021029	O jaabi : Mi yahataa . Ammaa ɓaawo maajum o numti , o yehi ngesa .
40021030	Nden baaba yehi haa ɗiɗaɓo , wi'i mo ko o wi'no arano . Kaŋko boo o jaabi : Mi yahan , baaba . Ammaa o yahaay .
40021031	Caka ɓiɓɓe ɗiɗo ɓe'e , moy huuwi ko baaba mum yiɗi ? " Ɓe mbi'i mo : " Arano huuwi . " Nden Yeesu wi'i ɓe : " Mi ɗon wi'a on bee gooŋga : Jomnooɓe e rewɓe daakaare'en aartan on nastugo laamu Allah .
40021032	Yuhanna wari haa mooɗon , holli on laawol darnuŋgol , on nuɗɗinaay mo . Ammaa jomnooɓe e rewɓe daakaare'en nuɗɗini mo . Koo nde on ngi'i ɗum , on tuubaay ngam on nuɗɗina mo ɓaawoɗon . "
40021033	" Yoo , nane balndol ngo'ol : Woodi goɗɗo feere , o waɗi ngesa inabooje , o taarni ka bee koowaagol , o wasi ngaska ngam ɓiɗɗugo inabooje , o mahi suudu towndu ngam aynoowo ngesa . O acci ngesa man haa juuɗe huuwooɓe , o dilli jahaaŋgal .
40021034	Nde saa'i ittuki inabooje waɗi , o neli suka'en maako haa huuwooɓe go ngam ɓe njaɓana mo geɗal maako .
40021035	Huuwooɓe naŋgi nelaaɓe maako , ɓe ɓocci gooto , ɓe mbari gooto , tataɓo boo ɓe piɗi ɗum bee kaa'e .
40021036	O neli nelaaɓe woɗɓe ɓurɓe ɓeya ɗuuɗugo haa maɓɓe fahin , ɓe mbaɗi ɓe bana no ɓe mbaɗino aartuɓe .
40021037	Ɓaawo man o neli ɓiiyiiko haa maɓɓe , o wi'i : Ɓe teddinan ɓiyam .
40021038	Nde huuwooɓe ngesa ngi'i ɓiiyiiko , ɓe mbi'i hakkunde maɓɓe : Ndaa , kaŋko woni donoowo ngesa . En kalku mo ngam haa en mara ngesa man .
40021039	Ɓe naŋgi mo , ɓe ngurtini mo yaasi ngesa , ɓe mbari mo . "
40021040	Yeesu ?ami ɓe : " Kadi to jawmu ngesa inabooje wari , ɗume o waɗata yimɓe ɓe'e ? "
40021041	Ɓe njaabi mo : " O halkan ɓe bilaa enɗam , nden o acca ngesa maajum haa juuɗe woɗɓe , hokkanɓe mo nafuda ngesa bana o yiɗi . "
40021042	Yeesu wi'i ɓe fahin : " On meeɗaay jaŋgugo ko winda na ?
40021043	Yeesu tokki wi'ugo : " Ngam maajum mi ɗon wi'a on : Allah hoosan geɗal mon nder laamu muuɗum , hokkan ngal ummaatoore woɗnde nde ɗowtanto mo . Koomoy do''i dow hayre nde , yewan . To nde do''i dow goɗɗo boo , nde ɗigginan mo bana mbulwuldi . ] "
40021045	Mawɓe liman'en e Farisa'en nani balndol ngol Yeesu waɗi , ɓe paami dow maɓɓe o wolwi .
40021046	Nden ɓe tefi dabare naŋgugo mo , ammaa ɓe kuli yimɓe , ngam yimɓe ɗon ndaara mo bana annaboojo .
40022001	Yeesu waɗani ɓe balndol feere fahin , wi'i ɓe :
40022002	" Ndaa , ko laamu Allah nandi : Laamiiɗo goɗɗo waɗi juulde ɓaŋgal ɓiyum .
40022003	O neli suka'en maako haa ewnaaɓe ngam nyaamdu juulde maajum , ammaa ɓe cali warugo .
40022004	Nden o neli suka'en feere bee umroore bana ni : Mbi'e ewnaaɓe : Nyaamdu defaama jonta , ga'i e nyalbi payɗi kirsaama , kuuje fuu taaskinaama , ngare ngam juulde ɓaŋgal .
40022005	Ammaa ewnaaɓe kakkilanaay ɗum , ɓe ndilli haajeeji maɓɓe , goɗɗo haa ngesa , goɗɗo boo haa filu muuɗum ,
40022006	luttuɓe naŋgi suka'en laamiiɗo go , ɓe torri ɓe , ɓe mbari ɓe .
40022007	Laamiiɗo ɓerni , neli sooje'en muuɗum ngam mbarugo yimɓe man , ɓe nguli wuro maɓɓe .
40022008	Nden o wi'i suka'en maako : Nyaamdu juulde ɓaŋgal defaama , ammaa ewnaaɓe ɓeya ɓe ke'aay warugo .
40022009	Ngam maajum ngiile haa laabi fuu , ewne koomoy on tawi ton fuu , ɓe ngara nyaamugo .
40022010	Huuwooɓe ndilli haa laabi , ɓe ewni koomoy ɓe tawi ton , halluɓe bee wooɗɓe fuu . Suudu heewi yimɓe .
40022011	" Laamiiɗo nasti ngam laarugo ewnaaɓe . O yi'i goɗɗo caka yimɓe , mo ɓornaaki limce ɓaŋgal .
40022012	O wi'i : Soobaajo am , noy a nasti haa ɗo bilaa limce ɓaŋgal ? O waawaay jaabaago mo sam .
40022013	Nden laamiiɗo wi'i suka'en muuɗum : Kaɓɓe kosɗe maako e juuɗe maako , ngudine mo yaasi nder nyiɓre , o woya , o hir?indira nyi'e ton . "
40022014	Yeesu tokki wi'ugo : " Ewnaaɓe ɗuuɗɓe , ammaa suɓaaɓe ɗuuɗaay . "
40022015	Farisa'en njehi , ɓe kawti ngam waɗugo dabare no ɓe naŋgira Yeesu nder bolle muuɗum .
40022016	Ɓe neli yimɓe maɓɓe woɗɓe bee yimɓe Hirudus haa Yeesu , ɓe mbi'i mo : " Moodibbo , min anndi a gooŋgaajo , a ɗon anndina laawol Allah bee gooŋga , a hulataa ko yimɓe mbi'ata , ngam a sendindirtaa mawɓe bee leesɓe .
40022017	Wi' min ko a numata : Tawreeta duŋgani en hokkugo laamiiɗo Roma jomorgol na malla haɗi ɗum ? "
40022018	Ammaa Yeesu anndi numo maɓɓe halluŋgo , o wi'i ɓe : " Hey onon naafiki'en , ngam ɗume on tuufani yam tuuforgol ?
40022019	Kolleeɗam ceede ɗe ɓe njoɓrata jomorgol . " Ɓe kolli mo ceede cardi .
40022020	Nden Yeesu ?ami ɓe : " Ɗum ɗo , foto moy e innde moy ? "
40022021	Ɓe mbi'i mo : " Ɗum foto laamiiɗo Roma on . " Yeesu wi'i ɓe fahin : " Nden kam ndokke laamiiɗo Roma ko haanani mo , ndokke Allah boo ko haanani Allah . "
40022022	Nde ɓe nani jaawaabu man , ɓe kayɗini , ɓe ndilli , ɓe acci mo .
40022023	Nyalaade man Saduki'en ngari haa Yeesu . ( Kamɓe ɓe ɗon mbi'a maayɓe ummitittaako . ) Ɓe ?ami mo :
40022024	" Moodibbo , Muusa wi'i : To goɗɗo maayi , walaa ɓikkoy , sey deerɗiiko te'a debbo maako ngam o heɓana maayɗo ɓikkoy .
40022025	Woodino haa amin deerɗiraaɓe njoweeɗiɗo . Arano te'i debbo , maayi , accaay ɓikkoy . Debbo lutti feere muuɗum .
40022026	Deerɗu maayɗo te'i mo , kaŋko boo o maayi , o accaay ɓikkoy , non boo tataɓo , haa njoweeɗiɗo fuu , ɓe accaay ɓikkoy .
40022027	Ɓaawo maɓɓe fuu debbo boo maayi .
40022028	Kadi , nyande ummitineeki maayɓe kam , o laatoto debbo moy caka maɓɓe ? Ngam ɓe njoweeɗiɗo fuu te'ino mo . "
40022029	Ammaa Yeesu jaabi ɓe : " On ɗon mboofa masin , ngam on anndaa ko winda nder defte , on anndaa baawɗe Allah boo .
40022030	To maayɓe ummitake , worɓe e rewɓe meetataa te'rugo fahin , ammaa ɓe laatoto bana malaa'ika'en haa asama .
40022031	On njaŋgaay ko Allah wolwani on dow ummitineeki maayɓe na ? O wi'i :
40022032	Min woni Allah Ibrahiima e Allah Isiyaaku e Allah Yakubu . Allah o Allah yeeɗɓe , naa o Allah maayɓe . "
40022033	Nanɓe mo fuu kayɗini masin dow ko o wolwi .
40022034	Nde Farisa'en nani no Yeesu jaalori Saduki'en bee bolle , ɓe mooɓti .
40022035	Gooto maɓɓe , moodibbo tawreeta yiɗi naŋgugo Yeesu nder bolle , o ?ami mo :
40022036	" Moodibbo , umroore ndeye ɓuri mawnugo haa tawreeta ? "
40022037	Yeesu jaabi mo : " Yiɗ Allah Jawmiraawo ma bee ɓernde ma fuu , bee yoŋki ma fuu , e bee ruuhu maaɗa fuu .
40022038	Kanjum woni umroore ɓurnde mawnugo e teddugo .
40022039	Ndaa ɗiɗawre fotannde bee maare : Yiɗ keeddiɗɗiraawo maaɗa bana a yiɗiri hoore ma .
40022040	Tawreeta Muusa e ko annabo'en ngaajini fuu ɗon hawti nder umrooje ɗiɗi ɗe'e . "
40022041	Yeesu ?ami Farisa'en mooɓtiiɓe ton :
40022042	" Ɗume on numata dow Almasiihu ? O ɓii moy ? " Ɓe mbi'i mo : " O ɓii Daawuda . "
40022043	Yeesu wi'i ɓe : " Kadi noy Daawuda ewnori mo Jawmiraawo ? Ruuhu Allah anndini mo ɗum , ngam maajum o wi'i :
40022044	Jawmiraawo wi'i jawmiraawo am :
40022045	To Daawuda ewni mo Jawmiraawo , noy Almasiihu laatori ɓiiyiiko ? "
40022046	Walaa mo waawi jaabaago mo koo wolde woore , diga saa'i maajum boo koomoy huli ?amugo mo ?amɗe .
40023001	Nden Yeesu wolwani mooɓre e pukara'en muuɗum , wi'i :
40023002	" Moodiɓɓe tawreeta e Farisa'en kalfinaama anndingo yimɓe tawreeta Muusa .
40023003	On teddina ɓe , on tokko bolle maɓɓe , ammaa taa tokke kuuɗe maɓɓe sam , ngam ɓe kuuwataa ko ɓe anndinta .
40023004	Ngam ɓe ɗon kaɓɓa dooŋgle tedduɗe , ɓe ndoonda ɗe yimɓe , ammaa kamɓe ɓe meemataa ɗe koo bee hoondu maɓɓe ngam ɓe mballa yimɓe .
40023005	Ɓe ɗon kuuwa kuuɗe maɓɓe fuu ngam haa yimɓe ndaara ɓe . Ɓe ɗon mbaɗa layaaji mawɗi haa tiiɗe maɓɓe e juuɗe maɓɓe , ɓe ɗon mbaɗa tuutuuji mawɗi haa limce maɓɓe boo .
40023006	Ɓe ngiɗi joole tedduɗe haa nyaamdu juulde , e koromje towɗe nder cuuɗi waajaago Yahuudu'en ngam haa yimɓe ngi'a ɓe .
40023007	Ɓe ngiɗi hoofneego haa luuɓe , yimɓe mbi'a ɓe : Moodibbo , Allah woonane .
40023008	Ammaa onon , taa njaɓe ewneego moodiɓɓe , ngam on fuu on deerɗiraaɓe , on ngoodi moodibboojo gooto .
40023009	Taa ewne koo gooto haa duniyaaru baaba . Ngam on ngoodi Baabiraawo gooto , mo asama .
40023010	Taa ɗaɓɓe ewneego mawɓe , ngam on ngoodi mawɗo gooto , kaŋko woni Almasiihu .
40023011	Ɓurɗo mawnugo caka mooɗon laato jaggiiɗo mooɗon .
40023012	Koomoy mawnini hoore muuɗum , o leestinteeɗo . Koomoy leestini hoore muuɗum boo , o ɓaŋgteteeɗo . "
40023013	" Bone laatanto on , onon moodiɓɓe tawreeta e Farisa'en , naafiki'en , on ɗon maɓɓana yimɓe feere dammugal laamu Allah . Onon bee ko'e mooɗon on nastataa , on accataa yiɗɓe nastugo boo nasta ton .
40023015	" Bone laatanto on , onon moodiɓɓe tawreeta e Farisa'en , naafiki'en . On ɗon mbaɗa jahaale haa lesdi e nder mbeela fuu ngam on tawa goɗɗo gooto mo yiɗi tokkaago on . To on tawi boo , on ɗon laatina mo ɓii-yiiteejo haa ɓura on cowi ɗiɗi .
40023016	" Bone laatanto on , onon wumɓe , ɗowooɓe wumɓe . On ɗon mbi'a : Koomoy hunori haykaliiru , ɗum meere , ammaa to o hunorake kaŋgeeri nder haykaliiru nden kam hunayeere maako naŋgan mo .
40023017	Onon faataaɓe , wumɓe , ɗume ɓuri saman ? Kaŋgeeri na , malla haykaliiru ndu senata kaŋgeeri man ?
40023018	On ɗon mbi'a boo : Koomoy hunori hirsirde , ɗum meere , ammaa to o hunorake dokkal dow hirsirde , nden kam hunayeere maako naŋgan mo .
40023019	Onon wumɓe , ɗume ɓuri saman ? Dokkal na , malla hirsirde nde senata dokkal maajum ?
40023020	Ngam maajum , mo hunori hirsirde , o hunorake hirsirde e ko woni dow maare fuu .
40023021	Mo hunori haykaliiru , o hunorake haykaliiru e Allah jooɗiiɗo nder maaru .
40023022	Mo hunori asama , o hunorake leeso laamu Allah e Allah jooɗiiɗo dow maago fuu .
40023023	" Bone laatanto on , onon moodiɓɓe tawreeta e Farisa'en , naafiki'en . On ɗon ittana Allah jakka haa haako minti e haako anisa e haako algaru , ammaa on ɗon ngejjita haala ka ɓuri saman nder tawreeta , bana huuwugo ko fotti e enɗam e gooŋgaaku . Kanji ɗi kaandi jogeego , ammaa taa on ngeebo luttuɗi boo .
40023024	Onon wumɓe , ɗowooɓe wumɓe , on ɗon itta cufu nder njaram mooɗon , ammaa on acca ngeelooba .
40023025	" Bone laatanto on , onon moodiɓɓe tawreeta e Farisa'en , naafiki'en . On ɗon loota yaasi njardukoy mooɗon e yaasi taasaaje mooɗon , ammaa nder maajum ɗon heewi nguyka e suunooji mooɗon .
40023026	Onon Farisa'en wumɓe , loote nder njardukoy mooɗon tawon , nden kam yaasi maakoy boo laaɓan .
40023027	" Bone laatanto on , onon moodiɓɓe tawreeta e Farisa'en , naafiki'en . On ɗon nandi bee genaale danwinaaɗe , booɗɗe laareego , ammaa nder maaje ɗon heewi gilɗi e nyolɗum fuu .
40023028	Bana non onon boo , haa yaasi on wooɗɓe , ammaa nder mooɗon ɗon heewi naafikaare e halleende fuu . "
40023029	" Bone laatanto on , onon moodiɓɓe tawreeta e Farisa'en , naafiki'en . On ɗon maha genaale annabo'en , on ɗon pawna genaale gooŋga'en ,
40023030	nden on ɗon mbi'a : To min ɗonno nder jamanu kaakaaji meeɗen , min kawtataano bee maɓɓe ngam mbarugo annabo'en .
40023031	Bee ko'e mooɗon on anndi on ɓiɓɓe yimɓe mbarnooɓe annabo'en ɓe .
40023032	Kadi tokkitine kuuɗe ɗe kaakaaji mooɗon puɗɗuno .
40023033	" Onon boɗɗe , ɓiɓɓe poosokje , noy on mbaawrata hisnugo ko'e mooɗon kiita yiite jahannama ?
40023034	Ngam maajum nane onon : Mi nelan annabo'en e hikma'en e moodiɓɓe haa mooɗon . On mbaran woɗɓe , on ɓilan woɗɓe dow leggal gaafaaŋgal , on ɓoccan woɗɓe boo nder cuuɗi waajaago mooɗon , on taasnan ɓe diga wuro haa wuro .
40023035	?i?am gooŋga'en ndufaaɗam dow lesdi fuu , diga ?i?am Habila gooŋgaajo , haa yotti ?i?am Jekariya ɓii Barakiya mo on mbari hakkunde suudu seniindu e hirsirde , waran dow mooɗon .
40023036	Mi ɗon wi'a on bee gooŋga : Ɗum fuu ɗum waran dow yimɓe yidere nde'e . "
40023037	" Kayto , Urusaliima , Urusaliima , a mbari annabo'en , a fiɗi nelaaɓe Allah bee kaa'e . Mi ɗaɓɓi mooɓtugo yimɓe ma nde ɗuuɗɗum , bana no gertogal mooɓtirta ɓiyum'en les bileeji mum , ammaa on cali .
40023038	Ndaa , suudu mooɗon laatoto winde .
40023039	Mi ɗon wi'a on : Yeeso ɗo on ngi'ataa yam sam , haa yotto saa'i on mbi'ata : Barka laatano garanɗo bee innde Jawmiraawo . "
40024001	Too , Yeesu wurti haykaliiru , dilli . Pukara'en maako ngari haa maako ngam ɓe cappinana mo haykaliiru no ndu mahira .
40024002	Nden Yeesu wi'i ɓe : " On ɗon ngi'a kuuje ɗe fuu na ? Mi ɗon wi'a on bee gooŋga : Hayre luttataa dow hayre , konne'en ngibbinan ɗum fuu . "
40024003	Nde Yeesu ɗon jooɗi dow hooseere Jaytun , pukara'en maako ngari haa maako , kamɓe feere maɓɓe , ɓe ?ami mo : " Yeccu min le , ndeye kuuje ɗe'e laatoto ? Alaama kaye waŋginta saa'i loraago ma e timmuki duniyaaru ? "
40024004	Yeesu jaabi ɓe : " Kakkile ngam taa ɓe majjina on .
40024005	Ngam ɗuuɗɓe koosan innde am , ɓe ngara , ɓe mbi'a : Min woni Almasiihu . Ɓe majjinan yimɓe ɗuuɗɓe .
40024006	On nanan kubaruuji konuuji ɓadiiɗi e daayiiɗi , ammaa taa on kultora sam . Haani ɗum laato , ammaa naa ɗum timmoode duniyaaru tawon .
40024007	Ummaatoore honan ummaatoore feere . Laamu toonyoto laamu feere . Weelooji e dimbanɗe lesdi laatoto haa nokkuuje feere-feereeje .
40024008	Boneeji ɗi fuu laatoto bana fuɗɗam luuwe ɓesnanɗo .
40024009	" Yimɓe ndokkan on haa juuɗe woɗɓe ngam ɓe torra on , ɓe mbara on . Koomoy fuu wanyan on ngam am .
40024010	Saa'i maajum ɗuuɗɓe accan nuɗɗingo yam , ɓe njambotiran , ɓe nganyindiran .
40024011	Annabo'en fewooɓe ɗuuɗɓe mbaŋgan , ɓe majjinan yimɓe ɗuuɗɓe .
40024012	Halleende ɗuuɗan masin , yiide yimɓe ɗuuɗɓe feewtan .
40024013	Ammaa mo munyi haa timmoode , hisan .
40024014	Kubaruwol belŋgol ngol laamu Allah waajinte nder duniyaaru fuu , ngam seedamku haa ummaatooje , nden duniyaaru timman . "
40024015	" On ngi'an ko ɓe mbi'ata Nyidduɗum kulniiɗum , ko Daniyel wolwino dow muuɗum , ɗum ɗon dari haa nokkuure seniinde . ( Mo jaŋgi ɗum , sey a faama booɗɗum ! )
40024016	Nden sey wonɓe haa lesdi Yahudiya ndogga haa kooseeje .
40024017	Mo woni dow soorowol , taa jippo ngam hoosugo kuuje mum nder suudu .
40024018	Mo ɗon haa ngesa boo , taa loro haa saare ngam hoosugo limce mum .
40024019	Kayto , bone nyande maajum haa reedu'en e musininooɓe .
40024020	Tore Allah ngam taa doggudu mon laato saa'i jaaŋgol , malla nyande siwtorde .
40024021	Ngam saa'i maajum bone ɗuuɗan , bana maajum meeɗaay laataago diga duniyaaru jooɗi haa warugo jonta , ɗum meetataa laataago ɓaawoɗon boo .
40024022	Allah usti limgal nyalɗe maajum , to naa non , walaa yoŋki luttata . Ammaa o usti nyalɗe maajum ngam suɓaaɓe maako .
40024023	" Wakkati maajum , to goɗɗo wi'i on : Ndaa Almasiihu haa ɗo , malla : Ndaa mo haa to , taa njaɓe sam .
40024024	Ngam almasiihu'en fewooɓe e annabo'en fewooɓe ngaran , ɓe mbaɗan kaayeefiiji ɗuuɗɗi ngam majjingo suɓaaɓe Allah , to heɓoto .
40024025	Mi yecci on ɗum diga aran , paame booɗɗum .
40024026	" To ɓe mbi'i on : Ndaa Almasiihu ɗon haa ladde , taa njehe ton , malla to ɓe mbi'i : O ɗon nyukki haa ɗo , taa njaɓe .
40024027	Bana ma''ere ma''irta haa asama , diga fuunaaŋge haa hiirnaaŋge , non boo nyalaade garki Ɓii-neɗɗo laatorto .
40024028	Ngam haa nyawmande woni , ton jigaaje mooɓtoto . "
40024029	" Law ɓaawo nyalɗe bone go , naaŋge nyiɓɓan , lewru accan yaynugo , koode asama njanan , baawɗeeji asama boo ndimboto .
40024030	Nden alaama Ɓii-neɗɗo waŋgan haa asama . Saa'i maajum ummaatooje duniyaaru fuu mboyan , ɓe ngi'an Ɓii-neɗɗo ɗon wara dow duule asama , bee baawɗe ɗuuɗɗe e tedduŋgal maŋgal .
40024031	Luwal maŋgal fuufete , o nelan malaa'ika'en maako haa alkibilaaji duniyaaru nayi fuu , ngam haa ɓe mooɓta suɓaaɓe maako . "
40024032	" Paame ko ibbi anndinta on : To lice ibbi kesɗiti , haakooji maaki boo mbiliti , on anndi seeto ɓadake .
40024033	Bana non boo , to on ngi'i kuuje ɗe'e ɗon laato , annde o ɓadake warugo .
40024034	Fakat , mi ɗon wi'a on : Kuuje ɗe'e fuu laatoto hiddeko yimɓe hande maaya .
40024035	Asama e lesdi njinnan , ammaa bolle am njinnataa sam . "
40024036	" Walaa neɗɗo anndi nyalaade maajum malla saa'i maajum . Koo malaa'ika'en haa asama , koo Ɓiɗɗo boo , sey Baabiraawo tan anndi .
40024037	Ko laatino jamanu Nuuhu , ɗum waɗan saa'i garki Ɓii-neɗɗo boo .
40024038	Nde ilam tuufaana siwano warugo , yimɓe ɗonno nyaama , ɓe ɗonno njara , ɓe ɗonno te'a haa nyalaade Nuuhu nasti koombowal .
40024039	Ɓe anndaa sam , haa ndiyam wari , halki ɓe fuu . Bana non ɗum waɗoto saa'i Ɓii-neɗɗo warata boo .
40024040	Saa'i maajum ɗiɗo ngondan haa ngesa , gooto hoo'e , gooto acce .
40024041	Rewɓe ɗiɗo namdan dow namarde , gooto hoo'e , gooto acce .
40024042	Ngam maajum ayne , ngam on anndaa nyalaade garki Jawmiraawo mooɗon .
40024043	Paame booɗɗum : To jawmu saare anndino saa'iire ndeye gujjo warata , o ɗaanataakono , o accataano gujjo nasta saare maako .
40024044	Ngam maajum taaske booɗɗum onon boo , ngam Ɓii-neɗɗo waran nder saa'iire nde on tammaaki sam . "
40024045	" Kadi moy woni kuuwoowo gooŋgaajo , marɗo faamu ? Kaŋko woni mo jaagorɗo muuɗum halfini ɗum huuwooɓe woɗɓe , ngam o hokka ɓe nyaamdu wakkati nyaamugo .
40024046	Barka laatanto kuuwoowo oo , to jaagorɗo maako warti , tawti mo o ɗon suklani kuugal maajum .
40024047	Mi ɗon wi'a on bee gooŋga : Jaagorɗo halfinan kuuwoowo oo kuuje mum fuu .
40024048	Ammaa to kuuwoowo oo laatake kalluɗo , o numi : Jonta jaagorɗo am neeɓi wartugo ,
40024049	o fuɗɗi ɓillugo huuwooɓe , o ɗon nyaama , o ɗon yara mbal bee wuykooɓe ,
40024050	nden jaagorɗo maako wartan nde o tammaaki , nder saa'iire nde o anndaa boo .
40024051	Jaagorɗo maako torran mo torra caatuka , hokkan mo ngeenaari naafiki'en . Kaŋko o woyan , o hir?indiran nyi'e ngam bone . "
40025001	" Saa'i maajum laamu Allah nandan bee faanyɓe rewɓe sappo . Ɓe koo'i pittirlaaji maɓɓe , ɓe ngurti ngam ɓe potta bee ɓaŋɗo .
40025002	Njowo nder maɓɓe faataaɓe , njowo luttuɓe boo marɓe faamu .
40025003	Faataaɓe ngaddi pittirlaaji muuɗum'en , ammaa ɓe njogaaki nebbam feere nder kolobaaji .
40025004	Marɓe faamu ngaddi pittirlaaji muuɗum'en , ɓe njogi nebbam feere boo .
40025005	Nde ɓaŋɗo neeɓi warugo , faanyɓe rewɓe sappo fuu ngoŋgi , ɗaani .
40025006	" Caka jemma ɓe nani haraka : Ndaa ɓaŋɗo , umme , njaɓɓe mo .
40025007	Ɓe pini , ɓe puɗɗi taaskitingo pittirlaaji maɓɓe .
40025008	Faataaɓe mbi'i marɓe faamu : Useni ndokke min haa nebbam mooɗon seɗɗa , ngam pittirlaaji amin ɗon nyifa .
40025009	Marɓe faamu njaabi ɓe : Aa'a , naa non , ngam ɗum he'ataa en fuu , ndikka on njaha haa soorrooɓe , on cooda ton .
40025010	Faataaɓe ndilli soodoygo nebbam , wakkati man boo ɓaŋɗo yotti . Faanyɓe marɓe faamu nasti bee maako nder suudu . Dammugal maɓɓaama .
40025011	Nde neeɓi seɗɗa , faanyɓe rewɓe luttuɓe go ngari , ɓe mbolwi bee sawtu : Jawmiraawo , Jawmiraawo , maɓɓitan min .
40025012	Ammaa ɓaŋɗo jaabi ɓe : Mi ɗon wi'a on bee gooŋga , mi anndaa on . "
40025013	Nden Yeesu wi'i : " Ngam maajum ayne , ngam on anndaa nyalaade koo saa'i maajum . "
40025014	" Ɗum laatoto bana goɗɗo mo yiɗi dillugo jahaaŋgal . O ewni huuwooɓe maako , o halfini ɓe maral maako .
40025015	O hokki gooto ceede kaŋgeeri teemeɗɗe jowi , gooto teemeɗɗe ɗiɗi , tataɓo boo teemerre , haa koomoy maɓɓe fuu deydey sembe muuɗum . Nden o dilli .
40025016	Keɓɗo ceede kaŋgeeri teemeɗɗe jowi dilli law , waɗi filu bee maaje . O heɓi riba ceede kaŋgeeri teemeɗɗe jowi goɗɗe .
40025017	Keɓɗo ceede kaŋgeeri teemeɗɗe ɗiɗi dilli , waɗi bana maajum boo . O heɓi riba ceede kaŋgeeri teemeɗɗe ɗiɗi goɗɗe .
40025018	Ammaa keɓɗo ceede kaŋgeeri teemerre gootel dilli , wasi lesdi , nyukkini ceede jaagorɗo mum ton .
40025019	" Neeɓi seɗɗa ɓaawo maajum , jaagorɗo huuwooɓe go warti , o ?ami ɓe lisaafi ceede maako .
40025020	Keɓɗo ceede kaŋgeeri teemeɗɗe jowi go wari , wi'i : Jaagorɗo , a hokki yam ceede kaŋgeeri teemeɗɗe jowi . Ndaa , mi heɓi riba teemeɗɗe jowi goɗɗe .
40025021	Jaagorɗo maako wi'i mo : Booɗɗum , a kuuwoowo gooŋgaajo , a huuwi booɗɗum bee kuuje ɗe saman mum'en famɗi , mi halfinte kuuje ɗuuɗɗe marɗe saman masin . War nastu , seyoda bee am .
40025022	Keɓɗo ceede kaŋgeeri teemeɗɗe ɗiɗi go wari , wi'i : Jaagorɗo , a hokki yam ceede kaŋgeeri teemeɗɗe ɗiɗi . Ndaa teemeɗɗe ɗiɗi goɗɗe ɗe mi heɓi riba .
40025023	Jaagorɗo maako wi'i : Booɗɗum , a kuuwoowo gooŋgaajo , a huuwi booɗɗum bee kuuje ɗe saman mum famɗi , mi halfinte kuuje ɗuuɗɗe marɗe saman masin . War nastu , seyoda bee am .
40025024	" Keɓɗo ceede kaŋgeeri teemerre boo wari , wi'i : Jaagorɗo , mi anndi a goɗɗo caatuɗo , a ɗon soda haa a aawaay , a ɗon mooɓta boo haa a sendaay .
40025025	Mi huli , mi yehi , mi nyukkini ceede ma nder lesdi . Ndaa ceede ma .
40025026	Jaagorɗo maako wi'i mo : A kuuwoowo kalluɗo , mbaateendamjo . A anndi mi ɗon soda haa mi aawaay , mi ɗon mooɓta haa mi sendaay .
40025027	Haandino a resa ceede am haa nder baŋ , to mi warti mi heɓtanno ɗe am bee riba .
40025028	Koose ceede kaŋgeeri teemerre go haa maako , ndokke ɗe haa mo jogi ceede kaŋgeeri ujineere .
40025029	Ngam koomoy marɗo , o ɓesdanteeɗo , haa o mara ɗuuɗɗum masin . Ammaa mo mari seɗɗa , ɓe njaɓtan koo peetum muuɗum boo .
40025030	Ammaa kuuwoowo meereejo go , ngudine mo yaasi nder nyiɓre . O woya , o hir?indira nyi'e ton . "
40025031	" To Ɓii-neɗɗo wari nder tedduŋgal muuɗum bee malaa'ika'en muuɗum fuu , o jooɗoto dow leeso laamu maako .
40025032	Ummaatooje duniyaaru fuu mooɓtoto yeeso maako , o sendan yimɓe bana gaynaako sendirta baali debbi bee jawɗi .
40025033	O darnan baali debbi haa nyaamo maako , jawɗi boo haa nano maako .
40025034	Nden laamiiɗo wi'an wonɓe haa nyaamo muuɗum : Ngare , onon barkiɗinaaɓe Baabiraawo am , naste laamu taaskitinaaŋgu ngam mooɗon diga puɗɗuki duniyaaru .
40025035	Ngam mi beelaaɗono , on nyaamni yam , mi ɗomɗaaɗono , on njarni yam , mi koɗono , on mbeerni yam .
40025036	Mi walaano limce , on ɓorni yam , mi nyawɗono , on mballi yam , mi kaɓɓaaɗono nder suudu fursinafe , on ngilli yam .
40025037	Nden gooŋga'en ?aman mo : Barkaama , ndeye min ngi'i ma a beelaaɗo , min nyaamni ma ? Malla a ɗomɗaaɗo , min njarni ma ?
40025038	Ndeye min ngi'i ma a koɗo , min mbeerni ma ? Malla a walaa limce , min ɓorni ma ?
40025039	Ndeye min ngi'i ma a nyawɗo , malla a kaɓɓaaɗo nder suudu fursina , min njehi haa maaɗa ?
40025040	Laamiiɗo jaaboto ɓe : Kooɗume on mbaɗani gooto nder deerɗiraaɓe ɓurɓe leesugo , min on mbaɗani ɗum .
40025041	" Nden laamiiɗo wi'an wonɓe haa nano muuɗum : Ndaayeeɗam , onon naalaaɓe Allah . Ndille nder yiite duumiinge , taaskitinaaŋge ngam Iblisa e malaa'ika'en muuɗum .
40025042	Ngam mi beelaaɗono , on nyaamnaay yam , mi ɗomɗaaɗono , on njarnaay yam .
40025043	Mi koɗono , on mbeernaay yam , mi walaano limce , on ɓornaay yam , mi nyawɗono , mi kaɓɓaaɗono haa suudu fursina , on njahaay haa am .
40025044	Nden ɓe ?aman mo : Barkaama , ndeye min ngi'i ma a beelaaɗo malla a ɗomɗaaɗo , a koɗo malla a walaa limce , a nyawɗo malla a kaɓɓaaɗo nder suudu fursina , min mballaay ma ?
40025045	Laamiiɗo jaaboto ɓe : Mi ɗon wi'a on bee gooŋga : Ko on mbaɗanaay gooto nder ɓurɓe leesugo ɓe'e , min on cali waɗango ɗum .
40025046	Ɓe yahreteeɓe haa yaŋgada nduumiika , ammaa gooŋga'en keɓan ngeendam nduumiiɗam . "
40026001	Nde Yeesu timmini wolwugo bolle ɗe'e fuu , o wi'i pukara'en maako :
40026002	" On anndi lutti nyalɗe ɗiɗi haa juulde Paska waɗa . Ɓe naŋgan Ɓii-neɗɗo haa ɓe ɓila mo dow leggal gaafaaŋgal . "
40026003	Saa'i maajum mawɓe liman'en e dawrooɓe Yahuudu'en kawti nder saare Kayafas , hooreejo liman'en .
40026004	Ɓe ndawri no ɓe naŋgira Yeesu bee sirri haa ɓe mbara mo .
40026005	Ammaa ɓe mbi'i : " Taa en mbaɗa ɗum wakkati juulde , ngam taa yimɓe mbaɗa fitina . "
40026006	Yaake Yeesu ɗonno haa Baytaniya nder saare Simon , kuturuujo ,
40026007	debbo wari haa maako bee faandu urdi marndi saman masin . O rufi urdi man dow hoore Yeesu saa'i o ɗonno nyaama .
40026008	Nde pukara'en ngi'i ɗum , ɓe ɓerni , ɓe mbi'i : " Bonnonda meere , ko ɗum nafi ?
40026009	Tagu soorranno urdi man ceede ɗuuɗɗe ngam hokkugo talaka'en . "
40026010	Yeesu anndi ko ɓe mbolwata , o wi'i ɓe : " Ngam ɗume on ɗon ɓilla debbo oo ? Ko o huuwani yam , ɗum wooɗi .
40026011	Ngam talaka'en ngondan bee mooɗon tum , ammaa min mi wondataa bee mooɗon foroy .
40026012	O rufi urdi dow ɓandu am , o moyti yam ngam uweeki am .
40026013	Mi ɗon wi'a on bee gooŋga : Haa ɓe ngaajoto linjiila nder duniyaaru fuu , ɓe mbolwan ko debbo oo huuwi , ngam siftorgo mo . "
40026014	Yoo , gooto nder pukara'en sappo e ɗiɗo , mo innde muuɗum Yahuuda Iskariyot , yehi haa mawɓe liman'en .
40026015	O wi'i ɓe : " Ɗume on ndokkatammi to mi waɗani on dabare naŋgugo Yeesu ? " Ɓe limi ceede cardi cappanɗe tati , ɓe ndokki mo .
40026016	Diga saa'i maajum Yahuuda fuɗɗi tefugo dabare haa ɓe naŋga Yeesu bee koyɗum .
40026017	Too , nder nyalaade go'oore juulde tamseeje ɗe ufnaaka , pukara'en Yeesu ngari , ?ami mo : " Haa toy a yiɗi min taaskitinane nyaamdu juulde Paska ? "
40026018	Nden Yeesu wi'i ɓe : " Njehe nder berniwol , haa wayne , mbi'e mo : Moodibbo wi'i : Wakkati am wari , mi yiɗi waɗugo juulde Paska bee pukara'en am haa saare maaɗa . "
40026019	Pukara'en mbaɗi ko Yeesu umri ɓe , ɓe taaskitini nyaamdu juulde Paska .
40026020	Nde kiikiɗe waɗi , Yeesu jooɗi haa teebur bee pukara'en muuɗum sappo e ɗiɗo ngam ɓe nyaama .
40026021	Nde ɓe ɗon nyaama , Yeesu wi'i : " Gooto mooɗon jamboto yam . "
40026022	Pukara'en maako cakli , ɓe ?ami mo bee tokkindirki : " Naa ɗum min sika , Jawmiraawo ? "
40026023	Yeesu jaabi : " Mo juŋŋgo mum wondi bee juŋŋgo am nder taasawo jonta , kaŋko jamboto yam .
40026024	Ɓii-neɗɗo maayan bana ko winda dow maako . Ammaa kayto , bone laatanto jambotooɗo Ɓii-neɗɗo , to o danyaaka , ɓurananno mo . "
40026025	Yahuuda jambotooɗo mo ?ami : " Naa ɗum min sika , Jawmiraawo ? " Yeesu jaabi mo : " Nonnon , an ! "
40026026	Nde Yeesu ɗon nyaama , o hoo'i tamseere , o yetti Allah , o yewi nde , o hokki pukara'en maako , o wi'i ɓe : " Koo'e ɗum , nyaame , ɗum woni ɓandu am . "
40026027	Nden o hoo'i jardugel inaboojam , o yetti Allah , o hokki ɓe , o wi'i : " Njare on fuu ,
40026028	ngam ɗum woni ?i?am am , ndufaaɗam ngam yaafuye hakkeeji yimɓe ɗuuɗɓe , bee maajum Allah tabitinta alkawal muuɗum .
40026029	Mi ɗon wi'a on : Yeeso ɗo , mi meetataa yarugo inaboojam sam , haa nyande njardanmi kesam bee mooɗon nder laamu Baabiraawo am . "
40026030	Nden ɓe ngimi gime gettooje , ɓe ndilli haa hooseere Jaytun .
40026031	Saa'i ɓe ɗon njaha , Yeesu wi'i pukara'en muuɗum : " Jemmaare nde'e on accatam on fuu . Ngam deftere wi'i : Mi mbaran gaynaako , tokkere baali boo saŋkititto .
40026032	Ammaa to mi ummitake e maayde mi aartan on yahugo lesdi Galili . "
40026033	Piyer wi'i mo : " Koo to yimɓe fuu acci ma , min kam mi accataa ma sam . "
40026034	Yeesu jaabi mo : " Mi ɗon wi'e bee gooŋga , jemmaare nde'e , hiddeko asgumri u'a , a wi'an nde tati a anndaa yam . "
40026035	Piyer wi'i mo : " Mi wi'ataa sam mi anndaa ma , koo to doole mi maayda bee maaɗa . " Pukara'en luttuɓe fuu mbi'i non .
40026036	Nden Yeesu wardi bee pukara'en muuɗum haa nokkuure wi'eteende Gecemane , o wi'i ɓe : " Njooɗe haa ɗo , mi ɗon dilla haa to ngam waɗugo do'a . "
40026037	O yahdi bee Piyer e ɓiɓɓe Jebede ɗiɗo , o fuɗɗi maatugo torra nder ɓernde maako masin .
40026038	Nden o wi'i ɓe : " Torra ɓernde am ɓadake mbarugo yam . Njooɗe haa ɗo , ayne bee am . "
40026039	O yehi yeeso seɗɗa , o hippi yeeso maako haa lesdi , o waɗi do'a bana ni'i : " Baabiraawo am , to ɗum heɓoto , daaynanam jardugel torra ka . Koo non fuu , taa waɗ bana mi yiɗi , ammaa bana an a yiɗi . "
40026040	O lori haa pukara'en tato go , o tawi ɓe ɗaanake . O wi'i Piyer : " On mbaawaay aynugo bee am koo saa'a ngoota na ?
40026041	Ayne , tore Allah , ngam taa on nasta jarribeeki . Ruuhu neɗɗo yiɗi ɗowtaago , ammaa ɓandu mum tampi . "
40026042	O yehi fahin ɗiɗawre , o waɗi do'a bana ni'i : " Baabiraawo am , to heɓataako jardugel ngel saalo , accammi , nden kam sey mi yara ngel , muuyo maaɗa laato . "
40026043	O lorti haa pukara'en maako fahin , o tawi ɓe ɓe ɗon ɗaani , ɓe mbaawaay haɗugo ɗoyŋgol .
40026044	O acci ɓe , o yehi fahin , o waɗi do'a bana naane .
40026045	Nden o lorti haa pukara'en maako , o wi'i ɓe : " On ɗaaniiɓe , on ɗon ciwto na ? Ndaa saa'i yottake haa Ɓii-neɗɗo hokke haa juuɗe marɓe hakke .
40026046	Umme , ndillen . Ndaa jambotooɗo yam yottake . "
40026047	Diga Yeesu timminaay wolwugo tawon , Yahuuda , gooto nder pukara'en sappo e ɗiɗo yotti . Yimɓe ɗuuɗɓe ɗon ngondi bee maako , ɓe ɗon njogi kaafaaje e cabbi . Mawɓe liman'en e dawrooɓe Yahuudu'en neli ɓe .
40026048	Yahuuda , jambotooɗo Yeesu hokkino ɓe alaama , o wi'i : " Mo mi hoofnata bana soobaajo , ɗum kaŋko , naŋge mo . "
40026049	Yahuuda ɓaditi Yeesu law , wi'i mo : " Allah woonane , moodibbo " , nden o harli mo , o hebbi mo bee hunduko .
40026050	Yeesu wi'i mo : " Soobaajo , timmin ko waddu ma haa ɗo . " Nden yimɓe ngari , kawti dow Yeesu , naŋgi mo .
40026051	Gooto haa wonduɓe bee Yeesu losi kaafahi muuɗum , fiyi suka hooreejo liman'en , ta''i nofru maako .
40026052	Ammaa Yeesu wi'i mo : " Waatu kaafahi maaɗa haa suudu maaki , ngam hoosanɓe kaafahi kalkiran bee maaki .
40026053	Malla a anndaa mi waawanno toraago Baabiraawo am ballal , kaŋko boo a neldanno yam malaa'ika'en maako baakin mooɓe sappo e ɗiɗi ?
40026054	Ammaa to non kam , noy ko winda nder deftere gooŋɗirta ? Ngam deftere wi'i ɗum laato bana ni . "
40026055	Yeesu wi'i yimɓe : " On ngari naŋgugo yam bee kaafaaje e cabbi bana mi pasoowo na ? Tum mi ɗonno jooɗi nder haykaliiru ngam mi waajina , on naŋgaay yam .
40026056	Ammaa ɗum fuu ɗum laati ngam haa bolle annabo'en nder deftere ngooŋɗa . " Nden pukara'en fuu acci mo , ndoggi .
40026057	Too , naŋguɓe Yeesu njahri mo haa saare Kayafas , hooreejo liman'en . Moodiɓɓe tawreeta e dawrooɓe lesdi ɗon mooɓi ton .
40026058	Piyer tokki Yeesu haa daayiiɗum , haa yotti saare hooreejo liman'en . O nasti saare , o jooɗodi bee huuwooɓe ton , ngam o laara no ɗum timmirta .
40026059	Mawɓe liman'en e dawrooɓe lesdi ɗaɓɓi wullaandu dow Yeesu koo dow fewre boo , ngam ɓe keɓa mbarugo mo .
40026060	Ammaa ɓe keɓaay , koo nde ɗuuɗɓe ngaddi wullaandu fewre dow maako . Nden yimɓe ɗiɗo ngari ,
40026061	mbi'i : " Goɗɗo oo wi'no : Mi waawan yibbingo haykaliiru Allah , mi mahita ndu fahin nder nyalɗe tati . "
40026062	Hooreejo liman'en ummi , wi'i Yeesu : " A jaabataako kooɗume na ? Ɗume ɓe ceedi dow maaɗa ? "
40026063	Ammaa Yeesu jaabaaki koo wolde woore . Nden hooreejo liman'en wi'i mo : " Mi ɗon ?ame bee innde Allah geeto , a wi'a min to an woni Almasiihu , Ɓiɗɗo Allah . "
40026064	Yeesu wi'i mo : " Nonnon . Ammaa mi ɗon wi'a on : Yeeso ɗo , on ngi'an Ɓii-neɗɗo ɗon jooɗi haa nyaamo Allah Baawɗo . On ngi'an mo boo o ɗon wara dow duule asama . "
40026065	Nden hooreejo liman'en seeki limce muuɗum , wi'i : " O wolwi kalluka dow Allah , en ngalaa haaje seedooɓe feere , on nani ko o wi'i .
40026066	Noy mbi'oton ? " Ɓe njaabi mo : " O marɗo aybe , o he'i mbareego . "
40026067	Ɓe tuuti mo tuuɗe haa yeeso , ɓe lukki mo bee juuɗe , woɗɓe maari mo ,
40026068	ɓe mbi'i : " An Almasiihu , heɓtu mo fiyi ma , to a annaboojo ! "
40026069	Yoo , Piyer ɗon jooɗi babal saare , korɗo hooreejo liman'en wari haa maako , wi'i mo : " An boo a ɗonno wondi bee Yeesu mo Galili . "
40026070	Ammaa Piyer yeddi ɗum yeeso yimɓe fuu , wi'i : " Mi faamaay ko a yiɗi wi'ugo . "
40026071	Nde o yehi haa dammugal jawleeru , debbo feere yi'i mo , wi'i yimɓe wonɓe ton : " Goɗɗo oo ɗonno wondi bee Yeesu mo Nasaratu . "
40026072	Piyer yeddi fahin , wi'i : " Mi huni , gooŋga mi anndaa mo . "
40026073	Ɓaawoɗon seɗɗa , yimɓe wonɓe ton ngari haa Piyer , ɓe mbi'i mo : " Fakat a gooto maɓɓe , ɗemŋgal maaɗa ɗon waŋgina nokkuure a iwi . "
40026074	Nden Piyer wi'i : " Allah naalam to mi ɗon fewa . Mi huni , gooŋga mi anndaa gorko oo . " Saa'i maajum nden , asgumrifi u'i .
40026075	Piyer siftori ko Yeesu wi'no mo : " Hiddeko asgumri u'a , a wi'an nde tati a anndaa yam sam . " O wurti , o woyi masin .
40027001	Too , fajiri cub mawɓe liman'en e dawrooɓe Yahuudu'en fuu ndawri dabare mbarugo Yeesu .
40027002	Ɓe kaɓɓi mo , ɓe njahri mo haa Pilaatu , ngomna Roma'en .
40027003	Nde Yahuuda , jambiiɗo Yeesu yi'i ɓe ndo''i Yeesu kiita , o wartiri ceede cardi cappanɗe tati go haa mawɓe liman'en e dawrooɓe lesdi .
40027004	O wi'i ɓe : " Mi waɗi aybe , ngam mi jambi goɗɗo mo walaa aybe . " Ammaa ɓe mbi'i mo : " Woodi ko yaali min na ? Ɗum haala maaɗa . "
40027005	Yahuuda wudini ceede go nder haykaliiru . Nden o yehi , o mbari hoore maako bee ɓoggol .
40027006	Mawɓe liman'en koo'i ceede go , ɓe mbi'i : " Tawreeta duŋganaaki en nastingo ceede ɗe'e nder siga haykaliiru , ngam ɗum ceede ?i?am . "
40027007	Nde ɓe narri hakkunde maɓɓe dow maajum , ɓe coodi ngesa mahoowo payanɗe bee maaje , ngam uwugo jananɓe ton .
40027008	Ngam maajum ɓe ɗon ewno ngesa maajum Ngesa-?i?am haa warugo hande .
40027009	Bana ni bolle annabi Yeremiya ngooŋɗiri , bi'ɗo : " Ɓe koo'i ceede cardi cappanɗe tati , ceede ɗe yimɓe Isra'iila narri ngam soodugo mo .
40027010	Ɓe coodi ngesa mahoowo payanɗe , bana Jawmiraawo anndinno yam . "
40027011	Yoo , Yeesu dari yeeso ngomna , kaŋko o ?ami mo : " An woni laamiiɗo Yahuudu'en na ? " Yeesu jaabi mo : " Nonnon . "
40027012	Nde mawɓe liman'en e dawrooɓe lesdi ngulli mo , o jaabaaki sam .
40027013	Nden Pilaatu ?ami : " A nanaay wullaandu ndu ɓe ngulli ma na ? "
40027014	Ammaa Yeesu jaabaaki mo koo wolde woore , haa ngomna hayɗini masin .
40027015	Nde juulde Paska waɗi fuu , ngomna woowi yoofango yimɓe kaɓɓaaɗo haa fursina mo ɓe ngiɗi fuu .
40027016	Saa'i maajum woodino goɗɗo kaɓɓaaɗo , kalluɗo masin , innde maako Yeesu Barabbas .
40027017	Nden Pilaatu ?ami yimɓe mooɓtiiɓe ton : " Moy on ngiɗi mi yoofana on ? Yeesu Barabbas na ? Malla Yeesu bi'eteeɗo Almasiihu ? "
40027018	O anndi ɓe ngulli Yeesu ngam daliila kaajal .
40027019	Saa'i Pilaatu ɗon sukli haa suudu kiita , debbo muuɗum neli goɗɗo haa maako , wi'i mo : " Taa waɗ gorko oo kooɗume , ngam o waɗaay aybe . Haŋki koyɗol dow haala maako ɓilli yam masin . "
40027020	Mawɓe liman'en e dawrooɓe lesdi tiɗɗini yimɓe fuu ɓe ?ama o yoofa Barabbas , o mbara Yeesu .
40027021	Ngomna ?ami ɓe fahin : " Moy caka ɗiɗo ɓe'e on ngiɗi mi yoofana on ? " Ɓe njaabi mo : " Yoofan min Barabbas . "
40027022	O ?ami ɓe : " Ɗume mi waɗata Yeesu bi'eteeɗo Almasiihu ? " Ɓe njaabi ɓe fuu : " Ɓil mo dow leggal gaafaaŋgal . "
40027023	Pilaatu ?ami ɓe : " Kuugal kalluŋgal ngale o huuwi ? " Ammaa ɓe ngooki bee sembe , ɓe mbi'i : " Ɓil mo dow leggal gaafaaŋgal ! "
40027024	Nde Pilaatu yi'i o waawataa waɗugo kooɗume , sey hoolo ɗon ɓesdo , o hoo'i ndiyam , o looti juuɗe maako yeeso yimɓe fuu , o wi'i : " Aybe mbarugo gorko oo naŋgataa yam , ɗum haala mooɗon . "
40027025	Yimɓe fuu mbi'i : " Aybe maayde maako laato dow amin e ɓiɓɓe amin . "
40027026	Nden Pilaatu yoofani ɓe Barabbas , o umri ɓe ɓocca Yeesu , o hokki mo haa juuɗe maɓɓe ngam ɓe ɓila mo dow leggal gaafaaŋgal .
40027027	Too , sooje'en Pilaatu njahri Yeesu haa suudu ngomna , sooje'en fuu mooɓti dow maako .
40027028	Ɓe ɓorti mo limce maako , ɓe moji mo mojaare woɗeere .
40027029	Ɓe mbami gi'e bana meetaleewol , ɓe mbaɗi ngol dow hoore maako , ɓe ndokki mo sawru haa juŋŋgo maako nyaamo . Nden ɓe tuggi koppi yeeso maako , ɓe njanci mo , ɓe mbi'i : " Allah woonane , an laamiiɗo Yahuudu'en . "
40027030	Ɓe tuuti mo tuuɗe , ɓe njaɓti sawru haa juŋŋgo maako go ngam ɓe piya mo bee maaru haa hoore .
40027031	Nde ɓe timmini jancugo mo , ɓe ɓorti mo mojaare go , ɓe ɓorni mo limce maako , ɓe njahri mo ngam ɓe ɓila mo dow leggal gaafaaŋgal .
40027032	Nde ɓe ɗon ngurto , ɓe potti bee goɗɗo Sirene , mo innde muuɗum Simon . Ɓe ndooli mo o roondo gaafaaŋgal Yeesu .
40027033	Ɓe njotti haa nokkuure wi'eteende Golgota , bana wi'ugo Gumbal-hoore .
40027034	Ton ɓe ndokki mo inaboojam njillindiraaɗam bee ndiyam kaaɗɗam , ngam o yara . Ammaa nde Yeesu metti ɗam , o sali yarugo .
40027035	Ɓe ɓili mo dow leggal gaafaaŋgal . Ɓe cendi limce maako hakkunde maɓɓe bee fiyugo caaca .
40027036	Nden ɓe njooɗi ton , ɓe ayni mo .
40027037	Ɓe mbindi daliila kiita maako dow alluha , ɓe ɓili ka haa dow hoore maako . Ndaa ni ɓe mbindi : " Oo woni Yeesu , laamiiɗo Yahuudu'en . "
40027038	Ɓe ɓildi fasooɓe ɗiɗo bee Yeesu , gooto haa nyaamo maako , gooto boo haa nano maako .
40027039	Caaliiɓe ton ngiili ko'e muuɗum'en , njanci mo ,
40027040	mbi'i : " An a yiɗino yibbingo haykaliiru , a maha hesru nder nyalɗe tati . Hisnu hoore ma le ! To laatake a Ɓiɗɗo Allah , jippa le leggal gaafaaŋgal ! "
40027041	Mawɓe liman'en e moodiɓɓe e dawrooɓe lesdi njanci mo , mbi'i :
40027042	" O hisni yimɓe feere , o waawataa hisnugo hoore maako . O laamiiɗo Isra'iila na ? Sey o jippo gaafaaŋgal haa en nuɗɗina mo .
40027043	O ɗon hooli Allah , o wi'i o Ɓiɗɗo Allah . Booɗɗum , sey en ndaara to Allah yiɗi hisnugo mo jonta . "
40027044	Fasooɓe ɓildaaɓe bee maako boo njanci mo bana non .
40027045	Yoo , diga caka nyalawma nyiɓre waɗi dow lesdi fuu , haa yotti njamndi tati .
40027046	Baakin njamndi tati Yeesu hooli bee sawtu , wi'i : " Eli , Eli , lema sabaktani ? " Bana wi'ugo : " Ya Allah am , ya Allah am , ngam ɗume accuɗa mi ? "
40027047	Woɗɓe dariiɓe ton nani ɗum , ɓe mbi'i : " O ɗon ewno Eliya . "
40027048	Gooto maɓɓe doggi law , hoo'i irin sooso , suuwi ɗum nder inaboojam lammuɗam , o ɓaŋgti ɗum bee ?ombal haa hunduko Yeesu ngam haa o musina .
40027049	Ammaa woɗɓe mbi'i : " En munya haa en ndaara to Eliya waran ngam hisnugo mo . "
40027050	Yeesu hooli bee sawtu fahin , o maayi .
40027051	Wakkati maajum wirndallo nder haykaliiru seeki caka cak , diga dow haa les . Lesdi dimbi , tapaaje ceeki ,
40027052	genaale maɓɓiti , yimɓe Allah maaynooɓe ɗuuɗɓe ummiti diga maayde .
40027053	Ɓe ngurti genaale ɓaawo ummitineeki Yeesu , ɓe nasti nder berniwol ceniiŋgol , ɗuuɗɓe ngi'i ɓe .
40027054	Sooje'en Roma e mawɗo maɓɓe ɗon ayna Yeesu . Nde ɓe ngi'i dimbannde lesdi bee ko laati fuu , ɓe kultori masin , ɓe mbi'i : " Fakat , kaŋko woni Ɓiɗɗo Allah . "
40027055	Rewɓe ɗuuɗɓe ɗonno ton , ɓe ndari daayiiɗum , ɓe ɗon ndaara , ɓe tokkino Yeesu diga lesdi Galili ngam ɓe kuuwana mo .
40027056	Mariyama mo wuro Magdala , e Mariyama daada Yakuba e Yusufu , e daada ɓiɓɓe Jebede ɗon nder maɓɓe .
40027057	Nde kiikiɗe waɗi , goɗɗo diskuɗo mo wuro Arimatiya wari . Innde maako Yusufu , kaŋko boo o tokkiiɗo Yeesu .
40027058	O yehi haa Pilaatu , o ?ami mo ɓandu Yeesu . Pilaatu yerdi hokkugo mo ndu .
40027059	Yusufu hoosi ɓandu Yeesu , hasni ndu bee kasa kesa .
40027060	Nden o wallini ndu nder yenaande maako nde o wasino nder tapaare , neeɓaay tawon . O talli hayre mawnde , o maɓɓi yenaande go bee maare , o dilli .
40027061	Mariyama mo Magdala e Mariyama goɗɗo ɗon njooɗi kombi yenaande , ɗon tiiti nde .
40027062	Jaŋgo maajum , waato nyande siwtorde , mawɓe liman'en e Farisa'en njehi haa Pilaatu .
40027063	Ɓe mbi'i mo : " Barkaama , min ciftori , nde pewoowo oo maayaayno tawon , o wi'i : Ɓaawo nyalɗe tati mi ummititto diga maayde .
40027064	Ndikka a umra ɓe ayna yenaande maako nyalɗe tati , ngam taa pukara'en maako ngara , koosa ɓandu maako , nden ɓe mbi'a yimɓe : O ummiti diga maayde . Fewre maajum ɓaawoore nde'e ɓuran arandeere . "
40027065	Pilaatu wi'i ɓe : " Ndaa sooje'en . Njehe , ayne yenaande bana on mbaawi fuu . "
40027066	Ɓe njehi , ɓe takki maɓɓirɗe yenaande , ɓe mbaɗi lamba ngomna dow takkanɗe . Ɓe ndarni sooje'en aynooɓe ton .
40028001	Yoo , ɓaawo nyande siwtorde , waato nyande Alat , subaha , Mariyama mo Magdala e Mariyama goɗɗo ngari laarugo yenaande .
40028002	Law dimbannde lesdi mawnde waɗi , malaa'ikaajo Jawmiraawo wari diga asama , talli hayre nde ɓe maɓɓiri yenaande go , o jooɗi dow maare .
40028003	O ɗon yayna bana ma''ere , limce maako boo daneeje bana mallimallooje .
40028004	Nde aynooɓe ngi'i mo , ɓe kultori masin , ɓe ndiwtori , ɓe laati bana maayɓe .
40028005	Malaa'ikaajo wi'i rewɓe : " Taa kultore onon kam , ngam mi anndi on ɗon ɗaɓɓita Yeesu mo ɓe ɓilino dow leggal gaafaaŋgal .
40028006	O walaa ɗo , o ummiti diga maayde bana o wi'no . Ngare , ndaare nokkuure o waalino .
40028007	Njehe law , mbi'e pukara'en maako : O ummiti diga maayde , o aartan on yahugo lesdi Galili , on ngi'an mo haa ton . Min yecci on ɗum . "
40028008	Rewɓe ndilli bee jaawal , ɓerɗe maɓɓe keewi kulol e seyo maŋgo . Ɓe ndoggi , ɓe njahri kubaru maajum haa pukara'en Yeesu .
40028009	Law Yeesu wari , fotti bee maɓɓe , wi'i : " Jam laatano on . " Rewɓe ɓaditi mo , naŋgi kosɗe maako , cujidani mo .
40028010	Nden Yeesu wi'i ɓe : " Taa kultore . Njehe , mbi'e deerɗam'en ɓe njaha haa lesdi Galili , ɓe ngi'atam ton . "
40028011	Nde rewɓe ɗon ndilla , woɗɓe nder sooje'en aynooɓe yenaande go njehi nder berniwol . Ɓe ngecci mawɓe liman'en ko laati fuu .
40028012	Mawɓe liman'en carwotiri bee dawrooɓe lesdi . Nde ɓe narri , ɓe ndokki sooje'en go ceede ɗuuɗɗe ,
40028013	ɓe mbi'i ɓe : " Mbi'e : Pukara'en maako ngari jemma , ɓe ngujji ɓandu maako saa'i min ɗonno ɗaani .
40028014	To ngomna nani haala ka , min keɓtan dabare de'itingo mo , min kisnan on bone fuu . "
40028015	Sooje'en njaɓi ceede man , mbaɗi bana ɓe ngecci ɓe . Fewre maajum saŋkiti caka Yahuudu'en haa warugo hande .
40028016	Too , pukara'en sappo e go'o ndilli haa lesdi Galili , haa towndiire nde Yeesu wi'no ɓe .
40028017	Nde ɓe ngi'i mo , ɓe cujidani mo , woɗɓe maɓɓe ceki naa ɗum kaŋko .
40028018	Yeesu ɓaditi ɓe , wi'i : " Baawɗe haa asama e dow lesdi fuu ndokkaama yam .
40028019	Ndille haa yimɓe ummaatooje fuu , on mbaɗa ɓe pukara'en am , on ngiiwa ɓe ngiiwam baptisma bee innde Baabiraawo e Ɓiɗɗo e Ruuhu Ceniiɗo .
40028020	Anndine ɓe haa ɓe tokko ko mi umri on fuu . Annde , mi wondan bee mooɗon nyalɗe fuu haa yotto timmoode duniyaaru . "
41001001	Ndaa ni'i kubaruwol ceynoowol dow Yeesu Almasiihu wa'i .
41001002	Ngol fuɗɗiri bana annabi Esaaya windi :
41001003	Goɗɗo ɗon hoola nder ladde :
41001004	Bana non Yuhanna wari , o ɗon yiiwa yimɓe ngiiwam baptisma , o ɗon waajina ɓe . O wi'i : " Tuube , njaɓe yiiweego ngiiwam baptisma , Allah boo yaafanto on hakkeeji mooɗon . "
41001005	Yimɓe iwɓe haa lesdi Yahudiya e berniwol Urusaliima fuu ngari haa Yuhanna ngam ɓe nana waaju maako . Nde ɓe mbaŋgini hakkeeji maɓɓe , o yiiwi ɓe ngiiwam baptisma nder maayo Urdun .
41001006	Yuhanna ɗon ɓorni limce kuuwraaɗe bee gaasa geelooɗi , o ɗon taadi taadorgol laral , o ɗon nyaama baɓɓatti e njumri ladde .
41001007	Nder waaju maako o wi'i : " Goɗɗo waran ɓaawo am . Kaŋko o ɓuratam daraja , koo turaago fista ɓoggi paɗe maako mi he'aay .
41001008	Min mi yiiwi on ngiiwam baptisma bee ndiyam , ammaa kaŋko o yiiwan on ngiiwam baptisma bee Ruuhu Ceniiɗo . "
41001009	Too , nder nyalɗe maajum Yeesu wari diga Nasaratu nder lesdi Galili , Yuhanna yiiwi mo ngiiwam baptisma nder Urdun .
41001010	Wakkati Yeesu wurti ndiyam , o yi'i asamanji maɓɓiti , Ruuhu Allah ɗon jippo dow maako bana poola .
41001011	Sawtu iwi haa asama , wi'i : " An woni Ɓiɗɗo am giɗaaɗo , mi ɗon seyoro ma masin . "
41001012	Law Ruuhu Allah dilliri Yeesu nder ladde .
41001013	Nyalɗe cappanɗe nayi o ɗon ton , Sayɗaanu ɗon jarribo mo . O ɗon wondi bee dabbaaji ladde , malaa'ika'en boo ɗon kuuwana mo .
41001014	Ɓaawo ɓe kaɓɓi Yuhanna nder suudu fursinafa , Yeesu wari haa lesdi Galili , o waaji linjiila Allah ,
41001015	o wi'i : " Saa'i waɗi , laamu Allah ɓaditake , tuube , nuɗɗine linjiila . "
41001016	Nde Yeesu tokki laawol kombi weendu Galili , o yi'i Simon e Andire deerɗu Simon , ɓe ɗon ngubo jubaawol nder weendu , ngam ɓe ngaawooɓe liɗɗi .
41001017	Yeesu wi'i ɓe : " Tokkeeɗam , mi waɗa on ngaawooɓe yimɓe . "
41001018	Law ɓe acci jubaaji maɓɓe , ɓe tokki mo .
41001019	Nde o yehi yeeso seɗɗa , o yi'i deerɗiraaɓe ɗiɗo , Yakuba e Yuhanna , ɓiɓɓe Jebede . Ɓe ɗon nder koombowal , ɓe ɗon mbo''itina jubaaji maɓɓe .
41001020	O ewni ɓe , ɓe acci baaba maɓɓe Jebede e huuwooɓe maako nder koombowal , ɓe tokki mo .
41001021	Yoo , ɓe nasti wuro Kafarnahum . Nde nyande siwtorde waɗi , Yeesu nasti suudu waajaago Yahuudu'en , o waajini ɓe .
41001022	Ɓe kayɗini ngam waaju maako , ngam o waajini ɓe bana marɗo baawɗe , naa bana moodiɓɓe tawreeta .
41001023	Saa'i maajum gorko marɗo ruuhuwol kalluŋgol nasti suudu waajaago maɓɓe .
41001024	O hooli , o wi'i : " An Yeesu Nasaratuujo , ko yaalu ma bee amin ? A wari ngam halkugo min na ? Mi anndi ma , an a nelaaɗo ceniiɗo mo Allah neli ɗum . "
41001025	Yeesu telɓani ruuhuwol , wi'i : " Jeeɗa , wurta nder maako . "
41001026	Ngol dimbi gorko go bee sembe , nden ngol wooki masin , ngol wurti nder maako .
41001027	Ɓe fuu ɓe kayɗini , ɓe ?am?amtiri : " Ɗum ɗume ? Ɗum irin anndal kesal na ? Bee baawɗe o ɗon umra koo ruuhuuji boo , ɗi ɗowtano mo ! "
41001028	Law habaru maako saŋkiti kootoy fuu nder lesdi Galili .
41001029	Too , Yeesu wurti suudu waajaago Yahuudu'en , yehi law haa saare Simon e Andire . Yakuba e Yuhanna njahdi bee maako .
41001030	Esiraawo Simon debbo ɗon waali o nyawɗo yontere . Nde Yeesu wari , ɓe ngecci mo haala nyaw maako .
41001031	Yeesu yehi haa maako , naŋgi juŋŋgo maako , ummini mo . O yamɗiti , o weerni ɓe .
41001032	Nde naaŋge muti , yimɓe ngaddi nyawɓe e marɓe ginnaaji fuu haa Yeesu .
41001033	Yimɓe wuro fuu mooɓi haa yolnde saare .
41001034	Yeesu yamɗitini nyawɓe ɗuuɗɓe e nyawji maɓɓe feere feere , o riiwi boo ginnaaji ɗuuɗɗi . O accaay ginnaaji ɗi mbolwa kooɗume , ngam ɗi anndi mo .
41001035	Jaŋgo maajum Yeesu dawi cub . O wurti , o dilli ladde . O waɗi do'a haa ton .
41001036	Simon e wonduɓe bee muuɗum taasni mo , ɓe ɗaɓɓiti mo .
41001037	Nde ɓe tawi mo , ɓe mbi'i mo : " Yimɓe fuu ɗon ɗaɓɓite . "
41001038	Ammaa o jaabi : " Njemme haa kawyeeji ɓadiiɗi , haa mi waajina yimɓe ton boo . Ngam kuugal maajum waddi yam . "
41001039	Bana non o waaji nder cuuɗi waajaago Yahuudu'en nder lesdi Galili fuu , o riiwi ginnaaji boo .
41001040	Too , goɗɗo kuturuujo wari haa Yeesu , tuggi koppi yeeso maako , tori mo : " To a muuyi , a waawan yamɗitingo yam . "
41001041	Yeesu yurmini mo , forti juŋŋgo muuɗum , meemi mo , wi'i : " Mi muuyi , sey a yamɗita ! "
41001042	Law saɗawre acci mo , o yamɗiti .
41001043	Yeesu jaɓɓiti mo , wi'i mo bee caatal :
41001044	" Hakkil , taa yeccu ɗum koomoy . Ammaa yah jonta , hollu hoore ma haa limanjo . Nden lii'a dokkal ngal Muusa umri , ngam anndingo yimɓe fuu a yamɗiti . "
41001045	Ammaa kaŋko o dilli , o fuɗɗi saŋkitugo habaru maajum kootoy . O wolwi ɗuuɗɗum masin , haa Yeesu heɓaay nastugo wuro bee baŋguɗum . Ngam maajum o ɗon yaasi haa ladde . Yimɓe ngari haa maako diga kootoy fuu .
41002001	Too , ɓaawo nyalɗe seɗɗa Yeesu lorti haa Kafarnahum . Yimɓe nani o ɗon nder saare .
41002002	Ɓe mooɓti haa babal luttaay , koo haa yolnde boo . Nde o waajini ɓe ,
41002003	yimɓe ngari haa maako , ɓe ngaddani mo waata-terɗeejo , worɓe nayo ɗon ndoondi mo .
41002004	Ɓe keɓaay ɓadingo mo haa Yeesu ngam ɗuuɗal yimɓe . Ngam maajum ɓe maɓɓiti kippol suudu haa dow nokkuure nde Yeesu woni . Nden ɓe nastini waata-terɗeejo baaliiɗo dow be''itte mum , ɓe njippini mo .
41002005	Nde Yeesu yi'i nuɗɗinki maɓɓe , o wi'i waata-terɗeejo : " Ɓiŋgel am , hakkeeji ma njaafaama . "
41002006	Moodiɓɓe woɗɓe ɗon njooɗi ton . Ɓe numi haa ɓerɗe maɓɓe :
41002007	" Koni neɗɗo oo wolwata kalluka bana ka'a ? Moy waawrata yaafaago hakkeeji sonaa gooto , Allah on ! "
41002008	Yeesu anndi ko ɓe numi . O ?ami ɓe : " Ngam ɗume on numata bana ni ?
41002009	Ɗume ɓuri hoyugo , wi'ugo waata-terɗeejo : Hakkeeji ma njaafaama na , malla wi'ugo : Umma , eftu be''itte ma , yah ?
41002010	Ammaa mi faamtinan on Ɓii-neɗɗo woodi baawɗe yaafaago hakkeeji nder duniyaaru . " Nden o wi'i waata-terɗeejo :
41002011	" Ndaa , mi wi'i ma : Umma , eftu be''itte ma , hootu . "
41002012	Law o ummi , o efti be''itte maako , o wurti , o dilli gite yimɓe fuu , haa ɓe kayɗini , ɓe teddini Allah , ɓe mbi'i : " Min meeɗaay yi'ugo irin ɗu'um . "
41002013	Too , Yeesu dilli fahin haa weendu Galili . Yimɓe ɗuuɗɓe ngari haa maako , o anndini ɓe .
41002014	Nde o ɗon tokki laawol , o yi'i Lewi ɓii Halfa ɗon jooɗi haa suudu jomorgol . O wi'i mo : " Tokkam . " Lewi ummi , tokki mo .
41002015	Ɓaawo maajum Yeesu jooɗi nder suudu Lewi ngam o nyaama . Jomnooɓe e hakke'en ɗuuɗɓe ɗonno tokki mo , ɓe nyaamdi bee maako e pukara'en maako .
41002016	Woɗɓe moodiɓɓe e Farisa'en ngi'i mo o ɗon nyaamda bee jomnooɓe e marɓe hakke , ɓe ?ami pukara'en maako : " Koni o nyaamdata bee yimɓe ɓe'e ? "
41002017	Nde Yeesu nani ɗum , o wi'i ɓe : " Yamɓe ngalaa haaje kurgoowo , sey nyawɓe . Mi waraay ngam mi ewno huuwooɓe ko fotti , sey marɓe hakke . "
41002018	Yoo , saa'i feere pukara'en Yuhanna e Farisa'en ɗon cuumo . Yimɓe woɗɓe ngari , ?ami Yeesu : " Ngam ɗume pukara'en Yuhanna e Farisa'en cuumoto , ammaa pukara'en maaɗa cuumataako ? "
41002019	Yeesu jaabi ɓe : " Ewnaaɓe haa ɓaŋgal cuumoto na ? Woodaa sam ! Saa'i ɓaŋɗo ɗon wondi bee maɓɓe ɓe cuumataako .
41002020	Ammaa nyalɗe ngaran nde ɓaŋɗo walaa ɗon nder maɓɓe , saa'i maajum ɓe cuumoto .
41002021	" Goɗɗo takkataa leppel kesel dow limce kiiɗɗe , ngam taa leppel takkaaŋgel fooɗa limce kiiɗɗe , ceekgol man tullita .
41002022	Non boo goɗɗo loowataa nguykinoojam kesam nder kanyakanyaajife kiiɗɗi , ngam taa inaboojam kesam seeka kanyakanyaaji man , wonna ɗi , inaboojam boo rufa . Ngam maajum sey goɗɗo loowa inaboojam kesam nder kanyakanyaaji kesi . "
41002023	Too , nyande siwtorde feere Yeesu waanci caka gese gawri , kaŋko e pukara'en maako . Nde ɓe ɗon njaha , pukara'en puɗɗi ittugo cammeeje gawri .
41002024	Ngam maajum Farisa'en ?ami Yeesu : " Koni ɓe kuuwata ko fottaay nyande siwtorde ? "
41002025	O jaabi ɓe : " On meeɗaay jaŋgugo ko Daawuda huuwi nde weelo naawi mo , o walaa nyaamdu , kaŋko e wonduɓe bee maako na ?
41002026	O nasti suudu Allah , o nyaami tamseeje jo''inaaɗe ngam kuugal Allah . Ɗum laati nder saa'iire nde Abiyater woni mawɗo liman'en . Sey liman'en tan tawreeta duŋgani nyaamugo tamseeje man boo . Ammaa Daawuda nyaami ɗe , o hokki yimɓe maako boo . "
41002027	Nden Yeesu wi'i : " Nyande siwtorde laati ngam nafugo neɗɗo . Neɗɗo laataaki ngam jagganaago nyande siwtorde .
41002028	Ɓii-neɗɗo , kaŋko woni Jawmu nyande siwtorde . "
41003001	Yoo , Yeesu nasti suudu waajaago Yahuudu'en fahin . Goɗɗo waata-juŋŋgoojo ɗon ton .
41003002	Woodi boo woɗɓe ɓe ɗaɓɓiti wullaago Yeesu . Ngam maajum ɓe ayni to o yamɗitinan goɗɗo nder nyande siwtorde .
41003003	Yeesu ewni waata-juŋŋgoojo go , wi'i : " Umma , dara caka yimɓe . "
41003004	Nden Yeesu ?ami yimɓe man : " Ɗume tawreeta duŋgani en huuwugo nder nyande siwtorde ? Booɗɗum na , malla kalluɗum ? Hisnugo yoŋki goɗɗo na , malla mbarugo ki ? " Ammaa ɓe njeeɗi .
41003005	Yeesu laari ɓe fuu bee tikkere , caatal ɓerɗe maɓɓe boo naawi mo . Nden o wi'i waata-juŋŋgoojo go : " Fortu juŋŋgo ma . " O forti ngo . Juŋŋgo maako yamɗiti .
41003006	Farisa'en ndilli , ɓe mooɓi law bee woɗɓe nder yimɓe Hirudus , ɓe mbaɗi dabare ngam halkugo Yeesu .
41003007	Too , Yeesu dillidi bee pukara'en muuɗum haa weendu Galili . Mooɓre ɗuunde tokki mo diga Galili e Yahudiya
41003008	e Urusaliima e Idumaya , diga gaɗa maayo Urdun , e diga lesdi kombi Tirus e Sidon . Yimɓe ɓe fuu ngari haa maako , ngam ɓe meeɗi nanugo habaru kuuɗe maako .
41003009	Yeesu wi'i pukara'en muuɗum ɓe ɗaɓɓitana mo koombowal , ngam taa yimɓe ɓiɗɗa mo , ngam ɓe ɗuuɗɓe masin .
41003010	Naane o yamɗitini ɗuuɗɓe , ngam maajum nyawɓe fuu ɓiɗɗotiri dow maako haa ɓe meema mo .
41003011	Marɓe ruuhuuji kalluɗi boo , nde ɓe ngi'i Yeesu , ɓe ndo''i yeeso maako , ɓe ngooki , ɓe mbi'i : " An woni Ɓiɗɗo Allah . "
41003012	Yeesu umri ruuhuuji ɗi bee sembe , taa ɗi mbaŋgina mo .
41003013	Nden Yeesu wa''i dow hooseere , o ewni mo o muuyi fuu . Ɓe ngari haa maako ,
41003014	kaŋko boo o suɓi sappo e ɗiɗo , o ewni ɓe nelaaɓe . O wi'i ɓe : " Mi suɓi on haa on ngonda bee am , mi nela on waajoygo ,
41003015	mi hokka on baawɗe riiwugo ginnaaji boo . "
41003016	Ndaa kamɓe ngoni sappo e ɗiɗo go : Simon ( Yeesu hokki mo innde Piyer ) ,
41003017	e Yakuba ɓii Jebede , e Yuhanna deerɗu Yakuba ( Yeesu ewni ɓe Bowanerges , bana wi'ugo : tikkooɓe law bana felmaaŋgo ) ,
41003018	e Andire , e Filip , e Bartolome , e Matta , e Tomas , e Yakuba ɓii Halfa , e Tadde , e Simon Kanaaniijo ,
41003019	e Yahuuda Iskariyot mo jambi Yeesu .
41003020	Yeesu warti saare . Mooɓre mooɓti fahin , haa Yeesu e pukara'en muuɗum keɓaay wakkati nyaamugo .
41003021	Nde bandiraaɓe maako nani haala maajum , ɓe ngari hoosugo mo , ngam yimɓe ɗon mbi'a : " O ginnaaɗo . "
41003022	Moodiɓɓe tawreeta warɓe diga Urusaliima mbi'i : " O woodi Be'eljebulfi . " Woɗɓe mbi'i : " Laamiiɗo ginnaaji hokki mo baawɗe riiwugo ɗi . "
41003023	Yeesu ewni yimɓe , ɓe ngara haa muuɗum , o wolwani ɓe bee balndi . O wi'i : " Noy Sayɗaanu waawrata riiwugo Sayɗaanu ?
41003024	To laamu sendake geɓe geɓe , ngu wilan .
41003025	To yimɓe saare narraay hakkunde muuɗum'en , saare man wilan .
41003026	Non boo to Sayɗaanu ummi dow hoore muuɗum , sendake ɗiɗi , nden kam o halkan .
41003027	" Goɗɗo waawataa nastugo saare cembiɗɗo ngam jaɓtugo kuuje maako , sonaa o aarta o haɓɓa cembiɗɗo , nden o waawan hoosugo ko woni nder saare .
41003028	" Annde , yimɓe keɓan yaafuye hakkeeji maɓɓe e yaafuye bolle maɓɓe kalluɗe fuu .
41003029	Ammaa mo wolwi kalluka dow Ruuhu Ceniiɗo , heɓataa yaafuye sam , ngam hakkewol maako ngo'ol luttan haa foroy . "
41003030	Yeesu wi'i non ngam woɗɓe mbi'no : " O woodi ruuhuwol kalluŋgol . "
41003031	Ɓaawo maajum daada Yeesu e deerɗiiko'en ngari . Ɓe ndari yaasi , ɓe neli haa maako , ɓe ewni mo .
41003032	Yimɓe ɗuuɗɓe ɗon njooɗodi bee maako . Ɓe mbi'i mo : " Daada ma e deerɗa'en ɗon yaasi , ɓe ɗon ɗaɓɓite . "
41003033	O jaabi ɓe : " Moy woni daada am , ɓeye ngoni deerɗam'en ? "
41003034	O laari yimɓe taariiɓe mo , o wi'i : " Ndaa daada am e deerɗam'en !
41003035	Mo huuwi muuyo Allah , kaŋko woni deerɗam e daada am . "
41004001	Haa fahin Yeesu fuɗɗi waajingo yimɓe haa weendu Galili . Mooɓre ɗuunde mooɓi haa maako . Ngam maajum o nasti koombowal , o jooɗi . Koombowal ɗon nder weendu , mooɓre boo ɗon haa fomoonde .
41004002	O waajini ɓe kuuje ɗuuɗɗe bee balndi . Nder waaju maako o wi'i ɓe :
41004003	" Keɗite balndol demoowo . O yehi ngesa ngam o saaka alkamaari .
41004004	Nde o ɗon saaka , aawdi ngondi soli haa laawol . Colli ngari , cuɓti ndi .
41004005	Aawdi feere soli pellel kaa'e , haa lesdi ɗuuɗaay . Law ndi fuɗi ngam lesdi luggaay .
41004006	Ammaa nde naaŋge waɗi , wuli ndi , ndi ɗayli , ngam ndi walaa ɗaɗi .
41004007	Aawdi feere fahin soli caka gi'e . Gi'e mawni , ɓilli ndi , ndi rimaay .
41004008	Ammaa aawdi luttundi soli haa lesdi mboondi . Ndi mawni , ndi ɓesdi , ndi rimi , ndi waɗi cammeeje . Goɗɗe ɗon bee gabbe cappanɗe tati , goɗɗe bee cappanɗe joweego , goɗɗe boo bee teemerre . "
41004009	Nden Yeesu wi'i ɓe : " Marɗo noppi fuu , nana ! "
41004010	Ɓaawoɗon nde Yeesu ɗon feere muuɗum , woɗɓe haa nanɓe mo ngari bee pukara'en maako sappo e ɗiɗo . Ɓe ?ami mo haala balndol go .
41004011	O jaabi ɓe : " Onon , Allah anndini on sirri laamu muuɗum . Ammaa yimɓe woɗɓe nanataa kuuje fuu , sonaa bee balndi .
41004012	Ngam maajum
41004013	Nden Yeesu ?ami ɓe : " On paamaay balndol ngol na ? Nden kam on mbaawataa faamugo balndol sam .
41004014	Too , demoowo ɗon saaka wolde Allah .
41004015	Aawdi dow laawol , ɗum yimɓe nananɓe wolde Allah . Ammaa nde ɓe nani nde , law Sayɗaanu wara , wifta wolde aawaande nder maɓɓe .
41004016	Woɗɓe nandi bee aawdi dow pellel kaa'e . Nde ɓe nani wolde Allah , law ɓe njaɓa nde bee seyo .
41004017	Ammaa nde waɗataa ɗaɗi nder maɓɓe , ɓe ndarataako . Ngam maajum to ɓillaare malla toonyaare ummake ngam daliila wolde Allah , ɓe tampan law .
41004018	Woɗɓe boo nandi bee aawdi caka gi'e . Ɓe ɗon nana wolde Allah , kamɓe boo .
41004019	Ammaa laruuraaji nguure , e esto jawdi , e suunooji feere feere fuu nastan , ɗi ɓillan wolde Allah , wolde boo heɓataa laawol rimugo .
41004020	Woɗɓe fahin nandi bee aawdi haa lesdi mboondi . Ɓe ɗon nana wolde Allah , ɓe njaɓan nde , ɓe mbaɗan nafuda , woɗɓe cowi cappanɗe tati , woɗɓe cappanɗe joweego , woɗɓe boo teemerre . "
41004021	Yeesu tokki wolwugo , wi'i ɓe : " To goɗɗo mari pittirla , o jo''inan nga les taasawo na , malla les leeso ? O jo''intaa nga haa jo''inirɗum pittirla na ?
41004022	Cuuɗiiɗum fuu waŋginte , sirriijum fuu anndinte .
41004023	Ngam maajum to goɗɗo mari noppi ngam nanugo , o nana ! "
41004024	O wi'i boo : " Kakkilane ko on nanata . Poondol ngol onon on poondirta yimɓe , bee maagol Allah foondata on , o ɓurtan saatugo boo .
41004025	Ngam marɗo kuuje heɓan ɗuuɗɗum masin , ammaa laafuɗo majjinan koo peetum muuɗum . "
41004026	Yeesu tokki wi'ugo : " Laamu Allah nandi bee goɗɗo mo saaki aawdi nder ngesa muuɗum .
41004027	Nden o ɗaano , o fina , o ɗaano , o fina , jemma e naaŋge fuu . Wakkati maajum aawdi ɗon fuɗa , ɗon mawna , kaŋko boo o anndaa no ndi mawnirta .
41004028	Lesdi , kayri rimata ɓiɓɓe : aran fuɗŋgo , nden sammeere , ɓaawo maajum gabbe nder sammeere .
41004029	Ammaa to aawre ɓendi , o fuɗɗan sodugo , ngam saa'i waɗi . "
41004030	Yeesu ?ami yimɓe : " Bee ɗume en nandinta laamu Allah ? Bee balndol ngole en paamtinta haala maagu ?
41004031	Ngu nandi bee gawel citta . Ngel ɓuri aawdiiji duniyaaru fuu famɗugo . Ammaa to ngel aawa nder lesdi ,
41004032	ngel mawnan haa ngel ɓura haakooji fuu mawnugo . Ngam lice maaki mawɗe colli asama njooɗoto haa ɗowdi maaki . "
41004033	Yeesu waajini yimɓe bee balndi ɗuuɗɗi bana ɗi'i , fodde ko ɓe mbaawi faamugo .
41004034	O wolwanaay ɓe sonaa bee balndi . Ammaa nde o luttidi bee pukara'en maako , kamɓe feere maɓɓe , o laɓɓinani ɓe kooɗume fuu .
41004035	Nyande maajum nde hiiri , Yeesu wi'i pukara'en muuɗum : " Sey en eero haa gaɗa weendu . "
41004036	Ɓe acci mooɓre . Pukara'en nasti koombowal ngal Yeesu aarti ɓe nastugo , ɓe koosi mo bee maɓɓe , ɓe ndilli . Koombooje feere boo ɗon ton .
41004037	Hendu saatundu ummi , ?uuge ukki dow koombowal haa ngal heewi ndiyam .
41004038	Yeesu ɗon haa sakitorde koombowal , o ɗon ɗaani , hoore maako ɗon dow waflaare . Pukara'en maako pindini mo , mbi'i : " Moodibbo , a faalaaka en ɗon kalka na ? "
41004039	Yeesu ummi , umri hendu : " De'u ! " weendu boo : " Sirwa ! " Hendu de'iti , de'ere mawnde laati .
41004040	Nden Yeesu ?ami ɓe : " Ngam ɗume on kultori ? Koni on nuɗɗintaa ? "
41004041	Ammaa ɓe kuli masin , ɓe mbi'mbi'tiri : " Ɗum gorko moye oo ? Koo hendu e weendu boo ɗowtanto mo . "
41005001	Too , Yeesu wardi bee pukara'en muuɗum haa lesdi Gerasene'en gaɗa weendu .
41005002	Nde o wurti koombowal , goɗɗo marɗo ruuhuwol kalluŋgol wurti
41005003	nder genaale . Walaa baawɗo haɓɓugo mo , koo bee callalluuji .
41005004	Nde ɗuuɗɗum yimɓe kaɓɓuno mo bee ge'elle e callalluuji , ammaa o ta''i callalluuji haa juuɗe maako , o yewi ge'elle haa kosɗe maako . Sembe maako salori eltanɗo mo fuu .
41005005	Jemma e naaŋge o ɗon yiilo caka genaale e nder kooseeje , o ɗon hoola , o ɗon ?aro ɓandu maako bee kaa'e .
41005006	Ammaa nde o eewi Yeesu , o wari bee doggugo , o sujidani mo ,
41005007	o wooki , o wi'i : " An Yeesu , Ɓiɗɗo Allah Ɓaŋgiiɗo , ko ɗaɓɓata haa am ? Mi torake ma bee innde Allah , taa yaŋgitam ! "
41005008	O wi'i ɗum ngam Yeesu wi'no : " An ruuhuwol kalluŋgol , wurta gorko oo ! "
41005009	Nden Yeesu ?ami mo : " Noy innde ma ? " O jaabi : " Innde am mooɓre , ngam min ɗuuɗi . "
41005010	O tori mo ɗuuɗɗum , taa o riiwa ruuhuuji diga lesdi ndi .
41005011	Woodi tokkere gaduuji ɗuuɗɗi ton , ɗi ɗon ndura baŋge kooseeje .
41005012	Ruuhuuji go tori Yeesu : " Nel min haa gaduuji ngam min nasta nder maaji . "
41005013	Yeesu duŋgani ɗi . Ɗi ngurti , ɗi nasti nder gaduuji . Ɗi caamni , ɗi ndo''i diga dow fomoonde townde nder weendu . Gaduuji fuu kalki , ɗi ndillani ujine ɗiɗi .
41005014	Durooɓe gaduuji ndoggi , ngecci haala maajum nder wuro e haa kawyeeji . Yimɓe ngurti ngam ɓe ndaara ko waɗi .
41005015	Ɓe ngari haa Yeesu , ɓe ngi'i marnooɗo mooɓre ginnaaji go ɗon jooɗi , ɗon ɓorni , hakkiilo maako boo de'iti . Ɓe kultori .
41005016	Yi'ɓe ɗum ngecci yimɓe ko laatani marnooɗo ginnaaji go e gaduuji .
41005017	Ngam maajum yimɓe tori Yeesu o dilla , o wurto keeri maɓɓe .
41005018	Nde o nasti koombowal , marnooɗo ginnaaji go tori mo : " Accu mi yahda bee ma . "
41005019	Ammaa Yeesu duŋganaaki mo , o wi'i mo : " Hootu haa yimɓe ma , yeccu ɓe ko Jawmiraawo huuwani ma fuu , e no o enɗiri ma boo . "
41005020	Kaŋko o dilli , o saali lesdi mbi'eteendi Gure-sappo , o ɗon yecca yimɓe ko Yeesu huuwani mo , haa yimɓe fuu kayɗini .
41005021	Too , Yeesu eerti weendu , warti gaa'en . Yimɓe ɗuuɗɓe mooɓti haa maako baŋge weendu .
41005022	Gooto haa ardiiɓe suudu waajaago Yahuudu'en wari , innde maako Jayrus . Nde o yi'i Yeesu , o sujidi yeeso muuɗum ,
41005023	o tori mo ɗuuɗɗum , o wi'i : " Ɓiŋgel am deyel nyawi haa ɓadake maayugo . Useni war , wallin juuɗe ma dow maagel haa ngel hisa , ngel yeeɗa . "
41005024	Yeesu dillidi bee maako . Yimɓe ɗuuɗɓe njahdi bee Yeesu , ɓe ɗon ɓiɗɗa mo .
41005025	Woodi boo debbo feere ton . Duuɓi sappo e ɗiɗi , o nyawi nyaw ilugo ?i?am .
41005026	O yehi haa hurgooɓe ɗuuɗɓe , o majjini jawdi maako fuu . Ammaa nyaw maako waɗaay daama sam , sey tullitgo .
41005027	Nde o nani habaru Yeesu , o wari nder mooɓre ɓaawo maako .
41005028	O numi : " To mi heɓi mi meema koo limce maako tan , mi yamɗitan sike . "
41005029	O meemi limce Yeesu , law ilugo ?i?am maako ta''i , o maati nder ɓandu maako o yamɗiti bone maako .
41005030	Ammaa Yeesu anndi sembe wurti haa muuɗum . O wayliti caka mooɓre , o ?ami : " Moy meemi limce am ? "
41005031	Pukara'en maako njaabi : " A ɗon yi'a mooɓre ɗon ɓiɗɗe . Noy ?amrata : Moy meemi yam ? "
41005032	Ammaa Yeesu tokki laarugo haa o yi'a mo waɗi ɗum .
41005033	Nde debbo go annditi ko laati haa maako , o diwni ngam kulol . O wari , o sujidi haa kosɗe Yeesu , o yecci mo gooŋga man fuu .
41005034	Yeesu wi'i mo : " Ɓiŋgel am , nuɗɗinki ma yamɗitini ma . Yah jam , yamɗitit bone ma . "
41005035	Diga Yeesu timminaay wolwugo tawon , woɗɓe diga saare Jayrus ngari , mbi'i : " Jayrus , ɓiŋgel ma maayi . Accu daamugo moodibbo . "
41005036	Ammaa Yeesu hakkilanaay ko ɓe mbi'i . O wi'i Jayrus : " Taa hul , nuɗɗin tan ! "
41005037	Nden o accaay koo gooto yahda bee maako , sey Piyer e Yakuba e Yuhanna , deerɗu Yakuba .
41005038	Nde ɓe njotti saare Jayrus , Yeesu nani mooɓre ɗon hoola , ɗon woya , ɗon yoyna ɗuuɗɗum .
41005039	O nasti , o ?ami ɓe : " Koni on mbaɗata hoolo e bojji ? Ɓiŋgel maayaay , ngel ɗaani non . "
41005040	Ɓe fuu ɓe ndaari mo bana ginnaaɗo . Ngam maajum o wurtini ɓe . Nden o hoo'i baaba ɓiŋgel e daada maagel e pukara'en tato go , o nasti haa ɓiŋgel woni .
41005041	O naŋgi juŋŋgo maagel , o wi'i ngel : " Talita kumi " , bana wi'ugo : " An ɓiŋgel , mi ɗon wi'e : Umma ! "
41005042	Law ɓiŋgel deyel ummi , fuɗɗi yahugo . ( Duuɓi maagel sappo e ɗiɗi . ) Ɓe kayɗini masin .
41005043	Ammaa Yeesu yecci ɓe ɗuuɗɗum taa ɓe anndina ɗum koomoye . Nden o wi'i : " Ndokke ngel nyaamdu seɗɗa . "
41006001	Too , Yeesu ummi haa ton , o lorti haa wuro maako , pukara'en maako tokki mo .
41006002	Nde nyande siwtorde waɗi , o fuɗɗi jaŋgingo nder suudu waajaago Yahuudu'en . Yimɓe ɗuuɗɓe ɗon ton . Nde ɓe nani haala maako , ɓe kayɗini , ɓe mbi'i : " Haa toy o heɓi ɗum ? Hikma kaye o heɓi ? Noy o huuwrata irin kaayeefiiji ɗi'i ?
41006003	Naa o cehoowo na , naa o ɓii Mariyama e deerɗu Yakuba e Yoses e Yahuuda e Simon na ? Deerɗiiko'en rewɓe boo , naa ɓe ɗon ngondi bee meeɗen haa ɗo na ? " Ngam maajum ɓe cali mo .
41006004	Yeesu wi'i ɓe : " Yimɓe ɗon teddina annaboojo kootoy , ammaa nder lesdi muuɗum , e caka bandiraaɓe muuɗum e yimɓe saare muuɗum o walaa tedduŋgal . "
41006005	O heɓaay huuwugo kaayeefiwol kooŋgole ton , sey o wallini juuɗe maako dow woɗɓe nyawɓe , o yamɗitini ɓe .
41006006	O hayɗini ngam ɓe ngalaa nuɗɗinki .
41006007	O mooɓti pukara'en maako sappo e ɗiɗo , o hokki ɓe baawɗe dow ruuhuuji kalluɗi , nden o neli ɓe ɗiɗo ɗiɗo .
41006008	O umri ɓe : " Taa njoge kooɗume ngam jahaaŋgal , koo nyaamdu , koo booro njooɓaari , koo ceede nder jiiba , sey sawru tan .
41006009	Koo'e paɗe , ammaa taa ɓorne limce ɗiɗi . "
41006010	O wi'i ɓe boo : " To on nasti wuro , njooɗe haa saare jaɓɓiiɗo on , haa saa'i on ndilli .
41006011	To on ngari haa nokkuure nde yimɓe njaɓɓaaki on , malla ɓe nananaay on , ndille diga ton , piɗɗe collaaje kosɗe mooɗon . Kuuwe ɗum ngam reentingo ɓe . "
41006012	Pukara'en ndilli , ngaajoyi yimɓe ngam ɓe tuuba , ɓe acca hakkeeji maɓɓe .
41006013	Ɓe ndiiwi ginnaaji ɗuuɗɗi , ɓe nguji nyawɓe ɗuuɗɓe bee nebbam , ɓe njamɗitini ɓe .
41006014	Yoo , laamiiɗo Hirudus nani habaru Yeesu , ngam yimɓe kootoy fuu anndi innde Yeesu . Ɓe ɗon mbi'a : " Yuhanna baɗoowo ngiiwam baptisma ummiti diga maayde . Ngam maajum baawɗe ɗe'e ɗon kuuwa bee maako . "
41006015	Woɗɓe mbi'i : " Kaŋko woni Eliya . " Woɗɓe boo mbi'i : " O annaboojo bana gooto annabo'en ɓooyma . "
41006016	Nde Hirudus nani ɗum , o wi'i : " Ɗum Yuhanna baɗoowo ngiiwam baptisma ! Mi nelno ɓe ta''a hoore maako , ammaa o ummiti . "
41006017	Hirudus bee hoore muuɗum umruno naane , ɓe naŋga Yuhanna , ɓe kaɓɓi mo haa suudu fursinafo . O waɗi ɗum ngam daliila Hirudiya , debbo Filip , deerɗiiko , Hirudus te'ino mo .
41006018	Ammaa Yuhanna wi'no Hirudus : " Fottaay a te'a debbo deerɗa . "
41006019	Ngam maajum Hirudiya wanyi Yuhanna , yiɗi mbarugo mo . Ammaa o heɓaay ,
41006020	ngam Hirudus huli Yuhanna , ngam o anndi kaŋko o gooŋgaajo , o cenaaɗo . O ayni mo booɗɗum . O yiɗi nanugo haala maako , ammaa nde o nani mo fuu , o wembo masin .
41006021	Nden nyalaade fottunde waɗi . Nde nyalaade siftinorde danyeeki Hirudus yotti , nde laati nyalaade fottunde haa Hirudiya . Hirudus waɗi nyaamduuji ngam mawɓe lesdi muuɗum Galili e mawɓe sooje'en e ardiiɓe lesdi man fuu .
41006022	Ɓii Hirudiya debbo nasti , wami , seyni Hirudus e hiirdanɓe bee muuɗum . Laamiiɗo ?ami paanyo debbo : " Ɗume a yiɗi mi hokke ? Mi hokkete ko a ɗaɓɓi fuu . "
41006023	O sembiɗini ɗum bee kunayeeje ɗuuɗɗe , o wi'i : " Mi hokkete ko a yiɗi fuu haa yotto reeta maral am . "
41006024	Paanyo wurti , ?ami daada muuɗum : " Ɗume mi toroto mo ? " O jaabi : " Hoore Yuhanna baɗoowo ngiiwam baptisma . "
41006025	Law paanyo lori haa laamiiɗo , tori mo : " Mi yiɗi a hokkammi jonta hoore Yuhanna baɗoowo ngiiwam baptisma nder le'al . "
41006026	Tornde nde'e naawi laamiiɗo masin . Ammaa o waawaay salanaago mo ngam daliila kunayeeje maako yeeso hiirdanɓe bee maako fuu .
41006027	O neli soojeejo , o umri mo o wadda hoore Yuhanna . Soojeejo dilli haa suudu fursina , o ta''i hoore Yuhanna .
41006028	O waddi nde nder le'al , o hokki nde paanyo debbo . Kaŋko boo o hokki nde daada maako .
41006029	Nde pukara'en Yuhanna nani ɗum , ɓe ngari , ɓe koosi ɓandu maako , ɓe mballini ndu nder yenaande .
41006030	Yoo , nelaaɓe go lorti , mooɓti haa Yeesu . Ɓe ngecci mo ko ɓe kuuwi , e ko ɓe anndini fuu .
41006031	Yimɓe ɗuuɗɓe ɗon ngara , ɗon ndilla , haa Yeesu e pukara'en muuɗum keɓaay wakkati nyaamugo . Ngam maajum Yeesu wi'i ɓe : " Njemme enen feere meeɗen haa ladde , haa en ciwto seɗɗa . "
41006032	Ɓe ndilli bee koombowal ngam yahugo ladde , kamɓe feere maɓɓe .
41006033	Ammaa ɗuuɗɓe ngi'i ɓe ɗon ndilla , ɓe annditi ɓe . Ɓe ngurti gure fuu , ɓe ndoggi bee kosɗe , ɓe aarti Yeesu , ɓe mooɓti haa maako .
41006034	Nde Yeesu jippi koombowal , o yi'i mooɓre yimɓe ɗuuɗɓe . O yurmini ɓe , ngam ɓe nandi bee baali ɗi ngalaa gaynaako . O fuɗɗi anndingo ɓe kuuje ɗuuɗɗe .
41006035	Nde hiiri , pukara'en maako ngari haa maako , mbi'i : " Naaŋge hiiri , pellel ngel boo ɗum ladde .
41006036	Jaɓɓita yimɓe ɓe ndilla haa kawyeeji e gure ɓadiiɗe ɓe cooda nyaamdu ngam ko'e maɓɓe . "
41006037	Yeesu jaabi : " Onon ndokke ɓe ko ɓe nyaama . " Pukara'en ?ami : " A yiɗi min njaha , min coodoya tamseeje baakin suleyje cardi teemeɗɗe ɗiɗi , min ndokka ɓe ɓe nyaama na ? "
41006038	O ?ami ɓe : " Tamseeje noy ɗon haa mooɗon ? Njehe , ndaare . " Nde ɓe kumpiti , ɓe mbi'i mo : " Tamseeje jowi e liɗɗi ɗiɗi . "
41006039	Nden Yeesu umri pukara'en ɓe njo''ina yimɓe geɓe geɓe dow huɗo hecco .
41006040	Ɓe njooɗori yimɓe teemerre teemerre cappanɗe njowo cappanɗe njowo .
41006041	Yeesu hoo'i tamseeje jowi e liɗɗi ɗiɗi go , o tijji asama , o yetti Allah . Nden o yewi tamseeje , o hokki pukara'en ɓe cendana yimɓe . Bana non o sendiri boo liɗɗi ɗiɗi go hakkunde yimɓe .
41006042	Ɓe fuu ɓe nyaami , ɓe kaari .
41006043	Ɓaawoɗon pukara'en kebbini cilaaje sappo e ɗiɗi bee ko lutti haa tamseeje e liɗɗi man .
41006044	Limgal nyaamɓe tamseeje go dillani worɓe ujine njowo .
41006045	Ɓaawo maajum Yeesu dooli pukara'en muuɗum ɓe nasta koombowal , ɓe aarta mo yahugo Baytisayda haa fomoonde weendu gaɗaare , saa'i o ɗon jaɓɓito mooɓre .
41006046	Ɓaawo o jaɓɓiti nde , o dilli hooseere ngam do'aago .
41006047	Nde hiiri , koombowal ɗon caka weendu , ammaa Yeesu ɗon haa lesdi kaŋko feere maako .
41006048	O yi'i pukara'en ɗon kaɓda bee laanyugo koombowal , ngam ɓe ɗon potta bee hendu . Saa'i man ɗum jemma tawon . Hiddeko weeta , o wari haa maɓɓe , o ɗon yaaɓa dow ndiyam , bana o saaloto ɓe .
41006049	Nde ɓe ngi'i mo o ɗon yaha dow ndiyam , ɓe tammi ɗum ginnawol , ɓe ngooki .
41006050	Ngam ɓe fuu ɓe ngi'i mo , ɓe kuli . Ammaa law Yeesu wolwani ɓe , wi'i : " Tiɗɗine ɓerɗe mon , ɗum min , taa kultore ! "
41006051	Nden o nasti haa maɓɓe nder koombowal , hendu boo de'iti . Hakkiilooji maɓɓe mbembi masin , ɓe kayɗini .
41006052	Ngam ɓe paamaay haala tamseeje go , ɓerɗe maɓɓe caati boo .
41006053	Too , ɓe eeri weendu , ɓe njotti lesdi Genesaret , ɓe tiggi koombowal haa fomoonde .
41006054	Nde ɓe ngurti koombowal , yimɓe annditi Yeesu law .
41006055	Nde ɓe nani o ɗon nokkuure kaja , ɓe ndoggi kootoy nder lesdi maajum fuu , ɓe njahrani mo nyawɓe waaliiɓe dow be''itte fuu .
41006056	Kootoy o yehi , nder gure malla berniiji malla kawyeeji , ɓe ɗon mballina nyawɓe maɓɓe haa luuɓe , ɓe toro mo haa nyawɓe keɓa meemugo koo gawargal limce maako . Meemɓe ngal fuu njamɗiti .
41007001	Yoo , Farisa'en e woɗɓe nder moodiɓɓe tawreeta warɓe diga Urusaliima mooɓti haa Yeesu .
41007002	Ɓe ngi'i woɗɓe haa pukara'en maako ɗon nyaama bee juuɗe tunwuɗe , waato ɓe lootaay ɗe bana Farisa'en ekkitini ɗum yimɓe .
41007003	Ngam Farisa'en e Yahuudu'en fuu ɗon kakkilana ekkitinol kaakaaji , ɓe nyaamataa sonaa ɓe aarta , ɓe loota juuɗe maɓɓe bee tiinaare .
41007004	To ɓe ngarti diga luumo boo , ɓe nyaamataa sonaa ɓe ngiiwo tawon . Woodi umrooje feere ɗuuɗɗe ɗe ɓe njaɓi ngam ɗowaago , waato no goɗɗo laɓɓinirta njardukoy , e payanɗe , e taasaaje njamndi mboɗeeri , koo leese boo .
41007005	Ngam maajum Farisa'en e moodiɓɓe go ?ami Yeesu : " Koni pukara'en maaɗa ɗowtantaako ekkitinol kaakaaji , ɓe ɗon nyaama bee juuɗe tunwuɗe ? "
41007006	O jaabi ɓe : " Kay ! Esaaya waɗani on annabaaku gooŋga . Onon on naafiki'en , bana no o windiri :
41007007	Ɓe ɗon cujidanammi meere ,
41007008	Yeesu tokki wi'ugo : " On acci umrooje Allah , on ɗon njogo geccaaji yimɓe . "
41007009	O wi'i ɓe boo : " Kay , on anndi salaago umroore Allah ngam darnugo anndinol mooɗon .
41007010	Muusa wi'i : Teddin baaba ma e daada ma . Koomoy huɗi baaba malla daada , sey ɓe mbara mo .
41007011	Ammaa onon on ɗon anndina : To goɗɗo woodi ko o wallita baaba muuɗum malla daada muuɗum , ammaa to o wi'i : Korbaan ( bana wi'ugo : Mi hokki ɗum Allah ) ,
41007012	nden kam walaa haaje o wallita baaba malla daada , on kaɗan mo boo .
41007013	Bana non on mbonniri wolde Allah bee darnugo anndinol mooɗon . On ɗon kuuwa kuuje ɗuuɗɗe bana ɗe'e . "
41007014	Fahin Yeesu ewni yimɓe ɓe ngara haa maako , o wi'i ɓe : " Nananeeɗam on fuu , on paama .
41007015	Walaa kooɗume ko woni yaasi neɗɗo waawata soɓnugo mo bee nastugo nder maako . Ammaa ko wurtoto haa maako , kanjum soɓnata mo . To goɗɗo mari noppi ngam nanugo , sey o nana ! ] "
41007017	Nde Yeesu seedi bee mooɓre , o nasti suudu , pukara'en maako ?ami mo maana balndol ngol .
41007018	O wi'i ɓe : " Onon boo on ngalaa faamu na ? On paamaay na ? Ko nastata neɗɗo diga yaasi fuu , waawataa soɓnugo mo .
41007019	Ngam ɗum nastataa ɓernde maako , sey reedu , ɗum wurto yaasi kadiboo . " ( Yeesu wi'i ɗum ngam o sena nyaamdu koonduye . )
41007020	Nden o tokki wi'ugo : " Ko wurtoto diga nder neɗɗo , kanjum soɓnata mo .
41007021	Ngam haa nder , haa ɓernde neɗɗo , numooji kalluɗi iwata , ɗi njahra mo haa daakaareeku e nguyka e mbar-hooreeji
41007022	e njeenu e suunooji e halleende e fewjere e giɗaaɗi kalluɗi e kaajal e kuudi kallundi e mawnitaare e faataare .
41007023	Kuuje ɗe fuu iwan nder neɗɗo , ɗe coɓna mo . "
41007024	Nden Yeesu ummi ton , dilli haa lesdi baŋge berniwol Tirus . O nasti saare goɗɗo , o yiɗaa yimɓe annda ɗum . Ammaa o waawaay nyukkaago .
41007025	Goɗɗo debbo mo ɓiŋgel mum deyel mari ruuhuwol kalluŋgol , nani habaru Yeesu . Law o wari haa maako , o sujidi yeeso maako .
41007026	Debbo oo , o Yunaniŋkeejo mo asŋgol Sirofiniiki'en . O tori Yeesu haa o riiwa ginnawol diga ɓiŋgel maako .
41007027	Ammaa Yeesu jaabi mo : " Accu ɓikkoy kaara tawon . Hoo'ugo nyaamdu ɓikkoy , sakkinana dawaaɗi , wooɗaay . "
41007028	Debbo wi'i : " Nonnon , naywa , ammaa koo dawaaɗi gonɗi baŋge le'al boo nyaaman caamɗum nyaamdu ɓikkoy . "
41007029	Yeesu wi'i mo : " Ngam daliila wolde maaɗa nde , yah , hootu , ginnawol wurtake ɓiŋgel maaɗa . "
41007030	O hooti , o tawi ɓiŋgel maako ɗon waali dow be''itte , ginnawol wurti nder maagel fakat .
41007031	Too , Yeesu wurti keeri Tirus . O saali lesdi Sidon yahugo weendu Galili , o yaalti lesdi mbi'eteendi Gure-sappo .
41007032	Yimɓe woɗɓe ngaddani mo goɗɗo paho mo waawataa wolwugo laaɓɗum . Ɓe tori mo o wallina juŋŋgo dow maako .
41007033	Yeesu wurtini mo caka yimɓe , darni mo feere maako , tuuti tuuɗe , meemi ɗemŋgal maako .
41007034	Nden o tijji asama , o uumi , o wi'i goɗɗo go : " Effata " , bana wi'ugo : " Sukkita ! "
41007035	Law noppi maako cukkiti , ko haɓɓi ɗemŋgal maako fisti , o wolwi bee laaɓɗum .
41007036	Yeesu umri ɓe fuu taa ɓe anndina goɗɗo haala maajum . Ammaa koo nde o ɗuɗɗini bolle , kamɓe ɓe ngecci ɗum bee ko ɓuri ɗuuɗugo .
41007037	Nanɓe ɗum kayɗini masin , ɓe mbi'i : " Ko o huuwata fuu , booɗɗum ! O waɗi haa fahɓe nana , muuka'en boo mbolwa . "
41008001	Saa'i maajum mooɓre feere mooɓti . Nde ɓe ngalaa ko ɓe nyaama , Yeesu ewni pukara'en muuɗum , wi'i ɓe :
41008002	" Mi ɗon yurmina yimɓe ɓe'e , ngam ɓe ɗon ngondi bee am jonta nyalɗe tati , ɓe ngalaa ko ɓe nyaama boo .
41008003	To mi jaɓɓiti ɓe ɓe koota , mi hokkaay ɓe nyaamdu , nden kam ɓe tampan dow laawol , ngam woɗɓe maɓɓe ngari diga daayiiɗum . "
41008004	Pukara'en maako mbi'i mo : " Toy goɗɗo heɓata nyaamdu he'anndu ngam yimɓe ɓe fuu haa nder ladde ɗo ? "
41008005	Yeesu ?ami ɓe : " Tamseeje noy ɗon haa mooɗon ? " Ɓe njaabi : " Joweeɗiɗi . "
41008006	O umri yimɓe ɓe njooɗo dow lesdi . Nden o hoo'i tamseeje joweeɗiɗi go , o yetti Allah , o yewi ɗe , o hokki pukara'en ɓe cendana yimɓe . Pukara'en kuuwi bana non .
41008007	Ɓe ngoodi boo liɗɗi pamari seɗɗa . Yeesu waɗi yettoore ngam maaji , nden o umri pukara'en ɓe cendana ɗi yimɓe .
41008008	Ɓe fuu ɓe nyaami , ɓe kaari , yimɓe man baakin ujine nayo .
41008009	Ɓaawoɗon pukara'en kebbini cilaaje joweeɗiɗi bee caamɗum man . Yeesu jaɓɓiti yimɓe .
41008010	Law o nasti koombowalfu bee pukara'en maako , o yehi lesdi Dalmanuta .
41008011	Too , Farisa'en woɗɓe ngari , puɗɗi waabotirgo bee Yeesu . Ɓe ngiɗi naŋgugo mo . Ngam maajum ɓe ?ami mo o huuwa kaayeefi ngam hollugo ɓe no Allah yerdori mo .
41008012	Yeesu uumi , wi'i : " Koni yimɓe hande ɗaɓɓata kaayeefi ? Fakat mi ɗon wi'a on , ɓe keɓataa alaama sam . "
41008013	O acci ɓe , o lorti nder koombowal , o eeri haa fomoonde gaɗaare .
41008014	Too , pukara'en ngejjiti hoo'ugo tamseeje . Ɓe ngalaa tamseeje , sey woore ɓe mari haa maɓɓe nder koombowal .
41008015	Yeesu reentini ɓe , wi'i : " Kakkile , ndeente ngam puunaandi Farisa'en e ufnirɗum Hirudus . "
41008016	Ɓe carwotiri , ɓe mbi'i : " O wi'i ɗum ngam en ngalaa tamseeje . "
41008017	Yeesu anndi ko ɓe mbi'ata , o ?ami ɓe : " Koni mbi'oton on ngalaa tamseeje ? On anndaa na ? On paamataa na ? Ɓerɗe mon ɗon caati haa jonta na ?
41008018	On ngoodi gite - on ngi'ataa na ? On mari noppi - on nanataa na ? On ciftortaa na ?
41008019	Nde mi sendi tamseeje jowi haa yimɓe ujine njowo cilaaje noy on kebbini bee caamɗum man ? " Ɓe njaabi : " Sappo e ɗiɗi . "
41008020	" Too , nde mi sendi tamseeje haa yimɓe ujine nayo boo , cilaaje noy on kebbini bee caamɗum man ? " Ɓe njaabi : " Joweeɗiɗi . "
41008021	" Yowwa , ko waɗi on paamataa ? "
41008022	Yoo , ɓe ngari Baytisayda . Ton yimɓe woɗɓe ngaddi bumɗo haa Yeesu . Ɓe tori mo o meema bumɗo man .
41008023	Yeesu naŋgi mo juŋŋgo , yahri mo yaasi wuro , tuuti tuuɗe dow gite maako , wallini juuɗe mum dow maako . Nden o ?ami mo : " A ɗon yi'a na ? "
41008024	Kaŋko o tijji dow , o jaabi : " Mi ɗon yi'a yimɓe , ammaa bana leɗɗe jahanɗe . "
41008025	Fahin Yeesu wallini juuɗe mum dow gite maako . Kaŋko o suti haa yeeso maako , o wumti , o yi'i kuuje fuu laaɓɗum .
41008026	Yeesu jaɓɓiti mo o hoota saare maako , o umri mo : " Taa lorta nder wuro . "
41008027	Ɓaawoɗon Yeesu e pukara'en muuɗum ndilli gure baŋge Kaysariya Filippi . Dow laawol o ?ami ɓe : " Yimɓe ɗon mbi'a min woni moye ? "
41008028	Ɓe njaabi mo : " Woɗɓe ɗon mbi'a an woni Yuhanna baɗoowo ngiiwam baptisma . Woɗɓe boo ɗon mbi'a an woni Eliya . Fahin woɗɓe ɗon ndaare bana gooto annabo'en ɓooyma . "
41008029	Yeesu ?ami ɓe : " Onon boo , on ɗon mbi'a mi moy ? " Piyer jaabi : " An woni Almasiihu . "
41008030	Yeesu reentini ɓe , wi'i : " Taa anndine goɗɗo haala am . "
41008031	Nden Yeesu fuɗɗi anndingo pukara'en muuɗum , wi'i : " Doole Ɓii-neɗɗo yara bone ɗuuɗɗe , ndotti'en e mawɓe liman'en e moodiɓɓe boo ngudina mo . Ɓe mbaran mo , ammaa ɓaawo nyalɗe tati o ummititto . "
41008032	O yecci ɓe ɗum bee baŋguɗum . Piyer hoo'i mo feere maako , fuɗɗi wolwango mo .
41008033	Ammaa Yeesu wayliti , laari pukara'en muuɗum . Nden o telɓani Piyer , o wi'i : " Daayam , an Sayɗaanu , numooji maaɗa iwi haa yimɓe , naa haa Allah . "
41008034	Nden Yeesu ewni mooɓre e pukara'en haa muuɗum , o wi'i ɓe : " To goɗɗo yiɗi tokkaago yam , sey o acca numango hoore maako , o efta gaafaaŋgal maako , o tokko yam .
41008035	Ngam mo yiɗi hisnugo yoŋki muuɗum , majjinan ki . Ammaa mo majjini yoŋki muuɗum ngam am e ngam linjiila , hisnan ki .
41008036	To goɗɗo heɓi duniyaaru fuu , ammaa o halki yoŋki maako , ɗum nafan na ? Woodaa sam !
41008037	Malla ɗume goɗɗo hokkata ngam soottugo yoŋki muuɗum ? O walaa kooɗume !
41008038	Ngam maajum , to goɗɗo semti yam e bolle am hande caka yimɓe marɓe hakke , accuɓe Allah , nden kam Ɓii-neɗɗo boo semtan mo to o wardi bee malaa'ika'en seniiɓe e tedduŋgal Baabiraawo . "
41009001	Yeesu tokki wi'ugo : " Annde , woodi woɗɓe haa ɗo , ɓe meeɗataa maayde sam , sey to ɓe ngi'i laamu Allah ɗon wara bee baawɗe . "
41009002	Ɓaawo nyalɗe joweego Yeesu hoo'i Piyer e Yakuba e Yuhanna , o yahri ɓe dow hooseere townde , kamɓe feere maɓɓe . Ɓandu maako wayli haa gite maɓɓe ,
41009003	limce maako laati ɗelkanɗe , daneeje tal , walaa koomoy haa duniyaaru waawata ranwingo limce bana non .
41009004	Nden pukara'en tato go ngi'i Eliya e Muusa , ɓe ɗon mbolida bee Yeesu .
41009005	Piyer wi'i Yeesu : " Moodibbo , ɗum booɗɗum en ɗon ɗo . Accu min mbaɗa bukkaaji tati , wooru ngam maaɗa , wooru ngam Muusa , wooru boo ngam Eliya . "
41009006	O anndaa ko o wi'ata , ngam kaŋko e pukara'en woɗɓe ɗiɗo , ɓe kultori masin .
41009007	Ruulde wari , ɗownani ɓe , ɓe nani sawtu ɗon wolwa nder ruulde : " Oo woni Ɓiɗɗo am giɗaaɗo , nanane mo . "
41009008	Law pukara'en ndaari , ammaa ɓe ngi'aay goɗɗo , sey Yeesu ɗon wondi bee maɓɓe .
41009009	Nde ɓe ɗon ndirto hooseere , Yeesu umri ɓe taa ɓe ngecca yimɓe woɗɓe ko ɓe ngi'i , sey to Ɓii-neɗɗo ummiti diga maayde .
41009010	Ɓe ɗowtani wolde nde , ammaa ɓe ?am?amtiri hakkunde maɓɓe : " Ɗum ɗume , ummitaago diga maayde ? "
41009011	Ngam maajum ɓe ?ami Yeesu : " Ngam ɗume moodiɓɓe tawreeta ɗon mbi'a sey Eliya aarta wara tawon ? "
41009012	O jaabi ɓe : " Gooŋga Eliya aartan warugo , o wo''itina kuuje fuu . Kadi ngam ɗume deftere wi'ata doole Ɓii-neɗɗo yara bone ɗuuɗɗe , yimɓe boo njawna mo ?
41009013	Min mi ɗon wi'a on : Eliya wari non , yimɓe boo kuuwi mo ko ɓe ngiɗi , kal kal bee ko deftere wi'i dow maako . "
41009014	Nde ɓe njotti haa pukara'en luttuɓe , ɓe ngi'i mooɓre ɗuunde ɗon taari ɓe . Moodiɓɓe woɗɓe ɗon ngaabotira bee maɓɓe .
41009015	Nde yimɓe ngi'i Yeesu , ɓe kayɗini masin . Ɓe ngari haa maako bee doggugo , ɓe koofni mo .
41009016	Yeesu ?ami pukara'en muuɗum : " Ɗume on ngaabotirta bee maɓɓe ? "
41009017	Gooto nder mooɓre jaabi mo : " Moodibbo , mi waddani ma ɓiŋgel am gorgel . Ngel woodi ruuhuwol kalluŋgol , ngel waawataa wolwugo .
41009018	Kootoy ruuhuwol man naŋgi ngel fuu , ngol do''an ngel haa lesdi . Hunduko maagel waɗan nguufo , ngel hir?indiran nyi'e , ɓandu maagel saatan . Mi tori pukara'en maaɗa ɓe ndiiwa ruuhuwol man , ammaa ɓe mbaawaay . "
41009019	Yeesu wi'i ɓe : " Hey onon sooya-nuɗɗinki'en , halluɓe , mi wonda bee mooɗon , mi munyana on haa yotto ndeye ? Ngaddaneeɗam ɓiŋgel man ! "
41009020	Ɓe ngaddi ngel haa maako . Nde ɓiŋgel yi'i Yeesu , law ruuhuwol dimbi ngel . Ngel do''i haa lesdi , ngel talli , hunduko maagel waɗi nguufo .
41009021	Yeesu ?ami baaba maagel : " Diga ndey ɗum fuɗɗi waɗugo ngel ? " Kaŋko o jaabi : " Diga ngel pamarel .
41009022	Nde ɗuuɗɗum boo ruuhuwol ngol do''i ngel nder yiite koo nder ndiyam , ngam halkugo ngel . To a waawi , useni enɗu min , wallu min ! "
41009023	Yeesu jaabi mo : " Koni a wi'i : To a waawi ? Haa nuɗɗinɗo kooɗume fuu heɓoto . "
41009024	Law baaba ɓiŋgel hooli : " Mi nuɗɗini , ammaa ɗum caɗɗum haa am , wallam ! "
41009025	Yeesu yi'i yimɓe puɗɗi mooɓtaago haa maɓɓe . Nden o umri ruuhuwol kalluŋgol go : " An ruuhuwol muukawol pahol , mi ɗon wi'e : Wurta ɓiŋgel ngel , taa meetu nastugo nder maagel . "
41009026	Ruuhuwol hooli , ɓosli ngel , wurti haa maagel . Ngel laati bana maayɗo , haa yimɓe fuu mbi'i : " Ngel maayi . "
41009027	Ammaa Yeesu naŋgi ngel juŋŋgo , ummini ngel , ngel dari .
41009028	Nde Yeesu nasti suudu , pukara'en maako ?ami mo bee sirri : " Ngam ɗume minin min mbaawaay riiwugo ngol ? "
41009029	Yeesu jaabi ɓe : " Walaa baawɗe feere riiwata asŋgol ngo'ol , sey do'a . "
41009030	Too , ɓe ummi ton , ɓe caali nder lesdi Galili . Yeesu yiɗaa koo gooto annda haa o woni .
41009031	Ngam o ɗon anndina pukara'en maako , o wi'i ɓe : " Ɓe ndokkan Ɓii-neɗɗo haa juuɗe yimɓe . Kamɓe ɓe mbaran mo , ammaa ɓaawo nyalɗe tati o ummititto . "
41009032	Pukara'en paamaay maana anndinol maajum , ammaa ɓe kuli ?amugo mo boo .
41009033	Too , ɓe njotti Kafarnahum . Nde ɓe nasti suudu , Yeesu ?ami pukara'en muuɗum : " Ɗume on ngaabotiri haa laawol ? "
41009034	Ammaa ɓe njeeɗi , ngam haa laawol ɓe ngaabotirno moy caka maɓɓe ɓurata mawnugo .
41009035	Yeesu jooɗi , ewni pukara'en muuɗum sappo e ɗiɗo , wi'i ɓe : " To goɗɗo yiɗi o laato arano , sey o waɗa hoore maako o ɓaawoojo yimɓe fuu , e jaggiiɗo maɓɓe . "
41009036	Nden o hoo'i ɓiŋgel peetel , o darni ngel caka maɓɓe . O huufi ngel , o wi'i pukara'en :
41009037	" Mo jaɓi ɓiŋgel gootel bana nge'el ngam innde am , jaɓi yam min . Mo jaɓi yam , naa min feere am o jaɓi , ammaa nelɗo yam boo . "
41009038	Too , Yuhanna wi'i Yeesu : " Moodibbo , min ngi'i goɗɗo ɗon riiwra ginnaaji bee innde ma . Min kaɗi mo , ngam o hawtaay bee meeɗen . "
41009039	Ammaa Yeesu jaabi : " Taa kaɗe mo . Koomoy huuwi kaayeefi bee innde am , waawataa hallingo yam law ɓaawoɗon .
41009040	Ngam koomoy mo honnaaki en , ɗon bee meeɗen .
41009041	Annde , koomoy yarni on ndiyam seɗɗa ngam innde am , ngam on yimɓe Almasiihu , fakat o heɓan mbarjaari maako . "
41009042	Ammaa leesɓe nuɗɗinɓe yam - to goɗɗo daayni gooto maɓɓe haa am , ndikkana mo ɓe ɓila hayre mawnde haa daande maako , ɓe ngubo mo nder weendu .
41009043	Ngam maajum to juŋŋgo ma nastini ma nder hakke , ta''u ngo . Nastugo ngeendam a guddo ɓuran dow nastugo bee juuɗe ma ɗiɗi nder yiite jahannama nge nyifataa . Haa ton gilɗi maɓɓe mbaatataa , yiite boo nyifataa . ]
41009045	Malla to kosŋgal ma nastini ma nder hakke , ta''u ngal . Nastugo ngeendam a boosɗo ɓuran dow wubeego bee kosɗe ma ɗiɗi nder yiite jahannama nge nyifataa . Haa ton gilɗi maɓɓe mbaatataa , yiite boo nyifataa . ]
41009047	Non boo to yiitere ma esti ma waɗugo hakke , ɗoof nde . Nastugo ngeendam a ɗokko ɓuran dow wubeego nder jahannama bee gite ma ɗiɗi .
41009048	Haa ton gilɗi maɓɓe mbaatataa , yiite boo nyifataa .
41009049	Fakat yiite lamminan koomoy fuu bana manda .
41009050	" Manda wooɗi , ammaa to lammeeŋga maajam majji , noy on lamminirta ɗam fahin ? Sey on laato on marɓe manda nder mooɗon . Njooɗode jam , taa jokkirgol laato hakkunde mooɗon . "
41010001	Yoo , Yeesu ummi nokkuure maajum , yehi lesdi Yahudiya , nden o eeri maayo Urdun . Fahin yimɓe mooɓti haa maako . O anndini ɓe bana o woowi .
41010002	Woɗɓe Farisa'en ngari haa maako , ɓe ngiɗi naŋgugo mo nder bolle maako . Ɓe ?ami mo : " Noy ? Tawreeta ɗon duŋgana gorko o seera debbo maako na ? "
41010003	Yeesu jaabori ɓe bee ?amol feere : " Ɗume Muusa umri on ? "
41010004	Ɓe njaabi : " Muusa duŋgani gorko o winda ɗereewol ceergal , o seera debbo maako bana non . "
41010005	Yeesu wi'i ɓe : " Muusa windani on umroore nde'e ngam caatal ko'e mooɗon .
41010006	Ammaa haa fuɗɗam , saa'i Allah tagi kuuje fuu , o tagi boo gorko e debbo .
41010007	Ngam maajum gorko accan baaba muuɗum e daada muuɗum , o hawta bee debbo maako .
41010008	Kamɓe ɗiɗo fuu ɓe laatoto ɓandu wooru . Bana non ɓe laatataako ɗiɗo ɓaawoɗon , ammaa ɓandu wooru .
41010009	Ngam maajum ɗum ko Allah hawriti , taa neɗɗo senda . "
41010010	Nde ɓe nasti suudu , pukara'en maako ?amti mo haala maajum .
41010011	Yeesu faamtini ɓe , wi'i : " Koomoy seeri debbo muuɗum , te'i goɗɗo , waɗi njeenu dow oya .
41010012	Non boo to debbo acci gorko muuɗum , gorko feere te'i mo , ɗum njeenu . "
41010013	Yimɓe woɗɓe ngaddi ɓikkoy pamaroy haa Yeesu ngam o meema koy . Pukara'en caatani yimɓe ɓe .
41010014	Nde Yeesu yi'i ɗum , o ɓerni , o wi'i pukara'en maako : " Acce ɓikkoy pamaroy ngara haa am . Taa kaɗe koy , ngam laamu Allah woodani irin maakoy .
41010015	Annde , mo jaɓaay laamu Allah bana ɓiŋgel pamarel , fakat o nastataa ngu sam . "
41010016	Nden o huufi ɓikkoy go , o wallini juuɗe maako dow maakoy , o barkiɗini koy .
41010017	Nde Yeesu naŋgi laawol fahin , goɗɗo wari bee doggugo , tuggi koppi yeeso maako , ?ami mo : " Moodibbo booɗɗo , ɗume mi waɗata haa mi heɓa ngeendam nduumiiɗam ? "
41010018	Yeesu jaabi mo : " Ngam ɗume a wi'atammi mi booɗɗo ? Sey gooto tan woni booɗɗo , Allah on !
41010019	A anndi umrooje : Taa mbar hoore , taa waɗ njeenu , taa wujju , taa seeda fewre , taa waɗ rikisi , teddin baaba ma e daada ma . "
41010020	Kaŋko o wi'i : " Moodibbo , ɗum fuu , mi reeni ɗum diga mi ɓiŋgel tawon . "
41010021	Yeesu yiɗi mo , laari mo , wi'i mo : " Nden kam lutti sey gootum : Soorru ko a mari fuu , hokku ɗum talaka'en . Bana non a heɓata ndesaari haa asama . Nden war , tokkam . "
41010022	Nde o nani bolle ɗe'e , ɓernde maako naawi , o dilli , ngam o diskuɗo masin .
41010023	Yeesu laari pukara'en muuɗum , wi'i ɓe : " Kayya ! Caɗɗum riskuɓe nasta laamu Allah . "
41010024	Pukara'en kayɗini ngam bolle maako , ammaa Yeesu wi'i fahin : " Ɓikkoy am , nastugo laamu Allah , ɗum caɗɗum !
41010025	Ngeelooba saalo nder wurde baatal ɓuri hoyugo dow diskuɗo nasta laamu Allah . "
41010026	Pukara'en kayɗini masin , ɓe ?am?amtiri : " To ni , moy waawata hisugo ? "
41010027	Yeesu suti ɓe , wi'i : " Haa yimɓe , waɗataako , ammaa haa Allah ɗum waɗoto , ngam kuuje fuu mbaɗoto haa Allah . "
41010028	Nden Piyer wi'i mo : " Ndaa minin min accu kuuje fuu , min tokki ma . "
41010029	Yeesu wi'i : " Gooŋga . Min boo mi ɗon wi'a on : Koomoy acci saare mum , malla deerɗiraaɓe mum , malla daada mum , malla baaba mum , malla ɓikkoy mum , malla gese mum ngam daliila am e ngam linjiila ,
41010030	fakat o heɓtan ɗum cowi teemerre nder ngeendam maako - cuuɗi e deerɗiraaɓe e daadiraaɓe e ɓikkoy e gese , bee toonyaare fuu . Nder jamanuuru waranndu boo o heɓan ngeendam nduumiiɗam .
41010031	Ammaa ɗuuɗɓe aartuɓe jonta laatoto sakitiiɓe , sakitiiɓe boo laatoto aartuɓe . "
41010032	Too , ɓe ɗon laawol yahugo Urusaliima . Yeesu ɗon ardi , pukara'en ɗon kultora , yimɓe tokkiiɓe ɓaawo maɓɓe ɗon kula boo . Haa fahin Yeesu hoo'i pukara'en sappo e ɗiɗo , kamɓe feere maɓɓe , o yecci ɓe ko tammi heɓugo mo .
41010033	O wi'i : " Nane , en ɗon njaha Urusaliima . Haa ton ɓe ndokkan Ɓii-neɗɗo haa juuɗe mawɓe liman'en e moodiɓɓe . Kamɓe ɓe ndo''an mo kiita maayde , nden ɓe ndokkan mo haa juuɗe heefeerɓe .
41010034	Kamɓe boo ɓe njancan mo , ɓe tuutan mo tuuɗe , ɓe ɓoccan mo , ɓe mbaran mo . Ammaa ɓaawo nyalɗe tati o ummititto . "
41010035	Ɓaawo maajum Yakuba e Yuhanna ɓiɓɓe Jebede ɓaditi Yeesu , ɓe mbi'i mo : " Moodibbo , woodi ko min toroto ma a huuwana min . "
41010036	O ?ami ɓe : " Ɗume on ngiɗi mi huuwana on ? "
41010037	Ɓe njaabi mo : " To a jooɗake dow leeso laamu ma nder tedduŋgal ma , nden kam min ngiɗi a jo''ina min gooto haa nyaamo ma e gooto haa nano ma . "
41010038	Yeesu wi'i ɓe : " On anndaa ko on toroto . On mbaawan yarugo jardugel bone ngel mi yarata na ? On njaɓan waɗeego ngiiwam baptisma bana min mi jaɓata na ? "
41010039	Ɓe njaabi mo : " Ooho . " Yeesu wi'i ɓe : " Gooŋga , on njaran jardugel bone bana am , on njaɓan boo baptisma ka min mi jaɓata .
41010040	Ammaa mi walaa baawɗe suɓugo mo jooɗoto haa nyaamo am e nano am . Allah bee hoore mum taaskitini joole man , kaŋko suɓata boo mo jooɗoto dow maaje . "
41010041	Nde pukara'en sappo luttuɓe nani haala maajum , ɓe tikkani Yakuba e Yuhanna .
41010042	Ngam maajum Yeesu ewni ɓe fuu haa muuɗum , wi'i ɓe : " On anndi , worɓe limaaɓe nder laamiiɓe ummaatooje ɗon laamano yimɓe muuɗum'en bana jawmiraaɓe , mawɓe boo ɗon kolla ɓe baawɗe .
41010043	Ammaa caka mooɗon , irin maajum laatataako . To gooto mooɗon yiɗi o laato mawɗo , sey o laato kuuwanoowo woɗɓe .
41010044	Mo yiɗi o laato ardiiɗo caka mooɗon , sey o laato maccuɗo mooɗon .
41010045	Koo Ɓii-neɗɗo boo waraay ngam yimɓe kuuwana mo , ammaa ngam kaŋko o huuwana yimɓe , o hokka yoŋki maako boo ngam soottugo ɗuuɗɓe . "
41010046	Too , ɓe njotti Yeriko . Nde Yeesu wurti wuro maajum , kaŋko e pukara'en maako e mooɓre ɗuunde , woodi goɗɗo bumɗo ɗon jooɗi kombi laawol , ɗon rooko . Innde maako Bartime , ɓii Time .
41010047	Nde o nani Yeesu Nasaratuujo ɗon saalo , o fuɗɗi hoolugo : " Yeesu ɓii Daawuda , enɗam ! "
41010048	Ɗuuɗɓe telɓani mo , mbi'i mo o jeeɗo , ammaa kaŋko o ɓurti hoolugo : " Ɓii Daawuda , enɗam ! "
41010049	Yeesu dari , wi'i : " Ewne mo . " Ɓe ewni bumɗo go , ɓe mbi'i mo : " Tiɗɗin ɓernde ma , umma , o ɗon ewne . "
41010050	Kaŋko o wudini borgoore maako , o ummi , o wari haa Yeesu .
41010051	Yeesu ?ami mo : " Ɗume a yiɗi mi huuwane ? " Bumɗo jaabi : " Moodibbo , haa mi heɓta gite am . "
41010052	Yeesu wi'i mo : " Wumtu , nuɗɗinki ma hisni ma . " Law o heɓti gite maako , o tokki Yeesu dow laawol muuɗum .
41011001	Nde ɓe ɓaditi Urusaliima , wakere Baytifaaji e Baytaniya , ɓe njotti hooseere Jaytun . Yeesu neli pukara'en muuɗum ɗiɗo ,
41011002	wi'i ɓe : " Naste wuro yeeso mooɗon to . To on nasti ngo , on tawan wamnde molde haɓɓaande nde goɗɗo meeɗaay wa''aago . Piste nde , ngadde .
41011003	To goɗɗo ?ami on : Ɗume on mbaɗata nde ? Mbi'e mo : Jawmiraawo yiɗi nde , o lornan nde law . "
41011004	Kamɓe ɓe ndilli , ɓe tawi molde haa laawol , nde ɗon haɓɓi haa dammugal suudu feere . Nde ɓe ɗon pista nde ,
41011005	woɗɓe dariiɓe ton ?ami ɓe : " Ɗume on mbaɗata fistugo nde ? "
41011006	Ɓe njaabi bana Yeesu yeccuno ɓe , nden yimɓe acci ɓe .
41011007	Ɓe ngaddi molde haa Yeesu , ɓe ndaɗɗi limce maɓɓe dow maare , Yeesu boo wa''i nde .
41011008	Yimɓe ɗuuɗɓe mbe''iti limce muuɗum'en dow laawol , woɗɓe itti haakooji haa gese , caɓɓi ɗe dow laawol .
41011009	Nden ardiiɓe e tokkiiɓe fuu kooli , mbi'i : " Yettoore laatano Allah . Jawmiraawo barkiɗina garanɗo bee innde mum .
41011010	Allah barkiɗina laamu baaba meeɗen Daawuda ngu tammi warugo . Yettoore laatano Allah haa dow ! "
41011011	Yeesu nasti Urusaliima . O nasti haykaliiru boo , o laarlaarni kuuje fuu . Ammaa ngam hiiri o dilli Baytaniya , kaŋko e sappo e ɗiɗo go .
41011012	Jaŋgo maajum nde ɓe ngurti Baytaniya , Yeesu ɗon nana weelo .
41011013	O eewi ibbi bee haakooji ɗuuɗɗi , o yehi ngam o laara to ibbe ɗon haa maaki . Ammaa nde o yotti ki , o tawi sey haakooji tan , ngam naa ɗum saa'i ibbe .
41011014	Yeesu wi'i ki : " Taa goɗɗo meeta nyaamugo ibbe haa maaɗa , haa foroy ! " Pukara'en maako nani .
41011015	Nde ɓe njotti Urusaliima , Yeesu nasti haykaliiru . O fuɗɗi riiwugo soorrooɓe e soodooɓe nder haykaliiru fuu . O hippi teeburji sanjooɓe ceede e koromje soorrooɓe pooli .
41011016	O accaay koo gooto saalo nder haykaliiru bee dooŋgal kooŋgale .
41011017	O anndini yimɓe , o wi'i ɓe : " Ndaa ko winda haa deftere : Allah wi'i : Innde suudu am woni suudu waɗugo do'a ngam ummaatooje fuu . Ammaa onon on ngartiri ndu lowol fasooɓe . "
41011018	Mawɓe liman'en e moodiɓɓe tawreeta nani haala maajum . Ngam maajum ɓe ɗaɓɓi no ɓe kalkira mo . Ɓe kuli mo , ngam yimɓe fuu kayɗini ngam anndinol maako .
41011019	Nde hiiri , Yeesu e pukara'en ngurti berniwol .
41011020	Jaŋgo maajum fajiri , nde ɓe ɗon caalo , ɓe ngi'i ibbi go fahin . Ki yoori bee ɗaɗi maaki fuu .
41011021	Piyer siftori , wi'i Yeesu : " Moodibbo , ndaa ibbi ki a naali go . Ki waati . "
41011022	Yeesu jaabi : " Annde , to on nuɗɗini Allah ,
41011023	on mbaawan wi'ugo hooseere nde : Sottu , do''a nder weendu . To on cekaay haa ɓerɗe mooɗon , ammaa on nuɗɗini ko on mbi'i laatoto , nden kam ɗum laatoto fakat .
41011024	Ngam maajum mi wi'i on : Nde on tori huunde nder do'aaji mooɗon fuu , nuɗɗine on keɓi ɗum . Fakat ɗum laatanto on .
41011025	Nde on ndari ngam do'aago fuu , to on ngoodi kooɗume dow goɗɗo , njaafe mo , ngam haa Baabiraawo mooɗon haa asama boo yaafano on aybeeji mooɗon . Ammaa to on njaafaaki , nden kam Baabiraawo mooɗon mo asama boo yaafantaako on aybeeji mooɗon . ] "
41011027	Too , ɓe lorti haa Urusaliima . Nde Yeesu ɗon waanca nder haykaliiru , mawɓe liman'en e moodiɓɓe e ndotti'en dawrooɓe ngari haa maako .
41011028	Ɓe ?ami mo : " Bee baawɗe ɗeye a huuwrata kuuje ɗe'e ? Moy hokku ma baawɗe huuwugo bana non ? "
41011029	Yeesu jaabi ɓe : " Min boo mi ?aman on huunde woore . To on njaabi yam , nden kam min boo mi jaaboto on bee baawɗe ɗeye mi huuwrata kuuje ɗe .
41011030	Moy hokki Yuhanna baawɗe yiiwugo ngiiwam baptisma ? Allah na , malla yimɓe ? Njaabeeɗam . "
41011031	Kamɓe ɓe carwotiri hakkunde maɓɓe , ɓe mbi'i : " To en njaabi : Allah , o ?aman en : Koni on nuɗɗinaay mo ?
41011032	Ammaa to en mbi'i : Yimɓe . . . " ( Ɓe kuli yimɓe , ngam yimɓe fuu ndaari Yuhanna o annaboojo fakat . )
41011033	Ngam maajum ɓe njaabi : " Min anndaa . " Yeesu wi'i ɓe : " Nden kam min boo mi wi'ataa on bee baawɗe ɗeye mi huuwrata kuuje ɗe . "
41012001	Nden Yeesu wolwani ɓe bee balndi . O wi'i : " Goɗɗo jubi ngesa inabooje , o howi ka bee kowaagol , o waɗi ɓiɗɗirde inaboojam , o mahi suudu towndu ngam aynoowo ngesa . Nden o halfitini ka haa remooɓe , o dilli jahaaŋgal .
41012002	Nde saa'i ittuki inabooje waɗi , o neli maccuɗo maako haa remooɓe go ngam o jaɓa haa maɓɓe geɗal maako haa inabooje .
41012003	Kamɓe ɓe naŋgi mo , ɓe piyi mo , ɓe njoofi mo juŋŋgo meere .
41012004	Nden jawmu ngesa neli maccuɗo muuɗum feere . Remooɓe go naawni mo haa hoore , ɓe njarni mo bone .
41012005	Jawmu ngesa neli maccuɗo feere fahin , ammaa ɓe mbari mo . Bana non ɓe kuuwi ɗuuɗɓe , ɓe piyi woɗɓe , woɗɓe boo ɓe mbari .
41012006	Luttani jawmu ngesa sey gooto , ɓiɗɗo maako giɗaaɗo . Haa ragare man o neli mo haa remooɓe go , o numi : Ɓe teddinan ɓiyam kam .
41012007	Ammaa ɓe mbi'mbi'tiri : Kaŋko woni donoowo . Sey en mbara mo , nden kam enen en maran ngesa inabooje .
41012008	Ɓe naŋgi mo , ɓe mbari mo , ɓe ngudini ɓandu maako yaasi ngesa . "
41012009	Nden Yeesu tokki wi'ugo : " Ɗume jawmu ngesa waɗata ? O waran fakat , o halkan remooɓe go , o hokkan ngesa inabooje haa juuɗe woɗɓe .
41012010	Walaa seko on njaŋgi aaya ka'a :
41012011	Kanjum Jawmiraawo huuwi ,
41012012	Mawɓe Yahuudu'en ɗaɓɓi naŋgugo Yeesu , ngam ɓe anndi o wolwi balndol ngol dow maɓɓe . Ammaa ɓe kuli mooɓre , ngam maajum ɓe acci mo , ɓe ndilli .
41012013	Too , mawɓe Yahuudu'en neli Farisa'en woɗɓe e yimɓe Hirudus haa Yeesu ngam ɓe naŋgira mo bee bolle maako .
41012014	Ɓe ngari , ɓe mbi'i : " Moodibbo , min anndi a gooŋgaajo , a hulataa boliiɗe yimɓe , ngam a hakkilantaa goɗɗo to ɗon manto , ammaa a ɗon anndina laawol Allah bee gooŋga . Yeccu min , hokkugo laamiiɗo Roma jomorgol , ɗon haa tawreeta na ?
41012015	Min ndokka na , malla min calo hokkugo ? " Ammaa Yeesu anndi naafikaare maɓɓe , o wi'i ɓe : " Koni on tuufanto yam tuuforgol ? Ngaddaneeɗam suleyre haa mi laara . "
41012016	Ɓe ngaddani mo . O ?ami ɓe : " Ɗum ɗo foto moy e innde moy ? " Ɓe njaabi mo : " Jey laamiiɗo Roma . "
41012017	Yeesu wi'i ɓe : " Booɗɗum , nden kam njoɓe laamiiɗo Roma ko haanani mo , njoɓe Allah boo ko haanani Allah . " Ɓe kayɗini jaawaabu maako .
41012018	Too , woɗɓe Saduki'en ngari haa Yeesu . ( Saduki'en ɗon mbi'a maayɓe ummitittaako . )
41012019	Ɓe mbi'i : " Moodibbo , Muusa windani en umroore nde'e : To goɗɗo maayi , acci debbo mo walaano ɓiŋgel , sey deerɗiiko te'a mo ngam haa ɓe keɓana maayɗo danygol .
41012020	Woodino deerɗiraaɓe njoweeɗiɗo . Arano te'i debbo , maayi , accaay ɓikkoy .
41012021	Ɗiɗaɓo te'i mo , maayi , kaŋko boo o accaay ɓikkoy , bana non boo tataɓo .
41012022	Haa njoweeɗiɗo fuu , ɓe accaay ɓikkoy .
41012023	Kadi saa'i nde maayɓe ummititto , debbo go laatanto moy caka maɓɓe ? Ngam ɓe njoweeɗiɗo fuu ɓe te'i mo . "
41012024	Yeesu jaabi ɓe : " On ɗon mboofa masin ! On anndaa defte , on anndaa baawɗe Allah .
41012025	Ngam to maayɓe ummitake , ɓe te'ataa sam , ammaa ɓe laatoto bana malaa'ika'en haa asama .
41012026	Ammaa haala maayɓe e ummitaaki maɓɓe , on meeɗaay jaŋgugo haa deftere Muusa haala wumre wulannde na ? No Allah wi'i Muusa : Min woni Allah Ibrahiima e Allah Isiyaaku e Allah Yakubu na ?
41012027	Naa o Allah maayɓe , ammaa o Allah yeeɗɓe . Ngam maajum on mboofi masin . "
41012028	Woodi goɗɗo moodibbo tawreeta haa ton . O nani gaabotiral maajum . O yi'i Yeesu jaabi Saduki'en booɗɗum . Ngam maajum o wari , o ?ami mo : " Umroore ndeye ɓurata mawnugo ? "
41012029	Yeesu jaabi : " Ndaa nde woni mawnde umrooje fuu : Onon yimɓe Isra'iila , nane : Allah Jawmiraawo meeɗen , kaŋko feere maako woni Jawmiraawo .
41012030	Yiɗ Allah Jawmiraawo maaɗa bee ɓernde ma fuu , bee yoŋki ma fuu , bee hakkiilo ma fuu , e bee sembe ma fuu .
41012031	Ndaa umroore ɗiɗawre : Yiɗ keeddiɗɗiraawo maaɗa bana hoore maaɗa . Walaa umroore feere ɓuri ɗe'e "
41012032	Moodibbo go wi'i mo : " Booɗɗum , moodibbo , a wi'i gooŋga : O gooto , walaa goɗɗo , kaŋko tan woni ɗowanteeɗo .
41012033	Sey neɗɗo yiɗa Allah bee ɓernde e hakkiilo e sembe fuu , sey o yiɗa keeddiɗɗiiko boo bana hoore maako . Ɗowanaago umrooje ɗiɗi ɗe'e ɓuri wooɗugo dow dabbaaji guleteeɗi e dokke ɗe goɗɗo tammi hokkugo ngam Allah fuu . "
41012034	Yeesu yi'i oya jaabi bee hakkiilo , o wi'i mo : " A daayaaki laamu Allah . " Ɓaawo maajum koomoy huli ?amugo mo ?amol feere .
41012035	Nde Yeesu ɗon waajo nder haykaliiru , o ?ami : " Noy moodiɓɓe mbi'rata Almasiihu woni ɓii Daawuda ?
41012036	Ngam Daawuda bee hoore muuɗum wi'i bee Ruuhu Ceniiɗo :
41012037	Daawuda bee hoore muuɗum ewni mo Jawmiraawo , kadi noy Almasiihu laatori ɓii Daawuda ? "
41012038	Nder anndinol maako o wi'i ɓe : " Ndeente e moodiɓɓe , yiɗɓe waancugo bee ngapaleeji juuɗɗi , ɓe ngiɗi yimɓe koofna ɓe nder luuɓe .
41012039	Nder cuuɗi waajaago ɓe ngiɗi jooɗaago haa joole tedduɗe , to ɓe ewnaama ngam nyaamdu boo ɓe ɗaɓɓitan joole ɓuranɗe wooɗugo .
41012040	Ɓe ɗon mbaɗa rewɓe yurumɓe rikisi , ɓe njaɓta cuuɗi maɓɓe , ammaa haa gite yimɓe ɓe njuttinan do'aaji maɓɓe . Kamɓe , kiita ɓuranka naawugo heɓan ɓe . "
41012041	Nden Yeesu ɗon jooɗi baŋge baatirɗum ceede nder haykaliiru . O hakkilani yimɓe sakkinanɓe ceede nder baatirɗum ceede man . Riskuɓe ɗuuɗɓe ndokki ceede ɗuuɗɗe .
41012042	Nden debbo jurumɗo talakaajo wari , sakkini aniini ɗiɗi , waato ceede tis .
41012043	Yeesu ewni pukara'en muuɗum , wi'i ɓe : " Mi ɗon wi'a on , debbo talakaajo oo sakkini nder baatirɗum ceede ko ɓuri yimɓe feere fuu .
41012044	Ngam kamɓe ɓe ndokki seɗɗa diga ɗuuɗeeŋga jawdi maɓɓe , ammaa debbo oo , koo nde o laafuɗo , o hokki ko o mari ngam nguure maako fuu . "
41013001	Nde Yeesu wurti haykaliiru , gooto haa pukara'en maako wi'i mo : " Moodibbo , laar kaa'e nyiɓle ɗe'e no ɗe mbooɗiri ! "
41013002	Yeesu jaabi mo : " A ɗon yi'a nyiɓle mawɗe ɗe na ? Hayre luttataa dow hayre , konne'en ngibbinan kooɗume fuu . "
41013003	Too , Yeesu ɗon jooɗi dow hooseere Jaytun haa huusitirde haykaliiru . Piyer e Yakuba e Yuhanna kamɓe feere maɓɓe , ɓe ɗon ngondi bee maako . Ɓe ?ami mo :
41013004	" Yeccu min ndey kuuje ɗe'e laatoto ? Alaama kaye waŋginta saa'iire nde ɗum timmata ? "
41013005	Yeesu fuɗɗi anndingo ɓe , o wi'i : " Kakkile , ngam taa goɗɗo majjina on .
41013006	Ngam ɗuuɗɓe ngaran bee innde am , ɓe mbi'a : Min woni kaŋko , ɓe majjina yimɓe ɗuuɗɓe .
41013007	To on nani habaru konu koo ɓadiiɗum koo daayiiɗum , taa kultore . Doole ɗum laato , ammaa timmoode siwa .
41013008	Ummaatoore haɓan bee ummaatoore , laamu ummanto laamu . Dimbanɗe lesdi mbaɗan nokkuuje feere feere , non boo weelo . Kanjum woni bana fuɗɗam luuwe danyugo .
41013009	" Kakkilane ko'e mooɗon , ngam ɓe naŋgan on , ɓe njahran on haa kiitaaji . Ɓe ɓoccan on nder cuuɗi waajaago Yahuudu'en . On ndaroto yeeso mawɓe e laamiiɓe ngam daliila am , haa on mbaɗa seedamku yeeso maɓɓe .
41013010	Sey ummaatooje fuu nana waaju linjiila tawon .
41013011	To ɓe naŋgi on , ɓe njahri on yeeso hiitooɓe , taa cuklane ko mbi'oton . Ammaa to wakkati man wari , mbolwe bolle ɗe on keɓata . Kanje ɗe iwataa haa mooɗon , ammaa haa Ruuhu Ceniiɗo .
41013012	Yimɓe ndokkan deerɗiraaɓe muuɗum'en ngam mbareego , baabiraaɓe kuuwan ɓikkoy muuɗum'en bana non , ɓikkoy ummanto saarooji muuɗum'en ngam mbarugo ɓe .
41013013	Koomoy fuu wanyan on ngam am . Ammaa mo munyi haa timmoode , o hisan . "
41013014	Yeesu wi'i boo : " On ngi'an ko wi'ete Nyidduɗum kulniiɗum ɗon dari haa pellel ngel haanaay ɗum daro . ( Mo jaŋgi ɗum , sey o faama booɗɗum ! ) Nden kam sey jooɗiiɓe lesdi Yahudiya ndogga haa kooseeje .
41013015	Mo woni dow soorowol , taa jippo nder suudu ngam ɓoftugo kuuje mum .
41013016	Mo woni haa ngesa , taa hoota saare ngam hoo'ugo ngapaleewol mum .
41013017	Kayto bone haa reedu'en e musininanɓe nder nyalɗe maajum !
41013018	Tore Allah ngam taa ɗum laato saa'i jaaŋgol .
41013019	Ngam nder nyalɗe maajum ɓillaare naawnde waɗan , bana maare meeɗaay laataago diga fuɗɗoode nde Allah tagi duniyaaru haa warugo hande , nde meetataa laataago boo .
41013020	Ammaa Jawmiraawo rammini nyalɗe maajum ngam daliila yimɓe muuɗum suɓaaɓe . To naa non , walaa koo gooto hisanno .
41013021	" Wakkati maajum , to goɗɗo wi'i on : Ndaa Almasiihu haa ɗo , malla : Ndaa mo haa to , taa nuɗɗine .
41013022	Ngam almasiihu'en fewooɓe e annabo'en fewooɓe ngaran , ɓe kuuwan alaamaaji e kaayeefiiji ngam ɓe majjina koo suɓaaɓe boo , to ɗum heɓoto .
41013023	Sey on kakkila , mi yecci on ɗum fuu diga aran . "
41013024	" Nder nyalɗe ɓaawo ɓillaare go naaŋge nyiɓɓan , lewru accan yaynugo ,
41013025	koode asama njanan , baawɗeeji nder asama boo ndimboto .
41013026	Nden Ɓii-neɗɗo waŋgan gite yimɓe fuu , o waran nder duule bee tedduŋgal e baawɗe mawɗe .
41013027	O nelan malaa'ika'en maako haa alkibilaaji nayi ngam mooɓtugo suɓaaɓe maako diga keerol duniyaaru ngo'ol haa ngola .
41013028	" Paame ko ibbi anndinta on : To lice maaki kesɗiti , haakooji maaki boo mbiliti , on anndi seeto ɓadake .
41013029	Bana non onon boo , to on ngi'i kuuje ɗe'e ɗon laato , annde o ɓadake warugo .
41013030	Fakat mi ɗon wi'a on : Kuuje ɗe'e fuu laatoto hiddeko yimɓe hande maaya .
41013031	Asama e lesdi njinnan , ammaa bolle am njinnataa sam .
41013032	" Ammaa walaa mo anndi nyalaade maajum koo saa'a maajum , malaa'ika'en anndaa , koo Ɓiɗɗo boo anndaa , sey Baabiraawo tan anndi .
41013033	Kakkile , ayne , ngam on anndaa ndey saa'i maajum laatoto .
41013034	Ɗum laatoto bana to goɗɗo dilli jahaaŋgal , acci saare mum , halfitini huuwooɓe mum gooto gooto fuu kuugal muuɗum , umri aynoowo saare o ayna .
41013035	Ngam maajum ayne , on anndaa ndey jawmu saare wartata , koo kiikiɗe , koo caka jemma , koo baɓɓol , koo fajiri .
41013036	To o warti bee juhuki , taa o tawta on ɗon ɗaani .
41013037	Ko mi wi'i on , mi ɗon wi'a yimɓe fuu : Ayne ! "
41014001	Yoo , lutti nyalɗe ɗiɗi haa juulde Paska e tamseeje ɗe uufnaaka waɗa . Mawɓe liman'en e moodiɓɓe tawreeta ɗaɓɓi no ɓe naŋgira Yeesu bee sirri , ɓe mbara mo .
41014002	Ɓe mbi'i : " Taa en mbaɗa ɗum wakkati juulde , ngam taa yimɓe mbaɗa fitina . "
41014003	Too , Yeesu ɗon haa Baytaniya nder saare Simon kuturuujo . Saa'i o ɗon nyaama , debbo feere wari . O woodi faandu nebbam uurɗam mbi'eteeɗam nardi , ɗam caɗɗam masin . Debbo man yewi faandu , rufi nebbam dow hoore Yeesu .
41014004	Woɗɓe caka yimɓe ton ɓerni , ɓe mbi'mbi'tiri : " Koni o majjini nebbam maako meere bana ni ?
41014005	To o soorruno ɗam ko ɓuri suleyje teemeɗɗe tati , o hokki ceede man talaka'en , ɓuranno nafugo . " Bana ni ɓe ngurŋgurti dow maako .
41014006	Ammaa Yeesu wi'i ɓe : " Acce mo ! Koni on pitinta mo ? O huuwani yam kuugal booɗŋgal .
41014007	Talaka'en ɗon ngondi bee mooɗon foroy , on mbaawan huuwango ɓe mbooɗeeŋga koondey on ngiɗi fuu . Ammaa min mi wondataa bee mooɗon foroy .
41014008	Kaŋko o huuwi ko o waawi . Diga saa'i siwa o wuji ɓandu am ngam uweego .
41014009	Mi ɗon seedo on : Kootoy nder duniyaaru haa nuɗɗinɓe yam ngaajinta linjiila fuu , ɓe ngeccan boo ko debbo oo huuwi , ɓe ciftora mo . "
41014010	Nden Yahuuda Iskariyot , gooto haa pukara'en sappo e ɗiɗo , dilli haa mawɓe liman'en ngam o hokka Yeesu haa juuɗe maɓɓe .
41014011	Nde ɓe nani haala maako , ɓe ceyi masin . Ɓe iinani mo ceede . Diga saa'i maajum Yahuuda ɗaɓɓiti laawol ngam o jambo Yeesu .
41014012	Nyalaade arande haa juulde tamseeje ɗe uufnaaka , nde ɓe kirsata jawgel Paska , pukara'en ?ami Yeesu : " Toy a yiɗi min njaha , min taaskitina kiirtaari Paska ngam maaɗa ? "
41014013	Yeesu neli ɗiɗo maɓɓe , wi'i ɓe : " Naste nder berniwol . On pottan bee goɗɗo doondiiɗo mbulku ndiyam .
41014014	Tokke mo haa suudu ndu o nasti , mbi'e jawmu saare man : Moodibbo wi'i : Toy suudu haa mi nyaama kiirtaari Paska bee pukara'en am ?
41014015	Kaŋko o hollan on suudu towndu mawndu , mo''itinaandu , taaskitinaandu , on taaskitina kuuje fuu ngam meeɗen ton . "
41014016	Pukara'en go ndilli , nasti berniwol , tawi kooɗume fuu bana o wi'i ɓe . Ɓe taaskitini kiirtaari Paska .
41014017	Nde hiiri , Yeesu wardi bee pukara'en muuɗum sappo e ɗiɗo .
41014018	Saa'i ɓe njooɗi , ɓe ɗon nyaama , Yeesu wi'i : " Mi anndi fakat , gooto mooɗon mo ɗon nyaamda bee am , jamboto yam . "
41014019	Ɗum naawi ɓerɗe pukara'en , ɓe puɗɗi ?amugo mo gooto gooto : " Naa ɗum min , koo ? "
41014020	Yeesu jaabi ɓe : " Ɗum gooto haa sappo e ɗiɗo mooɗon , mo ɗon suuwa loŋgere mum bee am nder le'al .
41014021	Fakat , Ɓii-neɗɗo maayan bana ko winda dow maako nder deftere . Ammaa bone laatanto gorko mo jamboto Ɓii-neɗɗo . To o danyaaka , ɓurananno mo . "
41014022	Too , nde ɓe ɗon nyaama , Yeesu hoo'i tamseere , waɗi yettoore , yewi tamseere maajum , hokki ɓe , wi'i : " Koo'e , ɗum ɓandu am . "
41014023	Nden o hoo'i jardugel boo , o yetti Allah , o hokki ɓe , ɓe fuu ɓe njari bee maagel .
41014024	O wi'i ɓe : " Ɗum ?i?am am ndufaaɗam ngam ɗuuɗɓe , ɗam tabitinan alkawal Allah .
41014025	Mi ɗon wi'a on : Mi meetataa yarugo inaboojam ɗam haa nyalaade mi yarata kesam nder laamu Allah . "
41014026	Nden ɓe ngimi yimre maŋgtoore , ɓe ndilli haa hooseere Jaytun .
41014027	Yeesu wi'i pukara'en : " On fuu on accatam , on ndoggan , ngam Allah wi'i nder deftere : Mi mbaran gaynaako , baali caŋkititto .
41014028	Ammaa ɓaawo mi ummiti , mi aartan on yahugo Galili . "
41014029	Piyer wi'i mo : " Koo to yimɓe fuu acci ma , min mi accataa ma . "
41014030	Yeesu jaabi mo : " Nan ko mi wi'ete : Jemmaare nde'e , hiddeko asgumri u'a nde ɗiɗi , an kam nde tati a wi'an a anndaa yam . "
41014031	Ammaa Piyer wi'i bee sembe : " Mi meeɗataa wi'ugo irin maajum , koo to doole mi maayda bee ma . " Bana non ɓe mbi'i ɓe fuu .
41014032	Too , ɓe njotti nokkuure wi'eteende Gecemane . Yeesu wi'i pukara'en muuɗum : " Njooɗe haa ɗo , haa mi waɗoya do'a . "
41014033	Nden o hoo'i Piyer e Yakuba e Yuhanna bee maako . Kulol e saklere ukkani mo .
41014034	O wi'i ɓe : " Torra ɓernde am yiɗi mbarugo yam . Njooɗe ɗo , ayne . "
41014035	O yehi yeeso seɗɗa , o do''i haa lesdi , o tori haa saa'iire torra nde'e saalano mo , to heɓoto .
41014036	O wi'i : " Ya Baabiraawo , Baaba am , haa maaɗa kooɗume fuu waɗoto . Ittanam jardugel torra nge'el . Ammaa naa ko mi yiɗi min , sey ko an a muuyi . "
41014037	Nden o lori , o tawti pukara'en tato go , ɓe ɗon ɗaani . O wi'i Piyer : " Simon , a ɗon ɗaani na ? A waawaay aynugo koo saa'a ngoota na ?
41014038	On fuu , ayne , tore Allah ngam taa on nasta jarribeeki . Ruuhu neɗɗo yiɗi ɗowtaago , ammaa ɓandu mum tampi . "
41014039	Fahin o yehi , o waɗi do'a bee bolle ɗeya go .
41014040	Nde o lorti , o tawti ɓe ɓe ɗon ɗaani fahin , ngam gite maɓɓe teddi . Ɓe anndaa ko ɓe njaaboto mo .
41014041	Nde o wari haa maɓɓe tataɓre , o wi'i ɓe : " Onon ɗaaniiɓe , on ɗon ciwto na ? He'i kadi , saa'i waɗi ! Jonta marɓe hakke keɓan Ɓii-neɗɗo .
41014042	Umme , ndillen , ndaa mo jamboto yam . "
41014043	Diga Yeesu timminaay wolwugo tawon , Yahuuda , gooto haa sappo e ɗiɗo go wari . Mooɓre wardi bee maako bee kaafaaje e cabbi , diga mawɓe liman'en e moodiɓɓe e ndotti'en dawrooɓe .
41014044	Jambotooɗo hokkino mooɓre man alaama , wi'i : " Mo mi hoofnata bana soobaajo , ɗum kaŋko . Naŋge mo , njahre mo bee aynugo . "
41014045	Nde o yotti , law o yehi haa Yeesu , o wi'i : " Moodibbo . " Nden o harli mo , o hebbi mo bee hunduko .
41014046	Mooɓre naŋgi mo , jogi mo .
41014047	Ammaa gooto haa dariiɓe ton losi kaafahi muuɗum , fe''i maccuɗo hooreejo liman'en , ta''i nofru maako .
41014048	Yeesu wi'i mooɓre : " Koni on ngari bee kaafaaje e cabbi ngam naŋgugo yam ? Mi pasoowo na ?
41014049	Nyalɗe fuu mi ɗon wondi bee mooɗon nder haykaliiru , mi ɗon anndina on , onon boo on naŋgaay yam . Ammaa ɗum laati ngam gooŋɗingo ko annabo'en mbi'i diga ɓooyma . "
41014050	Nden pukara'en fuu acci mo , ndoggi .
41014051	Suka feere tokki Yeesu , o ɗon wakki godoore tan dow ɓandu maako . Ɓe ɗaɓɓi naŋgugo mo ,
41014052	ammaa o yoofi godoore maako , o daɗi o tembo .
41014053	Too , mooɓre go yahri Yeesu haa hooreejo liman'en . Mawɓe liman'en e dawrooɓe lesdi e moodiɓɓe fuu ɗon mooɓti ton .
41014054	Piyer tokki daayiiɗum , nasti saare hooreejo liman'en . O jooɗodi bee sukaaɓe , o ɗon aytino yiite .
41014055	Mawɓe liman'en e dawrooɓe ɗaɓɓiti wullaandu dow Yeesu haa ɓe ndo''a mo kiita maayde , ammaa ɓe keɓaay .
41014056	Seedooɓe ɗuuɗɓe ceedi pewe dow maako , ammaa bolle maɓɓe narraay .
41014057	Nden woɗɓe ngari , ceedi fewre dow maako , mbi'i :
41014058	" Min nani o wi'i : Mi yibbinan haykaliiru ndu'u , maharaandu bee juuɗe , nder nyalɗe tati mi nyiɓan feere naa bee juuɗe . "
41014059	Ammaa seedamkuuji maɓɓe kamɓe boo narraay .
41014060	Hooreejo liman'en ummi , dari caka yimɓe , ?ami Yeesu : " A jaabataako kooɗume na ? Ɗume ɓe ceedi dow ma ? "
41014061	Ammaa Yeesu jeeɗi , wolwaay sam . Fahin hooreejo liman'en ?ami mo : " An a Almasiihu , Ɓiɗɗo Allah barkiɗinaaɗo na ? "
41014062	Yeesu jaabi : " Ooho , min woni kaŋko , onon boo on ngi'an Ɓii-neɗɗo o jooɗiiɗo haa nyaamo Allah Baawɗo , o garanɗo nder duule asama . "
41014063	Hooreejo liman'en seeki limce muuɗum , wi'i : " Walaa haaje en ɗaɓɓita seedooɓe feere .
41014064	On nani kalluka maako . Ɗume on mbi'ata ? " Ɓe fuu ɓe kiiti mo o haani mbareego .
41014065	Woɗɓe maɓɓe tuuti tuuɗe dow Yeesu . Ɓe cuddi gite maako , ɓe lukki mo , nden ɓe mbi'i : " Annditit le , moy waɗi ma ɗum ? " Sukaaɓe boo koo'i mo , maari mo .
41014066	Too , Piyer ɗon haa babal nder saare tawon . Gooto haa horɓe hooreejo liman'en wari .
41014067	Nde o yi'i Piyer ɗon aytino yiite , o suti mo , o wi'i : " An boo a wondi bee Yeesu Nasaratuujo . "
41014068	Ammaa Piyer yeddi , wi'i : " Mi anndaa , mi faamaay ko a wi'i . " Nden o dilli haa jawleeru . Saa'i maajum asgumri u'i .
41014069	Korɗo go yi'i mo fahin , wi'i dariiɓe ton : " Oo ɗo , o gooto maɓɓe . "
41014070	Ammaa fahin Piyer yeddi . Duuraay dariiɓe ton mbi'i Piyer : " A waawataa yeddugo a gooto maɓɓe , ngam an boo a goɗɗo Galili . "
41014071	Piyer fuɗɗi hunaago : " Allah hiito yam to mi fewi ! Mi anndaa gorko maajum . "
41014072	Saa'i maajum asgumri u'i ɗiɗawre . Piyer siftori ko Yeesu wi'no mo : " Hiddeko asgumri u'a nde ɗiɗi , an kam a wi'an a anndaa yam nde tati . " O fuɗɗi woyugo .
41015001	Nde weeti , mawɓe liman'en njaawi sarwotirgo bee ndotti'en e moodiɓɓe e dawrooɓe fuu . Ɓe kaɓɓi Yeesu , ɓe njahri mo , ɓe ndokki mo haa juŋŋgo Pilaatufa .
41015002	Kaŋko o ?ami mo : " An woni laamiiɗo Yahuudu'en na ? " Yeesu jaabi mo : " Bana mbi'ɗa . "
41015003	Mawɓe liman'en ngullori Yeesu kuuje ɗuuɗɗe .
41015004	Nden Pilaatu ?ami mo fahin : " A jaabataako kooɗume na ? Laar no ɓe ngullori ma gullaali ɗuuɗɗi . "
41015005	Ammaa Yeesu sali wolwugo , haa Pilaatu hayɗini .
41015006	Nde juulde Paska waɗi fuu , Pilaatu woowi yoofango yimɓe kaɓɓaaɗo gooto , mo ɓe ngiɗi .
41015007	Wakkati maajum goɗɗo bi'eteeɗo Barabbas ɗon haa suudu fursina . Kaŋko e woɗɓe ɓe mbaɗino fitina , ɓe mbarno goɗɗo nder fitina maajum .
41015008	Yimɓe puɗɗi hoolugo , ɓe mbi'i Pilaatu o huuwana ɓe bana o woowi .
41015009	Pilaatu ?ami ɓe : " On ngiɗi mi yoofana on laamiiɗo Yahuudu'en na ? "
41015010	Ngam o anndi fakat , mawɓe liman'en njahrani mo Yeesu ngam kaajal .
41015011	Ammaa mawɓe liman'en tiɗɗini yimɓe ɓe ɗaɓɓa haa maako o yoofana ɓe Barabbas .
41015012	Fahin Pilaatu wolwani yimɓe : " Mo on mbi'ata laamiiɗo Yahuudu'en , mi waɗa mo ɗume kadi ? "
41015013	Ɓe kooli , ɓe mbi'i : " Ɓil mo haa leggal gaafaaŋgal ! "
41015014	Pilaatu ?ami : " Kadi halleende ndeye o waɗi ? " Ammaa ɓe ɓesdi hoolugo : " Ɓil mo haa leggal gaafaaŋgal . "
41015015	Pilaatu yiɗi fottango yimɓe . Ngam maajum o yoofani ɓe Barabbas . Nden o umri sooje'en ɓocca Yeesu , o hokki mo haa juuɗe maɓɓe ngam ɓe ɓila mo haa leggal gaafaaŋgal .
41015016	Too , sooje'en njahri mo haa babal nder saare Pilaatu , ɓe mooɓti sooje'en fuu .
41015017	Ɓe ɓorni mo mojaare woɗeere , ɓe mbami gi'e bana meetaleewol , ɓe njo''ini ɗum dow hoore maako .
41015018	Nden ɓe koofni mo : " Allah woonane , an laamiiɗo Yahuudu'en . "
41015019	Ɓe piyi hoore maako bee sawru , ɓe tuuti dow maako , ɓe tuggi koppi , ɓe cujidani mo .
41015020	Nde ɓe timmini jancugo mo , ɓe ɓorti mo ngapaleewol woɗeere go , ɓe ɓorni mo limce maako . Nden ɓe njahri mo yaasi berniwol ngam ɓe ɓila mo haa leggal gaafaaŋgal .
41015021	Haa laawol ɓe potti bee goɗɗo Sirene , bi'eteeɗo Simon , baaba Aleksandire e Rufus . Kaŋko o ɗon wara diga kawye . Ɓe ndooli mo o efta gaafaaŋgal Yeesu .
41015022	Ɓe njahri Yeesu haa nokkuure nde ɓe ewnata Golgota ( waato : nokkuure Gumbal-hoore ) .
41015023	Ton ɓe ngiɗi yarnugo mo inaboojam ɗam jillindiri bee kaaɗɗum , ammaa o sali yarugo .
41015024	Nden ɓe ɓili mo haa leggal gaafaaŋgal . Ɓe cendi limce maako caka maɓɓe bee fiyugo caaca , ɓe ndaari koomoy ko hoo'ata .
41015025	Ɗum fajiri njamndi joweenayi nde ɓe ɓili mo .
41015026	Ɓe mbindi daliila kiita maako dow alluha bana ni : " Laamiiɗo Yahuudu'en . "
41015027	Ɓe ɓildi fasooɓe ɗiɗo bee Yeesu haa leɗɗe gaafaaɗe , gooto haa nyaamo maako , gooto boo haa nano maako . Bana ni ko deftere wi'i gooŋɗiri , nde wi'i : " Ɓe limi mo nder huuwooɓe junuuba . " ]
41015029	Saalotooɓe ton ndimbi ko'e muuɗum'en , kuɗi mo : " Hey ! A wi'no a yibbinan haykaliiru , a ummitinan ndu nder nyalɗe tati .
41015030	Jippa le gaafaaŋgal kadi , hisnu hoore ma ! "
41015031	Bana non boo mawɓe liman'en e moodiɓɓe njanci Yeesu , ɓe mbi'mbi'tiri : O hisni woɗɓe , ammaa o waawaay hisnugo hoore maako .
41015032	To en ngi'i Almasiihu , laamiiɗo Isra'iila ɗon jippo gaafaaŋgal , nden kam en nuɗɗinan mo . Koo ɓildaaɓe bee maako go boo kuɗi mo .
41015033	Caka naaŋge nyiɓre suddi lesdi fuu haa warugo njamndi tati .
41015034	Njamndi tati Yeesu hooli bee sembe : " Elohi elohi lema sabaktani . " Waato : " Ya Allah am , ya Allah am , ngam ɗume accuɗa mi ? "
41015035	Woɗɓe dariiɓe ton nani ɗum , ɓe mbi'i : " Ndaa o ɗon ewno Eliya . "
41015036	Gooto maɓɓe yaawi , suuwi irin sooso nder inaboojam lammuɗum , ɓili ɗum haa sawru . Nden o ɓaŋgti ɗum haa hunduko Yeesu ngam yarnugo mo , o wi'i : " Sey en ndaara to Eliya waran jippina mo . "
41015037	Ammaa Yeesu wooki bee sembe , maayi .
41015038	Wirndallo nder haykaliiru seeki caka cak diga dow haa les .
41015039	Nde mawɗo sooje'en dariiɗo haa gaafaaŋgal yi'i no Yeesu maayri , o wi'i : " Fakat , kaŋko woni Ɓiɗɗo Allah . "
41015040	Woodi boo rewɓe ton , ɓe ɗon ndaara diga daayiiɗum . Nder maɓɓe Mariyama mo wuro Magdala , e Mariyama daada Yakuba pamaro e Yoses , e Salome .
41015041	Ɓe tokkino Yeesu , ɓe mballuno mo nde o ɗonno haa Galili . Woodi boo rewɓe feere ɗuuɗɓe , ɓe ngarduno bee Yeesu haa Urusaliima .
41015042	Nyande maajum woni taaskorde , bana wi'ugo nyalaade nde aartata nyande siwtorde .
41015043	Nde hiiri , Yusufu mo wuro Arimatiya wari . O mawɗo teɗɗuɗo caka dawrooɓe . O ɗon reena garki laamu Allah boo . Kaŋko o tiɗɗini ɓernde maako , o nasti haa Pilaatu , o tori mo ɓandu Yeesu .
41015044	Pilaatu hayɗini nanugo Yeesu maayi law bana ni . O ewni mawɗo sooje'en go , o ?ami mo : " Neeɓi o maayi na ? "
41015045	Nde mawɗo anndini mo habaru , o duŋgani Yusufu hoosugo ɓandu Yeesu .
41015046	Yusufu soodi kasa ɗigguŋga , jippini ɓandu Yeesu , hasni ndu bee kasa maajum , wallini ndu nder yenaande wasaande nder hooseere . Nden o talli hayre , o maɓɓi hunduko yenaande .
41015047	Mariyama mo Magdala e Mariyama daada Yoses ndaari haa ɓe uwi Yeesu .
41016001	Nde nyande siwtorde saali , Mariyama mo Magdala , e Mariyama daada Yakuba , e Salome coodi urle ngam ɓe njaha , ɓe nguja ɓandu Yeesu bee nebbam uurɗam .
41016002	Nyande Alat ɓe ndawi cub , ɓe ngari haa yenaande nde naaŋge fuɗi .
41016003	Ɓe mbi'mbi'tiri : " Moy sottinanta en hayre haa hunduko yenaande ? "
41016004	Ngam hayre maajum mawni masin . Ammaa nde ɓe ɓaŋgti gite , ɓe ngi'i hayre sotti .
41016005	Ɓe nasti nder yenaande . Ɓe ngi'i suka ɗon jooɗi ton haa wakere nyaamre , o ɗon ɓorni togoore raneere . Ɓe kultori .
41016006	O wi'i ɓe : " Taa kultore ! On ɗon ɗaɓɓita Yeesu Nasaratuujo mo ɓe ɓili ɗum haa gaafaaŋgal . O walaa ɗo , o ummiti . Ndaa ɗo pellel ɓe mballinno mo .
41016007	Jonta ndille , njahrane pukara'en maako e Piyer kubaruwol ngo'ol : O aartan on yahugo Galili , on ngi'an mo ton bana o wi'no on . "
41016008	Rewɓe ngurti yenaande man , ɓe ndoggi , ɓe ndiwni ngam kultoreeŋgol . Ɓe mbi'aay haala man koo gooto , ngam ɓe kultori .
41016009	Ɓaawo Yeesu ummiti diga maayde , nyande Alat fajiri cub , o waŋgani Mariyama mo Magdala tawon . ( Ɗum kaŋko mo Yeesu riiwno ginnaaji joweeɗiɗi e mum . )
41016010	Ɓaawo maajum Yeesu bee hoore muuɗum neldi habaru kisndam nduumiiɗam , kubaruwol ceynoowol ngol halkataa . O neldi ngol bee kunduɗe pukara'en maako kootoy , diga fuunaaŋge haa hiirnaaŋge . ]
41016011	Nde ɓe nani Yeesu o geeto , Mariyama boo yi'i mo , ɓe nuɗɗinaay . ]
41016012	Ɓaawo maajum Yeesu waŋgani ɗiɗo maɓɓe bee jaati feere , nde ɓe ɗon njaha kawye .
41016013	Ɓe lori , ɓe ngecci ɗum luttuɓe , ammaa kamɓe ɓe cali nuɗɗingo . ]
41016014	Ɓaawoɗon Yeesu waŋgani pukara'en sappo e go'o saa'i ɓe ɗon nyaama . O feli ɓe ngam sooynde nuɗɗinki maɓɓe . O feli ɓe boo ngam caatal ɓerɗe maɓɓe , ngam ɓe nuɗɗinaay bolle yi'ɓe mo ɓaawo o ummiti .
41016015	Nden o wi'i ɓe : " Njehe kootoy nder duniyaaru , ngaajine koomoy linjiila .
41016016	Koomoy nuɗɗini , jaɓi ngiiwam baptisma , hisan . Mo nuɗɗinaay , Allah hiitoto mo .
41016017	Nuɗɗinɓe keɓan alaamaaji baawɗe ɗi'i : Ɓe ndiiwan ginnaaji bee innde am , ɓe mbolwan bee ɗemɗe ɗe anndaaka .
41016018	To ɓe naŋgi boɗɗe , malla to ɓe njari njaram mbaroojam , ɗum naawnataa ɓe sam . Ɓe mballinan juuɗe maɓɓe dow nyawɓe , ɓe njamɗita . " ]
41016019	Yeesu , waato Jawmiraawo nde timmini wolwango pukara'en , o eeŋgti haa asama , o jooɗi haa nyaamo Allah .
41016020	Pukara'en ndilli , ngaajini linjiila kootoy fuu . Jawmiraawo boo huuwdi bee maɓɓe , gooŋɗini waaju maɓɓe bee hokkugo ɓe alaamaaji baawɗe go . ]
42001001	Ya Tawfilus tedduɗo : Yimɓe ɗuuɗɓe kaɓdi windugo kubaruwol kuuje laatiiɗe caka meeɗen .
42001002	Ɓe mbindi ko min nani haa yi'ɓe kuuje ɗe'e bee gite muuɗum'en diga fuɗɗam , ɓe halfinaaɓe anndingo kubaruwol man .
42001003	Ngam maajum min boo mi waɗi anniya mi linya kuuje ɗe'e fuu diga fuɗɗam ngam haa mi anndine ɗum bee tokkindirki , ya Tawfilus tedduɗo .
42001004	Mi waɗi ɗum ngam haa a faama hoolɗinaare anndinki ki nanɗa .
42001005	Yoo , nder jamanu laamiiɗo Hirudus haa lesdi Yahudiya , woodino goɗɗo limanjo , mo innde muuɗum Jekariya , mo nder yeɓrefa liman'en Abiya . Innde debbo maako Elisabet , mo asŋgol Haruna , hooreejo liman'en .
42001006	Ɓe ɗiɗo fuu ɓe gooŋga'en yeeso Allah , ɓe ɗon ɗowtano umrooje Jawmiraawo e farillaaji muuɗum bee booɗɗum .
42001007	Ammaa ɓe ngalaano ɓiŋgel , ngam Elisabet laatino dimaro , ɓe ɗiɗo fuu ɓe naywi boo .
42001008	Nyande feere Jekariya ɗon huuwa kuugal limanku muuɗum yeeso Allah , ngam ɗum wakkati kuugal yeɓre maako .
42001009	Liman'en mboowi sendugo kuuɗe hakkunde muuɗum'en bee waɗugo kur'u . Nyalaade maajum , Jekariya heɓi kuugal wulugo urle yeeso Jawmiraawo dow gulduɗum urle nder haykaliiru .
42001010	Saa'i o ɗon wula urle , yimɓe ɗon mbaɗa do'a haa yaasi .
42001011	Ɗon ni , Jekariya yi'i malaa'ikaajo ɗon dari haa wakere gulduɗum urle nyaamre .
42001012	Nde o yi'i mo , o hultori , o sakli .
42001013	Ammaa malaa'ikaajo wi'i mo : " Taa hultor , Jekariya , ngam Allah nani do'a maaɗa . Debbo maaɗa Elisabet danyante ɓiŋgel , a hokka ngel innde Yuhanna .
42001014	A seyoto masin , yimɓe fuu ceyoto bee maaɗa ngam danyeeki ɓiŋgel man .
42001015	Ngam o laatoto mawɗo yeeso Jawmiraawo . O yarataa inaboojam malla nguykinoojam feere . Ruuhu Jawmiraawo hebbinan mo diga danyeeki maako .
42001016	O lornan Isra'iila'en ɗuuɗɓe haa Allah Jawmiraawo maɓɓe .
42001017	O aartan Jawmiraawo bee baawɗe annabi Eliya , ngam o narrina baabiraaɓe bee ɓiɓɓe muuɗum'en , o laatina luutooɓe boo ɗowtantooɓe Allah , o taaskitina ummaatoore ngam garki Jawmiraawo . "
42001018	Ammaa Jekariya wi'i malaa'ikaajo : " Noy anndiranmi ɗum gooŋga ? Ngam min mi naywi , debbo am boo duuɓi muuɗum ɗuuɗi . "
42001019	Malaa'ikaajo jaabi : " Min mi Jibiriila , mi ɗon daro yeeso Allah ngam huuwango mo . Kaŋko neli yam mi wolwane , mi waddane kubaruwol belŋgol .
42001020	Ammaa a nuɗɗinaay bolle am tammiiɗe gooŋɗugo to wakkati man waɗi . Ngam maajum a laatoto muukaajo , a waawataa wolwugo haa to kuuje ɗe'e laatake . "
42001021	Saa'i maajum yimɓe ɗon ndeena Jekariya . Ɓe kayɗini ngam o neeɓi nder haykaliiru .
42001022	Nde o wurti , o waawaay wolwango ɓe , ɓe paami o yi'i kaayeefi nder haykaliiru . O ɓaŋgti juuɗe maako ngam o barkiɗina ɓe , ammaa o waawaay wolwugo .
42001023	Nde wakkati kuugal Jekariya nder haykaliiru timmi , o hooti saare maako .
42001024	Nyalɗe seɗɗa ɓaawoɗon , debbo maako Elisabet reedi , o suuɗi baakin lebbi jowi .
42001025	O wi'i : " Jawmiraawo woonani yam . O hisni yam semteende ndimaraaku am . "
42001026	Yoo , nder lewru joweegooru , Allah neli malaa'ikaajo Jibiriila haa berniwol bi'eteeŋgol Nasaratu nder lesdi Galili .
42001027	O neli mo haa paanyo debbo , muuyaaɗo gorko bi'eteeɗo Yusufu , mo asŋgol Daawuda . Innde paanyo debbo boo Mariyama .
42001028	Malaa'ikaajo wari haa maako , wi'i mo : " Mi hoofni ma , an keɓɗo mo''ere Allah . Jawmiraawo ɗon wondi bee maaɗa . "
42001029	Koofŋgol ngol sakli Mariyama masin , o numi ko ɗum yiɗi wi'ugo .
42001030	Nden malaa'ikaajo wi'i mo : " Taa hultor , Mariyama , ngam a heɓi mo''ere Allah .
42001031	A tammi reedugo , a danyan ɓiɗɗo gorko , a hokka mo innde Yeesu .
42001032	O laatoto mawɗo , ɓe ewnoto mo Ɓiɗɗo Allah Ɓaŋgiiɗo . Allah Jawmiraawo waɗan mo laamiiɗo , bana o waɗino kaaka maako Daawuda .
42001033	O laamanto ummaatoore Isra'iila haa foroy , laamu maako timmataa sam . "
42001034	Mariyama wi'i malaa'ikaajo : " Noy ɗum laatorto , nde min mi anndaa gorko sam ? "
42001035	Malaa'ikaajo wi'i mo : " Ruuhu Ceniiɗo waran dow maaɗa , baawɗe Allah Ɓaŋgiiɗo waran dow maaɗa bana ɗowdi . Ngam maajum ɓiɗɗo mo a tammi danyugo , ɓe ewnoto mo Ceniiɗo e Ɓiɗɗo Allah .
42001036	Elisabet , bandiraawo maaɗa ɗon bee reedu , koo nde o naywi , ɓe mbi'no mo o dimaro boo , ammaa jonta o ɗon bee reedu lebbi joweego .
42001037	Walaa ko Allah waawataa . "
42001038	Mariyama wi'i : " Min mi korɗo Jawmiraawo , ɗum laatano yam bana mbi'ɗa . " Nden malaa'ikaajo dilli , acci mo .
42001039	Too , nder saa'i maajum Mariyama ummi , dilli bee jaawal haa wuro nder kooseeje lesdi Yahudiya .
42001040	O nasti saare Jekariya , o hoofni Elisabet .
42001041	Saa'i Elisabet nani koofŋgol Mariyama , ɓiŋgel fuɗɗi dimbaago nder reedu maako . Elisabet heewi Ruuhu Ceniiɗo ,
42001042	wi'i bee sawtu : " Allah barkiɗini ma ko ɓuri rewɓe fuu , barka maako ɗon dow ɓiŋgel ngel a tammi danyugo .
42001043	Min mi moye haa daada Jawmiraawo am wara haa am ?
42001044	Ngam ndaa , saa'i mi nani koofŋgol ma , ɓiŋgel dimbi nder reedu am bee seyo .
42001045	Barka laatanto ma ngam a nuɗɗini ko Jawmiraawo wi'i ma , ɗum laatoto . "
42001046	Nden Mariyama wi'i :
42001047	ɓernde am ɗon heewi seyo ngam Allah , kisnoowo yam .
42001048	Ngam o yerdi laarugo korɗo maako leesɗo .
42001049	ngam Allah Baawɗo waɗani yam kuuje mawɗe .
42001050	enɗam maako ɗon dow hulɓe mo haa foroy .
42001051	O huuwi kuuɗe mawɗe bee juŋŋgo maako sembiɗŋgo ,
42001052	O jippini laamiiɓe diga leese laamu muuɗum'en ,
42001053	O haarni weelaaɓe bee kuuje booɗɗe masin .
42001054	O walli yimɓe Isra'iila huuwanooɓe mo ,
42001055	ngam o yejjitaay ko o wi'no o hokkan kaakaaji meeɗen , waato Ibrahiima e danygol muuɗum haa foroy . "
42001056	Mariyama jooɗodi bee Elisabet ko dillani lebbi tati , nden o hooti saare maako .
42001057	Yoo , nde saa'i danyugo Elisabet yotti , o danyi ɓiɗɗo gorko .
42001058	Heeddiɗɗiraaɓe maako e bandiraaɓe maako nani Jawmiraawo huuwi mo mbooɗeeŋga , ɓe ceyodi bee maako .
42001059	Nde ɓiŋgel waɗi asaweere woore , ɓe ngari ngam juulnugo ngel , ɓe ngiɗino hokkugo ngel innde Jekariya , bana innde baaba maagel .
42001060	Ammaa daada maagel wi'i : " Aa'a , naa non , innde maagel laatoto Yuhanna . " Ɓe fuu ɓe kayɗini .
42001061	Ɓe mbi'i mo : " Walaa koo gooto nder yimɓe lenyol ma ewna bee innde nde'e . "
42001062	Nden ɓe mbaɗani baaba maagel alaama bolle bee juuɗe , ngam haa ɓe ?ama mo innde ndeye o yiɗi hokkugo ɓiŋgel .
42001063	Jekariya anndini ɓe , ɓe ndokka mo alluha . Nden o windi : " Innde maagel Yuhanna . " Yimɓe fuu kayɗini .
42001064	Saa'i man nden Jekariya fuɗɗi wolwugo , o maŋgti Allah bee sawtu .
42001065	Heeddiɗɗiraaɓe maako fuu kultori masin . Haa lesdi kooseeje Yahudiya fuu ɓe mbolwi haala kuuje laatiiɗe ɗe'e .
42001066	Nanɓe ɗum fuu tokki numugo : " Ɗume ɓiŋgel ngel tammi laataago ? " Ngam fakat , baawɗe Jawmiraawo ɗon ngondi bee maagel .
42001067	Jekariya , baaba ɓiŋgel go heewi Ruuhu Ceniiɗo . O waɗi annabaaku , o wi'i :
42001068	" Tedduŋgal laatano Allah , Jawmiraawo Isra'iila ,
42001069	O darnani en kisnoowo cembiɗɗo ,
42001070	Kanjum woni ko o waŋgini diga ɓooyma
42001071	O wi'i o hisnan en juuɗe konne'en meeɗen ,
42001072	O waŋginani kaakaaji meeɗen enɗam maako ,
42001073	Ngam Allah hunani kaaka meeɗen Ibrahiima ,
42001074	o hisnan en baawɗe konne'en meeɗen ,
42001075	ngam haa en laato yimɓe maako gooŋga'en wakkati ngeendam meeɗen fuu .
42001076	An boo , ɓiŋgel am , ɓe ewnoto ma annaboojo Allah Ɓaŋgiiɗo ,
42001077	A anndinan yimɓe maako o hisnan ɓe ,
42001078	Allah meeɗen o keewɗo enɗam e mbooɗeeŋga ,
42001079	ngam haa ka yaynana wonɓe nder nyiɓre e les ɗowdi maayde ,
42001080	Yuhanna mawni , hakkiilo maako ɓesdi . O jooɗi nder ladde haa yotti wakkati o waŋgi haa ummaatoore Isra'iila .
42002001	Yoo , nder saa'i maajum Agustus , laamiiɗo Roma , umri ɓe mbinda inɗe yimɓe nder lesɗe maral Roma fuu .
42002002	Kaŋgol woni bindol aranol ngol waɗi nder jamanu Kiriniyus laati ngomna lesdi Siriya .
42002003	Yimɓe njehi ngam windeego , koomoy fuu haa wuro muuɗum .
42002004	Yusufu ummi wuro Nasaratu nder lesdi Galili , yehi nder lesdi Yahudiya , haa Baytilaama , wuro laamiiɗo Daawuda danyano , ngam Yusufu iwi haa asŋgol Daawuda .
42002005	O yehi ton ngam windeego , kaŋko e Mariyama , muuyaaɗo maako , reeduujo .
42002006	Nde ɓe ɗon ton , nyalaade ɓesnugo Mariyama yotti .
42002007	O danyi ɓiŋgel gorgel , afel maako , o saawi ngel nder limce , o wallini ngel nder nyaamnirde dabbaaji ngam ɓe keɓaay nokkuure nder saare hoɗɓe .
42002008	Too , woodi waynaaɓe haa ladde nder lesdi maajum , ɓe ɗon ayna baali maɓɓe jemma .
42002009	Malaa'ikaajo Jawmiraawo waŋgani ɓe , tedduŋgal Jawmiraawo yayni dow maɓɓe , ɓe kultori masin .
42002010	Ammaa malaa'ikaajo wi'i ɓe : " Taa kultore , ngam mi waddani on kubaruwol belŋgol , ceynanŋgol yimɓe fuu .
42002011	Jemmaare handeere nde'e , kisnoowo danyaama ngam mooɗon nder wuro Daawuda , kaŋko woni Almasiihu , Jawmiraawo .
42002012	Ndaa , on keɓtan mo bee alaama bana ni : On tawan ɓiŋgel caawaaŋgel bee limce , ballinaaŋgel nder nyaamnirde dabbaaji . "
42002013	Law mooɓre malaa'ika'en asama kawti bee malaa'ikaajo go , ɓe teddini Allah , ɓe mbi'i :
42002014	" Tedduŋgal laatano Allah haa asama ,
42002015	Nde malaa'ika'en acci ɓe , lorti haa asama , waynaaɓe mbolwi hakkunde muuɗum'en : " Ndillen Baytilaama , en ndaara ko Jawmiraawo anndini en . "
42002016	Ɓe njaawi yahugo ton , ɓe tawi Mariyama bee Yusufu e ɓiŋgel keccel , ngel ɗon waali nder nyaamnirde dabbaaji .
42002017	Nde ɓe ngi'i ngel , ɓe ngecci ko malaa'ikaajo wi'no ɓe dow maagel .
42002018	Nanɓe ko waynaaɓe mbi'i , kayɗini masin .
42002019	Ammaa Mariyama jogi ɗum fuu nder ɓernde muuɗum , o tokki numugo ɗum .
42002020	Nden waynaaɓe lori , ɓe ɗon teddina Allah , ɓe ɗon maŋgta mo ngam kuuje ɗe ɓe nani , ɗe ɓe ngi'i , ngam ɗum fuu ɗum laati bana malaa'ikaajo anndinno ɓe .
42002021	Yoo , asaweere woore ɓaawoɗon , saa'i waɗi ngam ɓe njuulna ɓiŋgel , ɓe ndokki ngel innde Yeesu . Innde maajum malaa'ikaajo wi'no daada maagel diga o siwa reedugo .
42002022	Nde wakkati coɓki Mariyama timmi fodde tawreeta Muusafe , saarooji njahri ɓiŋgel haa Urusaliima , ngam ɓe mbaŋgina ngel yeeso Jawmiraawo nder haykaliiru .
42002023	Ngam tawreeta Jawmiraawo wi'i : " Ɓiɗɗo gorko afo fuu , Jawmiraawo jeyi . "
42002024	Ɓe ngari boo ngam ɓe mbaɗa sadaka bana Jawmiraawo umri : " Pooli ɗiɗi , malla pooli masar ɗiɗi . "
42002025	Woodino goɗɗo feere ton , innde maako Simeyon , o gooŋgaajo , o ɗon ɗowtano Allah , o ɗon reena kisnoowo Isra'iila garanɗo . Ruuhu Ceniiɗo ɗon wondi bee maako ,
42002026	anndini mo o maayataa , sey to o yi'i Almasiihu , nelaaɗo Jawmiraawo .
42002027	Ruuhu yahri mo haa haykaliiru . Saa'i maajum saarooji Yeesu ngaddi ɓiŋgel muuɗum'en ngam ɓe kuuwana ngel ko tawreeta umri .
42002028	Simeyon hoo'i ngel , jogi ngel dow juuɗe muuɗum . O yetti Allah , wi'i :
42002029	" Ya Jawmiraawo , ko a wi'no waɗi jonta .
42002030	Ngam mi yi'i kisndam maaɗa bee gite am ,
42002031	kisndam ɗam a taaskitini ngam ummaatooje fuu .
42002032	Kanjum woni annoora ka waŋginan ma haa yimɓe duniyaaru fuu ,
42002033	Baaba e daada Yeesu kayɗini nde ɓe nani Simeyon ɗon wolwa dow maako bana non .
42002034	Simeyon barkiɗini ɓe , o wi'i Mariyama , daada Yeesu : " Allah suɓi ɓiŋgel ngel ngam laataago daliila halkere woɗɓe ɗuuɗɓe e kisndam ɗuuɗɓe nder Isra'iila . O laatoto alaama diga Allah ka yimɓe njaɓataa .
42002035	O waŋginan numooji yimɓe cuuɗiiɗi . An boo , debbo , naaworlaaji tufan ɓernde maaɗa bana kaafahi . "
42002036	Woodino annaboojo debbo , innde maako Anna , ɓii Fanuyel , mo lenyol Aser . O naywi masin . O jooɗi bee goriiko duuɓi joweeɗiɗi diga yaake o derkeejono .
42002037	Nde goriiko maayi , o jooɗi o te'aaka haa duuɓi maako mbaɗi cappanɗe joweetati e nayi . O ɗon haa haykaliiru tum , o ɗon sujidana Allah jemma e naaŋge fuu , o ɗon suumo , o ɗon waɗa do'a .
42002038	O wari wakkati maajum , o yetti Allah , o wolwani yimɓe reenanɓe haa Allah hisna Urusaliima , o anndini ɓe haala ɓiŋgel nge'el .
42002039	Nde saarooji Yeesu timmini waɗugo ko tawreeta Jawmiraawo umri , ɓe kooti bee maako haa lesdi Galili , haa wuro maɓɓe Nasaratu .
42002040	Ɓiŋgel ɗon mawna , ɗon sembiɗa , ngel heewi faamu . Allah barkiɗini ngel boo .
42002041	Yoo , hitaande fuu saarooji Yeesu ɗon njaha haa Urusaliima ngam waɗugo juulde Paska .
42002042	Nde Yeesu waɗi duuɓi sappo e ɗiɗi , ɓe njehi ngam juulde man bana ko woowa .
42002043	Nde juulde timmi , ɓe kooti , ammaa Yeesu lutti haa Urusaliima , saarooji muuɗum anndaa .
42002044	Ɓe tammino o ɗon wondi bee yahdanɓe bee maɓɓe . Ɓe njehi baakin nyalaade woore , nden ɓe puɗɗi ɗaɓɓitugo mo caka bandiraaɓe maɓɓe e soobiraaɓe maɓɓe .
42002045	Ammaa ɓe keɓtaay mo , ngam maajum ɓe lori haa Urusaliima ngam ɗaɓɓitugo mo .
42002046	Nyande tataɓre maajum , ɓe tawi mo nder haykaliiru . O ɗon jooɗi caka moodiɓɓe Yahuudu'en , o ɗon nana ɓe , o ɗon ?ama ɓe .
42002047	Nanooɓe mo fuu kayɗini faamu maako e jaawaabuuji maako ɗi o jaaboto .
42002048	Nde saarooji maako ngi'i mo , ɓe kayɗini masin . Daada maako wi'i mo : " Ɓiŋgel am , ngam ɗume a waɗi min bana ni ? Min bee baaba maaɗa fuu , min cakli masin bee ɗaɓɓitugo ma . "
42002049	O jaabi ɓe , o wi'i : " Ngam ɗume on ɗaɓɓiti yam ? On anndaa sey mi wona nder suudu Baabiraawo am na ? "
42002050	Ammaa ɓe paamaay ko o wi'i ɓe sam .
42002051	Nden Yeesu hooti bee maɓɓe haa Nasaratu , o ɗowtani ɓe . Daada maako tokki jogaago kuuje ɗe fuu nder ɓernde muuɗum .
42002052	Yeesu ɗon mawna , faamu maako yehi yeeso yeeso , o fottani Allah e yimɓe fuu .
42003001	Yoo , nder hitaande sappo e jowaɓre haa laamu Tiberiyas , laamiiɗo Roma , Pontiyu Pilaatu laati ngomna dow lesdi Yahudiya , Hirudus laamani lesdi Galili , deerɗum Filip boo laamani lesdi Itureya e lesdi Tarakonitis , Lisaniya boo laamani lesdi Abilene .
42003002	Annas e Kayafas laati mawɓe liman'en . Saa'i maajum wolde Allah warani Yuhanna ɓii Jekariya nder ladde .
42003003	O waanci lesdi kombi maayo Urdun fuu , o wi'i : " Tuube , njaɓe ngiiwam baptisma , Allah boo yaafanto on hakkeeji mooɗon . "
42003004	Ɗum laati bana annabi Esaaya winduno nder deftere muuɗum :
42003005	Luggol fuu fottitan ,
42003006	Yimɓe fuu ngi'an no Allah hisnirta en . "
42003007	Yimɓe ɗuuɗɓe ngari haa Yuhanna ngam o yiiwa ɓe ngiiwam baptisma . O wi'i ɓe : " Ɓiɓɓe poosokje , moy wi'i on on kisan tikkere Allah warannde ?
42003008	Kuuwe kuuɗe ɗe mbaŋginta on tuubi , taa nume nder ɓerɗe mooɗon , on mbi'a : Ibrahiima woni kaaka amin . Ngam mi ɗon wi'a on , Allah woodi baawɗe waɗugo kaa'e ɗe laatano Ibrahiima ɓiɓɓe .
42003009	Fe''irde ɗon taaskani fe''ugo lekki diga ɗaɗi mum , lekki ki rimataa ɓiɓɓe booɗɗe fuu ki fe''e , ki wudine nder yiite . "
42003010	Yimɓe ?ami mo : " Ɗume haani min kuuwa kadi ? "
42003011	O jaabi ɓe : " Mo mari limce ɗiɗi , sey o senda ɗe bee mo walaa sam . Marɗo nyaamdu boo , sey waɗa bana non . "
42003012	Jomnooɓe boo ngari haa Yuhanna ngam ɓe keɓa ngiiwam baptisma , ɓe ?ami mo : " Moodibbo , ɗume haani min kuuwa ? "
42003013	O jaabi ɓe : " Taa on njomna yimɓe ɓura ko ɓe umri on jaɓugo haa maɓɓe . "
42003014	Sooje'en boo ngari , ?ami mo bana non , ɓe mbi'i : " Minin boo , ko haani min kuuwa ? " O jaabi ɓe : " Taa on njaɓta jawdi yimɓe bee sembe malla dow seedamku fewre , ammaa munye dow ngeenaari mooɗon . "
42003015	Yimɓe ɗonno ndeena bee tammunde , koomoy ɗonno numa : " Teema Yuhanna woni Almasiihu . "
42003016	Yuhanna wi'i ɓe , ɓe fuu : " Min mi ɗon yiiwa on ngiiwam baptisma , ammaa goɗɗo ɓurɗo yam baawɗe tammi warugo . Koo fistugo ɓoggi paɗe maako , mi he'aay . O yiiwan on ngiiwam baptisma bee Ruuhu Ceniiɗo e bee yiite .
42003017	O woodi jaartirɗum gawri haa juŋŋgo maako , ngam sendugo gawri e nyaande . O mooɓtan gawri haa beembal maako , o wulan nyaande bee yiite nge nyifataa sam . "
42003018	Nder wolwango yimɓe bolle goɗɗe ɗuuɗɗe fahin , Yuhanna heɓi waajingo ɓe kubaruwol belŋgol .
42003019	Yuhanna feli Hirudus ngam o te'i debbo deerɗiiko , o ɗon waɗa boo kuuɗe kalluɗe feere feere .
42003020	Nden Hirudus waɗi ko ɓuri hallugo fahin , o nastini Yuhanna fursina .
42003021	Yoo , ɓaawo yimɓe fuu keɓi ngiiwam baptisma , Yeesu boo heɓi ɗam . Nde o ɗon waɗa do'a , asama maɓɓiti ,
42003022	Ruuhu Allah jippi dow maako bana poola . Sawtu boo iwi haa asama , wi'i : " An woni Ɓiɗɗo am giɗaaɗo , mi ɗon seyoro ma masin . "
42003023	Yeesu waɗi baakin duuɓi cappanɗe tati nde o fuɗɗi kuugal maako . Fodde ko yimɓe numi , kaŋko o ɓii Yusufu , Yusufu boo o ɓii Heli .
42003024	Heli ɓii Mattat , Mattat ɓii Lewi , Lewi ɓii Melki , Melki ɓii Yannay , Yannay ɓii Yusufu ,
42003025	ɓii Mattatiya , ɓii Amos , ɓii Nahum , ɓii Hesli , ɓii Naggay ,
42003026	ɓii Maata , ɓii Mattatiya , ɓii Semeyn , ɓii Yosek , ɓii Yoda ,
42003027	ɓii Yowanan , ɓii Resa , ɓii Jorobaabila , ɓii Salaatiyel , ɓii Neri ,
42003028	ɓii Melki , ɓii Addi , ɓii Koosam , ɓii Elmadam , ɓii Eri ,
42003029	ɓii Yeesu , ɓii Eli'ejer , ɓii Yorim , ɓii Mattat , ɓii Lewi ,
42003030	ɓii Simon , ɓii Yahuuda , ɓii Yusufu , ɓii Yonam , ɓii Eliyakim ,
42003031	ɓii Meleya , ɓii Menna , ɓii Mattata , ɓii Natan , ɓii Daawuda ,
42003032	ɓii Yessa , ɓii Obed , ɓii Bo'es , ɓii Salmuuna , ɓii Naasunu ,
42003033	ɓii Aminadabu , ɓii Admin , ɓii Arni , ɓii Hesruunu , ɓii Fares , ɓii Yahuuda ,
42003034	ɓii Yakubu , ɓii Isiyaaku , ɓii Ibrahiima , ɓii Tara , ɓii Nakor ,
42003035	ɓii Saruku , ɓii Ragaw , ɓii Falek , ɓii Eber , ɓii Sala ,
42003036	ɓii Kaynam , ɓii Arfasada , ɓii Sem , ɓii Nuuhu , ɓii Lamek ,
42003037	ɓii Matusala , ɓii Anuhu , ɓii Maleliyel , ɓii Kaynam ,
42003038	ɓii Enos , ɓii Yarat , ɓii Setu , ɓii Aadamu , ɓii Allah .
42004001	Yeesu lori diga Urdun , o keewɗo Ruuhu Ceniiŋgu , ngu yahri mo ladde .
42004002	Iblisa jarribi mo ton nyalɗe cappanɗe nayi . O nyaamaay sam nyalɗe maajum fuu . Nde nyalɗe maajum timmi , o maati weelo . fg
42004003	Iblisa wi'i mo : " To a Ɓiɗɗo Allah kam , umru hayre nde'e , nde laato nyaamdu . "
42004004	Yeesu jaabi mo : " Deftere wi'i : Neɗɗo yeeɗataa bee nyaamdu tan . "
42004005	Iblisa yahri mo dow , yi'ni mo laamuuji duniyaaru fuu bana ma''annde yiitere ,
42004006	wi'i mo : " Mi hokkete baawɗe e risku laamuuji ɗi fuu , ngam ɗum hokkaama yam , min boo mi waawan hokkugo ɗum mo ngiɗmi fuu .
42004007	To a tuggi koppi , a sujidani yam , kuuje ɗe fuu laatoto an jeyi . "
42004008	Yeesu jaabi mo : " Deftere wi'i : Sujidan Allah Jawmiraawo maaɗa tan , kaŋko feere maako a huuwanta . "
42004009	Fahin , Iblisa yahri mo haa Urusaliima , jo''ini mo dow hoore haykaliiru , wi'i mo : " To a ɓiɗɗo Allah kam , diw diga ɗo haa lesdi ,
42004010	ngam deftere wi'i : Allah umran malaa'ika'en muuɗum ngam aynugo ma .
42004011	Fahin : Ɓe taɓo ma bee juuɗe maɓɓe , ngam taa a naawna kosŋgal maaɗa dow hayre . "
42004012	Yeesu jaabi mo : " Deftere wi'i : Taa jarriba Allah Jawmiraawo maaɗa . "
42004013	Nde Iblisa timmini jarribaago Yeesu bee dabare mum fuu , o dilli , o acci mo , sey saa'i feere fahin .
42004014	Yoo , Yeesu lori haa lesdi Galili , o kebbinaaɗo baawɗe Ruuhu Ceniiɗo . Ɓe puɗɗi wolwugo haala maako nder lesdi man fuu .
42004015	O waajini yimɓe nder cuuɗi waajaago Yahuudu'en , yimɓe fuu teddini mo .
42004016	Too , Yeesu yehi Nasaratu , wuro ngo o mawni haa muuɗum . Nyande siwtorde o nasti suudu waajaago Yahuudu'en bana o woowi waɗugo . O ummi ngam o jaŋga deftere ,
42004017	ɓe ndokki mo deftere annabi Esaaya , o maɓɓiti deftere maajum , o tawi aayaaje bindaaɗe bana ni :
42004018	" Ruuhu Jawmiraawo ɗon dow am ,
42004019	ngam yeynugo hitaande nde mo''ere Jawmiraawo waŋgata . "
42004020	Nden o maɓɓi deftere go , o hokkiti nde aynoowo , o jooɗi . Yimɓe nder suudu waajaago Yahuudu'en man fuu tokki laarugo mo .
42004021	Nden o fuɗɗi wolwango ɓe : " Aayaaje bindaaɗe nder deftere ɗe'e ɗe ngooŋɗi haa mooɗon wakkati on nani ɗe njaŋgaama jonta . "
42004022	Ɓe fuu ɓe ngerdi haala maako , ɓe kayɗini bolle maako booɗɗe , ɓe mbi'i : " Naa o ɓii Yusufu na ? "
42004023	Yeesu wi'i ɓe : " Fakat , on ngeccatam balndol ngo'ol : Kurgoowo , hurgu hoore maaɗa . On mbi'atam boo : Min nani ko a huuwi haa Kafarnahum fuu , huuw ɗum nder wuro maaɗa boo le . "
42004024	Fahin o wi'i : " Mi ɗon wi'a on bee gooŋga , walaa annaboojo koo gooto mo ɓe njaɓata bee booɗɗum nder wuro muuɗum .
42004025	Mi ɗon wi'a on , fakat , rewɓe yurumɓe ɗuuɗɓe ɗonno nder Isra'iila jamanu annabi Eliya , saa'i iyeende tooɓaayno baakin duuɓi tati e lebbi joweego , weelo saatuŋgo waɗi nder lesdi fuu .
42004026	Ammaa Allah nelaay Eliya haa debbo jurumɗo koo gooto , sey haa mo wuro Sarepta , nder lesdi Sidon .
42004027	Kuturu'en ɗonno ɗuuɗi boo nder lesdi Isra'iila jamanu annabi Elisa . Ammaa ɓe njamɗitaay ɓe fuu , sey Na'aman goɗɗo lesdi Siriya tan . "
42004028	Yimɓe wonɓe nder suudu waajaago man fuu tikki masin , nde ɓe nani bolle ɗe .
42004029	Ɓe ummi , ɓe ndasi mo , ɓe njahri mo yaasi wuro maɓɓe haa towndiire nde wuro maɓɓe maha dow muuɗum , ngam ɓe cakkina mo haa les .
42004030	Ammaa o wurti caka maɓɓe , o dilli .
42004031	Yoo , Yeesu yehi Kafarnahum , berniwol nder lesdi Galili , o waajini yimɓe ton nyande siwtorde .
42004032	Ɓe kayɗini anndinki maako , ngam o ɗon wolwa bee baawɗe .
42004033	Woodino goɗɗo feere nder suudu waajaago Yahuudu'en man , o woodi ginnawol kalluŋgol , o fuɗɗi wookugo bee sawtu , o wi'i :
42004034	" Hey , an Yeesu Nasaratuujo , ko yaalu ma bee amin ? A wari ngam halkugo min na ? Mi anndi ma : A nelaaɗo ceniiɗo mo Allah neli ɗum . "
42004035	Yeesu telɓani ginnawol kalluŋgol go , wi'i : " Jeeɗa , wurta gorko oo . " Ginnawol do''i gorko go yeeso yimɓe fuu , nden ngol wurti , ngol acci mo , ngol waɗaay mo kooɗume .
42004036	Yimɓe fuu kayɗini , ɓe mbolwi hakkunde maɓɓe : " Haala irin kaye ka ? O ɗon umra ginnaaji kalluɗi bee baawɗe , ɗi ngurto goɗɗo . "
42004037	Ɓe mbolwi haala Yeesu haa lesdi maajum fuu .
42004038	Too , Yeesu wurti suudu waajaago Yahuudu'en , yehi saare Simon . Esiraawo Simon debbo ɗon waali nyaw yontere naawnde , ɓe tori Yeesu o yamɗitina mo .
42004039	O turi dow nyawɗo , o wolwi bee sawtu , o umri nyaw ngu wurto . Ngu wurti debbo go , o ummi law , o weerni ɓe .
42004040	Ɓaawo naaŋge muti , ɓe ngaddi nyawɓe e torraaɓe nyawji feere-feereeji haa Yeesu . O wallini juuɗe maako dow gooto gooto maɓɓe , o yamɗitini ɓe .
42004041	Ginnaaji kalluɗi ngurti yimɓe ɗuuɗɓe , ɗi ɗon ngooka bana ni : " An woni Ɓiɗɗo Allah . "
42004042	Nde weeti , o wurti , o dilli haa nokkuure ferewnde . Yimɓe puɗɗi tefugo mo . Nde ɓe tawi mo , ɓe ngiɗaa o acca ɓe sam .
42004043	Ammaa Yeesu wi'i ɓe : " Haani mi waajina kubaruwol belŋgol ngol laamu Allah haa gure goɗɗe boo , ngam maajum Allah neli yam . "
42004044	O dilli , o waaji nder cuuɗi waajaago Yahuudu'en nder lesdi Yahudiya .
42005001	Nyande feere Yeesu ɗon dari fomoonde weendu Genesaret , yimɓe boo ɗon ɓiɗɗotira ngam ɓe nana wolde Allah .
42005002	O yi'i koombooje ɗiɗi haa fomoonde , ngaawooɓe ngurti , ɗon loota jubaaji muuɗum'en .
42005003	Yeesu nasti nder gootal koombooje man , ɗum koombowalfi Simon . O tori mo o daayna koombowal seɗɗa bee fomoonde . Yeesu jooɗi nder koombowal man , o fuɗɗi wolwango yimɓe .
42005004	Nde o timmini wolwugo , o wi'i Simon : " Yahru koombowal haa ndiyam lugguɗam , nden an bee huuwdiɗɗiraaɓe maaɗa , on cakkina jubaaji mooɗon , on ngawo . "
42005005	Simon jaabi mo : " Moodibbo , min kuuwi jemmaare fuu , min keɓaay kooɗume , ammaa nde an wi'i mi waɗa ɗum kam , mi sakkinan jubaaji . "
42005006	Ɓe cakkini jubaaji , ɓe naŋgi liɗɗi ɗuuɗɗi , haa jubaaji maɓɓe puɗɗi seekugo .
42005007	Ɓe ewni soobiraaɓe maɓɓe nder koombowal feere ngam ɓe ngara , ɓe mballa ɓe . Ɓe ngari , ɓe kebbini koombooje ɗiɗi fuu bee liɗɗi , haa koombooje maɓɓe puɗɗi mutugo nder ndiyam .
42005008	Nde Simon Piyer yi'i ɗum , o tuggi koppi , o sujidani Yeesu , o wi'i : " Daayam , Jawmiraawo , ngam mi marɗo hakke . "
42005009	Simon hayɗini , yimɓe wonduɓe bee maako boo kayɗini ngam liɗɗi ɗuuɗɗi ɗi ɓe naŋgi .
42005010	Yakuba e Yuhanna ɓiɓɓe Jebede , huuwdiɗɗiraaɓe Simon boo kayɗini . Ammaa Yeesu wi'i Simon : " Taa hultor , diga hande a laatoto ngaawoowo yimɓe . "
42005011	Ɓe njahri koombooje maɓɓe haa fomoonde , ɓe acci kuuje fuu , ɓe tokki Yeesu .
42005012	Yoo , nde Yeesu ɗon nder wuro feere , kuturuujo wari . Nde o yi'i Yeesu , o sujidi , o tori mo , o wi'i : " Moodibbo , to a yiɗi , a waawan yamɗitingo yam . "
42005013	Yeesu forti juŋŋgo , meemi mo , wi'i : " Mi yiɗi , a yamɗita . " Law saɗawre acci goɗɗo man .
42005014	Yeesu umri mo : " Taa a yecca ɗum koomoy , ammaa yah , hollu hoore maaɗa haa limanjo , nden a lii'a dokkal bana Muusa umri , ngam anndingo yimɓe fuu a yamɗiti . "
42005015	Koo non fuu haala Yeesu ɓesdi saŋkitaago caka yimɓe yeeso yeeso . Yimɓe ɗuuɗɓe ngari haa maako ngam nanugo mo , ngam o yamɗitina ɓe nyawji maɓɓe boo .
42005016	Ammaa Yeesu wurti , yehi nokkuure ferewnde ngam waɗugo do'a .
42005017	Too , nyande feere Yeesu ɗon waajina . Farisa'en e moodiɓɓe tawreeta ɗon njooɗi kombi maako , ɓe ngari diga gure lesdi Galili , lesdi Yahudiya e berniwol Urusaliima . Baawɗe Jawmiraawo ɗon bee Yeesu ngam yamɗitingo nyawɓe .
42005018	Yimɓe ngaddi goɗɗo feere , waata-terɗeejo , ɓe ndoondi mo dow be''itte , ɓe ɗaɓɓi nastugo suudu haa Yeesu woni , ngam ɓe mballina mo yeeso maako .
42005019	Ammaa ɓe anndaa toy ɓe nastinirta mo , ngam yimɓe ɗuuɗi . Ngam man ɓe mba''i bee maako dow suudu , ɓe mbaɗi wurde haa kippol maaru , ɓe njippini mo bee leeso go caka mooɓre haa Yeesu woni .
42005020	Nde Yeesu yi'i nuɗɗinki maɓɓe , o wi'i nyawɗo man : " Soobaajo am , hakkeeji maaɗa njaafaama . "
42005021	Moodiɓɓe tawreeta e Farisa'en puɗɗi numugo : " Ɗum neɗɗo moye oo , bolwanɗo kalluka dow Allah ? Moy waawata yaafaago hakkeeji sonaa Allah tan ? "
42005022	Yeesu anndi numooji maɓɓe , wi'i ɓe : " Ngam ɗume on numata irin numooji ɗi ?
42005023	Ko ɓuri hoyugo ? Wi'ugo : Hakkeeji maaɗa njaafaama , malla wi'ugo : Umma , yah ?
42005024	Ammaa mi yiɗi on annda no Ɓii-neɗɗo woodi baawɗe dow lesdi ngam yaafaago hakkeeji . " Nden o wolwani goɗɗo waata-terɗeejo go : " Mi ɗon wi'e : Umma , hoo'u be''itte ma , hootu saare maaɗa . "
42005025	Nyawɗo go ummi law yeeso yimɓe fuu , hoosi be''itte ɗe o waalino haa muuɗum , hooti saare muuɗum , o ɗon maŋgta Allah .
42005026	Yimɓe kayɗini , ɓe teddini Allah , ɓe keewi kulol , ɓe mbi'i : " Hande en ngi'i kaayeefiiji . "
42005027	Yoo , ɓaawo maajum Yeesu wurti , yi'i jomnoowo , innde maako Lewi , o ɗon jooɗi haa suudu jaɓugo jomorgol . Yeesu wi'i mo : " Tokkam . "
42005028	Lewi ummi , acci kuuje fuu , tokki mo .
42005029	Nden Lewi waɗi mbeernaari mawndi haa saare muuɗum ngam Yeesu . Jomnooɓe e woɗɓe feere ɗuuɗɓe nyaamdi bee maɓɓe .
42005030	Ɗum fottanaay Farisa'en e moodiɓɓe tawreeta , ngam maajum ɓe mbi'i pukara'en Yeesu : " Ngam ɗume on ɗon nyaamda bee jomnooɓe e marɓe hakke ? "
42005031	Yeesu wi'i ɓe : " Yamɓe ngalaa haaje kurgoowo , sey nyawɓe .
42005032	Mi waraay ngam mi ewno huuwooɓe ko fotti , ammaa ngam haa mi ewno marɓe hakke , ɓe tuuba . "
42005033	Too , yimɓe mbi'i Yeesu : " Pukara'en Yuhanna ɗon cuumo , ɓe ɗon mbaɗa do'a tum , non boo pukara'en Farisa'en , ammaa pukara'en maaɗa ɗon nyaama , ɗon njara . "
42005034	Yeesu jaabi ɓe : " On ɗon tammo on mbaawan doolugo ewnaaɓe haa ɓaŋgal ɓe cumo nde ɓaŋɗo ɗon wondi bee maɓɓe na ? Naa non sam .
42005035	Ammaa wakkati waran , nde ɓaŋɗo hoosete caka maɓɓe . To saa'i man wari , nden kam ɓe cuumoto . "
42005036	Yeesu wolwani ɓe balndol ngol : " Walaa mo seekata leppol haa limce kese ngam o mo''ina limce kiiɗɗe . To o waɗi non , o wonni limce kese , limce kiiɗɗe boo kawtataa bee leppol man .
42005037	Walaa mo loowata inaboojam kesam nder kanyakanyaawu kiiɗŋgu . To o waɗi non , inaboojam kesam seekan ngu , inaboojam rufan , kanyakanyaawu boo wonnake .
42005038	Ammaa sey ɓe loowa inaboojam kesam nder kanyakanyaawu kesu .
42005039	Mo yari inaboojam kiiɗɗam , marataa haaje inaboojam kesam fahin , ɓe ɗon mbi'a inaboojam kiiɗɗam ɓuri wooɗugo . "
42006001	Yoo , nyande siwtorde Yeesu ɗonno saalo nder ngesa alkamaari bee pukara'en muuɗum . Pukara'en maako itti cammeeje alkamaari , ɓe pofli ɗe bee juuɗe maɓɓe , ɓe ?akki .
42006002	Farisa'en woɗɓe mbi'i ɓe : " Ngam ɗume on ɗon kuuwa ko tawreeta duŋgaaki nyande siwtorde ? "
42006003	Yeesu jaabi ɓe : " On njaŋgaay ko Daawuda bee yimɓe muuɗum kuuwno nyande feere , nde weelo naawi ɓe na ?
42006004	O nasti suudu Allah , o hoosi tamseeje desanaaɗe Allah , o nyaami , o hokki yimɓe maako boo , ɓe nyaami , koo nde tawreeta meeɗen duŋganaaki woɗɓe feere nyaamugo , sey liman'en tan . "
42006005	Yeesu ɓesdi wi'ugo : " Ɓii-neɗɗo woni Jawmu nyande siwtorde . "
42006006	Yoo , nyande siwtorde feere boo , Yeesu nasti suudu waajaago Yahuudu'en , o fuɗɗi waajingo . Goɗɗo feere mo juŋŋgo mum nyaamo waati ɗon ton .
42006007	Moodiɓɓe tawreeta e Farisa'en ɗon ayna to Yeesu yamɗitinan goɗɗo nyande siwtorde , ngam haa ɓe keɓa daliila wullaago mo .
42006008	Ammaa Yeesu anndi numooji maɓɓe . O wi'i goɗɗo waata-juŋŋgoojo go : " Umma , dara caka yimɓe ɗo . " Goɗɗo oo ummi , dari .
42006009	Nden Yeesu wi'i ɓe : " Mi ɗon ?ama on : Ɗume tawreeta meeɗen duŋgi ? Huuwugo mbooɗeeŋga nyande siwtorde na , malla huuwugo halleende ? Hisnugo yoŋki neɗɗo na , malla mbarugo ki ? "
42006010	O laari ɓe fuu , nden o wi'i goɗɗo go : " Fortu juŋŋgo ma . " O forti ngo , ngo yamɗiti .
42006011	Woɗɓe tikki masin , ɓe ndawri dow no ɓe mbaɗata Yeesu .
42006012	Too , nyande maajum Yeesu wa''i dow hooseere ngam haa o waɗa do'a , o waali toraago Allah jemmaare man fuu .
42006013	Nde weeti , o ewni pukara'en maako , o suɓi sappo e ɗiɗo caka maɓɓe , o wi'i ɓe Nelaaɓe .
42006014	Simon ( o inni mo Piyer boo ) e deerɗum Andire , Yakuba e Yuhanna , Filip e Bartolome ,
42006015	Matta e Tomas , Yakuba ɓii Halfa , Simon ( bi'eteeɗo ɗaɓɓuɗo ndimu ummaatoore mum ) ,
42006016	Yahuuda ɓii Yakuba e Yahuuda Iskariyot mo tammi jambaago Yeesu .
42006017	Nden Yeesu jippi hooseere go bee maɓɓe , o dari haa babal , nuɗɗinɓe mo ɗuuɗɓe ɗon ton . Yimɓe ɗuuɗɓe ɓe lesdi Yahudiya fuu e yimɓe Urusaliima e yimɓe fomoonde maayo e yimɓe Tirus e Sidon fuu ɗon ton .
42006018	Ɓe ngari ngam nanugo mo , e ngam o yamɗitina ɓe nyawji maɓɓe . Torraaɓe ginnaaji boo ngari , ɓe njamɗiti .
42006019	Yimɓe fuu ngiɗi meemugo mo , ngam baawɗe ɗon ngurto haa maako , njamɗitina ɓe fuu .
42006020	Yoo , Yeesu laari pukara'en muuɗum , o wi'i :
42006021	Barka laatanto on , onon weelaaɓe jonta ,
42006022	" Barka laatanto on , to yimɓe nganyi on , ɓe ndujji on , ɓe kuɗi on , ɓe meeriɗini on ngam daliila Ɓii-neɗɗo .
42006023	Ceye nyande maajum , iline , ngam ngeenaari mawndi ɗon reena on haa asama . Ngam kaakaaji maɓɓe mbaɗno annabo'en naane bana non boo .
42006024	" Ammaa bone laatanto on , onon riskuɓe ,
42006025	Bone laatanto on , onon haarɓe jonta ,
42006026	Bone laatanto on , to yimɓe mbi'ani on booɗɗum ,
42006027	" Mi ɗon wi'a on , onon nananɓe yam : Ngiɗe konne'en mooɗon , mbaɗane wanyɓe on mbooɗeeŋga .
42006028	Mbarkiɗine naalanɓe on . Ndo'ane torranɓe on .
42006029	To goɗɗo maari ma haa galaŋgal gootal , waylitan mo ngala boo . To goɗɗo ɗon hoosa ngapaleewol maaɗa , taa haɗ mo hoosugo toggoore maaɗa boo .
42006030	Hokku toriiɗo ma huunde fuu . To goɗɗo hoosi ko marɗa , taa a ɗaɓɓita ɗum .
42006031	Kuuwane yimɓe bana no on ngiɗi ɓe kuuwana on .
42006032	" To on ngiɗi yiɗɓe on tan , yettoore ndeye ndeenoton ? Koo marɓe hakke boo ngiɗi yiɗɓe ɗum'en .
42006033	To on ɗon kuuwa mbooɗeeŋga haa huuwananɓe on mbooɗeeŋga , yettoore ndeye ndeenoton ? Koo marɓe hakke boo ɗon mbaɗa bana non .
42006034	To on ɗon nyamlo ɓe on anndi njoɓan on tan , yettoore ndeye ndeenoton ? Koo marɓe hakke ɗon nyamlo marɓe hakke , ngam ɓe njoɓa ɓe .
42006035	Ammaa ngiɗe konne'en mooɗon , kuuwane ɓe mbooɗeeŋga bilaa tammaago kooɗume . On keɓan mbarjaari ɗuundi , on laatoto ɓiɓɓe Allah Ɓaŋgiiɗo . Ngam o booɗɗo haa wooɗɓe e marɓe hakke fuu .
42006036	Laate enɗuɓe bana Baabiraawo mooɗon laatori enɗuɗo . "
42006037	" Yoo , taa kiite yimɓe woɗɓe , Allah boo hiitataako on . Taa ndo''e woɗɓe kiita , Allah boo do''ataa on kiita . Njaafe woɗɓe , Allah boo yaafoto on .
42006038	Ndokke woɗɓe , Allah boo hokkan on , o rufan nder jiiba mooɗon makka , etirgal booɗŋgal tiɗɗiiŋgal , keewŋgal bana rufan . Ngam Allah etanan on bee etirgal ngal on etani woɗɓe bee muuɗum . "
42006039	Yeesu wolwani ɓe balndol fahin : " To bumɗo ɗowi bumɗo , naa ɓe ɗiɗo fuu ɓe ndo''oto nder ngaska na ?
42006040	Jaŋgoowo ɓurataa jaŋginoowo muuɗum maŋgu , ammaa jaŋgoowo , to timmini jaŋɗe muuɗum , laatoto bana jaŋginoowo muuɗum .
42006041	" Ngam ɗume a ɗon laara kuɗel nder yiitere deerɗa , ammaa a hakkilantaa leggal gonŋgal nder yiitere maaɗa ?
42006042	Noy a waawrata wi'ugo deerɗa : Deerɗam , accu mi itta kuɗel haa yiitere ma , ammaa an a yi'ataa leggal gonŋgal nder yiitere maaɗa ? Naafikiijo , wurtin leggal nder yiitere maaɗa tawon , haa a waawa yi'ugo booɗɗum , ngam a ittana deerɗa kuɗel nder yiitere muuɗum . "
42006043	" Walaa lekki booɗki rimata ɓiɓɓe kalluɗe , walaa lekki kalluki boo rimata ɓiɓɓe booɗɗe .
42006044	Lekki fuu ɗon annditire bee ɓiɓɓe muuɗum . Ɓe teɓataa ibbe haa lekki gi'e . Ɓe teɓataa inabooje haa jaajiihi .
42006045	Neɗɗo booɗɗo ɗon wurtina mbooɗeeŋga diga siga ɓernde mum mbooɗka . Neɗɗo kalluɗo ɗon wurtina halleende diga siga ɓernde mum kalluka . Ngam hunduko neɗɗo ɗon wolwa ko ɓernde maako saawi . "
42006046	" Ngam ɗume ewnotooɗon yam Jawmiraawo , Jawmiraawo , ammaa on mbaɗataa ko mbi'mi on ?
42006047	Mi sappinan on neɗɗo garanɗo haa am , nananɗo haala am , jogo ka , bee moy o nandi .
42006048	O nandi bee neɗɗo mahɗo suudu , mo wasi ngaska lugguka , o jo''ini caɓɓawal suudu maako dow tapaare . Ilam wari , taari ndu , ammaa ndu do''aaki sam , ngam ndu mahaandu booɗɗum .
42006049	Ammaa nananɗo wolde am , jogataako nde , o nandi bee goɗɗo mahɗo suudu dow mbulwuldi bilaa wasugo ngaska . Nde ndiyam wari , taari suudu man , law ndu yibbi , ndu fuu . "
42007001	Yoo , nde Yeesu timmini wolwango yimɓe bolle ɗe , o dilli Kafarnahum .
42007002	Woodi ton mawɗo sooje'en Roma , mo suka mum giɗaaɗo nyawi , ɓadake maayugo .
42007003	Nde mawɗo sooje'en oo nani habaru Yeesu , o neli ndotti'en Yahuudu'en haa maako ngam toraago mo , o wara , o yamɗitina suka maako .
42007004	Ɓe ngari haa Yeesu , ɓe tori mo masin , ɓe mbi'i : " Goɗɗo oo , haani a walla mo ,
42007005	ngam o yiɗi ummaatoore meeɗen , kaŋko mahani min suudu waajaago . "
42007006	Nden Yeesu dillidi bee maɓɓe . Nde o ɓadi saare , mawɗo sooje'en go neli sooba'en mum , ɓe mbi'a mo : " Moodibbo , taa torra , ngam mi he'aay a nasta saare am .
42007007	Ngam maajum mi laari mi fotaay yahugo haa ma min bee hoore am . Wi' wolde woore tan , suka am yamɗitan .
42007008	Mi woodi mawɓe dow am , mi woodi sooje'en boo ɓe marmi . To mi wi'i oo : Yah , o yahan . To mi wi'i oya boo : War , o waran . To mi wi'i suka am : Waɗ ni , o waɗan . "
42007009	Nde Yeesu nani bolle ɗe , o hayɗini . O yeesiti , o wi'i tokkiiɓe mo : " Koo nder Isra'iila , mi meeɗaay tawugo nuɗɗinki makki bana ki . "
42007010	Nde nelaaɓe lori haa saare mawɗo sooje'en , ɓe tawi suka yamɗiti .
42007011	Ɓaawoɗon Yeesu yehi haa wuro wi'eteeŋgo Nayin . Pukara'en maako bee yimɓe ɗuuɗɓe njahdi bee maako .
42007012	Nde o ɓadi yolnde wuro , ndaa yimɓe ɗon ndoondi maayɗo haa ɓe uwoya . Maayɗo man o ɓiŋgel debbo jurumɗo , ngel bajjel . Yimɓe wuro ɗuuɗɓe ɗon ngondi bee debbo man .
42007013	Nde Yeesu yi'i mo , o yurmini mo , o wi'i : " Taa woyu . "
42007014	Nden o yehi , o meemi doondorɗum maayɗo man . Roondiiɓe ndari . Yeesu wi'i : " Sukaajo , mi wi'i ma : Umma . "
42007015	Maayɗo ummi , jooɗi , fuɗɗi wolwugo . Yeesu hokkiti mo daada maako .
42007016	Yimɓe fuu kultori , ɓe teddini Allah , ɓe mbi'i : " Annaboojo mawɗo waŋgi caka meeɗen , Allah wari wallugo yimɓe muuɗum . "
42007017	Kubaru Yeesu saŋkiti haa lesdi Yahudiya e lesɗe piltuɗe fuu .
42007018	Yoo , pukara'en Yuhanna ngecci mo kuuje ɗe fuu . O ewni ɗiɗo nder pukara'en maako ,
42007019	o neli ɓe haa Jawmiraawo , ɓe ?ama mo : " An woni mo min anndi tammi warugo na ? Malla min ndeena goɗɗo feere ? "
42007020	Nde ɓe ngari haa Yeesu , ɓe mbi'i mo : " Yuhanna giiwoowo ngiiwam baptisma neli min haa ma , haa min ?ame : An woni mo min anndi tammi warugo na , malla min ndeena goɗɗo feere ? "
42007021	Wakkati maajum Yeesu yamɗitini nyawɓe ɗuuɗɓe nyawji feere feere , o hisni ɓe e ginnaaji kalluɗi , o wumtini wumɓe ɗuuɗɓe .
42007022	Nden o jaabi nelaaɓe Yuhanna go : " Njehe , mbi'e Yuhanna ko on ngi'i e ko on nani : Wumɓe ɗon ngi'a , woosɓe ɗon njaha , kuturu'en njamɗiti , fahduɓe ɗon nana , maayɓe ummitake , laafuɓe boo nani kubaruwol ceynoowol .
42007023	Barka laatanto koomoy mo accaay nuɗɗingo yam sam . "
42007024	Nde nelaaɓe Yuhanna ndilli , Yeesu fuɗɗi wolwango yimɓe haala Yuhanna , o wi'i : " Ɗume on njehi laarugo haa ladde ? ?ombal ngal hendu dimbata na ?
42007025	Kadi ɗume on njehi laarugo ? Goɗɗo ɓorniiɗo limce booɗɗe na ? Ɓorniiɓe limce booɗɗe , jeynitiiɓe , nder cuuɗi laamiiɓe ɓe ngoni .
42007026	Ɗume on njehi laarugo kadi ? Annaboojo na ? Mi ɗon wi'a on : Fakat , o ɓuri annaboojo piw .
42007027	Ngam Yuhanna woni mo deftere wi'i dow muuɗum :
42007028	Yeesu wi'i fahin : " Mi ɗon wi'a on : Goɗɗo ɓurɗo Yuhanna maŋgu meeɗaay danyeego . Ammaa mo ɓuri leesugo haa laamu Allah , ɓuran Yuhanna maŋgu . "
42007029	Yimɓe e jomnooɓe nanɓe mo fuu ngooŋɗini wolde Allah , ɓe njaɓi yiiwaago ngiiwam baptisma haa Yuhanna .
42007030	Ammaa Farisa'en e moodiɓɓe tawreeta njaɓaay muuyo Allah , ɓe cali yiiwaago ngiiwam baptisma haa Yuhanna .
42007031	Yeesu tokki wi'ugo : " Bee ɗume mi nandinta yimɓe jamanu jonta ? Bee ɓeye ɓe nandi ?
42007032	Ɓe nandi bee ɓikkoy njooɗiikoy haa babal caka wuro , ɓe ɗon ewnindira , ɓe mbi'a : Min puufani on algayta , on ngamaay . Min ngimani on yimre bojji , on mboyaay .
42007033	Ngam Yuhanna giiwoowo ngiiwam baptisma wari , o nyaamataa nyaamduuji goɗɗi , o yarataa inaboojam boo , ammaa on mbi'i o ginnaaɗo .
42007034	Ɓii-neɗɗo wari , o ɗon nyaama , o ɗon yara , on mbi'i o nyaamoowo e jaroowo inaboojam , o soobaajo jomnooɓe e meere'en .
42007035	Ammaa hikma Allah ɗon waŋga booɗɗum haa yimɓe ɓe njaɓi ka fuu . "
42007036	Yoo , Farisaajo feere ewni Yeesu ngam o nyaama bee maako . Yeesu yehi haa saare Farisaajo man , o jooɗi haa o nyaama .
42007037	Woodi debbo marɗo hakke haa wuro maajum . Nde o nani Yeesu ɗon nyaama haa saare Farisaajo go , o waddi faandu urdi .
42007038	O dari ɓaawo Yeesu hedi kosɗe muuɗum . O ɗon woya , haa o soofni kosɗe Yeesu bee gonɗi maako , nden o woosti ɗum bee gaasa hoore maako , o hebbi ɗe , o rufani ɗe urdi .
42007039	Nde Farisaajo ewniiɗo Yeesu go yi'i ɗum , o numi nder ɓernde maako : " To gorko oo o annaboojono , o anndanno debbo meemɗo mo oo , o marɗo hakke . "
42007040	Yeesu fuɗɗi wolwugo , o wi'i Simon : " Woodi ko mi yiɗi wi'ugo ma . " Simon jaabi : " Wolwu , moodibbo . "
42007041	Yeesu wi'i : " Woodi goɗɗo mo tokki yimɓe ɗiɗo nyamaande . O tokki gooto ceede cardi teemeɗɗe jowi , gooto boo ceede cardi cappanɗe jowi .
42007042	Nde ɓe mbaawaay yoɓugo mo , o yaafani ɓe , ɓe ɗiɗo fuu . Caka ɗiɗo ɓe'e , moy ɓurata yiɗugo mo ? "
42007043	Simon jaabi : " Mi tammi mo o yaafani ɓurɗum ɗuuɗugo . " Yeesu wi'i mo : " Gooŋga mbi'ɗa . "
42007044	Nden Yeesu yeesiti haa debbo , o wi'i Simon : " A laari debbo oo na ? Mi wari saare ma , a hokkaay yam ndiyam ngam lootugo kosɗe am , ammaa kaŋko o soofni ɗe bee gonɗi maako , o yiggi ɗe bee gaasa maako .
42007045	A hebbaaki yam , ammaa kaŋko , diga mi wari saare ma , o accaay hebbaago kosɗe am .
42007046	A wujaay hoore am bee nebbam , ammaa kaŋko , o rufi urdi haa kosɗe am .
42007047	Ngam maajum mi ɗon wi'e : Yiide maako mawnde waŋgini hakkeeji maako ɗuuɗɗi njaafaama . Ammaa mo ɓe njaafani pamarum , yiide maako boo famarde . "
42007048	Nden Yeesu wi'i debbo : " Hakkeeji maaɗa njaafaama . "
42007049	Nyaamdanɓe bee maako puɗɗi numugo : " Moy oo , mo waawi yaafaago koo hakkeeji ? "
42007050	Ammaa Yeesu wi'i debbo : " Nuɗɗinki ma hisni ma , yah bee jam . "
42008001	Too , ɓaawo maajum Yeesu yehi berniiji e gure fuu , o waaji , o yecci habaru laamu Allah . Pukara'en sappo e ɗiɗo e rewɓe woɗɓe yamɗitinaaɓe ginnaaji e nyawji fuu ɗon ngondi bee maako . Kamɓe ngoni Mariyama ( bi'eteeɗo Mariyama mo Magdala ) mo ginnaaji joweeɗiɗi ngurtina haa muuɗum ,
42008002	
42008003	e Yowanna , debbo Huja mo suka laamiiɗo Hirudus , e Susanna e rewɓe woɗɓe , wallirɓe mo bee jawdi maɓɓe .
42008004	Yimɓe ɗuuɗɓe diga gure feere feere ngari , mooɓti haa Yeesu . Nden o wolwani ɓe balndol ngol :
42008005	" Demoowo yehi ngesa ngam o saaka . Nde o ɗon saaka , aawdi feere soli sera laawol . Yimɓe njaaɓi ndi , colli boo cuɓti ndi .
42008006	Aawdi feere boo soli haa pellel kaa'e . Nde aawdi man fuɗi , ndi yoori law , ngam walaa peewol .
42008007	Fahin aawdi feere soli caka gi'e , ɗe mawnidi bee maari , ɗe ɓiɗɗi ndi .
42008008	Ammaa feere soli haa lesdi mboondi , ndi fuɗi , ndi mawni , ndi rimi , gawel fuu rimi teemerre teemerre . " Nde Yeesu timmini wolwugo , o wi'i bee sawtu : " Marɗo noppi fuu , nana ! "
42008009	Too , pukara'en Yeesu ?ami mo ko balndol ngol yiɗi wi'ugo .
42008010	O jaabi : " Onon on keɓi anndugo sirriiji laamu Allah , ammaa haa yimɓe feere sey bee balndi .
42008011	" Ndaa ko balndol ngol yiɗi wi'ugo : Aawdi ɗum wolde Allah .
42008012	Woɗɓe feere nandi bee sera laawol haa aawdi soli . To ɓe nani wolde Allah , Iblisa wara , wifta bolle man nder ɓerɗe maɓɓe , ngam taa ɓe nuɗɗina , ɓe kisa .
42008013	Woɗɓe boo nandi bee pellel kaa'e , to ɓe nani wolde , ɓe njaɓa nde bee seyo . Ammaa ɓe accataa nde tabita , ɓe nuɗɗina wakkati seɗɗa non . To jarribeeki wari , ɓe njoofa .
42008014	Aawdi ndi soli caka gi'e boo , nandi bee nananɓe wolde , ɓe ndilla , ɓe acca laruuraaji e yiɗugo risku e belɗum duniyaaru ɓiɗɗa wolde go , nde nafataa .
42008015	Aawdi ndi soli nder lesdi mboondi , nandi bee nananɓe wolde , ɓe njogo nde bee ɓerɗe laaɓɗe , booɗɗe , ɗe mbaŋginira nafuda bee munyal . "
42008016	Walaa mo huɓɓata pittirla , o sudda nga bee taasawo , malla o jo''ina nga les leeso . Ammaa o jo''inan nga dow jo''inirde pittirla , ngam haa nastanɓe fuu ngi'a annoora .
42008017	Ngam walaa cuuɗiiɗum ɗum waŋgintaake , walaa sirriijum boo ɗum anndataake , waŋgintaake .
42008018	" Kakkilane no nanirton . Ngam marɗo kuuje heɓan ɓurduɗe , ammaa laafuɗo , koo peetum ɗum o tammi marugo , ɓe koosan ɗum . "
42008019	Yoo , deerɗiraaɓe Yeesu e daada muuɗum ngari , tawi mo , ammaa ɓe keɓaay yottaago haa maako ngam yimɓe ɗuuɗi .
42008020	Ɓe mbi'i mo : " Daada maaɗa e deerɗiraaɓe maaɗa ɗon yaasi , ɓe ngiɗi yi'ugo ma . "
42008021	Ammaa o jaabi : " Daada am e deerɗiraaɓe am ngoni nananɓe wolde Allah , ɗowtano nde . "
42008022	Yoo , nyande feere Yeesu nasti koombowal bee pukara'en muuɗum , o wi'i ɓe : " En njaha gaɗa weendu . " Ɓe ndilli .
42008023	Nde ɓe ɗon njaha bee koombowal , Yeesu ɗaani . Law hendu ummi dow ndiyam , ndiyam heewi koombowal , ɓe ɓadi halkugo .
42008024	Nden pukara'en ɓaditi mo , ɓe pindini mo , ɓe mbi'i : " Moodibbo , moodibbo , min ɗon kalka . " Yeesu ummi , telɓani hendu e ?uuge ndiyam , ɗum de'iti . De'ere mawnde waɗi .
42008025	Yeesu wi'i pukara'en : " Toy nuɗɗinki mooɗon ? " Ammaa ɓe kultori , ɓe kayɗini , ɓe mbi'i : " Moy neɗɗo oo ? Umranɗo koo hendu e ndiyam , ɗum ɗowtano mo ? "
42008026	Too , ɓe ngari haa lesdi Gergasene'en , gaɗa weendu Galili .
42008027	Nde Yeesu wurti koombowal , woodi goɗɗo marɗo ginnaaji haa wuro man , wari , fotti bee maako . Goɗɗo man duuri o ɓornataako limce , o jooɗataako haa saare , sey haa genaale .
42008028	Nde o yi'i Yeesu , o wooki , o wolwi bee sawtu : " Ko ɗaɓɓata haa am , Yeesu , Ɓiɗɗo Allah Ɓaŋgiiɗo ? Mi tori ma , taa torram . "
42008029	O wi'i ɗum ngam Yeesu umri ginnawol , ngol wurto haa maako . Ginnawol man ɗonno naŋga mo nde ɗuuɗɗum , ɓe ɗonno kaɓɓa kosɗe maako e juuɗe maako bee callalluuji e ge'elle ngam aynugo mo , ammaa o ɗonno ta''a ɗum . Ginnawol ɗonno yahra mo nder ladde .
42008030	Yeesu ?ami mo : " Noy innde maaɗa ? " O jaabi : " Innde am mooɓre " , ngam ginnaaji ɗuuɗɗi mooɓtino haa maako .
42008031	Ɗi tori Yeesu taa o riiwa ɗi , taa o yahra ɗi haa ngaska lugguka .
42008032	Woodi sefre gaduuji haa ton , ɗon dura dow towndiire . Ginnaaji go tori Yeesu , o acca ɗi nasta gaduuji man . O duŋgani ɗi .
42008033	Nden ginnaaji ngurti haa gorko go , ɗi nasti gaduuji . Gaduuji man fuu caamni , do''i diga dow fomoonde townde nder weendu , ɗi kalki ton .
42008034	Nde waynaaɓe gaduuji ngi'i ko waɗi , ɓe ndoggi , ɓe ngecci haala maajum nder wuro e haa kawyeeji .
42008035	Yimɓe ndilli haa ɓe ndaara ko waɗi . Ɓe ngari haa Yeesu , ɓe tawi gorko mo ginnaaji ngurtino e mum go , ɗon jooɗi haa kombi maako , o ɗon ɓorni , o ɗon bee hakkiilo . Ɓe kultori .
42008036	Yi'ɓe ko waɗi ngecci ɓe no ginnaaɗo yamɗitiri .
42008037	Yimɓe lesdi maajum fuu tori Yeesu o wurto lesdi maɓɓe , ngam ɓe kultori masin . Yeesu nasti koombowal , o dilli .
42008038	Goɗɗo mo ginnaaji ngurti haa man go , tori Yeesu yerdo o wonda bee muuɗum . Yeesu lorni mo , wi'i mo :
42008039	" Hootu saare ma , yeccu ko Allah waɗani ma fuu . " O dilli , o yecci yimɓe wuro fuu ko Yeesu waɗani mo .
42008040	Yoo , nde Yeesu warti , yimɓe ɗuuɗɓe njaɓɓi mo , ngam ɓe fuu ɓe ɗonno ndeena mo .
42008041	Nden goɗɗo bi'eteeɗo Jayrus , mawɗo suudu waajaago Yahuudu'en wari haa Yeesu , do''i yeeso maako , tori mo o yaha saare muuɗum ,
42008042	ngam woodi ɓiŋgel deyel , bajjel , mo duuɓi sappo e ɗiɗi , ɓadake maayugo .
42008043	Woodi boo debbo feere ton . Duuɓi sappo e ɗiɗi o nyawi nyaw ilugo ?i?am . O majjini jawdi maako fuu haa hurgooɓe , ammaa walaa mo waawi yamɗitingo mo .
42008044	O ɓaditi Yeesu haa ɓaawo , o meemi gawargal limce muuɗum . Law ni ilugo ?i?am maako go jinni .
42008045	Yeesu ?ami : " Moy meemi yam ? " Koomoy fuu wi'i : " Naa min . " Piyer wi'i : " Moodibbo , yimɓe ɗon taari ma , ɗon ɓiɗɗu ma , nden a wi'a : Moy meemi yam ? "
42008046	Ammaa Yeesu wi'i : " Woodi mo meemi yam , ngam mi maati sembe wurti haa am . "
42008047	Nde debbo yi'i o waawataa suuɗaago , o wari , o ɗon diwna , o do''i yeeso maako , o yecci caka yimɓe fuu ngam ɗume o meemi Yeesu , o yecci boo no o yamɗitiri wakkati man .
42008048	Nden Yeesu wi'i : " Ɓiŋgel am , nuɗɗinki maaɗa yamɗitini ma , yah jam . "
42008049	Diga Yeesu timminaay wolwugo tawon , goɗɗo mo saare Jayrus wari , wi'i mo : " Ɓiŋgel ma maayi , taa ɓillu moodibbo . "
42008050	Ammaa nde Yeesu nani ɗum , o wi'i Jayrus : " Taa hul , nuɗɗin tan , o yamɗitan . "
42008051	Nde o yotti haa saare , o duŋganaaki koomoy nastida bee maako , sey Piyer e Yuhanna , e Yakuba e baaba e daada ɓiŋgel .
42008052	Ɓe ɗon mboya , ɓe ɗon ngooka dow ɓiŋgel go . Yeesu wi'i ɓe : " Taa mboye , ngel maayaay , ngel ɗaani non . "
42008053	Ɓe ndaari mo bana ginnaaɗo ngam ɓe anndi ɓiŋgel maayi .
42008054	Ammaa Yeesu naŋgi juŋŋgo maagel , o wi'i bee sawtu : " Ɓiŋgel , umma . "
42008055	Yoŋki maagel warti haa maagel , ngel ummi wakkati man . Nden Yeesu umri ɓe ndokka ngel ko ngel nyaama .
42008056	Saarooji ɓiŋgel kayɗini , ammaa Yeesu wi'i , taa ɓe ngecca koomoy ko laati .
42009001	Too , Yeesu mooɓti pukara'en sappo e ɗiɗo , o hokki ɓe sembe e baawɗe riiwugo ginnaaji e yamɗitingo nyawji .
42009002	O neli ɓe waajaago laamu Allah , e yamɗitingo nyawɓe .
42009003	O wi'i ɓe : " Taa koo'e kooɗume ngam jahaaŋgal , koo sawru malla booro , koo nyaamdu malla ceede . Koomoy , taa jogo limce ɗiɗi boo .
42009004	Haa saare ɓe mbeerni on fuu , njooɗe ton haa to on ndilli .
42009005	To yimɓe cali jaɓɓaago on haa wuro , ngurte wuro man , piɗɗe collaaje kosɗe mon , ɗum laato seedamku dow maɓɓe . "
42009006	Ɓe ndilli , ɓe njehi gure feere feere , ɓe ngaaji kubaruwol ceynoowol , ɓe njamɗitini nyawɓe kootoy .
42009007	Yoo , nde Hirudus , mawɗo lesdi nani ko laati fuu , o sakli . Ngam woɗɓe mbi'i : " Yuhanna ummitake e maayde . "
42009008	Woɗɓe boo mbi'i : " Eliya waŋgi . " Fahin woɗɓe mbi'i : " Gooto haa annabo'en ɓooyma ummitake . "
42009009	Ammaa Hirudus wi'i : " Mi ta''i hoore Yuhanna . Goɗɗo moy nananmi ɓe mbi'anta kuuje bana ni ? " O ɗaɓɓi yi'ugo mo .
42009010	Nelaaɓe ngarti , ɓe ngecci Yeesu ko ɓe kuuwi fuu . O hoosi ɓe feere maɓɓe , ɓe njehi nokkuure ferewnde , hedi wuro wi'eteeŋgo Baytisayda .
42009011	Yimɓe nani ɗum , ɓe tokki mo . Yeesu jaɓɓi ɓe , o wolwani ɓe habaru laamu Allah , o yamɗitini marɓe haaje yamɗitineego boo .
42009012	Nde naaŋge ɓadi mutugo , sappo e ɗiɗo go ɓaditi mo , mbi'i mo : " Wi' yimɓe ɓe ndilla haa gure e pattule , ngam ɓe keɓa nyaamdu e weerde , ngam en ɗon haa ladde . "
42009013	Yeesu wi'i ɓe : " Onon ndokke ɓe ko ɓe nyaama . " Ammaa ɓe njaabi : " Walaa ko min mari , sey tamseeje jowi e liɗɗi ɗiɗi . Sonaa to a yiɗi min njaha , min coodana yimɓe ɓe'e fuu nyaamdu kam . "
42009014	Limgal yimɓe man dillani ujine njowo . Yeesu wi'i pukara'en muuɗum : " Njo''ine ɓe cappanɗe njowo cappanɗe njowo . "
42009015	Ɓe mbaɗi bana non , ɓe njo''ini ɓe fuu .
42009016	Yeesu hoo'i tamseeje jowi e liɗɗi ɗiɗi go , o tijji dow , o yetti Allah ngam man , nden o yewi ɗum , o hokki ɗum pukara'en ngam ɓe cendana yimɓe .
42009017	Ɓe fuu ɓe nyaami , ɓe kaari , ɓe ɓofti luttuɗum tamseeje , ɗum waɗi cilaaje sappo e ɗiɗi keewɗe .
42009018	Yoo , saa'i feere Yeesu ɗon waɗa do'a feere muuɗum . Pukara'en maako ngari haa maako . O ?ami ɓe : " Ɗume yimɓe mbi'ata dow am ? "
42009019	Ɓe njaabi : " Woɗɓe ɗon mbi'a an woni Yuhanna giiwoowo ngiiwam baptisma , woɗɓe boo ɗon mbi'a an woni Eliya , fahin woɗɓe ɗon mbi'a a gooto annabo'en ɓooyma mo ummiti diga maayde . "
42009020	O ?ami ɓe : " Onon boo , on ɗon mbi'a mi moy ? " Piyer wi'i : " An woni Almasiihu mo Allah . "
42009021	Too , Yeesu umri ɓe bee caatal taa ɓe mbi'a ɗum koomoy .
42009022	O ɓesdi wi'ugo : " Doole Ɓii-neɗɗo yara bone ɗuuɗɗe , dawrooɓe e mawɓe liman'en e moodiɓɓe ngudina mo . Ɓe mbaran mo , ammaa ɓaawo nyalɗe tati o ummititto . "
42009023	Nden o wi'i yimɓe fuu : " To goɗɗo yiɗi tokkaago yam , sey o acca numango hoore maako , o efta gaafaaŋgal maako nyalaade fuu , o tokko yam .
42009024	Ngam koomoy yiɗi hisnugo yoŋki muuɗum , majjinan ki . Ammaa mo majjini yoŋki muuɗum ngam am , hisnan ki .
42009025	To neɗɗo heɓi duniyaaru fuu , ammaa o majjini yoŋki maako , malla o jaalaama , ko ɗum nafi ?
42009026	Ngam maajum , to goɗɗo semti yam e bolle am , Ɓii-neɗɗo semtan mo yaake o warata bee tedduŋgal maako e ngal Baabiraawo maako , e ngal malaa'ika'en seniiɓe .
42009027	Mi ɗon wi'a on bee gooŋga , woɗɓe feere nder wonɓe ɗo maayataa sey to ɓe ngi'i laamu Allah . "
42009028	Too , balɗe joweetati ɓaawo o wolwi bolle ɗe , Yeesu hoosi Piyer e Yuhanna e Yakuba , o wa''i hooseere ngam haa o waɗa do'a .
42009029	Nde o ɗon do'o , yeeso maako wayliti , limce maako laati daneeje tal , ɗelkanɗe .
42009030	Ɗon ni , ndaa , worɓe ɗiɗo ɗon ngeewtida bee maako , ɗum Muusa bee Eliya .
42009031	Ɓe mbaŋgi nder tedduŋgal asama , ɓe mbolwi dow no kuugal maako timmirta bee maayugo haa Urusaliima .
42009032	Piyer e wonduɓe bee maako ɗaani ɗoyɗi tedduɗi , ammaa ɓe pini , ɓe ngi'i tedduŋgal Yeesu e worɓe ɗiɗo wonduɓe bee muuɗum .
42009033	Nde yimɓe ɗiɗo go ɗon ceeda bee Yeesu , Piyer wi'i mo : " Moodibbo , ɗum booɗɗum en ɗon ɗo . Accu min mbaɗa bukkaaji tati , wooru ngam maaɗa , wooru ngam Muusa , wooru boo ngam Eliya . " O anndaa ko o wi'ata .
42009034	Nde o ɗon wolwa ɗum , ruulde wari , suddi ɓe . Pukara'en kultori nde ɓe ngi'i ɓe nasti ruulde .
42009035	Sawtu wurti ruulde go , wi'i : " Oo woni Ɓiɗɗo am mo mi suɓi , nanane mo . "
42009036	Nde sawtu go wolwi , ɓe ngi'aay goɗɗo feere , sey Yeesu feere muuɗum . Saa'i maajum pukara'en njeeɗi , ɓe ngeccaay koomoy ko ɓe ngi'i .
42009037	Yoo , nde ɓe njippi hooseere jaŋgo man , yimɓe ɗuuɗɓe ngari , potti bee Yeesu .
42009038	Goɗɗo hooli nder mooɓre man , wi'i : " Moodibbo , mi tori ma , laar ɓiŋgel am gorgel , ngel gootel tan , bajjel .
42009039	Ginnawol ɗon naŋga ngel , law ngel ɗon wooka , ginnawol ɗon dimba ngel bee sembe , waɗa ngel guufndaale haa hunduko , ngol ɗon torra ngel . Bee bone ngel seedata bee maagol , ɓaawo ngol torri ngel .
42009040	Mi tori pukara'en ma ɓe ndiiwa ngol , ammaa ɓe mbaawaay . "
42009041	Yeesu jaabi : " Yimɓe sooya-nuɗɗinki'en , halluɓe , mi jooɗo bee mooɗon , mi munyana on haa yotto ndeye ? Waddu ɓiŋgel ma haa ɗo . "
42009042	Nde ngel ɗon wara , ginnawol do''i ngel , dimbi ngel bee sembe . Ammaa Yeesu umri ginnawol , yamɗitini ɓiŋgel go , hokkiti ngel baaba maagel .
42009043	Ɓe fuu ɓe kayɗini baawɗe Allah .
42009044	" Nane booɗɗum ko mbi'anmi on jonta : Ɓe ndokkan Ɓii-neɗɗo haa juuɗe yimɓe . "
42009045	Ammaa pukara'en paamaay haala ka , ka laati cuuɗiika haa maɓɓe ngam taa ɓe paama ka . Ɓe kuli ?amugo mo boo dow maajum .
42009046	Yoo , pukara'en puɗɗi ?am?amtirgo moy laatoto mawɗo caka maɓɓe ?
42009047	Yeesu anndi numo ɓerɗe maɓɓe , o hoosi ɓiŋgel pamarel , o darni ngel kombi maako ,
42009048	o wi'i ɓe : " Koomoy jaɓi ɓiŋgel pamarel ngel ngam innde am , o jaɓi yam , min . Koomoy jaɓi yam boo , jaɓi nelɗo yam , ngam ɓurɗo famɗugo caka mooɗon fuu , kaŋko woni mawɗo . "
42009049	Yuhanna fuɗɗi wolwugo , wi'i : " Moodibbo , min ngi'i goɗɗo ɗon riiwra ginnaaji bee innde ma . Min kaɗi mo , ngam o hawtaay bee meeɗen . "
42009050	Yeesu jaabi mo : " Taa kaɗe mo , ngam koomoy mo honnaaki on , ɗon bee mooɗon . "
42009051	Nde wakkati dilluki maako haa asama ɓadi , o waɗi anniya yahugo Urusaliima .
42009052	O neli nelaaɓe yeeso maako . Ɓe ndilli , ɓe nasti wuro Samariya'en ngam taaskanaago mo weerde .
42009053	Ɓe njaɓɓaaki mo ngam o yiɗi yahugo Urusaliima .
42009054	Nde Yakuba e Yuhanna ngi'i ɗum , ɓe mbi'i : " Jawmiraawo , a yiɗi min mbi'a yiite jippo diga asama , halka ɓe na ? "
42009055	Ammaa Yeesu yeesiti , o feli ɓe , [ o wi'i : " On anndaa ruuhu nguye woni haa mooɗon .
42009056	Ngam Ɓii-neɗɗo waraay ngam halkugo yoŋkiiji yimɓe , ammaa ngam hisnugo ɗi . " ] Nden ɓe ndilli wuro feere .
42009057	Yoo , nde ɓe ɗon haa laawol , gooto wi'i mo : " Mi tokkete kootoy njahata fuu . "
42009058	Yeesu jaabi mo : " Doldolɗe ngoodi gasɗe , colli boo ngoodi caɓɓe , ammaa Ɓii-neɗɗo walaa haa o waalo ngam siwtaago . "
42009059	O wi'i goɗɗo feere : " Tokkam . " Goɗɗo man wi'i mo : " Duŋganam mi yaha , mi uwa baaba am tawon . "
42009060	Ammaa Yeesu wi'i mo : " Accu maayɓe uwa maayɓe muuɗum'en , ammaa an , yah waaja laamu Allah . "
42009061	Goɗɗo feere boo wi'i mo : " Mi tokkete , ya Jawmiraawo , ammaa duŋganam mi jaɓɓito yimɓe saare am tawon . "
42009062	Yeesu wi'i mo : " Koomoy wallini juŋŋgo dow baanewo , nden laari ɓaawo , nafaay laamu Allah . "
42010001	Ɓaawo maajum Jawmiraawo suɓi pukara'en woɗɓe cappanɗe njoweeɗiɗo e ɗiɗo , o neli ɓe ɗiɗo ɗiɗo yeeso maako , nder berniiji e gure o tammi yahugo fuu .
42010002	O wi'i ɓe : " ?aamle ɗuuɗi , ammaa sodooɓe ɗuuɗaay . Tore Jawmu ?aamnde o ɓesda nelugo sodooɓe ngam ?aamnde maako .
42010003	Njehe , mi neli on bana baali caka caafaali .
42010004	Taa njoge booro ceede malla booro njooɓaari , koo paɗe . Taa koofne goɗɗo haa laawol boo .
42010005	Saare on nastata fuu , mbi'e tawon : Jam laato dow saare nde .
42010006	To goɗɗo jam ɗon haa saare man , jam mooɗon jooɗoto dow maako . To woodaa , jam man lorto dow mooɗon .
42010007	Njooɗe haa saare maajum , nyaame , njare ko ɓe ndokki on fuu . Ngam kuuwoowo haandi ngeenaari muuɗum . Taa cotte diga saare , on njaha saare wonde .
42010008	To on nasti wuro kooŋgoye , ɓe njaɓɓake on , nyaame ko ɓe ngaddani on .
42010009	Njamɗitine nyawɓe ɓe on tawi ton , mbi'e ɓe : Laamu Allah ɓadake haa mooɗon .
42010010	Ammaa to on nasti wuro kooŋgoye , ɓe njaɓɓaaki on , ngurte haa laabi maago , mbi'e :
42010011	Koo collaaje wuro mooɗon haa kosɗe amin , min piɗɗani on , ammaa annde laamu Allah ɓadake on .
42010012	Mi wi'i on , nyande darŋgal , kiita wuro man ɓuran kiita Sodoma saatugo . "
42010013	" Bone laatanto ma , an Korajin . Bone laatanto ma , an Baytisayda . Ngam kaayeefiiji kuuwaaɗi nder mooɗon , to ɗi kuuwano nder Tirus e Sidon kam , yimɓe ton njooɗotono , ɓe ɓornotono buhuuje , ɓe ndufanno ndoondi dow ko'e maɓɓe ngam hollugo ɓe tuubi .
42010014	Ngam maajum nyalaade darŋgal , kiita Tirus e Sidon ɓuran hoyugo dow kiita mooɗon .
42010015	An Kafarnahum , a ɗon tammo Allah ɓaŋgtan ma haa asama na ? Kayya ! A nastan joonde maayɓe . "
42010016	Nden Yeesu wi'i pukara'en muuɗum : " Nananɗo on , nanani yam , caliiɗo on , salake yam , caliiɗo yam boo , salake nelɗo yam . "
42010017	Yoo , nelaaɓe cappanɗe njoweeɗiɗo e ɗiɗo go ngarti bee seyo , ɓe mbi'i : " Jawmiraawo , koo ginnaaji ɗowtanake min ngam innde ma . "
42010018	Nden Yeesu wi'i ɓe : " Mi yi'i Sayɗaanu do''ake diga dow bana ma''ere .
42010019	Ndaa , mi hokki on baawɗe yahugo dow boɗɗe e jahe e laamu dow baawɗe konneejo fuu . Kooɗume torrataa on .
42010020	Ammaa taa ceye ngam ginnaaji ɗowtanake on , ceye ngam inɗe mooɗon mbindaama haa asama . "
42010021	Yoo , wakkati maajum Ruuhu hebbini Yeesu seyo , o wi'i : " Ya Baabiraawo , Jawmu asama e lesdi , mi yetti ma ngam a waŋginani ɓikkoy pamaroy ko a suuɗi marɓe anndal e faamu . Nonnon , ya Baabiraawo , bana ni ɗum fottani ma .
42010022	" Baabiraawo am halfini yam kuuje fuu . Walaa annduɗo moy woni Ɓiɗɗo sonaa Baabiraawo , walaa annduɗo moy woni Baabiraawo boo , sonaa Ɓiɗɗo , e mo Ɓiɗɗo yiɗi waŋginango ɗum fuu . "
42010023	Nden o wayliti haa pukara'en , o wolwani ɓe feere maɓɓe : " Barka laatanto gite gi'anɗe ko ngi'ɗon .
42010024	Mi ɗon wi'a on : Annabo'en ɗuuɗɓe e laamiiɓe ɗuuɗɓe ngiɗi yi'ugo ko ngi'oton , ammaa ɓe ngi'aay . Ɓe ngiɗi nanugo ko nanoton , ammaa ɓe nanaay . "
42010025	Too , moodibbo tawreeta ummi , yiɗi jarribaago Yeesu , ?ami mo : " Moodibbo , ɗume mbaɗanmi ngam mi heɓa ngeendam nduumiiɗam ? "
42010026	Yeesu wi'i mo : " Ko winda nder tawreeta ? Ko njaŋgata ton ? "
42010027	O jaabi : " Yiɗ Allah Jawmiraawo maaɗa bee ɓernde ma fuu , bee yoŋki ma fuu , bee sembe ma fuu , bee hakkiilo ma fuu , yiɗ keeddiɗɗiraawo ma bana a yiɗiri hoore ma . "
42010028	Yeesu wi'i mo : " A jaabake booɗɗum , waɗ bana non , a heɓan ngeendam nduumiiɗam . "
42010029	Ammaa kaŋko o yiɗi gooŋɗingo hoore maako , o wi'i Yeesu : " E moy woni keeddiɗɗiraawo am ? "
42010030	Yeesu wi'i : " Goɗɗo ummi Urusaliima yahugo Yeriko . Fasooɓe pasi mo , ɓorti mo , piyi mo , ndilli , acci mo o ɓadake maayugo .
42010031	Limanjo feere boo tokki laawol man , yi'i goɗɗo go , widdi , saali .
42010032	Goɗɗo Lewiŋkeejo wari haa nokkuure man , yi'i goɗɗo go . Kaŋko boo o widdi , o saali .
42010033	Ammaa woodi Samariyaajo ɗon yaha jahaaŋgal , o wari haa nokkuure man . Nde o yi'i goɗɗo go , o yurmini mo .
42010034	O ɓaditi , o rufi nebbam e inaboojam dow kuuduuje maako , o haɓɓi ɗe , o wa''ini mo mba''aawa maako , o yahri mo haa nokkuure hoɗɓe , o suklani mo .
42010035	Jaŋgo man , o hoosi ceede cardi ɗiɗi , o hokki jawmu nokkuure hoɗɓe man , o wi'i : Suklana mo , to a majjini ceede ko ɓuri ɗe , mi lornante to mi warti . "
42010036	Nden Yeesu wi'i : " Haa maaɗa kam , nder tato ɓe'e , moy a tammi o keeddiɗɗiraawo pasaaɗo laawol man ? "
42010037	Moodibbo tawreeta jaabi : " Mo huuwani mo enɗam oo . " Yeesu wi'i mo : " Yah an boo , huuw bana non . "
42010038	Yoo , nde Yeesu ɗon yaha haa laawol bee pukara'en muuɗum , o nasti wuro feere , debbo bi'eteeɗo Marta jaɓɓi mo haa saare muuɗum .
42010039	O woodi deerɗiraawo debbo , bi'eteeɗo Mariyama , mo jooɗi kombi Jawmiraawo , ɗon nana haala Yeesu .
42010040	Marta ɗon sukli bee kuuɗe saare feere feere . O wari , o wi'i : " Jawmiraawo , walaa ko yaalu ma nde deerɗam acci yam , mi ɗon sukli bee kuuɗe na ? Wi' mo le o wallammi . "
42010041	Jawmiraawo jaabi mo : " Hey Marta , hey Marta , a ɗon ɓilli hoore ma bee kuuje ɗuuɗɗe .
42010042	Huunde woore tan woni haandunde . Mariyama suɓi geɗal booɗŋgal , ngal hoosataake haa maako . "
42011001	Too , nyande feere Yeesu waɗi do'a haa nokkuure wonde . Nde o timmini waɗugo do'a , gooto haa pukara'en maako wi'i mo : " Jawmiraawo , anndin min waɗugo do'a bana Yuhanna anndini pukara'en muuɗum . "
42011002	O wi'i ɓe : " To on ɗon mbaɗa do'a , mbi'e :
42011003	Hokku min nyaamdu deydey haaje amin nyalɗe fuu .
42011004	Yaafana min hakkeeji amin ,
42011005	O wi'i ɓe fahin : " To gooto mooɗon woodi soobaajo , o yehi haa muuɗum caka jemma ngam wi'ugo mo : Soobaajo , hokkam tamseeje tati .
42011006	Ngam gooto nder sooba'en am warti jahaaŋgal , ɗon haa am , mi walaa ko mi hokka mo .
42011007	To soobaajo mo nder suudu go boo jaabake mo : Taa daamam jonta , dammugal maɓɓi , min bee ɓikkoy am fuu min ɗon mbaali , mi waawataa ummaago ngam mi hokke tamseeje .
42011008	Mi ɗon wi'a on , koo to o ummaaki , o hokki mo ngam o soobaajo maako boo , o ummoto , o hokka mo ngam o ɗon daama mo , o hokka mo ko o mari haaje .
42011009	Min mi ɗon wi'a on : Tore , on keɓan . Ɗaɓɓite , on tawan . Cilmine , ɓe maɓɓitanan on .
42011010	Ngam koomoy tori , heɓan . Koomoy ɗaɓɓiti , tawan . Koomoy silmini boo , ɓe maɓɓitanan mo .
42011011	Moy haa mooɗon to o baaba , o hokkan ɓiŋgel maako mboodi to ngel torake mo liiŋgu ?
42011012	Malla to ngel torake mo yeeraande gertogal , o hokkan ngel yaare na ?
42011013	Onon halluɓe maa , on anndi hokkugo ɓiɓɓe mooɗon kuuje booɗɗe . Sakko Baabiraawo mooɗon mo asama , o ɓurataa hokkugo Ruuhu Ceniiŋgu haa torotooɓe mo na ? "
42011014	Yeesu wurtini ginnawol muukɗinŋgol goɗɗo . Nde ginnawol man wurti , goɗɗo man wolwi , haa yimɓe fuu kayɗini .
42011015	Ammaa woɗɓe feere mbi'i : " Laamiiɗo ginnaaji hokkata mo baawɗe riiwugo ginnaaji . "
42011016	Woɗɓe boo ngiɗi jarribaago mo , ngam maajum ɓe ?ami mo o waɗana ɓe kaayeefi ngam tabitingo Allah neli mo .
42011017	Nde Yeesu anndi numo maɓɓe , o wi'i ɓe : " To yimɓe lesdi cendake , ɗon kaɓa hakkunde muuɗum'en , laamu lesdi man halkan , saare do''oto dow saare .
42011018	To Sayɗaanu honi hoore mum , noy laamu mum tabitirta ? On ɗon mbi'a mi ɗon riiwa ginnaaji bee baawɗe Be'eljebulfo .
42011019	To min mi ɗon riiwa ginnaaji bee baawɗe Be'eljebul , bee baawɗe ɗeye ɓikkoy mooɗon boo ndiiwrata ɗi ? Ngam maajum ɓikkoy mooɗon mbaŋginan sooynde gooŋga mooɗon .
42011020	Ammaa to bee baawɗe Allah ndiiwranmi ginnaaji boo , nden kam ɗum ɗon waŋgina laamu Allah wari haa mooɗon .
42011021	" To goɗɗo cembiɗɗo taaskiiɗo bee balmi ɗon ayna saare muuɗum , ko o mari fuu jooɗoto jam .
42011022	Ammaa to ɓurɗo mo sembe wari dow maako , jaaloto mo , jaɓta balmi maako ɗi o hoolɗinori , senda jawdi maako njaɓtaandi bee sembe .
42011023	" Mo wondaay bee am , o konneejo am . Mo wallaay mooɓtugo , saŋkitan . "
42011024	" To ginnawol wurtake neɗɗo , yiiloyi ladde ngam ɗaɓɓugo nokkuure siwtaago , heɓaay , nden kam ngol wi'an : Mi loroto haa suudu am ndu mi wurtino .
42011025	To ngol lori haa maaru , ngol tawan ndu wuuwaandu , mo''inaandu .
42011026	Nden ngol yaha , ngol wadda ginnaaji goɗɗi joweeɗiɗi , ɓuranɗi ngol hallugo , ɗi njooɗodo nder suudu man . Timmoode goɗɗo man tulliti dow naane . "
42011027	Nde Yeesu wolwi bana ni , debbo ɓaŋgti sawtu caka yimɓe , wi'i : " Barka laatani reedu danyndu ma e enɗi ɗi musinɗa . "
42011028	Ammaa kaŋko o wi'i : " Barka laatanto nananɗo wolde Allah , jogi nde . "
42011029	Nde yimɓe mooɓti kombi Yeesu , o fuɗɗi wi'ugo : " Yimɓe jamanu jonta , ɓe halluɓe , ɓe ɗon ?ama kaayeefi . Ɗum hokkataake ɓe , sonaa kaayeefi annabi Yonas .
42011030	Ngam bana Yonas laatino kaayeefi haa yimɓe Niniwe , non Ɓii-neɗɗo boo laatanto yimɓe jonta .
42011031	Laamiiɗo debbo , mo lesdi fombina , ummanto yimɓe jonta'en ɓe'e , wulloto ɓe nyalaade darŋgal , ngam o wari diga daayiiɗum haa o nana bolle Suleymaanu keewɗe hikma . Ndaa ɓurɗo Suleymaanu maŋgu ɗon haa ɗo .
42011032	Nyalaade darŋgal , jooɗiiɓe wuro Niniwe ummanto yimɓe jamanu jonta , kiitoto ɓe , ngam yimɓe Niniwe tuubi nde ɓe nani waaju Yonas . Ndaa , ɓurɗo Yonas maŋgu ɗon haa ɗo . "
42011033	" Walaa mo huɓɓata pittirla , o nyukkina nga , malla o hippa nga bee taasawo , ammaa o jo''inan nga dow jo''inirɗum pittirla , ngam haa nastanɓe fuu ngi'a annoora .
42011034	Gite ma laati bana pittirla ɓandu . To gite ma laaɓɗe , ɓandu ma fuu ɗon nder annoora . Ammaa to gite ma laaɓaay , ɓandu ma fuu ɗon nder nyiɓre .
42011035	Hakkil , ngam taa annoora haa maaɗa laato nyiɓre .
42011036	To ɓandu ma fuu ɗon nder annoora , walaa haa lutti nder nyiɓre , ndu fuu ndu ɗon nder annoora , bana to pittirla ɗon yaynane bee annoora muuɗum . "
42011037	Nde Yeesu timmini wolwugo , Farisaajo goɗɗo ewni mo haa ɓe nyaamda , o nasti , o fuɗɗi nyaamugo .
42011038	Farisaajo hayɗini nde o yi'i Yeesu lootaay juuɗe muuɗum , fuɗɗi nyaamugo non .
42011039	Jawmiraawo wi'i mo : " Onon Farisa'en , on ɗon loota jardugel e nyaamrugel , ammaa nder mooɗon ɗon heewi bee toonyaŋge e halleende .
42011040	Sooya-hakkiilo'en , Allah mo waɗi yaasi , o waɗaay nder boo na ?
42011041	Ndokke talaka'en ko woni nder jardugel mooɗon e nyaamrugel mooɗon , nden kuuje fuu laatoto laaɓɗe ngam mooɗon .
42011042	" Ammaa bone laatanto on , onon Farisa'en , ngam on ɗon itta jakka haako minti e haako jarne , e haakooji nyaameteeɗi fuu , on ɗon acca gooŋgaaku e yiide Allah . Kanji ɗi kaandi jogeego , ammaa taa on ngeebo luttuɗi boo .
42011043	" Bone laatanto on , onon Farisa'en , ngam on ngiɗi jooɗorɗe ardiiɗe nder cuuɗi waajaago Yahuudu'en , on ngiɗi ɓe koofna on haa luuɓe .
42011044	Bone laatanto on , ngam on nandi bee genaale ɗe ngi'aaka , ɗe ɓe ɗon njaha dow mum bilaa anndugo . "
42011045	Nden gooto haa moodiɓɓe tawreeta wolwi , wi'i mo : " Moodibbo , ko mbi'ata ɗum , minin a huɗi boo . "
42011046	Yeesu jaabi : " Bone laatanto on , onon moodiɓɓe tawreeta boo . On ɗon ndoonda yimɓe dooŋgle caɗɗe roondeego , ɗe on meemataa koo bee hoondu mon sam .
42011047	Bone laatanto on , ngam on ɗon maha genaale annabo'en ɓe kaakiraaɓe mooɗon mbari .
42011048	Nden kam on ɗon ceedo kuuɗe kaakiraaɓe mooɗon , on ɗon ngerdo ɗe , ngam kamɓe ɓe mbari annabo'en . Onon boo , on mahi genaale maɓɓe .
42011049	Ngam maajum hikma Allah wi'i : Mi nelan annabo'en e nelaaɓe , ɓe mbaran woɗɓe , ɓe ɓillan woɗɓe boo .
42011050	Ngam ?i?am annabo'en ndufaaɗam diga puɗɗuki duniyaaru ɗon ɗaɓɓite haa yimɓe jonta'en ɓe'e ,
42011051	diga ?i?am Habila haa ?i?am Jekariya , mbaraaɗo hakkunde nokkuure seniinde e hirsirde . Nonnon , mi ɗon wi'a on , yimɓe jonta'en ɓe'e ɓe hiiteteeɓe ngam mbar-hooreeji ɗi fuu .
42011052	" Bone laatanto on , onon moodiɓɓe tawreeta e Farisa'en , ngam on koosi maɓɓitirɗum anndal , ammaa onon , on nastaay bee ko'e mon , yiɗɓe nastugo boo on kaɗi ɓe . "
42011053	Nde o wurti ton , moodiɓɓe tawreeta tokki mo bee haala , ɓe ?ami mo dow kuuje ɗuuɗɗe .
42011054	Ɓe kakkili ngam haa ɓe nana bolle kalluɗe haa maako , ɓe ngullo mo dow maaje .
42012001	Yoo , wakkati maajum yimɓe ujineeje mooɓotiri haa ɓe ɗon njaaɓnjaaɓtira . Yeesu fuɗɗiri bee wolwango pukara'en muuɗum : " Kakkilane ufnirɗum Farisa'en , waato naafikaaku maɓɓe .
42012002	Cuuɗiiɗum fuu waŋgan , sirriijum fuu ɗum faamoto .
42012003	Ngam ko on mbi'i nder nyiɓre fuu , ɗum naneteeɗum nder annoora . Ko on cofndotiri nder cuuɗi , ɗum baŋginteeɗum haa babal . "
42012004	" Mi ɗon wi'a on , onon soobiraaɓe am : Taa kule waawanɓe mbarugo ɓandu , ammaa ɓe mbaawataa waɗugo kooɗume ko ɓuri non .
42012005	Mi hollan on mo haani on kula : Kule mo waawi mbarugo , mo mari baawɗe sakkingo nder yiite boo . Nonnon , mi wi'i on , kaŋko haani huleego .
42012006	" Ɓe coorrataa colloy njowoy bee kobo ɗiɗi na ? Ammaa Allah yejjitaay koo gootel maakoy .
42012007	Koo gaasaaji ko'e mooɗon ɗi limaaɗi gootol gootol . Taa kule sam , on ɓuri colloy ɗuuɗkoy saman . "
42012008	" Mi ɗon wi'a on , koomoy seedi yam yeeso yimɓe , Ɓii-neɗɗo boo seedoto mo yeeso malaa'ika'en Allah .
42012009	Ammaa mo wi'i anndaa yam yeeso yimɓe , Ɓii-neɗɗo boo wi'an anndaa mo yeeso malaa'ika'en Allah .
42012010	" Koomoy wolwi kalluka dow Ɓii-neɗɗo , heɓan yaafuye . Ammaa mo wolwi kalluka dow Ruuhu Ceniiɗo , o yaafataake sam .
42012011	" To ɓe njahri on kiita haa nder cuuɗi waajaago Yahuudu'en , malla yeeso laamiiɓe , malla yeeso mawɓe , taa ɓillore numugo no kisroton , malla ko mbi'oton .
42012012	Ngam Ruuhu Ceniiɗo anndinan on ko mbi'oton wakkati maajum . "
42012013	Yoo , goɗɗo nder mooɓre wi'i Yeesu : " Moodibbo , wi' deerɗam sendana min ndonŋgu baaba amin . "
42012014	Yeesu wi'i mo : " Hey an , moy waɗi yam kiitoowo mon malla cendoowo jawdi mon ? "
42012015	Nden o wi'i ɓe : " Ndeente haa yiɗugo jawdi , ngam jawdi welnataa joonde neɗɗo , koo no o riskiri fuu . "
42012016	O wolwani ɓe balndol ngol : " Woodi diskuɗo , o woodi gese , ɗe mbaɗani mo ?aamnde ɗuunde .
42012017	O numi nder ɓernde maako : Ko mbaɗanmi ? Ngam mi walaa nokkuure mooɓtugo ?aamnde am .
42012018	O wi'i : Yowwa , ndaa no mbaɗanmi : Mi fusan beembe am , mi maha ɓurɗe mawnugo , mi mooɓta ?aamnde am e jawdi am fuu haa ton .
42012019	Nden mi wi'a hoore am : A woodi jawdi ɗuundi ɗon sigi , ndi he'an baakin duuɓi ɗuuɗɗi . Siwta , nyaam , yar , seya .
42012020	Ammaa Allah wi'i mo : Sooya-hakkiiloojo , jemmaare nde'e mi hoosan yoŋki ma , kuuje maaɗa a mooɓti ɗe fuu , moy marata ɗe ?
42012021	Bana ni laatanto mo mooɓti jawdi ngam hoore muuɗum , mo laataaki diskuɗo haa Allah . "
42012022	Yoo , ɓaawoɗon Yeesu wi'i pukara'en muuɗum : " Ngam maajum mi ɗon wi'a on : Taa caklane haala nyaamdu malla limce .
42012023	Ngam yoŋki ɓuri nyaamdu saman , ɓandu boo ɓuri limce saman .
42012024	Ndaare leekuuje le , ɗe aawataa , ɗe codataa , ɗe ngalaa cigorɗum malla beembal , ammaa Allah ɗon nyaamna ɗe . Saman mooɗon ɓurataa colli piw na ?
42012025	Moy haa mooɗon bee dabare mum waawi ɓesdugo balɗe mum koo seɗɗa ?
42012026	Nde on mbaawataa waɗugo koo peetum , ngam ɗume cuklantooɗon luttuɗum ?
42012027	Ndaare pindi ladde no ndi fuɗirta . Ndi huuwataa , ndi sannyataa , ammaa mi ɗon wi'a on : Koo Suleymaanu bee ɗuuɗal risku muuɗum fuu meeɗaay ɓornaago limce booɗɗe bana pindi .
42012028	Allah ɗon ɓorna haakooji ɗi tawe hande nder ladde , jaŋgo boo ɗi cakkine nder yiite . To non kam , o ɓornataa on ko ɓuri non na , onon famɗa-nuɗɗinki'en ?
42012029	Taa ɓillore ko nyaamoton malla ko njaroton .
42012030	Ngam kuuje ɗe'e , heefeerɓe duniyaaru tefata ɗe , ammaa Baabiraawo mooɗon anndi onon boo on ngoodi haaje .
42012031	Ndikka on aarta suklanaago laamu Allah , kaŋko o ɓesdanan on kuuje ɗe . "
42012032	" Taa kule , on tokkere famarde , ngam Baabiraawo yiɗi hokkugo on laamu muuɗum .
42012033	Coorre ko marɗon , ndokke ɗum talaka'en , mbaɗane ko'e mooɗon boorooji sigaago ceede ɗi timmataa , e jawdi ndi re'ataa haa asama . Ngam haa ton gujjo ɓadataako , gilɗi boo mbonnataa ɗum .
42012034	Ngam haa jawdi mooɗon woni , ton ɓerɗe mooɗon boo ngonata . "
42012035	" Yoo , taade ngam kuugal , pittirlaaji mooɗon laato kuɓɓanɗi .
42012036	Laate bana yimɓe reenanɓe jaagorɗo muuɗum'en gartanɗo ɓaŋgal , ngam ɓe maɓɓitana mo to o yottake , o tappi dammugal .
42012037	Barka laatanto suka'en ɓe jaagorɗo mum'en warti , tawi ɓe ɗon ayna . Gooŋga mbi'anmi on , o taadoto ngam kuugal , o ewno ɓe haa ɓe nyaama , kaŋko o suklanto ɓe .
42012038	Barka laatanto suka'en ɓe'e , koo to o warti caka jemma malla saali seɗɗa , o tawi ɓe ɗon ayna .
42012039	Paame booɗɗum : To jawmu saare anndi saa'iire ndeye gujjo warata , o accataa gujjo nasta saare maako .
42012040	Onon boo , taaske , ngam Ɓii-neɗɗo waran saa'i on numaay . "
42012041	Too , Piyer wi'i mo : " Jawmiraawo , minin a wolwani balndol ngol na , malla yimɓe fuu ? "
42012042	Jawmiraawo jaabi : " Kadi moy woni kaliifaajo koolaaɗo , kakkilɗo , mo jaagorɗo mum darni dow huuwooɓe mum , ngam o hokka ɓe nyaamdu wakkati nyaamugo fuu ?
42012043	Barka laatanto suka mo jaagorɗo mum warti , tawi o ɗon huuwa bana non .
42012044	Gooŋga mi wi'ata on : O darnan mo dow jawdi maako fuu .
42012045	Ammaa to suka man wi'i nder ɓernde muuɗum : Jaagorɗo am neeɓi wartugo , nden o fuɗɗi fiyugo huuwooɓe , worɓe e rewɓe , o tokki nyaamugo , yarugo e wuykugo ,
42012046	jaagorɗo suka oo wartan nyalaade nde o tammaaki , wakkatiyel boo ngel o anndaa , o torra mo torra makka , o hokka mo ngeenaari naafiki'en .
42012047	" Suka annduɗo ko jaagorɗo mum yiɗi , o suklanaaki ɗum , o huuwaay bana ko jaagorɗo maako yiɗi , o piyeteeɗo piyɗe ɗuuɗɗe .
42012048	Ammaa suka mo anndaa ko jaagorɗo mum yiɗi , huuwi ko he'i fiyugo ɗum , o piyeteeɗo seɗɗa non . Mo ɓe ndokki ɗuuɗɗum , ɓe ?aman mo ɗuuɗɗum , mo ɓe kalfini ɗuuɗɗum , ɓe ?aman mo ko ɓuri ɗuuɗugo . "
42012049	" Too , mi wari ngam mi sakkina yiite dow lesdi , mi yiɗi nge huɓɓa diga jonta .
42012050	Woodi ngiiwam baptisma ngiiweteemi , mi ɓilli haa ɗum timma .
42012051	On tammi mi wari ngam waddugo jam dow lesdi na ? Mi ɗon wi'a on , naa jam , ammaa cenduki .
42012052	Ngam yeeso ɗo , yimɓe njowo nder saare woore cendoto : Tato narrataa bee ɗiɗo , ɗiɗo boo narrataa bee tato .
42012053	Baaba waadan bee ɓiyum , ɓiɗɗo gorko boo bee baaba mum . Daada waadan bee ɓiyum , ɓiɗɗo debbo boo bee daada mum . Esiraawo debbo boo waadan bee esum debbo . "
42012054	Yoo , Yeesu wi'i mooɓre fahin : " To on ngi'i ruulde ummake haa hiirnaaŋge , law on ɗon mbi'a iyeende toɓan , nde ɗon waɗa boo .
42012055	To on ngi'i hendu iwi fombina boo , on ɗon mbi'a : Gulɗum waɗan , ɗum ɗon waɗa boo .
42012056	Naafiki'en , on anndi sendugo ko laatoto dow lesdi e ko laatoto haa dow , ngam ɗume on anndaa senditugo jamanu jonta ? "
42012057	" Ngam ɗume on keɓtataa bee ko'e mon ko haani huuwugo ?
42012058	To mo njokkirɗa ɗon yahre haa pellel kiita , haɓdu narrugo bee maako diga laawol , ngam taa o yahre haa kiitoowo , nden kiitoowo boo hokke haa sooje'en , ɓe nastine fursina .
42012059	Mi ɗon wi'e : A wurtataako ton sam , sonaa to a yoɓi ko ɓe kiiti ma fuu . "
42013001	Too . Saa'i maajum yimɓe woɗɓe wonɓe ton ngecci Yeesu haala yimɓe Galili ɓe Pilaatu mbarno nde ɓe ɗonno lii'ano Allah kirseteeɗi . ?i?am maɓɓe jillindiri bee ?i?am kirseteeɗi go .
42013002	Yeesu jaabi ɓe : " On tammi Galili'en man mbaɗi hakke ɓuri Galili'en luttuɓe ngam ɗum waɗi ɓe na ?
42013003	Mi ɗon wi'a on , naa non , ammaa to on tuubaay , on kalkan bana non , on fuu .
42013004	Malla yimɓe sappo e njoweetato ɓe suudu aynirdu yibbi dow muuɗum'en haa Silowam , ɓe maayi , on tammi ɓe ɓuri yimɓe Urusaliima woɗɓe fuu hakke na ?
42013005	Mi ɗon wi'a on , naa non , ammaa to on tuubaay , on kalkan on fuu bana non . "
42013006	Yoo , Yeesu wolwani ɓe balndol ngo'ol : " Goɗɗo feere woodi ibbi ki o jubi nder ngesa maako , o wari teɓugo ɓiɓɓe maaki , ammaa o heɓaay .
42013007	Nden o wi'i aynoowo ngesa : Ndaa duuɓi tati mi ɗon wara teɓugo ibbe haa ibbi ki , ammaa mi heɓaay . Fe''u ki , ngam ɗume ki ɗon wonna sembe lesdi meere ? "
42013008	Aynoowo ngesa wi'i mo : " Jaagorɗo , accu ki fahin hitaande nde , mi wasan kombi maaki , mi rufan koonal ,
42013009	teema hitaande warannde ki riman , to naa non , a fe''a ki . "
42013010	Too , Yeesu ɗon waajina nder suudu waajaago Yahuudu'en wooru nyande siwtorde .
42013011	Woodino debbo haa ton , marɗo ginnawol baakin duuɓi sappo e joweetati , ginnawol jiiji mo , o ɗon turi , o waawataa daraago .
42013012	Nde Yeesu yi'i mo , o wolwani mo , o wi'i mo : " Debbo , a yamɗitinaama diga jiija ma . "
42013013	O wallini juuɗe maako dow hoore debbo , law debbo darti , teddini Allah .
42013014	Ammaa ardiiɗo suudu waajaago Yahuudu'en ɓerni ngam yamɗitinki goɗɗo nyande siwtorde , o wi'i mooɓre : " Nyalɗe joweego fuu ɗon ngam huuwugo , nden kam ngare , njamɗitine nder nyalɗe man , ammaa naa nyande siwtorde . "
42013015	Jawmiraawo jaabi mo : " Onon on naafiki'en , koomoy mooɗon yoofataa ngaari mum malla wamnde mum nyande siwtorde , ngam o yahra ɗum , o yarna ɗum na ?
42013016	Debbo mo lenyol Ibrahiima , mo Sayɗaanu haɓɓi duuɓi sappo e joweetati , ɗum haanaay o yoofe nyande siwtorde na ? "
42013017	Nde o wolwi bana ni , wonɓe ton fuu cemti , ammaa mooɓre fuu seyi ngam kuuje tedduɗe ɗe o huuwi .
42013018	Yoo , Yeesu wi'i fahin : " Laamu Allah nandi bee ɗume ? Bee ɗume mi nandinirta ngu ?
42013019	Ngu nandi bee gawel citta , ngel goɗɗo hoo'i , aawi haa ngesa muuɗum , ngel fuɗi , ngel laati lekki , haa colli mbaɗi caɓɓe muuɗum'en dow maaki . "
42013020	Yeesu wi'i fahin : " Bee ɗume mi nandinirta laamu Allah ?
42013021	Ngu nandi bee ufnirɗum ɗum debbo hoo'i , waɗi nder kuroori kilo noogas e jowi , ngam ufnugo kuroori njiiɓaandi man fuu . "
42013022	Yoo , Yeesu saali berniiji e gure , o waaji nde o ɗon yaha Urusaliima .
42013023	Goɗɗo wi'i mo : " Jawmiraawo , yimɓe seɗɗa tan kisata na ? " O jaabi ɓe :
42013024	" Tiiɗe nastugo dammugal paaɗŋgal . Mi ɗon wi'a on : Ɗuuɗɓe ɗaɓɓan nastugo , ammaa ɓe mbaawataa .
42013025	" To jawmu saare ummake , maɓɓi dammugal , onon boo on ɗon haa yaasi , on puɗɗi tappugo dammugal , on ɗon mbi'a : Jaagorɗo , maɓɓitan min . O jaaboto on : Mi anndaa haa toy iwɗon .
42013026	Nden on puɗɗan wi'ugo : Min nyaami , min njari yeeso maaɗa , a waajini dow laabi amin .
42013027	O jaaboto : Mi wi'i on , mi anndaa haa iwɗon . Ndaayeeɗam , onon waɗooɓe halleende .
42013028	On mboyan , on kir?indiran nyi'e haa ton , to on ngi'i Ibrahiima , Isiyaaku e Yakubu bee annabo'en fuu nder laamu Allah , onon boo on ngudinaama yaasi .
42013029	Yimɓe ngaran diga fuunaaŋge e hiirnaaŋge , woyla e fombina , ɓe njooɗoto nder laamu Allah ngam ɓe nyaama .
42013030	Nden kam yimɓe aartuɓe jonta laatoto sakitiiɓe , sakitiiɓe jonta boo laatoto aartuɓe . "
42013031	Yoo , nyande man nden , Farisa'en woɗɓe ngari , mbi'i Yeesu : " Dillu haa ɗo , ngam Hirudus yiɗi mbarugo ma . "
42013032	Yeesu wi'i ɓe : " Njehe , mbi'e doldolndefu man : Ndaa : Mi ɗon riiwa ginnaaji , mi ɗon yamɗitina nyawɓe , hande e jaŋgo , nyande tataɓre mi timminan kuugal am .
42013033	Ammaa sey mi tokko laawol am hande , jaŋgo e faɓɓijaŋgo , ngam haanaay annaboojo maaya yaasi Urusaliima .
42013034	" Kayto , Urusaliima , Urusaliima , a mbari annabo'en , a fiɗi nelaaɓe Allah bee kaa'e . Mi ɗaɓɓi mooɓtugo yimɓe ma nde ɗuuɗɗum , bana no gertogal mooɓtirta ɓiyum'en les bileeji mum , ammaa on cali .
42013035	Ndaa , suudu mooɗon laatoto winde . Ammaa mi ɗon wi'a on : On ngi'ataa yam ɓaawoɗon , haa saa'i on mbi'ata : Barka laatanto garanɗo bee innde Jawmiraawo . "
42014001	Too , nyande siwtorde feere , Yeesu yehi saare gooto nder mawɓe Farisa'en , ngam o nyaama ton . Wonɓe ton kakkilani aynugo mo .
42014002	Ndaa goɗɗo uppuɗo ɗon yeeso maako .
42014003	Yeesu wolwani moodiɓɓe tawreeta e Farisa'en , wi'i : " Yamɗitingo nyande siwtorde dagiiɗum na ? "
42014004	Ɓe njeeɗi . Nden Yeesu forti juŋŋgo mum dow gorko go , o yamɗitini mo , o acci gorko man dilla .
42014005	Nden o wi'i ɓe : " Moy caka mooɗon , to ɓiŋgel mum malla ngaari mum do''ake nder ɓulndu , wurtintaa ɗum law nyande siwtorde ? "
42014006	Ɓe mbaawaay jaabaago mo kooɗume .
42014007	Yeesu wolwani ewnaaɓe balndol , ngam o yi'i ɓe cuɓi joole booɗɗe . O wi'i ɓe :
42014008	" To goɗɗo ewnake ma haa ɓaŋgal , taa jooɗa nokkuure ɓurdunde wooɗugo .
42014009	Teema woodi caka ewnaaɓe mo ɓuri ma daraja , taa mo ewni on wi'e : Accan oo ɗo pellel . A semtan yahugo a jooɗo haa pellel ɓaawoyel .
42014010	Ammaa to a ewnaama , yah jooɗa haa pellel ɓaawoyel , haa to ewniiɗo ma wari , wi'i ma : Soobaajo am , war haa ɗo . Ɗum laatante tedduŋgal yeeso ɓe a nyaamdata fuu .
42014011	Ngam mo mawnini hoore mum , o leesneteeɗo , mo leesni hoore mum boo o mawninteeɗo . "
42014012	Nden o wi'i ewniiɗo mo go : " To a waɗani yimɓe nyaamduuji , taa ewna soobiraaɓe ma malla bandiraaɓe ma , koo heeddiɗɗiraaɓe ma riskuɓe , ngam taa ɓe ewne kamɓe boo , ɓe njoɓe .
42014013	Ammaa to a waɗi nyaamdu juulde , ewna talaka'en e wuustuɓe e woosɓe e wumɓe .
42014014	A seyoto ngam ɓe mbaawataa yoɓugo ma . Allah yoɓete ɗum nyande ummitineeki gooŋga'en . "
42014015	Yoo , nde gooto haa jooɗiiɓe bee Yeesu nani bolle ɗe , o wi'i : " Barka laatanto nyaamanɗo nyaamdu mum nder laamu Allah . "
42014016	Yeesu jaabi mo : " Goɗɗo feere waɗi nyaamdu ɗuundu , ewni yimɓe ɗuuɗɓe .
42014017	Wakkati nyaamugo , o neli suka maako o wi'a ewnaaɓe : Ngare , ngam kooɗume taaskake .
42014018	Ɓe fuu maɓɓe ɓe puɗɗi yeldugo . Arano wi'i : Mi soodi ngesa , sey mi yaha mi laara , mi tori ma , yaafam .
42014019	Goɗɗo boo wi'i : Mi soodi ga'i sappo cindaaɗi ɗiɗi ɗiɗi , mi yiɗi laarndaago ɗi , mi tori ma , yaafam .
42014020	Goɗɗo feere boo wi'i : Mi ɓaŋgi neeɓaay , ngam maajum mi heɓataa yahugo .
42014021	Suka hooti haa jaagorɗo muuɗum , yecci mo ɗum fuu . Nden jawmu saare ɓerni , wi'i suka muuɗum : Yah law haa nder wuro , ewna talaka'en e wuustuɓe e wumɓe e woosɓe .
42014022	Suka yehi , warti , wi'i : Jaagorɗo , ko a umri waɗi , ammaa pellel ɗon lutti tawon .
42014023	Jaagorɗo wi'i suka : Yah kombi buuwi e laabi pamari , a doola ɓe a tawi haa ton fuu , ɓe ngara , haa saare am heewa .
42014024	Mi ɗon wi'a on : Koo gooto haa ewnaaɓe aran mettataako nyaamdu am . "
42014025	Too , mooɓe ɗuuɗɗe ndillidi bee Yeesu . O yeesiti , o wi'i ɓe :
42014026	" Mo wari haa am , to o wanyaay baaba maako e daada maako e debbo maako e ɓikkoy maako e deerɗiraaɓe maako worɓe e rewɓe , koo yoŋki maako boo , o waawataa laataago pukaraajo am .
42014027	Koomoy mo roondaaki gaafaaŋgal mum , tokki yam , waawataa laataago pukaraajo am .
42014028	Ngam moy haa mooɗon , to yiɗi mahugo suudu aynirdu , o jooɗataako , o hiimo ko o majjinta , o laara to o waawan timmingo ndu .
42014029	Ngam taa , to o fuɗɗi ndu , o waawaay timmingo ndu , yi'ɓe mo njala , mbi'a :
42014030	Gorko oo fuɗɗi mahugo , o waawaay timmingo .
42014031	Malla laamiiɗo moye , to yiɗi waɗugo konu bee laamiiɗo goɗɗo , o jooɗataako , o hiimo , to o waawan yahugo bee yimɓe ujine sappo , ngam fottugo bee garanɗo hippaago mo bee yimɓe ujine noogas ?
42014032	To o waawataa , diga laamiiɗo man daayi tawon , o nela nelaaɓe haa mum ngam ?amugo sulhu .
42014033	Bana non haa mooɗon boo , mo accaay ko mari fuu , waawataa laataago pukaraajo am . "
42014034	" Manda wooɗi , ammaa to lammeeŋga maajum ittake , noy ɗam heɓtirta lammeeŋga man fahin ?
42014035	Ɗam nafataa haa lesdi , ɗam nafataa ngam koonal , ɓe ndufan ɗam yaasi . Mo woodi noppi nanugo , nana ! "
42015001	Too , jomnooɓe e marɓe hakke ɗuuɗɓe ɓaditi Yeesu ngam nanugo mo .
42015002	Farisa'en e moodiɓɓe tawreeta ngurŋgurti , mbi'i : " Goɗɗo oo ɗon jaɓa marɓe hakke , ɗon nyaamda bee maɓɓe . "
42015003	Ammaa o wolwani ɓe balndol ngol :
42015004	" Moy haa mooɗon , to o woodi baali teemerre , ngootu majji , o accataa cappanɗe joweenayi e joweenayi goɗɗi nder ladde ngam o ɗaɓɓita majjuŋgu , haa o heɓta ngu na ?
42015005	To o heɓti ngu , o roondo ngu dow balbe maako bee seyo ,
42015006	o wadda ngu haa saare , nden o ewno sooba'en maako e heeddiɗɗiraaɓe maako , o wi'a ɓe : Ceyode bee am , ngam mi heɓti mbaalu majjinooŋgu .
42015007	Mi ɗon wi'a on , bana non boo seyo laatorto haa asama to marɗo hakke gooto tuubi , ɓura cappanɗe njoweenayo e njoweenayo gooŋga'en ɓe maraay haaje tuubu . "
42015008	" Malla debbo moy , to woodi suleyje cardi sappo , woore majji , o huɓɓataa pittirla , o wuuwa suudu , o ɗaɓɓita bee tiɗɗinaare haa to o heɓti nde na ?
42015009	To o heɓti nde , o ewnoto sooba'en maako e heeddiɗɗiraaɓe maako , o wi'a ɓe : Ceyode bee am , ngam mi heɓti suleyre am majjunoonde .
42015010	Mi ɗon wi'a on , bana non boo malaa'ika'en Allah ceyorto , to marɗo hakke gooto tuubi . "
42015011	Yoo , Yeesu wi'i fahin : " Gorko feere woodi ɓiɓɓe ɗiɗo .
42015012	Minyiraawo wi'i baaba mum : Hokkam geɗal jawdi ngal mi tammi ronugo ma . Baaba sendani ɓe jawdi mum .
42015013	Ɓaawo balɗe seɗɗa , ɓiɗɗo go mooɓti jawdi mum fuu , dilli lesdi ndaayiindi . O majjini jawdi maako bee fijirgo ndi .
42015014	Nde o timmini ndi fuu , weelo saatuŋgo waɗi haa lesdi maajum , o fuɗɗi maatugo ɓillaare .
42015015	O yehi , o nasti kuugal haa gooto yimɓe lesdi man . Goɗɗo man hokki mo kuugal durugo gaduuji .
42015016	O yiɗi haarugo bee ɓiɓɓe leɗɗe ɗe gaduuji nyaamata , ammaa walaa mo hokkata mo .
42015017	Nden o fuɗɗi numtugo joonde maako , o wi'i : Huuwanooɓe baaba am ngoodi nyaamdu ɗuundu , ɓe mbaawataa timmingo ndu , min mi ɗon maaya bee weelo .
42015018	Mi ummoto , mi hoota haa baaba am , mi wi'a mo : Baaba , mi waɗi hakke haa Allah e haa maaɗa ,
42015019	mi he'aay mi ewne ɓiɗɗo ma fahin . Waɗam bana gooto haa huuwanooɓe ma .
42015020	O ummi , o hooti haa baaba maako .
42015021	Ɓiɗɗo wi'i mo : Baaba am , mi waɗi hakke haa Allah e haa maaɗa , mi he'aay mi ewne ɓiɗɗo ma fahin .
42015022	Ammaa baaba wi'i suka'en muuɗum : Ngadde limce ɓurɗe wooɗugo , ɓorne mo , mbaɗane mo halagaare haa hoondu , paɗe haa kosɗe .
42015023	Ngadde ngaari payndi , kirse , en nyaama , en ceyo ,
42015024	ngam ɓiɗɗo oo , o maayno , ammaa o yeeɗiti , o majjuno , ammaa o heɓtaama . Ɓe puɗɗi seyaago .
42015025	" Wakkati man ɓiɗɗo afo ɗonno haa ngesa . Nde o warti , o ɓaditi saare , o nani pijirle e gamarle .
42015026	O ewni gooto suka'en , o ?ami ko waɗi .
42015027	Suka man wi'i mo : Deerɗiraawo ma warti , baaba ma hirsi ngaari payndi , ngam o heɓti mo o jamo .
42015028	Nden ɓiɗɗo afo go ɓerni , sali nastugo saare . Baaba wurti , tori mo o nasta .
42015029	Ammaa o jaabi baaba maako : Ndaa duuɓi ɗuuɗɗi mi ɗon huuwane , mi meeɗaay salaago umroore ma , ammaa a meeɗaay hokkugo yam koo jawgel be'i , ngam haa mi seyo bee sooba'en am .
42015030	Ammaa nde ɓiɗɗo ma warti , mo majjini jawdi ma nder daakaareeku , warti , a hirsi ngari payndi ngam maako .
42015031	Baaba wi'i mo : Ɓiŋgel am , a ɗon wondi bee am tum , ko mi mari fuu an mari .
42015032	Haani en perto , en ceyo , ngam deerɗiraawo ma oo , o maayno , o yeeɗiti , o majjuno , o heɓtaama . "
42016001	Yeesu wi'i pukara'en : " Goɗɗo diskuɗo woodi kaliifaajo . Ɓe ngari , ɓe mbi'i mo kaliifaajo man ɗon wonna jawdi maako .
42016002	Diskuɗo ewni mo , wi'i mo : Ɗume mi nani ɓe mbi'ani ma ? Waɗanam lisaafi kuugal ma , ngam a laatataako kaliifaajo am jonta .
42016003	Kaliifaajo numi nder ɓernde mum : No mbaɗanmi ? Ngam jaagorɗo am ittani yam kaliifaaku jawdi mum ? Remugo mi waawataa , rookaago mi semtan .
42016004	Yowwa , mi heɓti no mbaɗanmi ngam haa yimɓe feere njaɓɓo yam haa ci'e maɓɓe , to mi wurtinaama kuugal am .
42016005	O ewni jaɓɓe nyamaande haa jaagorɗo maako fuu . O wi'i arano : Noy jaagorɗo am tokkoto ma ?
42016006	O jaabi : Nebbam goŋgoŋ teemerre . Nden kaliifaajo wi'i mo : Law , hoo'u ɗereewol ma , windu goŋgoŋ cappanɗe jowi .
42016007	Nden o wi'i goɗɗo boo : Noy jaagorɗo am tokkoto ma ? O jaabi : Buhuuje alkamaari teemeɗɗe jowi . Kaliifaajo wi'i mo : Law hoo'u ɗereewol ma , windu teemeɗɗe nayi .
42016008	Jaagorɗo mani kaliifaajo faasikiijo oo , ngam o huuwi bee dabare hakkunde maɓɓe . Ngam yimɓe duniyaaru ɓuri yimɓe annoora huuwugo bee dabare hakkunde muuɗum'en .
42016009	" Min mi ɗon wi'a on : Keɓane ko'e mooɗon soobiraaɓe bee jawdi duniyaaru . To jawdi mon timmi , ɓe njaɓan on haa joonde duumiinde .
42016010	Mo huuwi booɗɗum bee huunde famarde , o huuwan booɗɗum boo bee huunde mawnde . Mo waɗi faasikaare bee huunde famarde , o waɗan faasikaare bee huunde mawnde boo .
42016011	To on kuuwaay booɗɗum bee jawdi duniyaaru kalfinaandi on , moy halfinta on jawdi ngooŋgaari ?
42016012	To on kuuwaay booɗɗum bee jawdi yimɓe feere , moy hokkata on ko on tammi marugo ?
42016013	" Walaa suka mo waawata huuwango jaagorɓe ɗiɗo , ngam o wanyan oo , o yiɗan oya , o teddina oo , o meeriɗina oya . On mbaawataa on kuuwana Allah , on cuklano ceede boo . "
42016014	Farisa'en yiɗa-jawdi'en boo nani bolle ɗe , ɓe njali mo .
42016015	Yeesu wi'i ɓe : " On ngiɗi laataago gooŋga'en yeeso yimɓe , ammaa Allah anndi ɓerɗe mooɗon , ngam ko yimɓe ndaarata bana mawɗum , ɗum walaa saman yeeso Allah .
42016016	" Tawreeta Muusa e defte annabo'en nduuri haa yotti saa'i Yuhanna giiwoowo ngiiwam baptisma . Diga wakkati man boo kubaruwol belŋgol ngol laamu Allah yeccaama , koomoy haɓdi bee sembe ngam nastugo ton .
42016017	Timmugo asama e lesdi ɓuri hoyugo dow halkugo harfeere tawreeta woore .
42016018	" Koomoy seeri debbo muuɗum , ɓaŋgi goɗɗo , waɗi njeenu , mo te'i debbo ceeraaɗo boo , waɗi njeenu . "
42016019	" Too , woodino goɗɗo diskuɗo , ɓorniiɗo limce ɗelemɗe boɗeeje . Nyalaade fuu o ɗon nder jeynitaare .
42016020	Talakaajo , bi'eteeɗo Laajarus , ɗon waali haa dammugal maako ,
42016021	ngam haa o nyaama ko soli haa nyaamdu diskuɗo oo . Dawaaɗi ɗon ngara , taha kuuduuje maako .
42016022	Talakaajo oo maayi , malaa'ika'en efti mo , njahri mo haa Ibrahiima haa asama . Diskuɗo boo maayi , ɓe uwi ɗum .
42016023	Haa nokkuure maayɓe , o ɓaŋgti gite maako , o ɗon nder yaŋgada , o yi'i Laajarus ɗon wondi bee Ibrahiima haa daayiiɗum .
42016024	O wooki , o wi'i : Ya Ibrahiima , hinnam . Nel Laajarus o suuwa hoondu maako nder ndiyam , o feewtina ɗemŋgal am , ngam mi ɗon yaŋgito masin nder yiite nge .
42016025	Ammaa Ibrahiima jaabi : Ɓiŋgel am , siftor yaake a ɗonno bee ngeendam , a heɓi jawdi masin , ammaa Laajarus yari bone yaake ngeendam muuɗum . Jonta ndaa mo haa ɗo , o ɗon de'iti , an boo a ɗon yaŋgito .
42016026	Dow maajum fuu boo , woodi lowol ngol walaa keerol hakkunde meeɗen , ngam mo yiɗi ummaago haa amin yaha haa mooɗon , malla mo yiɗi ummaago haa mooɗon wara haa amin , o waawataa waɗugo ɗum .
42016027	Diskuɗo wi'i : Mi ɗon toro ma , ya Ibrahiima , a nela Laajarus haa saare baaba am .
42016028	Ngam mi woodi deerɗiraaɓe njowo , haa o wi'a ɓe kuuje fuu , ngam taa ɓe ngara kamɓe boo haa nokkuure yaŋgada nde .
42016029	Nden Ibrahiima jaabi mo : Muusa e annabo'en fuu ɗon ngam anndingo ɓe , sey ɓe nanana ɓe .
42016030	Diskuɗo wi'i : Naa non , ya Ibrahiima , to goɗɗo maayde yehi haa maɓɓe , ɓe tuuban .
42016031	Ibrahiima wi'i mo : To ɓe nananaay Muusa e annabo'en , ɓe njaɓataa koo to goɗɗo diga maayde ummitake . "
42017001	Yoo , Yeesu wi'i pukara'en muuɗum : " Woodi ko nastinta yimɓe nder hakke tum . Ammaa bone woodani neɗɗo mo laati daliila maajum .
42017002	Ɓurananno mo to ɓe kaɓɓi hayre mawnde haa daande maako , ɓe cakkini mo nder ndiyam lugguɗam , dow to o esti gooto haa famarɓe ɓe'e .
42017003	Ayne ko'e mooɗon !
42017004	To o waɗi ma aybe nde joweeɗiɗi nder nyalde , o ɗon wara haa maaɗa boo nde joweeɗiɗi man fuu , o wi'a : Mi tuubi , a yaafo mo . "
42017005	Yoo , nelaaɓe mbi'i Jawmiraawo : " Ɓesdan min nuɗɗinki . "
42017006	Jawmiraawo boo wi'i : " To on ngoodi nuɗɗinki koo seɗɗa bana gawel citta , on mbi'an dundehi : Ɗoofa , ɗisa nder ndiyam , ki ɗowtanto on . "
42017007	" Moy haa mooɗon mari kuuwoowo , mo ɗon rema malla mo ɗon dura dabbaaji , to o warti ngesa , o wi'a mo : Ɓadita law , nyaamu ?
42017008	Na o wi'an : Taaskitinam nyaamdu , hoo'u limce kuugal , a huuwanammi haa to mi nyaami , mi yari , ɓaawo maajum an boo a nyaama . Naa non na ?
42017009	Kadi o yettan suka oo ngam o huuwani mo ko o umri na ?
42017010	Bana non onon boo , to on kuuwi ko Allah umri on fuu , mbi'e : Minin min huuwooɓe meere'en , ngam min kuuwi kuuweteeɗum amin tan . "
42017011	Yeesu yehi Urusaliima , o saalori hakkunde Samariya bee Galili .
42017012	Nde o nasti wuro feere , kuturu'en sappo ngari , potti bee maako . Ɓe ndari daayiiɗum ,
42017013	ɓe towni sawtu , ɓe mbi'i : " Yeesu , moodibbo , enɗu min . "
42017014	Nde o yi'i ɓe , o wi'i ɓe : " Njehe , cappine ɓalli mooɗon haa liman'en . " Nde ɓe ɗon njaha ton , ɓe njamɗiti .
42017015	Gooto maɓɓe , nde yi'i yamɗiti , lori , ɗon teddina Allah bee sawtu .
42017016	O sujidi kombi kosɗe Yeesu , o yetti mo . Goɗɗo man o Samariyaajo .
42017017	Yeesu ?ami : " Naa sappo fuu njamɗiti na ? E toy njoweenayo luttuɓe ?
42017018	Walaa mo numi loraago , yetta Allah , sey jananno oo na ? "
42017019	Nden o wi'i mo : " Umma , dillu , nuɗɗinki ma hisni ma . "
42017020	Farisa'en ?ami Yeesu : " Ndeye laamu Allah warata ? " O jaabi ɓe : " Laamu Allah warataa bee yi'eego .
42017021	Ɓe mbi'ataa boo ngu ɗon ɗo , malla ngu ɗon to . Ngam ndaa , annde laamu Allah ɗon caka mooɗon . "
42017022	O wi'i pukara'en : " Nyalɗe ngaran , on ngiɗan yi'ugo woore nder nyalɗe Ɓii-neɗɗo , ammaa on ngi'ataa nde .
42017023	Ɓe mbi'an on : O ɗon ɗo , o ɗon to . Taa njehe ton , taa ndogge ton .
42017024	Ngam bana ma''ere ma''irta wakere asama nde'e haa wonde , bana non nyalaade Ɓii-neɗɗo laatorto .
42017025	Ammaa aran , sey o torro masin , yimɓe calo mo .
42017026	Ko laatino nder jamanu Nuuhu , ɗum laatoto bana non boo nder nyalɗe Ɓii-neɗɗo .
42017027	Yimɓe ɗonno nyaama , njara , te'a , te'ana ɓikkoy muuɗum'en , haa nyalaade Nuuhu nasti koombowal , ilam tuufaana wari halki ɓe fuu .
42017028	Ko laatino nder jamanu Ludu , ɗum laatoto bana non : Yimɓe ɗonno nyaama , njara , cooda , coorra , aawa , maha cuuɗi .
42017029	Ammaa nyalaade Ludu wurti Sodoma , yiite e baruudu toɓi diga dow , halki luttuɓe fuu .
42017030	Ɗum laatoto bana non nyande Ɓii-neɗɗo waŋgata .
42017031	" Nyalaade maajum , taa gonɗo dow suudu muuɗum jippo , hoo'a kuuje muuɗum nder maaru . Gonɗo haa ngesa boo , taa loro ɓaawo sam .
42017032	Ciftore debbo Ludu .
42017033	Mo ɗaɓɓi hisnugo yoŋki mum , halkan ki , ammaa mo halkata ki boo , heɓtan ki .
42017034	Mi ɗon wi'a on , jemmaare maajum yimɓe ɗiɗo ngonan dow leeso wooto , gooto hoose , gooto acce .
42017035	Rewɓe ɗiɗo namdan gawri dow hayre woore , gooto hoose , gooto acce . Yimɓe ɗiɗo ngonan nder ngesa , gooto hoose , gooto boo acce . ] "
42017037	Pukara'en maako mbi'i mo : " Toy ɗum laatoto , Jawmiraawo ? " O jaabi ɓe : " Haa nyawmande woni fuu , jigaaje mooɓtoto . "
42018001	Yoo , Yeesu wolwani ɓe balndol ngam faamtingo ɓe sey ɓe tokko waɗugo do'a , taa ɓe acca sam .
42018002	O wi'i ɓe : " Woodino haa berniwol feere kiitoowo mo hulataa Allah sam , walaa ko yaali mo bee koomoy fuu .
42018003	Woodi boo nder berniwol maajum debbo jurumɗo mo ɗon wara haa maako tum , wi'a mo : Waɗanam kiita hakkunde am e konneejo am .
42018004	Kiitoowo man sali haala man haa duuri , ammaa ɓaawoɗon o numi nder ɓernde maako : Koo to mi hulataa Allah , walaa ko yaali yam bee koomoy boo ,
42018005	ammaa debbo oo nde o ɗon daamammi , mi waɗanan mo kiita , ngam taa o tokko warugo , o jiiɓa hakkiilo am . "
42018006	Jawmiraawo ɓesdi wi'ugo : " Nane ko kiitoowo kalluɗo oo wi'i .
42018007	Kadi Allah waɗataa gooŋgaaku bee law haa suɓaaɓe muuɗum , wookananɓe mo jemma e naaŋge na ?
42018008	Mi ɗon wi'a on , o waɗanan ɓe gooŋgaaku bee law . Ammaa to Ɓii-neɗɗo wari , o tawan nuɗɗinki dow lesdi na ? "
42018009	Yoo , Yeesu wolwi balndol feere fahin ngam laaranɓe ko'e muuɗum'en ɓe gooŋga'en , ɓe njawna woɗɓe :
42018010	" Yimɓe ɗiɗo njehi haa haykaliiru ngam waɗugo do'a , gooto Farisaajo , gooto boo jomnoowo .
42018011	Farisaajo dari , waɗi do'a nder ɓernde mum bana ni : Ya Allah , mi yetti ma ngam mi laataaki bana yimɓe feere , laatiiɓe wuyɓe , sooya-gooŋga'en , jeenooɓe , malla bana jomnoowo oo .
42018012	Mi ɗon suumo asaweere fuu nde ɗiɗi , mi ɗon itta jakka nder ko keɓmi fuu .
42018013	Jomnoowo dari daayiiɗum , o numaay koo ɓaŋgtugo gite haa dow , ammaa o fiyi wiɓɓere maako , o wi'i : Ya Allah , enɗam , min mi marɗo hakke .
42018014	Mi ɗon wi'a on , kaŋko o heɓi yerduye Allah nde o hooti saare maako , ammaa Farisaajo heɓaay . Ngam koomoy ɓaŋgti hoore mum , o leesneteeɗo , koomoy leesni hoore mum boo , o ɓaŋgteteeɗo . "
42018015	Too , ɓe ngaddani Yeesu ɓikkoy pamaroy ngam o meema koy , ammaa nde pukara'en ngi'i ɗum , ɓe peli wadduɓe koy .
42018016	Yeesu ewni ɓe , wi'i : " Acce ɓikkoy pamaroy ngara haa am . Taa kaɗe koy , ngam laamu Allah laatanto irin maakoy .
42018017	Bee gooŋga mi ɗon wi'a on : Koomoy jaɓaay laamu Allah bana ɓiŋgel pamarel , fakat o nastataa ton sam . "
42018018	Yahuuduujo mawɗo feere ?ami Yeesu : " Moodibbo booɗɗo , ɗume mi waɗata haa mi heɓa ngeendam nduumiiɗam ? "
42018019	Yeesu jaabi mo : " Ngam ɗume a wi'atammi mi booɗɗo ? Sey gooto tan woni booɗɗo , Allah on !
42018020	A anndi umrooje : Taa waɗ njeenu , taa mbar hoore , taa wujju , taa seeda fewre , teddin baaba ma e daada ma . "
42018021	Gorko go wi'i : " Ɗum fuu , mi reeni ɗum diga mi ɓiŋgel tawon . "
42018022	Nde Yeesu nani ɗum , o wi'i mo : " Luttani ma huunde woore fahin : Soorru ko a mari fuu , hokku ɗum talaka'en , nden kam a heɓan ndesaari haa asama . Nden war , tokkam . "
42018023	Nde o nani bolle ɗe , ɓernde maako naawi , ngam o diskuɗo masin .
42018024	Yeesu yi'i ɗum , o wi'i : " Caɗɗum riskuɓe nasta laamu Allah .
42018025	Ngeelooba saalo nder wurdere baatal , ɓuran hoyugo dow diskuɗo nasta laamu Allah . "
42018026	Nanɓe mo mbi'i : " To ni , moy waawata hisugo ? "
42018027	Yeesu jaabi : " Ko waɗataako haa yimɓe , waɗoto haa Allah . "
42018028	Nden Piyer wi'i : " Ndaa , minin min acci kuuje fuu , min tokki ma . "
42018029	Yeesu wi'i ɓe : " Gooŋga mi ɗon wi'a on , koomoy acci saare mum , malla debbo mum , malla deerɗum'en , malla saarooji mum , malla ɓikkoy mum ngam daliila laamu Allah ,
42018030	heɓan ko ɓuri ɗuuɗugo nder jamanuuru jontaaru , nder jamanuuru waranndu boo o heɓan ngeendam nduumiiɗam . "
42018031	Yoo , Yeesu ewni pukara'en sappo e ɗiɗo haa muuɗum , o wi'i ɓe : " Ndaa , en ɗon njaha Urusaliima , ton ko annabo'en mbindino dow Ɓii-neɗɗo fuu timman .
42018032	Ngam o dokketeeɗo haa juuɗe heefeerɓe , ɓe njancan mo , ɓe kuɗan mo , ɓe tuutan tuuɗe dow maako ,
42018033	ɓe ɓoccan mo bee ɓocci . Ɓaawoɗon ɓe mbaran mo , ammaa o ummititto nyalaade tataɓre . "
42018034	Ammaa ɓe paamaay kooɗume nder ko o wi'i . Haa maɓɓe ɗum laati haala cuuɗiika , ɓe anndaa ko o yiɗi wi'ugo .
42018035	Yoo , nde Yeesu ɓadi Yeriko , bumɗo feere ɗon jooɗi kombi laawol , o ɗon rooko .
42018036	Nde o nani yimɓe ɗon caalo , o ?ami ko waɗi .
42018037	Ɓe mbi'i mo : " Ɗum Yeesu Nasaratuujo saaloto . "
42018038	O hooli : " Yeesu , ɓii Daawuda , enɗam . "
42018039	Ardiiɓe yeeso peli mo , ngam haa o jeeɗo . Ammaa o ɓurti hoolugo : " Ɓii Daawuda , enɗam . "
42018040	Yeesu dari , umri ɓe ngadda mo haa muuɗum . Nde bumɗo ɓaditi , Yeesu ?ami mo :
42018041	" Ɗume a yiɗi mi waɗane ? " O jaabi : " Moodibbo , wumtinam . "
42018042	Yeesu wi'i mo : " Wumtu , nuɗɗinki ma hisni ma . "
42018043	Wakkati man nden o wumti , o tokki Yeesu , o ɗon teddina Allah . Yimɓe yi'ɓe ɗum fuu maŋgti Allah .
42019001	Yoo , Yeesu nasti Yeriko , saali nder wuro .
42019002	Ndaa , goɗɗo diskuɗo , bi'eteeɗo Jakayus , mawɗo jomnooɓe ɗon ton .
42019003	O tefi yi'ugo moy woni Yeesu , ammaa o waawaay yi'ugo ngam o dammuɗo .
42019004	O doggi haa yeeso , o wa''i dundehi ngam haa o yi'a mo , ngam Yeesu saaloto hedi ton .
42019005	Nde Yeesu yotti haa nokkuure maajum , o tijji , o wi'i mo : " Jakayus , yaawɗa , jippa , ngam hande sey mi weera haa saare maaɗa . "
42019006	Jakayus yaawɗi , jippi , jaɓɓi mo bee seyo .
42019007	Nde yimɓe ngi'i ɗum , ɓe ngurŋgurti , ɓe mbi'i : " O dilli weerugo haa goɗɗo marɗo hakke . "
42019008	Ammaa Jakayus dari yeeso Jawmiraawo , wi'i : " Jawmiraawo , mi hokkan reeta jawdi am haa talaka'en . To woodi mo mi hoosino huunde mum bee faasikaare , mi yoɓan mo cowi nayi . "
42019009	Yeesu wi'i mo : " Kisndam nasti nder saare nde hande , ngam kaŋko boo o ɓii Ibrahiima .
42019010	Ngam Ɓii-neɗɗo wari ɗaɓɓitugo , hisna ko majji . "
42019011	Yimɓe ɗon nana bolle Yeesu , ɓe tammi laamu Allah ɓadake warugo , ngam o ɗon ɓadito Urusaliima . Ngam maajum o waɗani ɓe balndol feere ,
42019012	o wi'i : " Goɗɗo tedda-lenyoljo dilli lesdi ndaayiindi ngam o heɓana hoore maako laamu , o loro .
42019013	O ewni sappo nder suka'en maako , o hokki koomoy maɓɓe suleyre kaŋgeeri woore , o wi'i ɓe : Mbaɗe filu bee maaje haa to mi warti .
42019014	Ammaa yimɓe maako nganyi mo , ɓe neli nelaaɓe ɓaawo maako ngam ɓe mbi'a : Min ngiɗaa gorko oo laamano min .
42019015	" Nde ɓe laami mo , o warti lesdi maako , o ewni suka'en ɓe o hokkuno ceede go ngam anndugo no koomoy maɓɓe fuu waari filu .
42019016	Arano wari , wi'i : Jaagorɗo , suleyre maaɗa waddi suleyje goɗɗe sappo .
42019017	Jaagorɗo wi'i mo : Booɗɗum , suka booɗɗo , ngam gooŋgaaku ma dow huunde famarde , laamana berniiji sappo .
42019018	Ɗiɗaɓo wari , wi'i : Jaagorɗo , suleyre maaɗa waddi suleyje goɗɗe jowi .
42019019	O wi'i mo : An boo laamana berniiji jowi .
42019020	Goɗɗo boo wari , wi'i : Jaagorɗo , ndaa suleyre maaɗa , mi ɗon sigi nde nder limce ,
42019021	ngam mi huli ma , mi anndi a goɗɗo caatuɗo , a hoosan ko a jo''inaay , a sodan ko a aawaay .
42019022	Jaagorɗo wi'i mo : Mi hiitete dow bolle ma , suka kalluɗo . A anndi min mi goɗɗo caatuɗo , mi hoosan ko mi jo''inaay , mi sodan ko mi aawaay .
42019023	Ngam ɗume a jo''inaay ceede am haa baŋ , ngam to mi lori mi hoo'a ɗe bee riba ?
42019024	Njaɓte mo suleyre man , ndokke nde mo mari suleyje sappo go ! Ɓe mbi'i mo : Jaagorɗo , o woodi suleyje sappo . ]
42019025	
42019026	Mi wi'i on , ɓe ndokkan mo mari , ammaa mo maraay , ɓe koosan koo peetum maako .
42019027	Konne'en am boo , ɓe ngiɗaano mi laamo dow maɓɓe , ngadde ɓe , mbare ɓe yeeso am . "
42019028	Ɓaawo bolle ɗe , Yeesu ardi yimɓe , dilli Urusaliima .
42019029	Nde o ɓadi Baytifaaji e Baytaniya , kombi hooseere wi'eteende hooseere Jaytun , Yeesu neli pukara'en muuɗum ɗiɗo , wi'i ɓe :
42019030	" Njehe haa wuro yeeso too . To on nasti ngo , on tawan wamnde molde ɗon haɓɓi , goɗɗo meeɗaay wa''aago nde . Piste nde , ngadde nde .
42019031	To goɗɗo ?ami on koni on pisti nde , njaabe mo : Jawmiraawo woodi haaje maare . "
42019032	Nelaaɓe njehi , tawi kuuje man fuu bana Yeesu wi'no ɓe .
42019033	Nde ɓe pisti wamnde , jawmiire wi'i ɓe : " Ngam ɗume on pisti wamnde ? "
42019034	Ɓe njaabi : " Jawmiraawo woodi haaje maare . "
42019035	Ɓe ngaddi wamnde man haa Yeesu , ɓe caɓɓi limce maɓɓe dow maare , ɓe mba''ini Yeesu .
42019036	Nde o fuɗɗi yahugo , yimɓe mbe''iti limce muuɗum'en dow laawol .
42019037	Nde o ɓadi Urusaliima hedi dirtorde hooseere Jaytun , pukara'en fuu ceyi , ɓe puɗɗi maŋgtugo Allah bee sawtu , ngam kaayeefiiji ɗi ɓe ngi'i fuu .
42019038	Ɓe mbi'i : " Barka laatanto laamiiɗo mo wari bee innde Jawmiraawo . Jam haa asama , tedduŋgal haa Allah Ɓaŋgiiɗo . "
42019039	Farisa'en woɗɓe haa caka yimɓe mbi'i Yeesu : " Moodibbo , wi' pukara'en maaɗa ɓe njeeɗo . "
42019040	Yeesu jaabi : " Mi wi'i on , to ɓe njeeɗake , kaa'e ngookan . "
42019041	Too , nde Yeesu ɓadi berniwol , o yi'i ngol , o woyi ngol ,
42019042	o wi'i : " To a anndino , an boo , ko woni jam maaɗa nder nyalaade nde ! Ammaa jonta ɗum suuɗaama haa gite maaɗa , a yi'ataa .
42019043	Nyalɗe ngaran dow ma , konne'en ma taaroto ma bee balmi , ɓe maɓɓete , ɓe ɓiɗɗete wakere fuu .
42019044	Ɓe kalkete , an bee ɓikkoy ma . Ɓe accataa haa maaɗa hayre dow hayre , ngam a annditaay saa'i Allah wari wallugo ma . "
42019045	Yeesu nasti haykaliiru , o fuɗɗi riiwugo filooɓe ,
42019046	o wi'i ɓe : " Ndaa ko winda haa deftere : Suudu am wi'ete suudu waɗugo do'a , ammaa onon on mbaɗi ndu lowol fasooɓe . "
42019047	O ɗon waajo nder haykaliiru nyalaade fuu . Mawɓe liman'en e moodiɓɓe tawreeta e ardiiɓe yimɓe tefi mbarugo mo .
42019048	Ammaa ɓe anndaa noy ɓe naŋgirta mo , ngam yimɓe fuu ɗon cuklani nanango mo .
42020001	Yoo , nyande feere Yeesu ɗon anndina yimɓe nder haykaliiru , o yecci ɓe kubaruwol belŋgol . Mawɓe liman'en e moodiɓɓe e ndotti'en
42020002	ngari , ?ami mo : " Yeccu min bee baawɗe ɗeye a huuwrata kuuje ɗe'e ? Moy hokku ma baawɗe man ? "
42020003	O jaabi ɓe : " Min boo mi ?aman on ?amol gootol . Mbi'eeɗam :
42020004	Ngiiwam baptisma Yuhanna iwi haa Allah na , malla haa yimɓe ? "
42020005	Ammaa ɓe mbolwi bana ni hakkunde maɓɓe : " To en mbi'i mo haa Allah , o wi'an en : Ngam ɗume on nuɗɗinaay mo ?
42020006	To en mbi'i haa yimɓe , nden boo yimɓe fuu piɗan en bee kaa'e , ngam ɓe anndi Yuhanna o annaboojo . "
42020007	Nden ɓe njaabi : " Min anndaa toy ɗum iwi . "
42020008	Yeesu wi'i ɓe : " Min boo mi wi'ataa on moy hokki yam baawɗe huuwugo kuuje ɗe . "
42020009	Ɓaawo man Yeesu wolwani yimɓe balndol ngol : " Goɗɗo jubi ngesa inabooje , o halfini ka haa remooɓe , o dilli jahaaŋgal , o duuri .
42020010	Nde saa'i teɓugo inabooje waɗi , o neli sukaajo maako haa remooɓe ngam ɓe ndokka mo geɗal maako haa inabooje . Ammaa remooɓe tappi nelaaɗo , ɓe lorti ɗum meere .
42020011	Jawmu ngesa inabooje neli suka mum feere , ɓe tappi oon boo , ɓe lorti mo meere .
42020012	O neli tataɓo fahin , ɓe mbalmi ɗum , ɓe ndiiwi ɗum .
42020013	Jawmu ngesa inabooje wi'i : Noy mi waɗata ? Mi nelan ɓiɗɗo am giɗaaɗo , kaŋko ɓe teddinan mo !
42020014	Ammaa nde remooɓe ngi'i mo , ɓe mbi'i hakkunde maɓɓe : Ndaa donoowo , mbaren mo ngam haa ngesa laatano en .
42020015	Ɓe njahri mo yaasi ngesa , ɓe mbari mo .
42020016	O waran fakat , o halkan remooɓe ɓe'e , o hokkan ngesa man haa juuɗe woɗɓe . " Nde yimɓe nani ɗum , ɓe mbi'i : " Ɗo kam waɗataako . "
42020017	Ammaa Yeesu laari ɓe , wi'i : " Ɗume bindaaɗum ɗu'um yiɗi wi'ugo ?
42020018	" Koomoy do''i dow hayre nde , naawnoto . To nde do''i dow goɗɗo boo , nde ɗigginan mo bana mbulwuldi . "
42020019	Yoo , moodiɓɓe tawreeta e mawɓe Farisa'en ngiɗi naŋgugo Yeesu saa'i man nden , ammaa ɓe kuli yimɓe , ɓe paami dow maɓɓe Yeesu wolwi balndol ngol .
42020020	Ɓe puɗɗi aynugo Yeesu , ɓe neli yimɓe ngam haa kora mo . Yimɓe man mbaɗi ko'e maɓɓe bana ɓe yimɓe gooŋga'en , ngam ɓe naŋgira Yeesu bee ?amɗe ngam haa ɓe ndokka mo haa yimɓe ngomna .
42020021	Ɓe ?ami mo : " Moodibbo , min anndi ko a anndinta , ko a wolwata , ɗum fuu ɗum gooŋga . Yimɓe fuu potan kal haa maaɗa , a ɗon anndina laawol Allah bee gooŋga .
42020022	Dagiiɗum min ndokka laamiiɗo Roma jomorgol na , malla taa min ndokka ? "
42020023	Yeesu annditi rikisi maɓɓe , o wi'i ɓe :
42020024	" Kolleeɗam suleyre . Foto moy bee bindi moy ɗon ton ? " Ɓe njaabi : " Jey laamiiɗo Roma . "
42020025	O wi'i ɓe : " Nden kam ndokke laamiiɗo Roma ko haanani mo , ndokke Allah boo ko haanani Allah . "
42020026	Ɓe keɓaay ko ɓe naŋgira mo yeeso yimɓe . Ammaa ɓe kayɗini jaawaabu maako , ɓe njeeɗi .
42020027	Yoo , yimɓe woɗɓe nder Saduki'en , wi'anɓe maayɓe ummitittaako , ngari , ?ami Yeesu ?amol ngol :
42020028	" Moodibbo , Muusa windani en umroore nde'e : To goɗɗo maayi , acci debbo mo walaano ɓiŋgel , sey deerɗiiko te'a debbo man , ɓe keɓana maayɗo danygol .
42020029	Woodino deerɗiraaɓe njoweeɗiɗo . Arano te'i debbo , maayi , heɓaay ɓikkoy .
42020030	Ɗiɗaɓo te'i debbo go , non boo bee tataɓo .
42020031	Ɗum laati bana non haa njoweeɗiɗo fuu maayi bilaa heɓugo ɓikkoy .
42020032	Nden debbo boo maayi .
42020033	Kadi nyande ummitineeki maayɓe kam , o laatoto debbo moy caka maɓɓe ? Ngam njoweeɗiɗo fuu te'ino mo . "
42020034	Yeesu jaabi ɓe : " Worɓe e rewɓe nder jamanu ndu ɗon te'indira .
42020035	Ammaa laatiiɓe ɓe ke'i heɓugo geɗal haa jamanu waranndu e haa ummitineeki maayɓe , ɓe te'ataa , ɓe te'ataake .
42020036	Ngam ɓe maayataa fahin . Ɓe nandan bee malaa'ika'en , ɓe laatoto ɓiɓɓe Allah ngam ɓe ummiti diga maayde .
42020037	Muusa wi'i laaɓɗum maayɓe ummititto bee yoŋki . Nder aayaaje ko winda dow haala wumre , o wi'i Jawmiraawo o Allah Ibrahiima , o Allah Isiyaaku , o Allah Yakubu .
42020038	Allah laataaki Allah maayɓe , ammaa o Allah yeeɗɓe , ngam yimɓe fuu bee maako ngeeɗirta . "
42020039	Woɗɓe haa moodiɓɓe , mbi'i : " Moodibbo , a wolwi booɗɗum . "
42020040	Ɓe kuli ?amugo mo ?amol goɗŋgol .
42020041	Yeesu ?ami ɓe : " Noy ɓe mbi'rata Almasiihu woni ɓii Daawuda ?
42020042	Ngam Daawuda bee hoore muuɗum wi'i nder deftere Jabuura :
42020043	haa to mi wallini konne'en maaɗa les kosɗe ma .
42020044	Daawuda ewnori mo Jawmiraawo , kadi noy Almasiihu laatori ɓiiyiiko ? "
42020045	Yeesu wolwani pukara'en muuɗum yeeso nananɓe mo fuu , o wi'i :
42020046	" Ndeente e moodiɓɓe tawreeta , yiɗɓe waancugo bee ngapaleeji juutɗi . Ɓe ngiɗi yimɓe koofna ɓe nder luuɓe . Nder cuuɗi waajaago ɓe ngiɗi jooɗaago haa joole tedduɗe . To ɓe ewnaama ngam nyaamdu boo , ɓe ɗaɓɓitan joole ɓuranɗe wooɗugo .
42020047	Ɓe ɗon njaɓta kuuje rewɓe yurumɓe , ɓe ɗon njuttina waɗugo do'a ngam yimɓe ngi'a . Ɓe hiiteteeɓe kiita naawka masin . "
42021001	Too , Yeesu ɓaŋgti gite , o yi'i riskuɓe ɗon ndufa ceede nder baatirɗum ceede .
42021002	O yi'i debbo jurumɗo rufi aniini ɗiɗi ton boo .
42021003	Nden o wi'i : " Mi ɗon wi'a on bee gooŋga : Debbo jurumɗo talakaajo oo , hokki ko ɓuri yimɓe feere fuu .
42021004	Ngam kamɓe ɓe ndokki seɗɗa diga ɗuuɗeeŋga jawdi maɓɓe , ammaa debbo oo , koo nde o laafuɗo , o hokki ko o mari ngam nguure maako fuu . "
42021005	Yoo , woɗɓe ɗon mbolwa haala haykaliiru , no ndu fawnaama bee kaa'e e kuuje dokkaaɗe Allah . Yeesu wi'i :
42021006	" Nyalɗe ngaran , ko on ngi'i , ɗum fuu ɗum do''oto , hayre luttataa dow hayre . "
42021007	Ɓe ?ami mo : " Jawmiraawo , ndeye kuuje ɗe laatoto ? Bee alaama kaye ɗum annditirte kuuje ɗe ɓadake waɗugo ? "
42021008	Yeesu jaabi : " Kakkilane ko'e mon , taa laate on estaaɓe . Ngam ɗuuɗɓe ngaran bee innde am , ɓe mbi'a : Min woni Almasiihu , wakkati ɓadake . Taa tokke ɓe .
42021009	To on nani haala konuuji e tuurtolji , taa kultore , ngam sey kuuje ɗe aarta warugo , ammaa timmuki duniyaaru laatataako bee law . "
42021010	Nden o wi'i ɓe : " Ummaatoore ummanto ummaatoore , laamu ummanto laamu .
42021011	Dimbanɗe lesdi mawɗe e masiibooji mawɗi e weelooji laatoto haa nokkuuje feere-feereeje . Diga dow , kuuje kayniiɗe e alaamaaji mawɗi laatoto .
42021012	" Ammaa diga ɗum siwa laataago , ɓe naŋgan on , ɓe ɓillan on , ɓe ndokkan on haa mawɓe cuuɗi waajaago Yahuudu'en , ɓe nastinan on fursinafa , ɓe njahran on yeeso laamiiɓe e yeeso mawɓe lesdi ngam daliila innde am .
42021013	Kuuje ɗe fuu ngaranan on ngam ɗum hokka on laawol seedaago yam .
42021014	Njoge ɗum haa ɓerɗe mooɗon , taa nume no kisroton .
42021015	Ngam mi hokkan on hunduko e hikma , haa konne'en mon mbaawataa waabaago e do''ugo on .
42021016	Koo saarooji mon e deerɗiraaɓe mon e bandiraaɓe mon e soobiraaɓe mon ɓe njamboto on , ɓe mbaran woɗɓe ɗuuɗɓe haa mooɗon .
42021017	Koomoy fuu wanyan on ngam am .
42021018	Ammaa koo gaasawol hoore mooɗon halkataa .
42021019	Bee tiɗɗinaare mon on kisnan yoŋkiiji mooɗon . "
42021020	" Yoo , to on ngi'i honooɓe taarake berniwol Urusaliima , nden kam annde gibbineeki maagol ɓadake .
42021021	Wakkati man wonɓe haa Yahudiya ndogga haa kooseeje , wonɓe nder Urusaliima ngurto , wonɓe gese taa nasta berniwol .
42021022	Ngam ɗum laatoto nyalɗe baataaki ngam timmingo ko laati bindaaɗum .
42021023	Kayto , bone haa reedu'en e musininooɓe nyalɗe maajum ! Ngam ɓillaare e tikkere Allah laatoto dow ummaatoore nde .
42021024	Ɓe mbaran ɓe bee kaafaaje , ɓe yahreteeɓe nder kaɓɓorli haa ummaatooje fuu . Ummaatooje jananne njaaɓan Urusaliima haa to wakkati maɓɓe timmi . "
42021025	" Yoo , alaamaaji laatoto haa naaŋge , haa lewru e haa koode . Dow lesdi boo , kulol laatoto haa ummaatooje , haa ɓe anndataa ko ɓe mbaɗata , ɓe mbemboto ngam haraka maayo e ?uuge ndiyam .
42021026	Yimɓe maayan ngam kulol ko tammi warugo dow lesdi . Ngam baawɗeeji asama boo ndimboto .
42021027	Wakkati man ɓe ngi'an Ɓii-neɗɗo ɗon wara dow duule bee baawɗe e tedduŋgal maŋgal .
42021028	To kuuje ɗe puɗɗi warugo , ndare booɗɗum , ɓaŋgte ko'e mon , ngam kisndam mooɗon ɓadake . "
42021029	Yeesu wolwani ɓe balndol : " Ndaare ibbi e leɗɗe fuu .
42021030	To on ngi'i ɗe mbiliti , on anndi seeto ɓadake .
42021031	Bana non , to on ngi'i kuuje ɗe , annde laamu Allah boo ɓadake .
42021032	Fakat , mi ɗon wi'a on : Kuuje ɗe'e fuu laatoto hiddeko yimɓe hande maaya .
42021033	Asama e lesdi njinnan , ammaa bolle am njinnataa sam . "
42021034	" Ndeene ko'e mooɗon ngam taa ɓerɗe mon cakla bee nyaamduuji e njaramji e laruuraaji duniyaaru , ngam taa nyande man wara dow mon , on anndaa .
42021035	Ngam ɗum waran bana jubaawol dow lesdi fuu .
42021036	Ngam maajum pine , mbaɗe do'a wakkati fuu , ngam haa keɓon sembe daɗugo kuuje garanɗe ɗe fuu , daraago yeeso Ɓii-neɗɗo boo . "
42021037	Nyalawma Yeesu ɗon anndina nder haykaliiru , jemma boo o ɗon waala dow hooseere wi'eteende hooseere Jaytun .
42021038	Fajiri yimɓe fuu ɗon njaha haa maako nder haykaliiru haa ɓe nana mo .
42022001	Yoo , juulde tamseeje ɗe ufnaaka , wi'eteende Paska ɓadake yottaago .
42022002	Mawɓe liman'en e moodiɓɓe tawreeta ɗaɓɓi dabare mbarugo Yeesu , ammaa ɓe ɗon kula yimɓe .
42022003	Nden Sayɗaanu nasti nder Yahuuda , bi'eteeɗo Iskariyot , mo gooto nder sappo e ɗiɗo .
42022004	Yahuuda yehi , narri bee mawɓe liman'en e mawɓe sooje'en aynooɓe haykaliiru , dow dabare naŋgugo Yeesu .
42022005	Ɓe ceyi , ɓe narri hokkugo mo ceede .
42022006	Ɓaawo narral maɓɓe , Yahuuda ɗaɓɓi dabare no ɓe naŋgira Yeesu bee sirri ngam taa yimɓe keɓta .
42022007	Yoo , nyalaade tamseeje ɗe ufnaaka , nde ɓe kirsata njawdiri Paska , yotti .
42022008	Yeesu neli Piyer e Yuhanna , o wi'i ɓe : " Njehe , taaskitine nyaamdu Paska haa en nyaama . "
42022009	Ɓe ?ami : " Toy a yiɗi min taaskitina ndu ? "
42022010	O jaabi ɓe : " Ndaa , to on nasti berniwol , on pottan bee goɗɗo doondiiɗo mbulku ndiyam . Tokke mo haa saare nde o nastata ,
42022011	mbi'e jawmu saare man : Moodibbo wi'i : Toy suudu haa mi nyaama kiirtaari Paska bee pukara'en am ?
42022012	O hollan on suudu mawndu , dowru , taaskitinaandu , on taaskitina kuuje fuu ton . "
42022013	Ɓe njehi , ɓe tawi kuuje man bana o wi'i ɓe , ɓe taaskitini kiirtaari Paska .
42022014	Nde wakkati man waɗi , Yeesu fuɗɗi nyaamugo bee nelaaɓe .
42022015	O wi'i ɓe : " Mi yiɗi masin nyaamugo nyaamdu Paska ndu bee mooɗon hiddeko mi torro .
42022016	Ngam mi ɗon wi'a on , mi meetataa nyaamugo nyaamdu Paska haa to cuuɗiiɗum maajum waŋginaama nder laamu Allah . "
42022017	O hoo'i jardugel , o yetti Allah , o wi'i : " Koo'e jardugel ngel , cende hakkunde mooɗon ,
42022018	ngam mi ɗon wi'a on , yeeso ɗo mi meetataa yarugo inaboojam sey to laamu Allah wari . "
42022019	Ɓaawoɗon o hoo'i tamseere , o yetti Allah , o sendi nde , o hokki ɓe , o wi'i : " Ɗum woni ɓandu am [ hokkaandu ngam mooɗon , mbaɗe ɗum ngam haa on ciftorammi . "
42022020	Bana non boo , o hoo'i jardugel ɓaawo nyaamdu , o hokki ɓe ngel , o wi'i : " Jardugel ngel woni alkawal kesal , ngal Allah tabitinta bee ?i?am am , ndufaaɗam ngam mooɗon . ]
42022021	" Ammaa ndaa , jambotooɗo yam ɗon nyaamda bee am haa ɗo .
42022022	Fakat , Ɓii-neɗɗo maayan bana no Allah tabitini , ammaa bone laatanto neɗɗo mo jamboto mo . "
42022023	Ɓe puɗɗi ?am?amtirgo , moy caka maɓɓe waɗata ɗum .
42022024	Yoo , ngaaba ummi hakkunde nelaaɓe dow moy caka maɓɓe tammi laataago mawɗo .
42022025	Yeesu wi'i ɓe : " Laamiiɓe ummaatooje ɗon laamano ɗe , marɓe baawɗe dow maɓɓe boo ngiɗi ɓe ewno ɓe huuwooɓe booɗɗum .
42022026	Ammaa onon , naa bana non , sey mo ɓuri maŋgu caka mooɗon laato mo ɓuri famɗugo , ardiiɗo boo laato bana kuuwoowo .
42022027	Moy ɓuri maŋgu , jooɗiiɗo ɗon nyaama na , malla kuuwanoowo mo ? Na jooɗiiɗo , ɗon nyaama na ? Ammaa min mi ɗon caka mooɗon bana kuuwoowo .
42022028	" Onon ngoni wonduɓe bee am tum nder jarribeeki am .
42022029	Mi yowi on laamu bana Baabiraawo am yowani yam .
42022030	On nyaaman , on njaran haa nyaamrude am nder laamu am , ngam on njooɗoto dow leese laamu , on kiitoto le'i Isra'iila sappo e ɗiɗi . "
42022031	Jawmiraawo wi'i : " Simon , Simon , Sayɗaanu heɓi baawɗe dimbugo on , jaartugo on bana ɓe njaartirta gawri ngam sendugo ndi bee nyaande .
42022032	Ammaa mi torake ngam maaɗa , ngam taa nuɗɗinki ma timma . An , to a tuubi , sembiɗin deerɗiraaɓe ma . "
42022033	Piyer wi'i mo : " Jawmiraawo , mi ɗon taaski yahugo bee ma , koo haa fursinafa , koo haa maayde boo . "
42022034	Yeesu wi'i Piyer : " Mi ɗon wi'e , hande hiddeko asgumri u'a , a wi'an nde tati a anndaa yam . "
42022035	Yeesu wi'i ɓe fahin : " Nde mi nelno on bilaa ceede , bilaa njooɓaari , bilaa paɗe , woodi ko on cooyino na ? " Ɓe njaabi mo : " Kooɗume . "
42022036	O wi'i ɓe : " Ammaa jonta naa non . Marɗo ceede hoo'a ɗe , marɗo njooɓaari boo hoo'a ndi . Mo maraay kaafahi , soorra limce muuɗum , sooda kaafahi .
42022037	Ngam mi ɗon wi'a on , sey bindaaɗum dow am gooŋɗa : O waɗaama nder limgal halluɓe . Ngam ko wajibi dow am ɗon wara . "
42022038	Ɓe mbi'i : " Jawmiraawo , ndaa kaafaaje ɗiɗi . " O wi'i ɓe : " Ɗum he'i . "
42022039	Nde Yeesu wurti , o dilli haa hooseere Jaytun bana no o woowi . Pukara'en maako tokki mo .
42022040	Nde o yotti nokkuure man , o wi'i ɓe : " Tore Allah ngam taa on ndo''o nder jarribeeki . "
42022041	Nden o daayi ɓe baakin sakkinannde hayre , o tuggi koppi , o waɗi do'a , o wi'i :
42022042	" Baabiraawo , to a yiɗi , daaynu jardugel ngel diga am , ammaa taa ko ngiɗmi laato , sey ko ngiɗɗa . " Nden malaa'ikaajo waŋgani mo diga asama ngam tiɗɗingo mo .
42022043	
42022044	Nde ɗum suni mo masin , o waɗi do'a bee sembe , wulweende maako laati bana toɓɓe ?i?am dow lesdi . ]
42022045	Ɓaawo waɗugo do'a , o ummi , o wari haa pukara'en , o tawi ɓe ɗaani ngam ɗuuɗeeŋga suno .
42022046	O wi'i ɓe : " Ngam ɗume on ɗaani ? Umme , Tore Allah ngam taa on nasta jarribeeki . "
42022047	Nde Yeesu ɗon wolwa tawon , yimɓe ngari . Bi'eteeɗo Yahuuda , gooto nder sappo e ɗiɗo ɗon ardi ɓe . O ɓaditi Yeesu ngam o hebbo ɗum .
42022048	Yeesu wi'i mo : " Yahuuda , bee kebbaaki njambortooɗa Ɓii-neɗɗo na ? "
42022049	Nde wonduɓe bee Yeesu ngi'i ko tammi laataago , ɓe mbi'i : " Jawmiraawo , min pe''an ɓe bee kaafahi na ? "
42022050	Gooto maɓɓe fe''i suka mawɗo liman'en , ta''i mo nofru nyaamru .
42022051	Ammaa Yeesu wi'i : " Acce , he'i . " O meemi nofru gorko go , o yamɗitini mo .
42022052	Ɓaawoɗon Yeesu wi'i mawɓe liman'en e mawɓe aynooɓe haykaliiru e ndotti'en warɓe naŋgugo mo : " Koni on ngari bee kaafaaje e cabbi ? Mi pasoowo na ?
42022053	Mi ɗonno bee mooɗon tum nder haykaliiru , on naŋgaay yam . Ammaa ɗum woni wakkati mooɗon e baawɗe nyiɓre . "
42022054	Yoo , ɓaawo ɓe naŋgi Yeesu , ɓe njahri mo haa saare mawɗo liman'en . Piyer ɗon tokki mo daayiiɗum .
42022055	Ɓe kuɓɓi yiite caka saare , ɓe njooɗi . Piyer boo ɗon jooɗi caka maɓɓe .
42022056	Paanyo debbo , kuuwoowo nder saare man yi'i o ɗon jooɗi kombi yiite , laari mo , wi'i : " Gorko oo boo ɗonno wondi bee maako . "
42022057	Ammaa Piyer yeddi ɗum , wi'i : " Kay , mi anndaa mo sam , debbo . "
42022058	Ɓaawo seɗɗa goɗɗo boo yi'i mo , wi'i : " An boo , a ɗon nder yimɓe man . " O wi'i : " Kay , gorko , mi walaa nder maɓɓe . "
42022059	Ɓaawo saa'iire woore goɗɗo feere tabitini , wi'i : " Fakat gorko oo ɗonno wondi bee maako , ngam o Galiliijo . "
42022060	Piyer jaabi : " Gorko , mi anndaa ko a wi'ata ɗo . " Diga o timminaay wolwugo , asgumri u'i .
42022061	Jawmiraawo yeesiti , laari Piyer . Nden Piyer siftori haala ka Jawmiraawo wi'no mo : " Hiddeko asgumri u'a , a wi'an nde tati a anndaa yam . "
42022062	Piyer wurti , woyi bojji caatuɗi .
42022063	Yoo , yimɓe jogiiɓe Yeesu njanci mo , ɓe piyi mo .
42022064	Ɓe cuddi yeeso maako , ɓe ?ami : " Heɓtu , moy fiyi ma ? "
42022065	Ɓe njanci mo bee haalaaji feere feere .
42022066	Too , nde weeti , ndotti'en Yahuudu'en e mawɓe liman'en e moodiɓɓe tawreeta mooɓti , ɓe ngaddi Yeesu haa dawrirde maɓɓe .
42022067	Ɓe mbi'i : " To an woni Almasiihu , wi' min . " Yeesu jaabi ɓe : " To mi wi'i on ɗum , on nuɗɗintaa .
42022068	To mi ?ami on boo on njaabataako .
42022069	Yeeso ɗo Ɓii-neɗɗo jooɗoto haa nyaamo Allah Baawɗo . "
42022070	Ɓe fuu ɓe mbi'i : " An kam a woni Ɓiɗɗo Allah na ? " O jaabi ɓe : " Nonnon . "
42022071	Nden ɓe mbi'i : " En ngoodi haaje seedamku fahin na ? En nani ɗum enen ko'e meeɗen , haa hunduko maako . "
42023001	Yoo , ɓe ummi ɓe fuu , ɓe njahri Yeesu haa Pilaatu .
42023002	Ɓe puɗɗi wullaago mo , ɓe mbi'i : " Min tawi gorko oo ɗon fooɗana ummaatoore amin tuurtol , o ɗon haɗa yoɓugo jomorgol haa laamiiɗo Roma , o ɗon wi'a kaŋko woni Almasiihu , laamiiɗo . "
42023003	Pilaatu ?ami mo bana ni : " An woni laamiiɗo Yahuudu'en na ? " Yeesu jaabi mo : " Nonnon . "
42023004	Pilaatu wi'i mawɓe liman'en e mooɓre fuu : " Mi tawaay aybe haa gorko oo . "
42023005	Ammaa ɓe cembiɗini ɗum , ɓe mbi'i : " O ɗon tuurtina ummaatoore bee waajingo nder lesdi fuu , o fuɗɗi diga lesdi Galili haa yotti lesdi Yahudiya , jonta o ɗon ɗo . "
42023006	Too , nde Pilaatu nani ɓe mbolwi haala Galili , o ?ami to gorko oo o Galiliijo .
42023007	Nde o nani Yeesu iwi haa maral Hirudus , o neldi mo haa Hirudus , ngam nyalɗe man Hirudus ɗon haa Urusaliima .
42023008	Nde Hirudus yi'i Yeesu , o seyi seyo maŋgo , ngam duuri o yiɗno yi'ugo mo , ngam o nani ko ɓe mbi'ata dow maako , o tammi o yi'anno Yeesu ɗon waɗa kaayeefi feere .
42023009	O ?ami mo ?amɗe ɗuuɗɗe , ammaa Yeesu jaabaaki mo kooɗume .
42023010	Mawɓe liman'en e moodiɓɓe tawreeta ɗon ton . Ɓe ngulli mo bee sembe .
42023011	Hirudus e sooje'en muuɗum kolli mo yawaare . Ɓaawo ɓe njanci mo , ɓe ɓorni mo limce booɗɗe , ɓe lorni mo haa Pilaatu .
42023012	Nyande man nden Hirudus e Pilaatu coobri , ngam aran ɓe narrataano .
42023013	Pilaatu mooɓti mawɓe liman'en e mawɓe yimɓe e yimɓe fuu .
42023014	O wi'i ɓe : " On ngaddani yam goɗɗo oo bee wi'ugo o ɗon fooɗana ummaatoore tuurtol . Ndaa , mi ?ami mo yeeso mooɗon , mi tawaay haa maako aybe kuuje ɗe on ngullori mo .
42023015	Hirudus boo tawaay , ngam o lorni mo haa meeɗen . Ndaa gorko oo , o waɗaay kooɗume ko he'i mbarugo mo ,
42023016	ngam maajum mi ɓoccan mo , mi yoofan mo . " Ngam doole Pilaatu yoofana ɓe fursinaajo gooto haa juulde Paska fuu . ]
42023018	Ɓe puɗɗi wookugo bee sembe , ɓe fuu : " Mbar gorko oo , yoofana min Barabbas . "
42023019	Gorko man o nastinaama fursinafe ngam fitina feere nder berniwol e ngam daliila mbar-hoore boo .
42023020	Pilaatu wolwani ɓe fahin ngam o yiɗi yoofugo Yeesu .
42023021	Ɓe kooli bee sawtu : " Ɓil mo dow leggal gaafaaŋgal ! Ɓil mo ! "
42023022	Pilaatu wi'i ɓe tataɓre : " Aybe ɗume o waɗi ? Mi tawaay aybe haa maako ko he'i mbareego sam . Mi ɓoccan mo , nden mi yoofa mo . "
42023023	Ammaa ɓe cembiɗini ɗum , ɓe mbaɗi hoolo maŋgo , ɓe ɗaɓɓi o ɓile haa leggal gaafaaŋgal . Hoolo maɓɓe jaali mo .
42023024	Pilaatu yerdi waɗango ɓe ko ɓe ɗaɓɓi .
42023025	O yoofi nastinaaɗo fursina ngam fitina e mbar-hoore , mo ɓe ?ami go , o hokki ɓe Yeesu haa ɓe kuuwa ɗum bana ɓe ngiɗi .
42023026	Yoo , nde ɓe ɗon njahra Yeesu , woodi goɗɗo Sirene , bi'eteeɗo Simon , ɗon warta ngesa , ɓe naŋgi mo . Ɓe ndoondi mo gaafaaŋgal haa o tokko ɓaawo Yeesu .
42023027	Yimɓe ɗuuɗɓe tokki mo bee rewɓe , ɗon tappa biɓɓe mum'en , ɗon mboya mo .
42023028	Yeesu yeesiti dow maɓɓe , wi'i : " Rewɓe Urusaliima , taa mboyeeɗam . Ammaa mboye ko'e mooɗon e ɓiɓɓe mooɗon .
42023029	Ngam ndaa , nyalɗe ngaran ɗe ɓe mbi'an : Seyo laatanake rimarɓe e deeɗi ɗi meeɗaay danyugo , e enɗi ɗi meeɗaay musineego .
42023030	Nden ɓe mbi'an kooseeje : Ndo''e dow amin ! Ɓe mbi'an towndiije boo : Cudde min !
42023031	Ngam to ɓe kuuwi kuuje ɗe haa leggal keccal , ko waɗata leggal joorŋgal ? "
42023032	Wakkati man nden ɓe njahri worɓe waɗooɓe aybe ɗiɗo ngam haa ɓe mbara ɓe bee Yeesu .
42023033	Nde ɓe njotti haa nokkuure wi'eteende Gumbal-hoore , ɓe ɓili mo ton , bee waɗooɓe aybe ɗiɗo go fuu , gooto haa nyaamo , gooto boo haa nano .
42023034	Yeesu wi'i : " Baabiraawo , yaafa ɓe , ngam ɓe anndaa ko ɓe kuuwata . " Ɓe cendi limce maako hakkunde maɓɓe bee fiyugo caaca .
42023035	Yimɓe ɗon ndari ton , ndaara . Mawɓe Yahuudu'en njanci mo , ɓe mbi'i : " O hisni woɗɓe , o hisna hoore maako le , to o laatake o Almasiihu , cuɓaaɗo Allah kam . "
42023036	Sooje'en boo njanci mo , ɓe ɓaditi mo , ɓe ndokki mo inaboojam lammuɗam , ɓe mbi'i :
42023037	" To a laamiiɗo Yahuudu'en kam , hisnu le hoore ma . "
42023038	Ɓe mbindi haa hoore leggal gaafaaŋgal ngal ɓe ɓili mo : " Oo ɗo woni laamiiɗo Yahuudu'en . "
42023039	Gooto nder waɗooɓe aybe ɓildaaɓe bee maako go , huɗi mo , wi'i : " Naa an woni Almasiihu na ? Hisnu hoore ma an , hisnu min , minin boo . "
42023040	Ammaa ɗiɗaɓo feli mo , wi'i : " A hulataa Allah na ? An boo a kiitaaɗo bana maako .
42023041	Enen , fakat en kiitaama deydey aybe meeɗen , ammaa kaŋko o waɗaay kooɗume . "
42023042	Nden o wi'i Yeesu : " Siftoram saa'i ngarata nder laamu maaɗa . "
42023043	Yeesu jaabi mo : " Mi ɗon wi'e bee gooŋga , hande a wondan bee am nder Aljanna . "
42023044	Yoo , yaake man ɗum laati caka nyalawma , ammaa nyiɓre waɗi dow lesdi fuu haa yotti njamndi tati . Naaŋge nyiɓɓi , wirndallo nder haykaliiru seeki caka cak .
42023045	
42023046	Yeesu towni sawtu bee sembe , wi'i : " Ya Baabiraawo , mi halfini ruuhu am nder juŋŋgo ma . " Ɓaawo wi'ugo bolle ɗe , o maayi .
42023047	Nde mawɗo sooje'en Roma yi'i ko laati , o teddini Allah , o wi'i : " Fakat , gorko oo o gooŋgaajo . "
42023048	Mooɓre yimɓe warnooɓe laarugo fuu , nde ɓe ngi'i ko laati , ɓe ɗon piya biɓɓe maɓɓe .
42023049	Soobiraaɓe Yeesu , e rewɓe tokkinooɓe mo diga Galili fuu , ɗon ndari , ndaara ko laati .
42023050	Too , woodi goɗɗo bi'eteeɗo Yusufu , o goɗɗo booɗɗo , gooŋgaajo .
42023051	O wondaay bee woɗɓe nder dabare maɓɓe e kuuɗe maɓɓe . O goɗɗo Arimatiya , wuro Yahuudu'en , o ɗon reeni garki laamu Allah .
42023052	O yehi haa Pilaatu , o ?ami ɗum ɓandu Yeesu .
42023053	O jippini ndu gaafaaŋgal , o saawi ndu nder kasa , o wallini ndu nder yenaande wasaande nder tapaare nde goɗɗo meeɗaay wallineego nder muuɗum .
42023054	Ɗum laati nyande Jumɓaare , nde nyande siwtorde ɓadake nastugo .
42023055	Rewɓe wardunooɓe bee Yeesu diga Galili , njahdi bee Yusufu , ɓe ngi'i yenaande , ɓe ngi'i no ɓandu Yeesu wallinira .
42023056	Ɓe lori , ɓe taaskitini leɗɗe uurɗe e urdi .
42024001	Too , nyalaade Alat fajiri cub , rewɓe go njehi haa yenaande , ɓe njahri urle ɗe ɓe taaskuno .
42024002	Ɓe tawi hayre maɓɓitaama diga yenaande .
42024003	Ɓe nasti , ammaa ɓe tawaay ɓandu Yeesu Jawmiraawo .
42024004	Nde ɓe ɗon cakli dow ɗum ko laati , ndaa worɓe ɗiɗo mbaŋgani ɓe , ɓe ɗon ɓorni limce ɗelkanɗe .
42024005	Rewɓe go kultori , kippi geese muuɗum'en , ammaa worɓe man mbi'i : " Ngam ɗume on ɗon ɗaɓɓita geeto caka maayɓe ?
42024006	O walaa haa ɗo , o ummitake . Ciftore ko o wolwani on diga o ɗonno lesdi Galili , o wi'i :
42024007	Sey Ɓii-neɗɗo hokke haa juuɗe marɓe hakke , o ɓile haa leggal gaafaaŋgal , o ummito nyalaade tataɓre . "
42024008	Nden ɓe ciftori bolle Yeesu .
42024009	Nde ɓe acci yenaande , ɓe ndilli yeccugo pukara'en sappo e ngo'o e yimɓe woɗɓe fuu kuuje ɗe .
42024010	Wi'ɓe kuuje man haa nelaaɓe ngoni Mariyama mo Magdala e Yowanna e Mariyama daada Yakuba e rewɓe woɗɓe wonduɓe bee maɓɓe .
42024011	Pukara'en ndaari haala rewɓe ɗum haala meere , ɓe nuɗɗinaay ɓe .
42024012	Ammaa Piyer ummi , doggi , yehi haa yenaande . O yurni , o yi'aay kooɗume , sey limce haa lesdi . Nden o hooti , o hayɗini ko laati .
42024013	Yoo , nyande man nden pukara'en ɗiɗo ɗon njaha haa wuro wi'eteeŋgo Emmawus , ngo daayi baakin kilomeeta sappo e go'o bee Urusaliima .
42024014	Ɓe ɗon ngeewta ko laati dow Yeesu .
42024015	Diga ɓe timminaay wolwugo ka , ndaa Yeesu ɓaditi , ɗon yahda bee maɓɓe .
42024016	Ɓe ngi'i mo , ammaa woodi ko haɗi ɓe anndititgo mo .
42024017	Yeesu wi'i ɓe : " Ɗume ngeewtuɗon nder yahdu mon ? " Nden ɓe ndari , ɓe suniiɓe .
42024018	Gooto maɓɓe bi'eteeɗo Kiliyopas jaabi mo : " An a koɗo haa Urusaliima na ? A anndaa ko laati balɗe ɗe na ? "
42024019	O ?ami ɓe : " Ɗume laati ? " Ɓe njaabi mo : " Ko laati dow Yeesu Nasaratuujo , annaboojo mawɗo , baawɗo nder kuuɗe e bolle yeeso Allah e yeeso ummaatoore fuu ,
42024020	no mawɓe liman'en amin e mawɓe yimɓe amin njambori mo , ɓe kiiti mo kiita maayde , ɓe ɓili mo dow leggal gaafaaŋgal .
42024021	Min tammino o laatotono kisnoowo Isra'iila . Ammaa bee maajum fuu , hande nyalaade tataɓre ko kuuje man laatori dow maako .
42024022	Fahin rewɓe haa amin cakli min , ngam hande subaha ɓe njehi haa yenaande ,
42024023	ɓe tawaay ɓandu maako . Rewɓe man ngarti , mbi'i min malaa'ika'en mbaŋgani ɓe , mbi'i ɓe o geeto .
42024024	Woɗɓe haa amin njehi haa yenaande , tawi kuuje man bana rewɓe mbi'i non , ammaa kaŋko , ɓe ngi'aay mo . "
42024025	Nden Yeesu wi'i ɓe : " Hey worɓe sooya-faamu'en , neeɓa-ɓerɗe'en haa nuɗɗingo ko annabo'en mbi'i fuu .
42024026	Naa sey Almasiihu torro bee kuuje ɗe fuu hiddeko o nasta tedduŋgal maako na ? "
42024027	O faamtini ɓe ko defte mbolwi dow maako fuu diga defte Muusa haa defte annabo'en fuu .
42024028	Nde ɓe ɓadi wuro ngo ɓe njahata , o waɗi bana o saaloto .
42024029	Ammaa ɓe ɓilli mo bee wi'ugo : " Jooɗa bee amin , ngam hiiri , jemma ɓadake . " O nasti ngam o weera bee maɓɓe .
42024030	Nde o jooɗi bee maɓɓe haa o nyaama , o hoo'i tamseere , o yetti Allah , o sendi nde , o hokki ɓe .
42024031	Nden gite maɓɓe maɓɓiti , ɓe annditi mo , ammaa o majjiri gite maɓɓe .
42024032	Ɓe mbi'i caka maɓɓe : " Ɓerɗe meeɗen ngulaay nder meeɗen , nde o wolwani en haa laawol , o faamtini en haala defte go na ? "
42024033	Wakkati man nden ɓe ummi , ɓe lorti haa Urusaliima , ɓe tawti pukara'en sappo e go'o e wonduɓe bee mum'en ɗon mooɓti ,
42024034	ɓe ɗon mbi'a : " Fakat Jawmiraawo ummitake , o waŋgani Simon boo . "
42024035	Kamɓe boo ɓe ngecci ɓe ko tawi ɓe haa laawol , no ɓe annditiri Yeesu wakkati o sendi tamseere boo .
42024036	Yoo , yaake nde ɓe ɗon mbolwa haala man , kaŋko hoore maako waŋgani ɓe , o wi'i ɓe : " Jam laatano on . "
42024037	Ɓerɗe maɓɓe ta''i , ɓe kultori , ɓe tammi ɓe ngi'i ruuhu .
42024038	Ammaa o wi'i ɓe : " Ngam ɗume kultorɗon ? Ngam ɗume numol bana ngol laati nder ɓerɗe mooɗon , on fuu ?
42024039	Ndaare juuɗe am e kosɗe am , ɗum min on . Meemeeɗam , ndaare , ngam ruuhu walaa kusel malla i'e bana ko on ngi'i mi mari . "
42024040	Nde o ɗon wi'a ɗum , o holli ɓe juuɗe maako e kosɗe maako .
42024041	Ɓe ceyi masin , ɓe kayɗini masin , haa ɓe mbaawaay nuɗɗingo tawon . Nde ɓe ɗon cakli tawon , o wi'i ɓe : " On ngoodi nyaamdu haa ɗo na ? "
42024042	Ɓe ngaddani mo liiŋgu nyaancaaŋgu .
42024043	O hoo'i haa maajum , o nyaami yeeso maɓɓe .
42024044	Nden o wi'i : " Ɗum ɗo mbi'no mi on nde mi ɗonno bee mooɗon tawon . Sey ko winda dow am nder tawreeta Muusa e defte annabo'en e Jabuura fuu gooŋɗa . "
42024045	Nden o maɓɓiti faamu maɓɓe ngam ɓe paama defte ,
42024046	o wi'i ɓe : " Bana ni ɗum winda : Sey Almasiihu torro , o ummito diga maayde nyalaade tataɓre ,
42024047	sey tuubu e yaafuye hakke waaje haa ummaatooje fuu bee innde maako , ɗum fuɗɗa haa Urusaliima .
42024048	Onon ngoni seedooɓe kuuje ɗe .
42024049	Ndaa , mi neldan haa mooɗon ko Baabiraawo am iini . Ammaa njooɗe nder berniwol haa to baawɗe asama ngari dow mooɗon . "
42024050	Yoo , Yeesu wurtini ɓe berniwol , yahri ɓe hedi Baytaniya . O ɓaŋgti juuɗe maako , o barkiɗini ɓe .
42024051	Yaake o ɗon barkiɗina ɓe , o seedi bee maɓɓe , o eeŋgti haa asama .
42024052	Kamɓe boo , ɓaawo ɓe cujidani mo , ɓe kooti haa Urusaliima bee seyo maŋgo .
42024053	Ɓe tokki yahugo haykaliiru tum , ɓe ɗon maŋgta Allah , ɓe ɗon teddina mo .
43001001	Haa fuɗɗam , diga Allah tagaayno duniyaaru tawon , woodi bi'eteeɗo Wolde . Wolde maajum ɗonno wondi bee Allah , kayre woni Allah .
43001002	Nde ɗonno wondi bee Allah diga fuɗɗam .
43001003	Allah tagri kooɗume fuu bee Wolde man , walaa tagdi koo ngoori laati bilaa maare .
43001004	Ngeendam iwi haa maare , ngeendam man laatani yimɓe annoora .
43001005	Annoora ɗon yayna nder nyiɓre , ammaa nyiɓre waawaay nyifugo ka .
43001006	Allah neli goɗɗo mo innde muuɗum Yuhanna .
43001007	O wari ngam haa o sappina yimɓe annoora go , ngam haa yimɓe nuɗɗina ka .
43001008	O laataaki annoora kaŋko bee hoore maako , ammaa o wari seedanaago annoora .
43001009	Wolde go woni annoora ngooŋɗuka , ka wari nder duniyaaru , ka ɗon yaynana yimɓe fuu .
43001010	Wolde man ɗonno nder duniyaaru , Allah tagri duniyaaru bee maare , ammaa duniyaaru anndaa nde .
43001011	Nde wari nder lesdi maare , ammaa yimɓe maare njaɓaay nde .
43001012	Ammaa woɗɓe njaɓi nde , nuɗɗini nde . Kamɓe , nde hokki ɓe baawɗe laataago ɓiɓɓe Allah .
43001013	Ɓe laataaki ɓiɓɓe Allah dow ɗabiya yimɓe , dow danyeego , ammaa ngam Allah hokki ɓe ngeendam kesam .
43001014	Wolde go laati neɗɗo marɗo ɓandu , o jooɗi caka meeɗen . Min ngi'i tedduŋgal maako , ɗum tedduŋgal bana ngal ɓiɗɗo bajjo heɓata haa Baabiraawo . Bee maako Allah waŋginiri mbooɗeeŋga mum e gooŋgaaku mum fuu .
43001015	Yuhanna seedani mo , wolwi bee sawtu , wi'i : " Ndaa , kaŋko woni mo mi wolwi dow muuɗum , mi wi'i : O waran ɓaawo am , ammaa o ɓuratam baawɗe , ngam o ɗon diga mi siwa danyeego . "
43001016	En fuu en keɓi geɗal meeɗen haa jeynitaaje maako , en keɓi barka dow barka .
43001017	Allah hokki en tawreeta bee juŋŋgo Muusa , ammaa mbooɗeeŋga maako e gooŋgaaku maako waŋgi bee Yeesu Almasiihu .
43001018	Walaa mo meeɗi yi'ugo Allah sam . Ammaa Ɓiɗɗo bajjofa , mo wondi bee Baabiraawo , kaŋko waŋginani en Allah .
43001019	Yoo , ndaa seedamku Yuhanna nde Yahuudu'en wonɓe haa Urusaliima neli liman'en e Lewiŋko'en haa maako , ngam ɓe ?ama mo : " An a moye ? "
43001020	O salaaki jaabaago , o waŋgini ɗum laaɓɗum yeeso yimɓe fuu : " Naa min woni Almasiihu . "
43001021	Ɓe ?ami mo : " An a moy kadi ? A Eliya na ? " Yuhanna jaabi : " Aa'a , mi laataaki Eliya . " Ɓe mbi'i : " A annaboojo mo min ndeenata na ? " O wi'i : " Aa'a , naa non . "
43001022	Ɓe mbi'i mo : " E a moy ? Haa min keɓa lornango nelɓe min jaawaabu . Ɗume a wi'anta hoore ma , an ? "
43001023	Yuhanna jaabi :
43001024	Nder nelaaɓe warɓe haa Yuhanna go , woodi Farisa'en woɗɓe .
43001025	Ɓe ?ami mo : " To a laataaki Almasiihu , malla annabi Eliya , malla boo annaboojo oya , kadi ngam ɗume a ɗon waɗa ngiiwam baptisma ? "
43001026	Yuhanna jaabi ɓe : " Min mi ɗon yiiwa on ngiiwam baptisma bee ndiyam , ammaa woodi goɗɗo caka mooɗon , on anndaa mo .
43001027	O waran ɓaawo am , ammaa mi he'aay mi fista ɓoggi paɗe maako . "
43001028	Kuuje ɗe fuu laati haa wuro Baytaniya , gaɗa maayo Urdun , nokkuure Yuhanna yiiwata yimɓe ngiiwam baptisma .
43001029	Yoo , jaŋgo maajum Yuhanna yi'i Yeesu ɗon wara haa maako , o wi'i : " Ndaa jawgel Allah ittanŋgel hakkeeji duniyaaru .
43001030	Kaŋko woni mo mi wolwani on haala mum , mi wi'i : Goɗɗo feere waran ɓaawo am , ammaa o ɓuratam baawɗe , ngam o ɗon diga mi siwa danyeego .
43001031	Mi anndaano moy woni kaŋko , ammaa mi wari waɗugo ngiiwam baptisma ngam yimɓe Isra'iila'en annda mo . "
43001032	Yuhanna wi'i fahin : " Mi yi'i Ruuhu Allah jippi diga asama bana foondu , wari jooɗi dow maako .
43001033	Saa'i maajum mi anndaano mo , ammaa Allah mo neli yam waɗugo ngiiwam baptisma , wi'i yam : A yi'an Ruuhu jippoto , jooɗo dow goɗɗo , kaŋko o waɗan ngiiwam baptisma bee Ruuhu Ceniiɗo . "
43001034	Yuhanna wi'i : " Mi yi'i ɗum , mi ɗon seedo kaŋko woni Ɓiɗɗo Allah . "
43001035	Jaŋgo maajum Yuhanna ɗon dari haa nokkuure go bee pukara'en muuɗum ɗiɗo .
43001036	Nde o yi'i Yeesu ɗon saalo , o wi'i : " Ndaa jawgel Allah . "
43001037	Pukara'en Yuhanna ɗiɗo go nani ko o wi'i , ɓe tokki Yeesu .
43001038	Yeesu yeesiti , yi'i ɓe ɗon tokki mo , o ?ami ɓe : " Ko ɗaɓɓititton ? " Ɓe mbi'i mo : " Moodibbo , toy njooɗiɗa ? " O wi'i ɓe : " Ngare , ndaaron . "
43001039	Nden ɓe njehi , ɓe ngi'i haa o jooɗi . Ɗum laati baakin njamndi nayi . Ɓe kiirtidi bee maako .
43001040	Gooto nder nanɓe seedamku Yuhanna , tokki Yeesu , kaŋko woni Andire , deerɗu Simon Piyer .
43001041	Andire fotti bee deerɗum Simon aran , wi'i mo : " Min tawi Almasiihu . "
43001042	O yahri mo haa Yeesu . Yeesu laari mo , wi'i : " An woni Simon ɓii Yuhanna , yeeso ɗo innde ma laatoto Kefas , bana wi'ugo Tapaare . "
43001043	Jaŋgo man , Yeesu yiɗi yahugo lesdi Galili . O fotti bee Filip , o wi'i mo : " Tokkam . "
43001044	Filip iwi wuro Baytisayda , wuro maako wooto bee Andire e Piyer .
43001045	Filip boo fotti bee Natanayel , wi'i mo : " Min tawi mo Muusa wolwi dow muuɗum nder tawreeta , annabo'en boo mbolwi haala maako , kaŋko woni Yeesu ɓii Yusufu haa Nasaratu . "
43001046	Natanayel wi'i mo : " Huunde woonde iwan haa Nasaratu na ? " Filip wi'i : " War , laaru . "
43001047	Nde Yeesu yi'i Natanayel ɗon wara haa maako , o wolwi dow maako , o wi'i : " Ndaa Isra'iilaajo mo walaa naafikaaku sam . "
43001048	Natanayel ?ami : " Noy anndirɗa mi ? " Yeesu jaabi : " Mi yi'i ma nde a ɗonno les ibbi , diga Filip ewnaaki ma tawon . "
43001049	Nden Natanayel wi'i mo : " Moodibbo , an woni Ɓiɗɗo Allah , an woni laamiiɗo Isra'iila . "
43001050	Yeesu wi'i mo : " A nuɗɗini ngam mi wi'i mi yi'i ma les ibbi na ? A yi'an kuuje ɓuranɗe huunde nde'e mawnugo . "
43001051	O wi'i mo fahin : " Gooŋga mi wi'ete , on ngi'an asama maɓɓitake , malaa'ika'en Allah ɗon eeŋga , ɗon njippo dow Ɓii-neɗɗo . "
43002001	Yoo , nyalɗe ɗiɗi ɓaawo maajum , ɓaŋgal waɗi haa Kana nder lesdi Galili . Daada Yeesu ɗonno ton ,
43002002	Yeesu e pukara'en muuɗum boo ewnaama haa ton .
43002003	Nde inaboojam timmi haa maɓɓe , daada Yeesu wi'i mo : " Ɓe ngalaa inaboojam . "
43002004	Yeesu jaabi : " Daada , an wi'atammi ko woni kuugal am na ? Wakkati am siwa warugo tawon . "
43002005	Nden daada maako wi'i huuwooɓe : " Ko o umri on huuwugo fuu , kuuwe ɗum . "
43002006	Haa ton , woodi looɗe joweego ɗe kaa'e , Yahuudu'en ɗon kuuwtinira ɗe ngam lootugo kosɗe , fodde umroore diina maɓɓe . Looɗe man , woore maaje fuu ɗon hoo'a ndiyam baakin liitir teemerre .
43002007	Yeesu wi'i huuwooɓe : " Kebbine looɗe ɗe'e bee ndiyam . " Ɓe kebbini ɗe .
43002008	Nden Yeesu wi'i : " Jonta , nyeɗe , njahrane mawɗo ɓaŋgal . " Ɓe mbaɗi bana no o umri ɓe .
43002009	Mawɗo ɓaŋgal metti ɗam , tawi ɗam laatake inaboojam . Ammaa o anndaa haa toy ɗam iwi , sey huuwooɓe nyeɗɓe ɗam anndi . O ewni ɓaŋɗo ,
43002010	o wi'i mo : " Koomoy aartan hokkugo ewnaaɓe mum inaboojam mbooɗɗam . To yimɓe nguyki , o hokkan ɓe famɗa-dakamjam . Ammaa an a ɗon sigi inaboojam mbooɗɗam haa jonta . "
43002011	Kanjum woni kaayeefiwol aranol ngol Yeesu aarti huuwugo haa Kana nder lesdi Galili . O waŋgini tedduŋgal maako , pukara'en maako nuɗɗini mo .
43002012	Ɓaawo maajum , o yehi Kafarnahum bee daada maako e deerɗiraaɓe maako e pukara'en maako , ɓe njooɗi ton nyalɗe seɗɗa .
43002013	Nde juulde Paska Yahuudu'en ɓadi , Yeesu yehi Urusaliima .
43002014	O tawi soorrooɓe na'i e baali e pooli nder haykaliiru , o tawi boo sanjooɓe ceede ton , ɓe ɗon njooɗi haa teeburjife maɓɓe .
43002015	O hawti ɓoggi , o waɗi ɓoccol , o riiwi baali maɓɓe e na'i maɓɓe fuu nder haykaliiru . O hippi teeburji sanjooɓe ceede haa ceede maɓɓe caŋkiti .
43002016	O wi'i soorrooɓe pooli boo : " Cottine ɗum , taa laatine suudu Baabiraawo am suudu filu . "
43002017	Pukara'en maako ciftori ko winda nder deftere : " Yiide suudu ma , ya Allah , ɗon wula nder ɓernde am bana yiite . "
43002018	Ammaa Yahuudu'en ?ami mo : " Kaayeefiwol ngole a waɗata ngam haa a tabitina a woodi baawɗe waɗugo bana ni ? "
43002019	Yeesu jaabi ɓe : " Ngibbine haykaliiru ndu'u , min mi mahitan ndu nder nyalɗe tati . "
43002020	Nden Yahuudu'en mbi'i mo : " Ɓe mahi haykaliiru ndu nder duuɓi cappanɗe nayi e joweego . An a mahitan ndu nder nyalɗe tati na ? "
43002021	Ammaa kaŋko o nandini hoore maako bee haykaliiru .
43002022	Nde Yeesu ummiti diga maayde , pukara'en maako ciftori ko o wolwino , ɓe nuɗɗini ko winda nder deftere e bolle ɗe wi'no fuu .
43002023	Nde Yeesu ɗon faɓɓa haa Urusaliima nder nyalɗe juulde Paska fuu , ɗuuɗɓe nuɗɗini mo ngam ɓe ngi'i kaayeefiiji ɗi o huuwi .
43002024	Ammaa Yeesu hoolaaki ɓe , ngam o anndi numooji maɓɓe fuu .
43002025	O walaa haaje goɗɗo anndina mo haala yimɓe , ngam o anndi ko woni nder ɓerɗe maɓɓe .
43003001	Woodino goɗɗo nder Farisa'en , innde maako Nikodemu , o gooto nder ardiiɓe Yahuudu'en .
43003002	O wari haa Yeesu bee jemma , o wi'i mo : " Moodibbo , min anndi a moodibbo mo Allah neli ɗum , ngam walaa koo gooto waawi huuwugo kaayeefiiji bana ɗi a huuwata , sonaa to Allah ɗon wondi bee maako . "
43003003	Yeesu jaabi mo : " Mi ɗon wi'e bee gooŋga : Neɗɗo waawataa yi'ugo laamu Allah , sonaa to o danyaama ɗiɗawre . "
43003004	Nikodemu ?ami mo : " To neɗɗo ndottidi , noy o heɓrata danyeego fahin ? O waawan nastugo reedu daada maako , o danya mo fahin na ? "
43003005	Yeesu jaabi mo : " Mi ɗon wi'e bee gooŋga : To neɗɗo danyaaka fahin bee ndiyam e bee Ruuhu Allah , nden kam o waawataa nastugo laamu Allah sam .
43003006	Ko yimɓe ndanyata , ɗum ɓandu tan . Ruuhu feere muuɗum waɗata marɗum ruuhu .
43003007	Taa hayɗin ngam mi wi'i ma : Haani on ndanye ɗiɗawre .
43003008	Hendu ɗon wifa haa ndu muuyi fuu , a ɗon nana sonyo maaru , ammaa a heɓtataa toy ndu iwi malla toy ndu yahata . Bana non danyaaɗo bee baawɗe Ruuhu laatoto . "
43003009	Nikodemu ?ami mo : " Noy ɗum heɓorto ? "
43003010	Yeesu jaabi mo : " An a moodibbo Isra'iila'en , a anndaa ɗum na ?
43003011	Mi ɗon wi'e bee gooŋga : Minin min ɗon mbolwa ko min anndi , min ɗon ceedo ko min ngi'i bee gite amin , ammaa bee non fuu on njaɓataa seedamku amin .
43003012	On nuɗɗinaay yam nde mi wolwani on haala kuuje duniyaaru kadi , noy on mbaawrata nuɗɗingo yam to mi wolwani on haala kuuje asama ?
43003013	Walaa mo meeɗi yahugo haa asama boo , sonaa mo iwi haa asama , waato Ɓii-neɗɗo .
43003014	" Bana no Muusa ɓiliri mboodi njamndi mboɗeeri dow leggal nder ladde , bana non ɓe ɓilan Ɓii-neɗɗo boo .
43003015	Nden kam koomoy nuɗɗini mo heɓan ngeendam nduumiiɗam .
43003016	Allah yiɗi duniyaaru masin . Ngam maajum o hokki Ɓiɗɗo maako bajjo . Koomoy nuɗɗini Ɓiɗɗo oo , halkataa , ammaa o heɓan ngeendam nduumiiɗam .
43003017	Allah nelaay Ɓiɗɗo mum nder duniyaaru ngam o hiito ndu , ammaa ngam haa duniyaaru heɓra kisndam bee maako .
43003018	" Koomoy nuɗɗini Ɓiɗɗo , kiita naŋgataa mo . Ammaa mo nuɗɗinaay mo , kiita do''i mo , ngam o nuɗɗinaay Ɓiɗɗo Allah bajjo .
43003019	Ndaa no kiita man wa'i : Annoora wari nder duniyaaru , ammaa yimɓe duniyaaru ɓuri yiɗugo nyiɓre dow annoora , ngam ɓe ɗon kuuwa ko wooɗaay .
43003020	Koomoy to ɗon huuwa ko wooɗaay , ɗon wanya annoora , ɗon jooɗi nder nyiɓre , ngam o hulan taa kuuɗe maako kalluɗe mbaŋga .
43003021	Ammaa koomoy ɗowtani gooŋga , yahan haa annoora , ngam haa yimɓe fuu ngi'a o ɗowtani Allah bee kuuɗe maako . "
43003022	Yoo , ɓaawo maajum Yeesu yehi lesdi Galili . O faɓɓidi bee maɓɓe ton baakin seɗɗa , o yiiwi yimɓe woɗɓe ngiiwam baptisma .
43003023	Yuhanna boo yiiwi yimɓe ngiiwam baptisma haa Aynun , wuro man daayaaki bee Salim , ngam ndiyam ɗon ɗuuɗi ton . Yimɓe ɗon njaha haa maako , o ɗon yiiwa ɓe ngiiwam baptisma .
43003024	Saa'i maajum ɓe naŋgaayno Yuhanna haa fursina tawon .
43003025	Woɗɓe nder pukara'en Yuhanna puɗɗi waabotirgo bee Yahuuduujo dow farillaaji cenki ɓandu e kuuje .
43003026	Ɓe njehi haa Yuhanna , ɓe mbi'i mo : " Moodibbo , a ɗon siftora goɗɗo mo wonduno bee maaɗa gaɗa maayo Urdun na , mo a wolwani min haala muuɗum na ? Kaŋko boo o ɗon yiiwa yimɓe ngiiwam baptisma , ɗuuɗɓe ɗon njaha haa maako . "
43003027	Yuhanna jaabi ɓe : " Walaa mo heɓata kooɗume sonaa to Allah hokki mo ɗum .
43003028	Onon bee ko'e mon on seedooɓe yam , mi bi'ɗo : Naa min woni Almasiihu , ammaa mi nelaama ngam mi aarta mo .
43003029	Ɓaŋɗo , kaŋko woni marɗo debbo man . Ammaa soobaajo ɓaŋɗo ɗon dari kombi maako , ɗon heɗito mo . To o nani sawtu ɓaŋɗo , o seyoto . Bana non seyo am boo , ngo heewi jonta .
43003030	Sey maŋgu maako ɓesdo , ngu am boo usto . "
43003031	Iwɗo haa asama , kaŋko woni dow kooɗume fuu . Iwɗo haa duniyaaru boo o goɗɗo duniyaaru , o ɗon wolwa haala duniyaaru boo . Iwɗo haa asama woni dow kooɗume fuu .
43003032	Ko o yi'i , ko o nani , kanjum o wolwata , ammaa walaa koo gooto jaɓi seedamku maako .
43003033	Koomoy jaɓi seedamku maako , gooŋɗini Allah .
43003034	Nelaaɗo Allah ɗon wolwa haala Allah , ngam Allah ɗon hebbina mo bee Ruuhu muuɗum .
43003035	Baabiraawo yiɗi Ɓiɗɗo , hokki mo baawɗe dow kooɗume fuu .
43003036	Koomoy nuɗɗini Ɓiɗɗo , heɓi ngeendam nduumiiɗam . Koomoy sali Ɓiɗɗo , heɓataa ngeendam sam , ammaa tikkere Allah tabitan dow maako .
43004001	Yoo , Farisa'en nani Yeesu ɗon yiiwa yimɓe ngiiwam baptisma , ɗon heɓa pukara'en ɗuuɗɓe ko ɓuri Yuhanna .
43004002	Gooŋga man kam , Yeesu bee hoore muuɗum yiiwaay koo gooto ngiiwam baptisma , ammaa pukara'en maako mbaɗata ɗum .
43004003	Nde Yeesu nani ko ɓe mbi'ata , o acci lesdi Yahudiya , o lori haa lesdi Galili .
43004004	Ngam yahugo ton sey o tokko haa lesdi Samariya .
43004005	O yotti wuro wi'eteeŋgo Sikar , ngo ɓadi bee ngesa ka Yakubu hokkuno ɓiyum Yusufu .
43004006	Ɓulndu Yakubu ɗon ton . Yeesu somi bee jahaaŋgal , ngam maajum o jooɗi haa hunduko ɓulndu . Ɗum caka nyalawma .
43004007	Debbo Samariyaajo wari nyeɗugo ndiyam . Yeesu wi'i mo : " Hokkam ndiyam mi yara . "
43004008	( Pukara'en maako njehino wuro ngam soodoygo nyaamdu . )
43004009	Debbo wi'i Yeesu : " An a Yahuuduujo , a ?amammi ndiyam yarugo , min boo mi Samariyaajo ? " ( Ngam walaa narral hakkunde Yahuudu'en bee Samariya'en . )
43004010	Yeesu wi'i mo : " To a anndino dokkal ngal Allah hokkata , to a anndino boo moy ?ami ma ndiyam yarugo , a ?amanno mo , o hokkanno ma ndiyam ngeetam . "
43004011	Debbo wi'i mo : " Moodibbo , a walaa ko a nyeɗira ndiyam , ɓulndu boo luggi . Noy a heɓrata ndiyam ngeetam maajum ?
43004012	Kaaka amin Yakubu hokki min ɓulndu ndu , o yari ndiyam maaru , kaŋko e ɓiɓɓe maako e dabbaaji maako boo . Kadi a ɓuri Yakubu maŋgu na ? "
43004013	Yeesu jaabi mo : " Koomoy yari ndiyam ɗa'am , ɗomɗan fahin .
43004014	Ammaa mo yari ndiyam ɗam mi hokkata mo , meetataa ɗomɗugo sam . Ndiyam ɗam mi hokkata mo , laatoto seeɓoore ndiyam ngeetam nder maako , ndokkanɗam mo ngeendam nduumiiɗam . "
43004015	Debbo wi'i mo : " Hokkam le ndiyam man , ngam taa mi meeta ɗomɗugo fahin , mi hisa loraago nyeɗugo ndiyam fahin . "
43004016	Yeesu wi'i mo : " Yah ewnoya gorko ma , on ngara haa ɗo . "
43004017	Debbo wi'i mo : " Mi walaa gorko . " Yeesu wi'i mo : " A wolwi gooŋga nde a wi'i a walaa gorko .
43004018	Ngam a woodino worɓe njowo , mo a wondi jonta , naa o gorko ma . A wi'i yam gooŋga . "
43004019	Nden debbo wi'i : " Moodibbo , mi faami a annaboojo .
43004020	Kaakaaji amin cujidani Allah dow hooseere nde'e , ammaa onon Yahuudu'en on ɗon mbi'a Urusaliima tan woni nokkuure sujidango Allah . "
43004021	Yeesu wi'i mo : " Debbo , jaɓ ko mi wi'ete : Wakkati waran , nde on cujidantaa Allah koo dow hooseere nde'e , koo haa Urusaliima .
43004022	Onon Samariya'en on anndaa mo cujidanton , ammaa minin Yahuudu'en min anndi mo min cujidanta , ngam kisndam iwi haa Yahuudu'en .
43004023	Ammaa saa'i waran , ɗum waɗi jonta maa , haa Ruuhu mbaŋginanŋgu gooŋga Allah waawna yimɓe sujidango Baabiraawo kootoy fuu . Allah o Ruuhu , yiɗɓe sujidango mo sey ɓe laato danyaaɓe Ruuhu gooŋga . Irin sujidooɓe ɓe'e Baabiraawo yiɗi . "
43004024	
43004025	Debbo wi'i mo : " Mi anndi Almasiihu tammi warugo . To o wari , o waŋginanan min kuuje fuu . "
43004026	Yeesu jaabi mo : " Min bolwananɗo ma woni kaŋko . "
43004027	Saa'i maajum pukara'en Yeesu lori . Ɓe kayɗini nde ɓe ngi'i o ɗon wolida bee debbo . Ammaa walaa koo gooto maɓɓe ?ami debbo : " Ko ɗaɓɓata haa maako ? " Walaa mo ?ami Yeesu boo : " Ngam ɗume mbolwata bee maako ? "
43004028	Debbo acci mbulku muuɗum ton , lori haa wuro , wolwani yimɓe , wi'i :
43004029	" Ngare , ndaare gorko mo yecci yam ko mi waɗno diga ɓooyma fuu . Teema kaŋko woni Almasiihu ? "
43004030	Yimɓe ngurti wuro , njehi haa Yeesu .
43004031	Saa'i maajum pukara'en Yeesu tori mo o nyaama , ɓe mbi'i mo : " Moodibbo , nyaam nyaamdu seɗɗa . "
43004032	Ammaa o jaabi ɓe : " Mi woodi nyaamdu ndu on anndaa . "
43004033	Pukara'en ?am?amtiri : " Goɗɗo waddani mo nyaamdu na ? "
43004034	Yeesu wi'i ɓe : " Nyaamdu am woni ɗowtanaago nelɗo yam e huuwugo ko o umri yam .
43004035	Onon on ɗon mbi'a : Lutti lebbi nayi haa ?aamnde waɗa , ammaa min mi ɗon wi'a on , ndaare gese booɗɗum , ?aamnde ɓendi , ɓadake sodeego .
43004036	Codoowo nde heɓan ngeenaari muuɗum , o mooɓtan cammeeje ngam ngeendam nduumiiɗam , ngam haa aawoowo e codoowo fuu ceyodo .
43004037	Goɗɗo aawan , goɗɗo soda , balndol ngo'ol wi'i gooŋga .
43004038	Mi neli on sodugo haa on kuuwaayno , woɗɓe kuuwi , onon boo on ɗon naftoro kuuɗe maɓɓe . "
43004039	Samariya'en ɗuuɗɓe nder wuro maajum nuɗɗini mo ngam debbo wi'no : " O yecci yam ko mi waɗino diga ɓooyma fuu . "
43004040	Nde ɓe ngari haa Yeesu , ɓe tori mo o faɓɓa haa maɓɓe . Yeesu faɓɓi ton nyalɗe ɗiɗi .
43004041	Ɗuuɗɓe nuɗɗini Yeesu ngam daliila bolle maako .
43004042	Ɓe mbi'i debbo : " Jonta min nuɗɗinaay mo ngam ko a yecci min tan , ammaa ngam minin bee ko'e amin min nani ko o wi'i , min anndi fakat kaŋko woni kisnoowo duniyaaru . "
43004043	Too , ɓaawo Yeesu faɓɓi ton nyalɗe ɗiɗi , o acci ɓe , o dilli haa lesdi Galili .
43004044	Yeesu bee hoore muuɗum wi'no : " Annaboojo heɓataa tedduŋgal nder lesdi muuɗum . "
43004045	Ammaa nde o yotti lesdi Galili , yimɓe ton njaɓɓi mo booɗɗum , ngam ɓe njahno juulde haa Urusaliima , ɓe ngi'i ko o huuwi nder juulde maajum fuu .
43004046	Nden Yeesu lori haa wuro Kana , haa o waylitino ndiyam , o laatini ɗam inaboojam . Woodi wakiiliijo laamiiɗo haa ton , ɓiyum nyawɗo , ɗon waali haa Kafarnahum .
43004047	Nde o nani Yeesu wari diga lesdi Yahudiya , ɗon haa lesdi Galili , o yehi haa maako , o tori mo : " Yahdu bee am haa Kafarnahum , ngam a yamɗitina ɓiŋgel am , ngel ɓadake maayugo . "
43004048	Yeesu wi'i mo : " On fuu on nuɗɗintaa yam , sonaa to on ngi'i kaayeefiiji . "
43004049	Wakiiliijo wi'i mo : " Moodibbo , war saare am hiddeko ɓiŋgel maaya . "
43004050	Yeesu wi'i mo : " Hootu saare ma , ɓiŋgel ma yeeɗan . " Kaŋko o nuɗɗini ko Yeesu wi'i mo , o hooti .
43004051	Diga o ɗon haa laawol tawon , yimɓe maako potti bee maako , mbi'i mo : " Ɓiŋgel maaɗa ?amɗiti . "
43004052	O ?ami ɓe : " Wakkatiire ndeye ngel heɓi daama ? " Ɓe njaabi mo : " Keenya deydey juura yontere acci ngel . "
43004053	Baaba maagel siftori ɗum deydey saa'iire nde Yeesu wi'no mo : " Ɓiŋgel maaɗa yeeɗan . " Nden kaŋko e yimɓe saare maako fuu ɓe nuɗɗini Yeesu .
43004054	Kanjum woni kaayeefiwol ɗiɗaɓol ngol Yeesu huuwi ɓaawo o wurti Yahudiya , o warti Galili .
43005001	Ɓaawo maajum Yahuudu'en mbaɗi juulde , Yeesu boo yehi Urusaliima .
43005002	Haa ton , kombi dammugal berniwol bi'eteeŋgal Dammugal-baali , woodi weendu wasaandu , taarnaandu bee daŋɗe jowi . Innde weendu maajum bee ibraniŋkoore , Baytijata .
43005003	Les daŋɗe go nyawɓe ɗuuɗɓe ɗon mbaali : wumɓe e woosɓe e waata-terɗe'en . [ Ɓe ɗon ndeena haa to ndiyam ɗon dimbo ,
43005004	ngam saa'i feere malaa'ikaajo Jawmiraawo ɗon jippo nder weendu man , dimba ndiyam . Nyawɗo mo aarti nastugo ndiyam ɓaawo ɗam dimbake fuu , yamɗiti nyaw muuɗum kooŋguye fuu . ]
43005005	Haa ton woodino nyawɗo baakin duuɓi cappanɗe tati e joweetati .
43005006	Nde Yeesu yi'i mo o ɗon waali , Yeesu anndi o duuri bee nyawu maako , o ?ami mo : " A yiɗi yamɗitineego na ? "
43005007	Nyawɗo jaabi : " Moodibbo , mi walaa goɗɗo mo nastintammi nder ndiyam saa'i ɗam ɗon dimbo . To mi ɗon haɓda yahugo ton , goɗɗo feere aartatam nastugo ndiyam . "
43005008	Yeesu wi'i mo : " Umma , hoosu daago ma , dillu . "
43005009	Law o yamɗiti , o hoosi daago maako , o waawi yahugo .
43005010	Ngam maajum Yahuudu'en mbi'i jamɗitinaaɗo man : " Hande ɗum nyande siwtorde , tawreeta duŋganaaki ma roondaago daago ma . "
43005011	O jaabi ɓe : " Mo yamɗitini yam , wi'i yam : Hoosu daago ma , dillu ! "
43005012	Nden ɓe ?ami mo : " Moy wi'i ma a hoosa daago ma , a dilla ? "
43005013	Ammaa o anndaa moy yamɗitini mo , ngam Yeesu acci nokkuure man , dilli , ngam yimɓe ɗuuɗɓe ɗonno ton .
43005014	Ɓaawoɗon Yeesu tawi mo nder haykaliiru , wi'i mo : " Ndaa , jonta a yamɗiti , taa meetu waɗugo hakke fahin , ngam taa ko tulli wara dow maaɗa . "
43005015	Kaŋko o yehi , o wi'i Yahuudu'en , Yeesu yamɗitinno mo .
43005016	Ngam maajum Yahuudu'en puɗɗi toonyaago Yeesu , ngam o yamɗitini goɗɗo man nyande siwtorde .
43005017	Ammaa Yeesu jaabi ɓe : " Baabiraawo am ɗon huuwa foroy , min boo sey mi huuwa . "
43005018	Ngam daliila bolle ɗe'e Yahuudu'en ɓurti waɗugo anniya mbarugo mo , naa ngam o luuti umroore nyande siwtorde tan , ammaa ngam o wi'i fahin Allah woni Baabiraawo maako , o foondi hoore maako bee Allah .
43005019	Ngam maajum Yeesu wi'i ɓe : " Mi ɗon wi'a on bee gooŋga , Ɓiɗɗo huuwataa kooɗume bee hoore muuɗum , sey ko o yi'i Baabiraawo ɗon huuwa . Ko Baabiraawo huuwata fuu , kanjum Ɓiɗɗo boo huuwata .
43005020	Ngam Baabiraawo yiɗi Ɓiɗɗo , ɗon holla mo ko huuwata fuu . O hollan mo kuuɗe ɓuranɗe ɗe'e mawnugo boo , ngam haa Ɓiɗɗo huuwa ɗe . Kanjum ɗum hayɗinan on .
43005021	Bana Baabiraawo ummitinirta maayɓe , yeeɗitina ɓe , bana non Ɓiɗɗo boo hokkirta ngeendam haa mo o yiɗi fuu .
43005022	Baabiraawo hiitataako koomoy , ammaa o hokki Ɓiɗɗo baawɗe hiitaago ,
43005023	ngam haa yimɓe teddina Ɓiɗɗo bana ɓe teddinirta Baabiraawo nelɗo mo .
43005024	" Mi ɗon wi'a on bee gooŋga : Koomoy nani bolle am , nuɗɗini nelɗo yam boo , heɓi ngeendam nduumiiɗam , kiita naŋgataa mo . O saalake maayde , o yottake ngeendam nduumiiɗam .
43005025	Mi ɗon wi'a on bee gooŋga : Wakkati waran , ɗum waɗi jonta maa , haa maayɓe nana sawtu Ɓiɗɗo Allah , nanɓe mo fuu ngeeɗan .
43005026	Bana Baabiraawo woodi baawɗe yeeɗingo , bana non o hokki Ɓiɗɗo boo baawɗe yeeɗingo .
43005027	O hokki Ɓiɗɗo baawɗe hiitaago ngam o Ɓii-neɗɗo .
43005028	Taa ɗum hayɗina on , ngam saa'i waran , haa maayɓe nder genaale fuu nana sawtu maako , ɓe ngurto genaale maɓɓe .
43005029	Huuwooɓe booɗɗum ummititto ngam ɓe keɓa ngeendam nduumiiɗam , ammaa huuwooɓe kalluɗum ummititto ngam hiiteego . "
43005030	" Mi waawataa waɗugo kooɗume bee hoore am . Mi ɗon hiito bana Allah umri yam . Kiita ka mi hiitoto , ka fotti , ngam mi ɗaɓɓataa waɗugo ko mi yiɗi , ammaa ko nelɗo yam yiɗi .
43005031	To mi seedanake hoore am , seedamku am laatataako gooŋga .
43005032	Ammaa woodi ceedoowo yam goɗɗo , mi anndi seedamku maako ɗum gooŋga .
43005033	On neli nelaaɓe haa Yuhanna , seedamku maako ɗum gooŋga .
43005034	Mi walaa haaje seedamku neɗɗo , ammaa mi wolwi haala Yuhanna ngam wallugo on tan .
43005035	Yuhanna laatino bana pittirla kuɓɓaaŋga , ɗonno yayna , on ceyori annoora maako baakin seɗɗa .
43005036	Ammaa mi woodi seedamku ɓurŋgu ngu Yuhanna mawnugo : Kuuɗe ɗe Baabiraawo hokki yam ngam mi huuwa ɗe , kanje seedanto yam Baabiraawo neli yam .
43005037	Baabiraawo nelɗo yam boo ɗon seedano yam . Onon on meeɗaay nanugo sawtu maako , on ngi'aay mo boo .
43005038	On njogaaki bolle maako nder ɓerɗe mooɗon , ngam on nuɗɗinaay mo o neli .
43005039	On ɗon njaŋga defte , ngam on ɗon tammo heɓugo ngeendam nduumiiɗam nder maaje . Asee , defte man boo , haala am ɗe mbolwata .
43005040	Ammaa on ngiɗaa warugo haa am ngam on keɓa ngeendam fakat .
43005041	" Mi ɗaɓɓataa tedduŋgal haa yimɓe .
43005042	Ammaa mi anndi on , mi anndi on ngiɗaa Allah .
43005043	Mi wari bee umroore Baabiraawo am , onon boo on cali yam . Ammaa to goɗɗo feere wari bee umroore hoore muuɗum , kaŋko on njaɓata .
43005044	Koomoy mooɗon ɗon ɗaɓɓa yerdeego , ammaa on ɗaɓɓataa yerduye Allah . Kadi noy on mbaawrata nuɗɗingo yam ?
43005045	Ammaa taa on numa mi wulloto on yeeso Baabiraawo am , min . Muusa mo on kooli , kaŋko wulloto on .
43005046	To on nuɗɗinno Muusa fakat , on nuɗɗintam min boo , ngam Muusa windi haala am .
43005047	Ammaa nde on nuɗɗinaay ko o windi , noy on mbaawrata nuɗɗingo bolle am ? "
43006001	Yoo , ɓaawo maajum Yeesu dilli gaɗa weendu Galili , wi'eteendu weendu Tiberiyas .
43006002	Mooɓre ɗuunde tokki mo , ngam yimɓe ngi'i kaayeefiiji ɗi o huuwino bee yamɗitingo nyawɓe .
43006003	Yeesu wa''i towndiire , o jooɗi ton bee pukara'en maako .
43006004	Paska , juulde Yahuudu'en ɓadake .
43006005	Yeesu ɓaŋgti gite , yi'i yimɓe ɗuuɗɓe ɗon ngara haa muuɗum . O wi'i Filip : " Toy en keɓata soodugo nyaamdu haa en ndokka yimɓe ɓe'e fuu ? "
43006006	O wi'i ɗum ngam o nana ko Filip jaaboto , ngam o anndi ko o tammi huuwugo .
43006007	Filip jaabi mo : " Koo ceede cardi teemeɗɗe ɗiɗi boo ke'ataa to en ngiɗi koomoy maɓɓe heɓa nyaamdu seɗɗa . "
43006008	Andire , deerɗu Simon Piyer , gooto nder pukara'en maako wi'i mo :
43006009	" Ndaa , woodi derkeejo feere haa ɗo , o woodi tamseeje jowi e liɗɗi ɗiɗi , ammaa ɗume ɗum nafata haa yimɓe ɗuuɗɓe bana ni ? "
43006010	Nden Yeesu wi'i : " Ngecce yimɓe ɓe'e fuu ɓe njooɗo . " Huɗo ɗuuɗko ɗon haa nokkuure maajum . Ɓe njooɗi , limgal maɓɓe baakin worɓe ujine njowo .
43006011	Yeesu hoo'i tamseeje go , yetti Allah , nden o sendani ɗe yimɓe man . O waɗi bana non bee liɗɗi boo . Koomoy heɓi deydey bana yiɗi .
43006012	Nde ɓe fuu ɓe kaari , Yeesu wi'i pukara'en muuɗum : " Mooɓte luttuɗum ngam taa ɗum wonno . "
43006013	Ɓe mooɓti luttuɗum tamseeje jowi ɗe yimɓe nyaami , ɓe kebbini cilaaje sappo e ɗiɗi .
43006014	Yimɓe ngi'i kaayeefiwol ngol Yeesu huuwi , ɓe mbi'i : " Fakat gorko oo woni annaboojo mo tammi warugo nder duniyaaru . "
43006015	Yeesu anndi ɓe ɓadake warugo ngam ɓe naŋga mo bee sembe , ɓe mbaɗa mo laamiiɗo . Ngam maajum o dilli dow towndiire fahin , kaŋko feere maako .
43006016	Nde hiiri , pukara'en Yeesu ndirti fomoonde weendu .
43006017	Ɓe nasti koombowal yahugo Kafarnahum . Nde jemma nyiɓɓi , Yeesu waraay haa maɓɓe tawon .
43006018	Ndiyam dimbi masin , ngam hendu ɗon waɗa bee sembe .
43006019	Nde ɓe laanyi koombowal baakin kilomeeta jowi malla joweego , ɓe ngi'i Yeesu ɗon ɓadito koombowal , o ɗon yaha dow ndiyam bee kosɗe , ɓe kultori .
43006020	Ammaa Yeesu wi'i ɓe : " Taa kultore , ɗum min . "
43006021	Ɓe ngiɗi hoosugo mo nder koombowal , ammaa law ngal dukki lesdi haa nokkuure nde ɓe ngiɗno yahugo .
43006022	Jaŋgo maajum yimɓe luttuɓe ɓaawo ciftori walaano koombowal feere haa ton , sey gootal tan . Ɓe anndi boo Yeesu nastaayno ngal bee pukara'en muuɗum , pukara'en feere muuɗum'en nasti ngal , ndilli .
43006023	Ammaa koombooje goɗɗe iwi haa berniwol Tiberiyas , ngari haa nokkuure nde Jawmiraawo hokkuno ɓe tamseeje , ɓaawo o yetti Allah ngam maaje .
43006024	Nde yimɓe ngi'i Yeesu walaa ton , koo pukara'en maako boo ngalaa ton , ɓe nasti koombooje go , ɓe ndilli haa Kafarnahum ngam ɓe tefa mo .
43006025	Ɓe tawi Yeesu gaɗa weendu , ɓe ?ami mo : " Jawmiraawo , ndey a wari haa ɗo ? "
43006026	Yeesu jaabi ɓe : " Mi ɗon wi'a on bee gooŋga : On ɗon tefammi ngam on nyaami nyaamdu , on kaari . Ammaa on paamaay kaayeefiwol ngol kuuwmi .
43006027	Taa cuklane nyaamdu wonnotoondu , ammaa cuklane nyaamdu tabitanndu , hokkanndu ngeendam nduumiiɗam . Nyaamdu ndu'u , Ɓii-neɗɗo hokkata on ndu , fodde baawɗe ɗe o heɓi haa Allah Baabiraawo . "
43006028	Nden yimɓe ?ami mo : " Noy min mbaɗata haa min kuuwa kuuɗe ɗe Allah yiɗi ? "
43006029	Yeesu jaabi ɓe : " Ndaa kuugal ngal Allah ɗaɓɓata haa mooɗon : On nuɗɗina mo o neli . "
43006030	Ɓe ?ami mo : " Kaayeefiwol ngole a hollata min ngam haa min nuɗɗine ? Kuugal ngale a tammi huuwugo ?
43006031	Kaakaaji amin nyaami mannu nder ladde , bana ko winda : O hokki ɓe nyaamdu iwndu haa asama . "
43006032	Yeesu jaabi ɓe : " Mi ɗon wi'a on bee gooŋga : Muusa hokkaay on nyaamdu asama , ammaa Baabiraawo am hokkan on nyaamdu iwndu haa asama .
43006033	Nyaamdu ndu Allah hokkata on , ndu jippiindu diga asama , kayru hokkata duniyaaru ngeendam . "
43006034	Nden ɓe mbi'i mo : " Moodibbo , hokku min nyaamdu man foroy . "
43006035	Yeesu wi'i ɓe : " Min woni tamseere ngeendam . Koomoy wari haa am , meetataa maatugo weelo sam . Koomoy nuɗɗini yam boo , meetataa ɗomɗugo sam .
43006036	Ammaa mi bi'ɗo on : On ngi'i yam , bee non fuu on nuɗɗinaay yam .
43006037	Mo Baabiraawo hokki yam fuu , waran haa am . Koomoy wari haa am boo , mi salataako mo sam .
43006038	Ngam mi jippaaki diga asama haa mi waɗa ko mi yiɗi , ammaa ko nelɗo yam yiɗi .
43006039	Ndaa ko nelɗo yam yiɗi : Taa mi majjina koo gooto nder yimɓe ɓe o hokki yam , ammaa mi ummitina ɓe fuu diga maayde , to nyalaade darŋgal waɗi .
43006040	Ndaa ko Baabiraawo am yiɗi : Koomoy yi'i Ɓiɗɗo , nuɗɗini mo , heɓa ngeendam nduumiiɗam , mi ummitina mo diga maayde to nyalaade darŋgal waɗi . "
43006041	Yahuudu'en ngurŋgurti dow Yeesu , ngam o wi'i : " Min woni tamseere iwnde haa asama . "
43006042	Ɓe mbi'i : " Naa o Yeesu na ? Naa o ɓii Yusufu na ? En anndi baaba maako e daada maako . Noy o wi'rata jonta o jippi diga asama ? "
43006043	Yeesu wi'i ɓe : " Acce ngurŋgurtugo hakkunde mooɗon .
43006044	Walaa mo heɓata warugo haa am , sonaa to Baabiraawo nelɗo yam waddi mo . Koomoy wari haa am , mi ummitinan mo nyalaade darŋgal .
43006045	Annabo'en mbindi : Ɓe fuu , Allah anndinan ɓe . Koomoy heɗiti Baabiraawo , jaɓi anndinol maako boo , waran haa am .
43006046	Ammaa naa ɗum wi'ugo , goɗɗo meeɗi yi'ugo Allah , sey iwɗo haa Allah , kaŋko feere maako yi'i Baabiraawo .
43006047	" Mi ɗon wi'a on bee gooŋga : Koomoy nuɗɗini , heɓi ngeendam nduumiiɗam .
43006048	Min woni tamseere hokkannde ngeendam nduumiiɗam .
43006049	Kaakaaji mooɗon nyaami mannu nder ladde , bee non fuu ɓe maayi .
43006050	Ammaa koomoy nyaami tamseere iwnde haa asama , maayataa sam .
43006051	Min woni tamseere ngeendam , jippiinde diga asama . To goɗɗo nyaami nde , o yeeɗan haa foroy . Tamseere nde mi hokkata mo , ɗum ɓandu am . Mi hokkan ndu ngam haa duniyaaru yeeɗa . "
43006052	Bolle ɗe'e ummini gaabotiral hakkunde Yahuudu'en . Ɓe ?am?amtiri : " Noy o waawrata hokkugo en ɓandu maako ngam en nyaama ? "
43006053	Yeesu jaabi ɓe : " Mi ɗon wi'a on bee gooŋga : To on nyaamaay ɓandu Ɓii-neɗɗo , to on njaraay ?i?am maako , on ngalaa ngeendam nder mooɗon .
43006054	Mo nyaami ɓandu am , yari ?i?am am boo , heɓi ngeendam nduumiiɗam , mi ummitinan mo nyalaade darŋgal .
43006055	Ngam ɓandu am woni nyaamdu gooŋga , ?i?am am boo woni njaram gooŋga .
43006056	Koomoy nyaami ɓandu am , yari ?i?am am boo , hawti bee am , min boo mi hawti bee maako .
43006057	Baabiraawo , dokkoowo ngeendam , neli yam , mi ɗon yeeɗa ngam daliila maako . Bana non boo koomoy nyaami ɓandu am , yeeɗan ngam daliila am .
43006058	Kanjum woni nyaamdu jippiindu diga asama . Ndu nandaay bee nyaamdu ndu kaakaaji mooɗon nyaamno , maayi . Koomoy nyaami nyaamdu ndu'u , yeeɗan haa foroy . "
43006059	Yeesu wolwi bolle ɗe'e saa'i o ɗon waajo nder suudu waajaago Yahuudu'en haa Kafarnahum .
43006060	Ɗuuɗɓe nder tokkiiɓe Yeesu , nde nani ɗum , mbi'i : " Haala ka saati . Moy waawata jaɓugo ka ? "
43006061	Yeesu anndi ɓe ɗon ngurŋgurta dow maajum , o wi'i ɓe : " Ɗum jiiɓi hakkiilooji mon na ?
43006062	Kadi noy to on ngi'i Ɓii-neɗɗo ɗon eeŋga haa o wonno ɓooyma ?
43006063	Ruuhu Allah hokkan ngeendam , ɓandu neɗɗo waawataa kooɗume . Bolle ɗe mi wolwani on , kanje ngoni Ruuhu e ngeendam .
43006064	Ammaa woodi woɗɓe caka mooɗon , ɓe ngalaa nuɗɗinki . " ( Ngam diga fuɗɗam Yeesu anndi ɓeye ngoni ɓe nuɗɗintaa mo , o anndi jambotooɗo mo boo . )
43006065	O ɓesdi wi'ugo : " Ngam maajum mi wi'i on , goɗɗo waawataa warugo haa am sonaa to Baabiraawo waddi mo . "
43006066	Diga saa'i maajum tokkiiɓe mo ɗuuɗɓe acci yahdugo bee maako .
43006067	Nden Yeesu ?ami pukara'en mum sappo e ɗiɗo : " Onon boo on ngiɗi dillugo na ? "
43006068	Simon Piyer jaabi mo : " Jawmiraawo , toy min njahata ? An a woodi bolle dokkanɗe ngeendam nduumiiɗam .
43006069	Jonta min nuɗɗini , min anndi an woni Ceniiɗo iwɗo haa Allah . "
43006070	Yeesu wi'i ɓe : " Na min suɓi on sappo e ɗiɗo fuu na ? Ammaa gooto mooɗon woni Iblisa . "
43006071	O wolwi ɗum dow Yahuuda ɓii Simon Iskariyot . Ngam koo nde Yahuuda ɗon nder pukara'en sappo e ɗiɗo , o jamboto mo .
43007001	Yoo , ɓaawo maajum Yeesu waanci nder lesdi Galili , o yiɗaano yahugo lesdi Yahudiya , ngam Yahuudu'en ɗon ɗaɓɓa mbarugo mo .
43007002	Nde juulde Yahuudu'en wi'eteende juulde bukkaaji ɓadake ,
43007003	deerɗiraaɓe Yeesu mbi'i mo : " Accu nokkuure nde'e , dillu lesdi Yahudiya , ngam haa pukara'en maaɗa ngi'a kuuɗe ma .
43007004	Goɗɗo suuɗataa hoore muuɗum to o yiɗi yimɓe annda mo . Nde laati a ɗon huuwa irin kuuɗe ɗe'e , sey a huuwa ɗe gite yimɓe fuu . "
43007005	Koo deerɗiraaɓe maako maa , nuɗɗinaay mo .
43007006	Yeesu wi'i ɓe : " Saa'iire fottannde waranaay yam tawon . Haa mooɗon kam , saa'iire koondeyeere fotti .
43007007	Duniyaaru waawataa wanyugo on , ammaa ndu wanyatam min , ngam mi ɗon waŋgina kuuɗe maaru ɗe mbooɗaay .
43007008	Njehe haa juulde onon kam , min mi yiɗaa yahugo , ngam saa'iire fottannde waranaay yam tawon . "
43007009	Nde o wi'i ɓe ɗum , kaŋko o jooɗi haa lesdi Galili , o dillaay .
43007010	Too , nde deerɗiraaɓe Yeesu njehi haa juulde , Yeesu boo yehi ton . Ammaa o waŋganaay yimɓe , o suuɗi hoore maako .
43007011	Yahuudu'en tefi mo nder mooɓre juulde , ɓe ?ami : " Toy o woni ? "
43007012	Yimɓe mbolwi haala maako bee sofndaago hakkunde muuɗum'en . Woɗɓe mbi'i : " O goɗɗo booɗɗo . " Woɗɓe boo mbi'i : " Aa'a , o ɗon majjina yimɓe . "
43007013	Ammaa walaa mo wolwi bee baŋguɗum , ngam ɓe ɗon kula mawɓe Yahuudu'en .
43007014	Nde reeta nyalɗe juulde caali , Yeesu nasti haykaliiru , fuɗɗi wolwango yimɓe .
43007015	Yahuudu'en kayɗini , mbi'i : " Noy gorko oo heɓri anndal bana ni , o jaŋgaay boo ? "
43007016	Yeesu jaabi ɓe : " Ko mi wolwata , ɗum iwaay haa am , ammaa ɗum iwi haa Allah nelɗo yam .
43007017	Koomoy jaɓi huuwugo ko Allah yiɗi , anndan to bolle am iwi haa Allah malla to mi ɗon wolwa bee baawɗe am .
43007018	Koomoy wolwi haala mum , ɗon ɗaɓɓana hoore mum tedduŋgal . Ammaa koomoy ɗaɓɓi teddingo nelɗo ɗum , o gooŋgaajo , walaa halleende nder maako sam .
43007019	Naa Muusa hokki on tawreeta na ? Ammaa walaa koo gooto mooɗon ɗowtanto ka . Koni on ɗaɓɓata mbarugo yam ? "
43007020	Yimɓe njaabi mo : " A ginnaaɗo ! Moy ɗaɓɓi mbarugo ma ? "
43007021	Yeesu jaabi ɓe : " Mi huuwi kuugal gootal tan , on fuu on kayɗini .
43007022	Muusa umri on juulnugofi ɓiŋgel gorgel nyalaade joweetataɓre . To gooŋga kam , naa Muusa fuɗɗi ɗum , ammaa kaakiraaɓe mooɗon aartuɓe . Ngam maajum on ɗon njuulna ɓikkoy mooɗon koo nder nyande siwtorde boo .
43007023	On ɗon njuulna goɗɗo nyande siwtorde , ngam taa on luuta umroore Muusa . Kadi ngam ɗume on tikkani yam ngam mi yamɗitini ɓandu goɗɗo fuu nder nyande siwtorde ?
43007024	Acce hiitaago dow ko on ngi'i bee gite . Ammaa kiitore bee gooŋga . "
43007025	Yoo , woɗɓe nder yimɓe Urusaliima mbi'i : " Naa kaŋko woni mo ɓe ɗaɓɓata mbarugo na ?
43007026	Ndaa o ɗon wolwa bee baŋguɗum , walaa mo haɗata mo . Kadi mawɓe meeɗen annditi kaŋko woni Almasiihu na ?
43007027	Ammaa to Almasiihu wari , walaa anndanɗo haa o iwi , ammaa gorko oo kam , en anndi haa o iwi . "
43007028	Saa'i maajum Yeesu ɗon wolwana yimɓe nder haykaliiru , o towni sawtu maako , wi'i : " On anndi yam na , on anndi haa mi iwi na ? Mi waraay bee umroore hoore am , ammaa nelɗo yam o koolniiɗo . Kaŋko , on anndaa mo .
43007029	Min mi anndi mo ngam mi iwi haa maako , kaŋko neli yam . "
43007030	Nden ɓe ɗaɓɓi naŋgugo mo , ammaa walaa mo meemi mo , ngam wakkati maako yottaaki tawon .
43007031	Ɗuuɗɓe nder yimɓe nuɗɗini mo , mbi'i : " To Almasiihu wari , o waɗan kaayeefiiji ko ɓuri gorko oo na ? "
43007032	Nde Farisa'en nani ko yimɓe mbi'ata dow Yeesu bee sofndaago , ɓe narri bee mawɓe liman'en , ɓe neli aynooɓe haykaliiru ngam ɓe naŋga Yeesu .
43007033	O wi'i : " Mi wondan bee mooɗon baakin seɗɗa , nden mi loro haa nelɗo yam .
43007034	On tefatam , ammaa on keɓtataa yam , ngam on mbaawataa yahugo haa ngonanmi . "
43007035	Yahuudu'en ?am?amtiri : " Toy o yahata haa en mbaawataa heɓtugo mo ? O dillan haa Yahuudu'en saŋkitiiɓe caka Yunaniŋko'en ngam o waajina ɓe na ?
43007036	O wi'i : On tefatam , ammaa on keɓtataa yam , ngam on mbaawataa yahugo haa ngonanmi . Kadi ɗume o yiɗi wi'ugo ? "
43007037	Nyalaade timminirde juulde , kayre ɓuri nyalɗe goɗɗe samɗineego . Nyande maajum Yeesu ummi , dari caka yimɓe . O wolwi bee sawtu , o wi'i : " Koomoy ɗomɗi , wara haa am , yara ,
43007038	waato koomoy nuɗɗini yam . Ngam deftere wi'i : Ɓernde maako laatoto seeɓoore ilnannde maaje ndiyam ngeetam . "
43007039	Yeesu waɗi balndol ngol dow Ruuhu ngu nuɗɗinɓe mo tammi heɓugo . Saa'i maajum ɓe keɓaayno Ruuhu tawon , ngam Yeesu siwa nastugo tedduŋgal Allah .
43007040	Nde yimɓe nder mooɓre nani bolle ɗe'e , ɓe mbi'i : " Fakat , kaŋko o annaboojo . "
43007041	Woɗɓe mbi'i : " Kaŋko woni Almasiihu . " Woɗɓe feere fahin mbi'i : " Almasiihu iwataa haa Galili .
43007042	Deftere wi'i Almasiihu laatoto nder asŋgol Daawuda , o iwan haa Baytilaama , berniwol Daawuda . "
43007043	Yimɓe luuri dow haala Yeesu .
43007044	Woɗɓe caka maɓɓe ngiɗi naŋgugo mo , ammaa walaa mo meemi mo .
43007045	Yoo , aynooɓe haykaliiru go lori haa mawɓe liman'en e Farisa'en , kamɓe ɓe ?ami ɓe : " Koni on ngaddaay mo ? "
43007046	Ɓe njaabi : " Walaa mo meeɗi wolwugo bana gorko oo sam . "
43007047	Farisa'en ?ami ɓe : " Onon boo on tokki esto maako na ?
43007048	Woodi koo gooto nder mawɓe meeɗen , malla nder Farisa'en nuɗɗini mo na ?
43007049	Sey meere'en nuɗɗini mo , ngam ɓe anndaa tawreeta , ɓe naalaaɓe . "
43007050	Nikodemu , gooto nder Farisa'en wonɓe ton , mo meeɗino yahugo haa Yeesu , kaŋko o wi'i ɓe :
43007051	" Tawreeta duŋganaaki en hiitaago goɗɗo , sonaa en aarta , en nana mo , en annda ko o waɗi . "
43007052	Ɓe njaabi mo : " An boo a goɗɗo Galili na ? Jaŋgu le deftere , a tawan walaa annaboojo koo gooto iwi Galili . "
43008001	ammaa Yeesu yehi hooseere Jaytun .
43008002	Fajiri cub o lorti haa haykaliiru , yimɓe ngari haa maako . O jooɗi , o fuɗɗi wolwango ɓe .
43008003	Nden moodiɓɓe tawreeta e Farisa'en ngaddani mo debbo mo ɓe naŋgi nder njeenu . Ɓe ndarni mo yeeso yimɓe fuu ,
43008004	ɓe mbi'i Yeesu : " Moodibbo , min naŋgi debbo oo nder njeenu .
43008005	Muusa umri min nder tawreeta min piɗa irin debbo oo bee kaa'e . E an , ɗume a wi'ata ? "
43008006	Ɓe mbi'i non ngam jarribaago mo , haa ɓe keɓa wullaago mo . Ammaa Yeesu turi , windi haa lesdi bee hoondu muuɗum .
43008007	Nde ɓe tokki ?amugo mo , Yeesu ummi , wi'i ɓe : " Goɗɗo mooɗon mo meeɗaay waɗugo hakke sam , aarta fiɗugo mo bee hayre . "
43008008	Nden o turi fahin , o windi haa lesdi bee hoondu .
43008009	Nde ɓe nani bolle ɗe'e , ɓe ndilli gooto gooto , ndotti'en aarti dillugo . Yeesu feere mum lutti , kaŋko e debbo dariiɗo ton yeeso maako .
43008010	Nden Yeesu ɓaŋgti hoore mum , ?ami : " Toy ɓe , debbo ? Walaa do''uɗo ma kiita na ? "
43008011	Debbo jaabi : " Walaa koo gooto , moodibbo . " Yeesu wi'i : " Min boo , mi hiitataako ma . Dillu , ammaa taa meetu waɗugo hakke . " ]
43008012	Yeesu wolwani yimɓe fahin , o wi'i : " Min woni annoora duniyaaru . Koomoy tokki yam , heɓan annoora ngeendam , o yahataa nder nyiɓre sam . "
43008013	Farisa'en mbi'i mo : " A ɗon seedano hoore maaɗa , ko a wi'i ɗum walaa saman . "
43008014	Yeesu jaabi ɓe : " Koo to mi ɗon seedano hoore am , seedamku am ɗum gooŋga , ngam mi anndi haa mi iwi , mi anndi haa mi yahata boo . Ammaa onon on anndaa haa mi iwi , on anndaa haa mi yahata boo .
43008015	Onon on ɗon mbaɗa kiita bee dabare yimɓe , min kam mi hiitataako koomoy .
43008016	Koo to mi hiitake goɗɗo boo , kiita am gooŋɗan , ngam mi hiitataako feere am , ammaa Baabiraawo nelɗo yam ɗon wondi bee am .
43008017	Ɗum bindaaɗum nder tawreeta mooɗon : To seedooɓe ɗiɗo ceedake seedamku ngootu , seedamku man gooŋɗan .
43008018	Mi ɗon seedano hoore am , Baabiraawo nelɗo yam boo ɗon seedano yam . "
43008019	Ɓe ?ami mo : " Toy Baabiraawo ma woni ? " Yeesu jaabi ɓe : " On anndaa yam , on anndaa Baabiraawo am boo . To on anndino yam , on anndanno Baabiraawo am boo . "
43008020	Yeesu wolwi bolle ɗe'e saa'i o ɗon wolwana yimɓe nder haykaliiru , haa nokkuure sundukru dokke ceede woni . Walaa mo haɗi mo , ngam wakkati maako waraay tawon .
43008021	Yoo , Yeesu wi'i ɓe fahin : " Mi dillan . Onon on tefatam , ammaa on maayan nder hakkeeji mooɗon . On mbaawataa yahugo haa njahanmi . "
43008022	Yahuudu'en ?am?amtiri : " O yahan mbarugo hoore maako na ? Ngam o wi'i : On mbaawataa yahugo haa njahanmi . "
43008023	Yeesu jaabi ɓe : " Onon on iwi haa les , min mi iwi haa dow . Onon on iwi duniyaaru ndu , ammaa min mi laataaki mo duniyaaru ndu .
43008024	Ngam maajum mi wi'i on : On maayan nder hakkeeji mooɗon . Ngam on maayan nder hakkeeji mooɗon to on nuɗɗinaay min woni mo ngonmi . "
43008025	Ɓe ?ami mo : " An woni moy ? " Yeesu wi'i ɓe : " Mo mi tokki wi'ugo on diga fuɗɗam .
43008026	Fakat , mi woodi kuuje ɗuuɗɗe ɗe mi wi'a on , ɗe mi hiitoro on . Ammaa nelɗo yam o koolniiɗo , mi ɗon waŋginana duniyaaru ko mi nani haa maako tan . "
43008027	Ɓe paamaay o ɗon wolwana ɓe haala Baabiraawo .
43008028	Nden Yeesu wi'i ɓe : " To on ɓaŋgti Ɓii-neɗɗo , on anndan min woni mo ngonmi , on anndan mi waɗataa kooɗume bee umroore hoore am , ammaa mi ɗon wolwa ko Baabiraawo anndini yam tan .
43008029	Nelɗo yam ɗon wondi bee am , o accataa yam feere am , ngam foroy mi ɗon waɗa ko fottanta mo . "
43008030	Nde Yeesu wolwi bana ni , ɗuuɗɓe nuɗɗini mo .
43008031	Nden Yeesu wi'i Yahuudu'en nuɗɗinɓe mo : " To on ɗon ɗowtano ko mi anndini on , nden kam on laatoto pukara'en am fakat .
43008032	On anndan gooŋga , gooŋga boo rimɗinan on . "
43008033	Ɓe njaabi mo : " Minin min ɓiɓɓe Ibrahiima , min meeɗaay laataago jeyaaɓe goɗɗo . Noy a wi'rata min : On laatoto rimɓe ? "
43008034	Yeesu wi'i : " Mi ɗon wi'a on bee gooŋga : Baɗɗo hakke fuu o jeyaaɗo hakke .
43008035	Jeyaaɗo wondataa bee yimɓe saare foroy , ammaa ɓiɗɗo o limeteeɗo nder yimɓe saare foroy .
43008036	To Ɓiɗɗo rimɗini on , nden kam on rimɓe fakat .
43008037	Mi anndi on ngoni ɓiɓɓe Ibrahiima . Ammaa on ɗon ɗaɓɓa mbarugo yam , ngam on njaɓaay bolle am .
43008038	Mi ɗon wolwa ko Baabiraawo am holli yam , ammaa onon on ɗon mbaɗa ko baaba mooɗon wi'i on . "
43008039	Ɓe mbi'i mo : " Ibrahiima woni baabiraawo amin . " Yeesu wi'i ɓe : " To fakat on ɓiɓɓe Ibrahiima , on kuuwanno kuugal ngal o huuwi .
43008040	Min kam , mi ɗon tokko wolwango on gooŋga ka nanmi haa Allah . Bee non fuu , on ɗon ɗaɓɓa mbarugo yam . Kanjum , Ibrahiima meeɗaay waɗugo ɗum sam .
43008041	On ɗon kuuwa kuuɗe baaba mooɗon . " Ɓe njaabi mo : " Minin min laataaki njaalu'en , min ngoodi Baabiraawo gooto , kaŋko woni Allah . "
43008042	Yeesu jaabi ɓe : " To fakat Allah woni Baabiraawo mooɗon , on ngiɗanno yam , ngam mi iwi haa Allah , mi wari haa mooɗon . Mi waraay bee umroore hoore am , ammaa kaŋko neli yam .
43008043	Ngam ɗume on paamataa ko mi wi'ata on ? Ngam heɗitaago yam salori on .
43008044	Iblisa woni baaba mooɗon , on ngiɗi waɗugo ko baaba mooɗon yiɗi . Kaŋko woni mbaroowo ko'e diga fuɗɗam , o meeɗaay wolwugo gooŋga , ngam gooŋga walaa nder maako sam . To o ɗon wolwa fewre , ɗum ɗabiya maako , ngam o pewoowo , o baaba fewre .
43008045	Ammaa min mi ɗon wolwa gooŋga , ngam maajum on njaɓataa yam .
43008046	Moy nder mooɗon waawata seedaago mi waɗi hakke ? Ammaa to mi ɗon wi'a gooŋga , koni on nuɗɗintaa yam ?
43008047	Goɗɗo Allah heɗititto bolle Allah . Ammaa onon on laataaki yimɓe Allah , ngam maajum on keɗitittaako . "
43008048	Yahuudu'en mbi'i Yeesu : " Naa gooŋga min mbi'i na : A Samariyaajo , a ginnaaɗo . "
43008049	Yeesu jaabi ɓe : " Naa mi ginnaaɗo . Ammaa mi ɗon teddina Baabiraawo am , onon boo on ɗon njawo yam .
43008050	Mi ɗaɓɓataa maŋgu ngam hoore am . Woodi mo ɗaɓɓantammi maŋgu , kaŋko woni kiitoowo boo .
43008051	Mi ɗon wi'a on bee gooŋga : Koomoy ɗowtani wolde am , maayataa sam . "
43008052	Yahuudu'en mbi'i mo : " Jonta min anndi fakat , a ginnaaɗo . Ibrahiima maayi , annabo'en boo maayi , nden an a wi'a : Koomoy ɗowtani bolle am , maayataa sam .
43008053	Ibrahiima , kaaka amin maayi , kadi a tammi a ɓuri mo maŋgu na ? Annabo'en boo maayi , kadi an a ɗon laara hoore ma a moy ? "
43008054	Yeesu jaabi : " To mi teddini hoore am , tedduŋgal am walaa saman . Mo teddintammi woni Baabiraawo am , mo mbi'ɗon o Allah mooɗon .
43008055	Ammaa on anndaa mo , min mi anndi mo . To mi wi'no mi anndaa mo , mi laatotono pewoowo bana mooɗon . Ammaa mi anndi mo , mi ɗon ɗowtano bolle maako .
43008056	Ibrahiima , kaaka mooɗon seyori yi'ugo nyalaade am , o yi'i nde , o seyi . "
43008057	Yahuudu'en mbi'i mo : " A waɗaay duuɓi cappanɗe jowi tawon , nden a wi'i a yi'i Ibrahiima ? "
43008058	Yeesu jaabi ɓe : " Mi ɗon wi'a on bee gooŋga : Diga Ibrahiima danyaaka , mi ɗon . "
43008059	Nden ɓe koo'i kaa'e ngam ɓe piɗa mo , ammaa Yeesu suuɗi hoore muuɗum , wurti haykaliiru .
43009001	Yoo , nde Yeesu ɗon saalo nokkuure feere , o yi'i goɗɗo bumɗo diga danyeeki mum .
43009002	Pukara'en maako ?ami mo : " Moodibbo , ngam ɗume gorko oo o danya o bumɗo ? Ngam daliila hakke maako na ? Malla ngam hakke saarooji maako ? "
43009003	Yeesu jaabi : " Naa ngam hakke maako , naa ngam hakke saarooji maako boo o danya o bumɗo . Ɗum waɗi ngam haa baawɗe Allah mbaŋga haa maako .
43009004	Nde nyalawma ɗon tawon , sey en kuuwa kuuɗe nelɗo yam . Jemma ɓadake , wakkati man walaa mo waawata huuwugo .
43009005	Yaake mi ɗon nder duniyaaru , min woni annoora maaru . "
43009006	Ɓaawo Yeesu wolwi bolle ɗe'e , o tuuti tuuɗe haa lesdi , o jiiɓi mbulwuldi seɗɗa bee maaje , o takki ɗum haa gite bumɗo , o wi'i :
43009007	" Yah , sulma haa weendu wi'eteendu Silowam . " Maana innde maajum : nelaaɗo . Bumɗo yehi ton , sulmi gite muuɗum . Nde o lori , o ɗon yi'a .
43009008	Nden heeddiɗɗiraaɓe maako e yi'anooɓe mo o ɗon rooko , ɓe mbi'i : " Naa gorko oo ɗonno jooɗi , rooko na ? "
43009009	Woɗɓe mbi'i : " Ɗum kaŋko . " Woɗɓe mbi'i : " Aa'a , naa ɗum kaŋko , ammaa ɗum nanduɗo bee maako . " Ammaa kaŋko o wi'i : " Ɗum min . "
43009010	Ɓe ?ami mo : " Noy gite maaɗa mbumtiri ? "
43009011	O jaabi ɓe : " Goɗɗo bi'eteeɗo Yeesu jiiɓi mbulwuldi seɗɗa , takki haa gite am , wi'i yam : Yah , sulma haa weendu Silowam . Mi yehi ton , mi sulmi , mi wumti . "
43009012	Ɓe ?ami mo : " Toy goɗɗo maajum woni ? " O jaabi ɓe : " Mi anndaa . "
43009013	Ɓe njahri bumtuɗo man haa Farisa'en .
43009014	Ngam nyalaade Yeesu jiiɓi mbulwuldi , takki haa gite bumɗo , wumtini mo , ɗum nyande siwtorde .
43009015	Ngam maajum , Farisa'en ?ami bumtuɗo : " Noy ɗum laatori , a ɗon yi'a jonta ? " O jaabi ɓe : " O takki loope seɗɗa haa gite am , mi sulmi , mi wumti . "
43009016	Woɗɓe nder Farisa'en mbi'i : " Mo waɗi bana ni , iwaay haa Allah , ngam o jogaaki nyande siwtorde . " Ammaa woɗɓe mbi'i : " Noy goɗɗo waawrata waɗugo irin kaayeefiiji ɗi'i to o marɗo hakke ? " Ɓe luuri hakkunde maɓɓe .
43009017	Farisa'en ?ami bumtuɗo fahin : " A wi'i o wumtini ma , kadi ɗume a wi'anta mo ? " O wi'i : " Kaŋko o annaboojo . "
43009018	Ammaa mawɓe Yahuudu'en cali nuɗɗingo o bumɗono , o wumti jonta . Ɓe ewni saarooji maako .
43009019	Ɓe ?ami ɓe : " Oo ɗo ɓiɗɗo mooɗon na ? On ɗon tabitini o danyaaɗo o bumɗo na ? Kadi noy o yi'ri jonta ? "
43009020	Saarooji maako njaabi : " Min anndi o ɓiɗɗo amin , o danyaaɗo bumɗo boo .
43009021	Ammaa min anndaa noy o wumtiri , min anndaa boo moy wumtini mo . ?ame mo , kaŋko boo o mawni , o jaabano hoore maako . "
43009022	Saarooji maako mbolwi bana non ngam ɓe ɗon kula mawɓe Yahuudu'en . Ngam mawɓe Yahuudu'en narrino , to goɗɗo tabitini Yeesu woni Almasiihu , ɓe ngurtinan mo jama'aare maɓɓe .
43009023	Ngam maajum saarooji maako mbi'i : " O mawni deydey jaabanaago hoore maako . "
43009024	Farisa'en ewni bumtuɗo ɗiɗawre , mbi'i mo : " Allah ɗon nane , wi' gooŋga ! Minin min anndi gorko oo o marɗo hakke . "
43009025	O jaabi : " Min kam mi anndaa to o marɗo hakke malla o walaa hakke . Ammaa huunde woore anndumi : Mi bumɗono , jonta mi ɗon yi'a . "
43009026	Ɓe ?ami mo : " Ɗume o waɗani ma ? Noy o wumtiniri gite ma ? "
43009027	O jaabi : " Mi yecci on ɗum diga naane , ammaa on nanaay yam . Ngam ɗume on ngiɗi nanugo ɗum fahin ? Malla onon boo , on ngiɗi laataago pukara'en maako ? "
43009028	Ɓe kuɗi mo , ɓe mbi'i : " An woni pukaraajo maako , minin kam min pukara'en Muusa .
43009029	Min anndi Allah wolwani Muusa , ammaa kaŋko kam , min anndaa haa toy o iwi . "
43009030	O jaabi ɓe : " Asee , ɗum kaayeefi ! On anndaa haa toy o iwi , ndaa boo o wumtini gite am .
43009031	En anndi Allah jaɓantaa marɗo hakke , ammaa o ɗon jaɓana teddinooɓe mo , ɗowtantooɓe muuyo maako .
43009032	Diga puɗɗuki duniyaaru , walaa meeɗɗo nanugo goɗɗo wumtini gite danyaaɗo bee mbumndam .
43009033	To gorko oo iwaayno haa Allah , o waawataano waɗugo kooɗume . "
43009034	Ɓe mbi'i mo : " A ɗon nder hakke diga a danya , a yiɗi anndingo min huunde na ? " Ɓe ngurtini mo jama'aare Yahuudu'en .
43009035	Nde Yeesu nani ɓe ngurtini mo , o tefi mo , o ?ami mo : " A nuɗɗini Ɓii-neɗɗo na ? "
43009036	O jaabi : " Moodibbo , wi'am , moy woni kaŋko ? Ngam haa mi nuɗɗina mo . "
43009037	Yeesu wi'i mo : " A ɗon yi'a mo , kaŋko o ɗon wolwane jonta . "
43009038	O wi'i : " Jawmiraawo , mi nuɗɗini . " O tuggani Yeesu koppi .
43009039	Nden Yeesu wi'i : " Mi wari nder duniyaaru ndu ngam waɗugo kiita , ngam haa wumɓe ngi'a , yi'anɓe boo mbuma . "
43009040	Woɗɓe nder Farisa'en wonduɓe bee maako ton ?ami mo : " Minin boo min wumɓe na ? "
43009041	Yeesu jaabi ɓe : " To on laatino wumɓe , nden kam on ngalaa aybe . Ammaa on ɗon mbi'a : Min ɗon ngi'a . Ngam maajum aybe mon ɗon tabiti . "
43010001	Yoo , Yeesu waɗi balndol , wi'i : " Mi ɗon wi'a on bee gooŋga : Koomoy mo nastiraay waalde baali bee dammugal , ammaa o wa''i mahol , o nasti , kaŋko woni gujjo , jaɓtoowo .
43010002	Ammaa mo nastiri dammugal , kaŋko woni gaynaako baali .
43010003	Aynoowo dammugal maɓɓitanan mo , baali boo nanan sawtu maako . O ewnoto baali maako fuu bee inɗe maaji , ngam o yahra ɗi yaasi .
43010004	To o wurtini ɗi fuu yaasi , o ardoto ɗi , baali boo tokkoto mo , ngam ɗi anndi sawtu maako .
43010005	Ammaa ɗi tokkataako mo ɗi anndaa , ɗi ɗon kula mo , ngam ɗi anndaa sawtu maako . "
43010006	Yeesu wolwani ɓe balndol ngol , ammaa ɓe paamaay dow ɗume o wolwani ɓe .
43010007	Yeesu tokki wi'ugo : " Mi ɗon wi'a on bee gooŋga : Min woni dammugal waalde baali .
43010008	Aartuɓe yam warugo fuu , ɓe wuyɓe , jaɓtooɓe , ammaa baali nananaay ɓe .
43010009	Min woni dammugal , koomoy nastiri bee am , hisan . O heɓan nastugo e wurtaago , o heɓan nyaamdu boo .
43010010	Gujjo ɗon wara ngam wujjugo e wonnugo tan . Min mi wari ngam haa yimɓe keɓa ngeendam , ɓe keɓa ɗam bee feesaare .
43010011	" Min woni gaynaako booɗɗo . Gaynaako booɗɗo ɗon hokka yoŋki muuɗum ngam baali mum .
43010012	Ammaa duroowo ngam ngeenaari , mo maraay baali , o laataaki gaynaako gooŋgaajo . To o yi'i saafaandu ɗon wara , o doggan , o acca baali . Nden saafaandu hippoto baali , saŋkita ɗi .
43010013	O doggan ngam o duroowo haa o heɓa ngeenaari tan , walaa ko yaali mo bee baali .
43010014	Min woni gaynaako booɗɗo , mi anndi baali am , baali am boo anndi yam . Bana no Baabiraawo anndiri yam , bana non min boo mi anndiri mo . Mi hokkan yoŋki am ngam baali am .
43010015	
43010016	Mi woodi baali goɗɗi boo , ɗi laataaki nder waalde nde'e . Sey mi wadda ɗi kanji boo , ɗi nana sawtu am , ɗum laato tokkere woore , gaynaako gooto .
43010017	" Baabiraawo yiɗi yam , ngam mi hokkan yoŋki am haa mi hoosita ki fahin .
43010018	Walaa mo hoosata yoŋki am , mi hokkan ki bee anniya am . Mi woodi baawɗe hokkugo ki , mi woodi baawɗe hoositugo ki boo . Bana non kuuwranmi bee umroore Baabiraawo am . "
43010019	Ngam daliila bolle ɗe'e , Yahuudu'en luuri fahin hakkunde muuɗum'en .
43010020	Ɗuuɗɓe maɓɓe mbi'i : " O woodi ginnawol , o paataaɗo , ngam ɗume on nanata mo ? "
43010021	Woɗɓe feere mbi'i : " Marɗo ginnawol wolwataa bana ni . Kadi ginnawol wumtinan gite wumɓe na ? "
43010022	Yoo , saa'i juulde cenki haykaliiru haa Urusaliima waɗi , ɗum dabbunde .
43010023	Yeesu waanci nder haykaliiru les daŋki Suleymaanu .
43010024	Yahuudu'en taari mo , mbi'i : " Haa ndey ittata saklere amin ? To laatake an woni Almasiihu , wi' min ɗum bee laaɓɗum . "
43010025	Yeesu jaabi ɓe : " Mi wi'i on ɗum diga ɓooyma , ammaa on nuɗɗinaay yam . Kuuɗe ɗe mi huuwi bee baawɗe Baabiraawo am , ɗon ceedano yam .
43010026	Ammaa on nuɗɗintaa , ngam on laataaki nder baali am .
43010027	Baali am ɗon nana sawtu am , mi anndi ɗi , ɗi ɗon tokko yam .
43010028	Mi hokkan ɗi ngeendam nduumiiɗam , ɗi maayataa sam . Walaa mo jaɓtata ɗi haa juŋŋgo am .
43010029	Baabiraawo mo hokki yam ɗi , ɓuri kooɗume fuu maŋgu , walaa mo jaɓtata ɗi haa juŋŋgo Baabiraawo am .
43010030	Min e Baabiraawo min gootum . "
43010031	Yahuudu'en koo'i kaa'e fahin ngam ɓe piɗa mo .
43010032	Ammaa Yeesu wi'i ɓe : " Mi huuwi kuuɗe booɗɗe ɗuuɗɗe yeeso mooɗon bee baawɗe Baabiraawo am . Ngam kuugal ngale nder maaje on ngiɗi fiɗugo yam bee kaa'e ? "
43010033	Yahuudu'en njaabi : " Min ngiɗaa fiɗugo ma bee kaa'e ngam daliila kuuɗe booɗɗe , ammaa ngam a wolwi kalluka dow Allah . An a neɗɗo , ammaa a yiɗi waɗugo hoore maaɗa a Allah . "
43010034	Yeesu jaabi ɓe : " Ɗum bindaaɗum nder tawreeta mooɗon : Allah wi'i : Onon on ɗowanteeɓe .
43010035	En anndi ko deftere wi'i sottintaake . Allah ewni nanɓe wolde maajum ɓe ɗowanteeɓe .
43010036	Ammaa min , Allah suɓi yam , neli yam haa duniyaaru . Noy on mbaawrata wi'ugo mi ɗon wolwa kalluka dow Allah , ngam mi wi'i mi Ɓiɗɗo Allah ?
43010037	To ko mi huuwi laataaki kuuɗe Baabiraawo am , nden kam taa nuɗɗineeɗam .
43010038	Ammaa to ɗum kuuɗe maako fakat , koo to on nuɗɗinaay yam min , nuɗɗine le kuuɗe am , ngam haa on paamta Baabiraawo ɗon nder am , min boo mi ɗon nder Baabiraawo . "
43010039	Ɓe ɗaɓɓi naŋgugo mo fahin , ammaa o hisi juuɗe maɓɓe .
43010040	Yeesu yehi gaɗa maayo Urdun fahin , haa nokkuure Yuhanna waɗino ngiiwam baptisma , o jooɗi ton .
43010041	Yimɓe ɗuuɗɓe ngari haa maako . Ɓe mbi'i : " Yuhanna waɗaay kaayeefiwol kooŋgole , ammaa ko o wolwi dow gorko oo fuu ɗum gooŋga . "
43010042	Ɗuuɗɓe wonɓe ton nuɗɗini mo .
43011001	Woodino goɗɗo mo innde muuɗum Laajarus , o nyawi . Wuro maako , Baytaniya . Ɗum wuro ngo Mariyama e Marta deerɗum debbo ngoni haa muuɗum .
43011002	Mariyama woni debbo mo rufino urdi dow kosɗe Jawmiraawo , o yiggi ɗe bee gaasa maako . Laajarus nyawɗo man , ɗum deerɗiiko gorko .
43011003	Deerɗiraaɓe rewɓe ɗiɗo ɓe'e neli goɗɗo haa Yeesu , ngam o wi'a mo : " Jawmiraawo , soobaajo maaɗa nyawɗo . "
43011004	Nde Yeesu nani kubaruwol ngol , o wi'i : " Nyaw Laajarus maaynataa mo , ammaa ngu waŋginan baawɗe Allah , ngu waŋginan tedduŋgal Ɓiɗɗo Allah boo . "
43011005	Yeesu yiɗi Marta e Mariyama e Laajarus .
43011006	Nde o nani Laajarus nyawɗo , o faɓɓi nyalɗe ɗiɗi fahin haa nokkuure nde o wonno man .
43011007	Nden o wi'i pukara'en maako : " En lorto haa lesdi Yahudiya . "
43011008	Pukara'en njaabi mo : " Moodibbo , neeɓaay Yahuudu'en ɗonno ɗaɓɓa fiɗugo ma bee kaa'e , nden a yiɗi loraago ton ? "
43011009	Yeesu jaabi : " Woodi saa'iiji sappo e ɗiɗi nder nyalawmaare , naa non na ? To goɗɗo ɗon yaha bee nyalawma , o fergataako , ngam o ɗon yi'a annoora duniyaaru ndu .
43011010	Ammaa to goɗɗo ɗon yaha bee jemma , o fergoto , ngam o walaa annoora nder maako . "
43011011	Yeesu wolwani ɓe bolle ɗe'e , nden o ɓesdi wi'ugo : " Soobaajo meeɗen Laajarus ɗaanake , ammaa mi yahan findingo mo . "
43011012	Pukara'en njaabi : " Jawmiraawo , to o ɗaanake , o yamɗitan . "
43011013	Yeesu yiɗino wi'ugo Laajarus maayi , ammaa pukara'en tammino o ɗon wolwa haala ɗoyŋgol fakat .
43011014	Yeesu wi'i ɓe bee laaɓɗum : " Laajarus maayi .
43011015	Ammaa ngam daliila mooɗon mi ɗon seyo mi walaa ton , ngam haa on nuɗɗinammi . Jonta kam , ndillen haa maako . "
43011016	Tomas bi'eteeɗo Ciwto wi'i pukara'en woɗɓe : " Njehen ton enen boo , ngam en maayda bee moodibbo . "
43011017	Yoo , nde Yeesu yotti Baytaniya , o tawi ɓe nastini ɓandu Laajarus nder yenaande , waɗi nyalɗe nayi .
43011018	Baytaniya ɓadi bee Urusaliima , baakin kilomeeta tati .
43011019	Yahuudu'en ɗuuɗɓe ngari haa Marta e Mariyama , ngam de'itingo ɓe ngam maayde deerɗiraawo maɓɓe .
43011020	Nde Marta nani Yeesu wari , o dilli fottugo bee maako , ammaa Mariyama jooɗi haa saare .
43011021	Marta wi'i Yeesu : " Jawmiraawo , to a ɗonno ɗo , deerɗam maayataano .
43011022	Ammaa mi anndi , koo jonta boo , Allah hokkete ko a tori mo fuu . "
43011023	Yeesu wi'i mo : " Deerɗa yeeɗitan . "
43011024	Marta jaabi : " Mi anndi o yeeɗitan saa'i ummitineeki maayɓe , nyalaade darŋgal . "
43011025	Yeesu wi'i mo : " Min woni ummitinoowo , geeɗinoowo maayɓe . Koomoy nuɗɗini yam , yeeɗan , koo to o maayi boo .
43011026	Koomoy geeto , nuɗɗinɗo yam , maayataa sam . A nuɗɗini ɗum na ? "
43011027	Marta jaabi : " Ooho , mi nuɗɗini an woni Almasiihu , Ɓiɗɗo Allah , garanɗo nder duniyaaru . "
43011028	Ɓaawo bolle ɗe'e , Marta lori haa deerɗum Mariyama , wi'i mo bee sirri : " Moodibbo wari , o ɗon ewne . "
43011029	Nde Mariyama nani ɗum , o ummi law , o yehi haa Yeesu .
43011030	Yeesu nastaay wuro tawon , o ɗon haa nokkuure nde Marta fottuno bee maako .
43011031	Yahuudu'en wonduɓe bee Mariyama nder suudu ngam de'itingo mo ngi'i o ummi law , o wurti bee jaawal , ɓe tokki mo . Ɓe tammi o yahan haa yenaande ngam woyugo ton .
43011032	Mariyama wari haa nokkuure Yeesu woni , yi'i mo , hofi yeeso maako , wi'i : " Jawmiraawo , to a ɗonno ɗo , deerɗam maayataano . "
43011033	Yeesu yi'i o ɗon woya , Yahuudu'en warduɓe bee maako boo ɗon mboya . Ɗum ummini ɓernde maako .
43011034	O ?ami ɓe : " Haa toy on uwi mo ? " Ɓe njaabi mo : " Jawmiraawo , war laar . "
43011035	Yeesu ilni gonɗi .
43011036	Yahuudu'en mbi'i : " Kay , ndaare no o yiɗiri mo . "
43011037	Ammaa woɗɓe mbi'i : " Kaŋko mo wumtini gite wumɓe , o waawataano hisnugo Laajarus maayde na ? "
43011038	Ɓernde Yeesu ummi fahin , o yehi haa yenaande . Ɗum lowol maɓɓaaŋgol bee hayre .
43011039	Yeesu wi'i : " Cottine hayre . " Marta , deerɗu maayɗo wi'i : " Jawmiraawo , o haccan , ngam o waɗi nyalɗe nayi nder yenaande . "
43011040	Yeesu wi'i mo : " Mi wi'aay ma , to a nuɗɗini , a yi'an tedduŋgal Allah na ? "
43011041	Ɓe cottini hayre go . Yeesu tijji asama , wi'i : " Ya Baabiraawo , mi yetti ma ngam a nanani yam .
43011042	Mi anndi a ɗon nananammi foroy , ammaa mi wi'i ɗum ngam yimɓe am , ngam haa ɓe nuɗɗina an neli yam . "
43011043	Nde o wolwi bolle ɗe'e , o wi'i bee sawtu : " Laajarus , wurta ! "
43011044	Maayɗo wurti , kosɗe maako e juuɗe maako ɗon taari bee leppi , yeeso maako boo saawaaŋgo bee limce . Yeesu wi'i ɓe : " Piste mo , acce mo o dilla . "
43011045	Yahuudu'en ɗuuɗɓe warɓe haa Mariyama ngi'i ko Yeesu huuwi , ɓe nuɗɗini mo .
43011046	Ammaa woɗɓe maɓɓe njehi haa Farisa'en , ngecci ɓe ko Yeesu huuwi .
43011047	Farisa'en e mawɓe liman'en mbaɗi dawriinde , ɓe mbi'i : " Ɗume en mbaɗata ? Ngam gorko oo ɗon waɗa kaayeefiiji ɗuuɗɗi .
43011048	To en acci mo o ɗon huuwa bana ni , yimɓe fuu nuɗɗinan mo . Nden Roma'en marɓe baawɗe nastan haala maajum , ɓe mbilan haykaliiru meeɗen e ummaatoore meeɗen . "
43011049	Gooto nder maɓɓe , mo innde muuɗum Kayafas , kaŋko woni hooreejo liman'en hitaande maajum , o wi'i ɓe : " Onon kam on paamataa kooɗume .
43011050	On paamataa to goɗɗo gooto maayi ngam yimɓe fuu , ɗum ɓuran wooɗugo dow halkere ummaatoore fuu na ? "
43011051	O wolwaay bolle ɗe'e bee anndal maako . Ammaa nde o hooreejo liman'en hitaande maajum , o waɗi annabaaku , Yeesu maayan ngam ummaatoore Yahuudu'en fuu ,
43011052	naa ngam ummaatoore maajum tan , ammaa ngam o hawta ɓiɓɓe Allah saŋkitiiɓe fuu boo .
43011053	Diga nyande maajum mawɓe Yahuudu'en ndawri dabare mbarugo Yeesu .
43011054	Ngam maajum Yeesu meetaay waancugo bee baŋguɗum caka Yahuudu'en . O dilli haa nokkuure kombi ladde , haa wuro wi'eteeŋgo Efrayim , ton o faɓɓi bee pukara'en maako .
43011055	Juulde Yahuudu'en wi'eteende juulde Paska ɓadake , yimɓe gure feere feere njehi Urusaliima diga juulde man siwa , ngam ɓe cena ko'e maɓɓe .
43011056	Ɓe tefi Yeesu yaake ɓe ɗon nder haykaliiru , ɓe ?am?amtiri : " Ko tammiiɗon , o waran haa juulde na ? Malla o warataa ? "
43011057	Mawɓe liman'en e Farisa'en umrino , to goɗɗo anndi haa Yeesu woni , sey o anndina ɓe ngam ɓe naŋga mo .
43012001	Too , lutti balɗe joweego haa juulde Paska waɗa . Yeesu yehi Baytaniya , wuro Laajarus mo Yeesu ummitini diga maayde .
43012002	Ɓe mbaɗani mo nyaamduuji haa ton . Yaake Yeesu ɗon nyaamda bee Laajarus e ewnaaɓe woɗɓe , Marta ɗon hokka ɓe nyaamdu .
43012003	Nden Mariyama hoo'i urdi caɗndi baakin reeta liitir , kuuwraandi bee nardi laaɓndi . O rufi ndi dow kosɗe Yeesu , nden o yiggi ɗe bee gaasa hoore maako . Suudu fuu heewi uureeŋga urdi maajum .
43012004	Yahuuda Iskariyot , gooto nder pukara'en Yeesu , jambotooɗo mo wi'i :
43012005	" Koni ɓe coorraay urdi ndi baakin ceede cardi teemeɗɗe tati ngam ɓe ndokka talaka'en ? "
43012006	O wi'aay ɗum ngam o enɗi talaka'en , ammaa ngam o gujjo . Kaŋko woni jogoowo ceede , o ɗon wujja ceede ɗe ɓe kalfini mo .
43012007	Ammaa Yeesu wi'i : " Taa ɓille debbo oo , o aarti huuwugo ɗum ngam nyalaade uweeki am .
43012008	Talaka'en ngondan bee mooɗon foroy , ammaa min mi wondataa bee mooɗon foroy . "
43012009	Yahuudu'en ɗuuɗɓe nani Yeesu ɗon haa Baytaniya . Ɓe njehi ton , naa ngam Yeesu tan , ammaa ɓe njehi ngam laarugo Laajarus mo Yeesu ummitini diga maayde boo .
43012010	Mawɓe liman'en mbaɗi anniya mbarugo Laajarus boo .
43012011	Ngam daliila maako Yahuudu'en ɗuuɗɓe acci mawɓe muuɗum'en , nuɗɗini Yeesu .
43012012	Jaŋgo maajum , mooɓre yimɓe warɓe ngam juulde Paska go nani Yeesu ɗon wara haa Urusaliima .
43012013	Ɓe koo'i lice dibinooje , ɓe njehi fottugo bee maako , ɓe ɗon mbi'a bee sawtu : " Ngette Allah ! Barka laatano garanɗo bee innde Jawmiraawo ! Barka laatano laamiiɗo Isra'iila ! "
43012014	Yeesu tawi wamnde , wa''i nde , bana deftere wi'i :
43012015	" Taa hultor , an berniwol Siyona !
43012016	Saa'i maajum pukara'en maako paamaay ɗum tawon . Ammaa nde Yeesu nasti tedduŋgal Allah , ɓe ciftori deftere wi'i ɗum dow maako , kamɓe boo ɓe ngooŋɗini ɗum bee kuuɗe maɓɓe .
43012017	Saa'i Yeesu ewni Laajarus , wurtini mo yenaande , ummitini mo diga maayde , yimɓe ɗuuɗɓe ɗonno ton . Kamɓe ɓe ngecci woɗɓe ko ɓe ngi'i .
43012018	Ngam maajum mooɓre ɗuunde wari jaɓɓaago Yeesu , ngam ɓe nani haala kaayeefiwol ngol o huuwno .
43012019	Nden Farisa'en mbi'i hakkunde maɓɓe : " Ndaa , ko en mbaɗi fuu , nafaay kooɗume , ngam yimɓe fuu ɗon tokko mo . "
43012020	Yunaniŋko'en woɗɓe ɗonno caka warɓe haa Urusaliima ngam sujidango Allah saa'i juulde .
43012021	Ɓe ngari haa Filip mo wuro muuɗum Baytisayda nder lesdi Galili , ɓe mbi'i mo : " Mallum , min ngiɗi yi'ugo Yeesu . "
43012022	Filip yehi , yecci Andire , nden ɓe ɗiɗo fuu njehi , ɓe ngecci ɗum Yeesu .
43012023	Yeesu jaabi ɓe : " Saa'i waɗi jonta , haa tedduŋgal Ɓii-neɗɗo waŋga .
43012024	Mi ɗon wi'a on bee gooŋga : To wabbere alkamaari uwaaka nder lesdi , waati , nde jooɗoto feere maare . Ammaa to nde waati , nde riman gabbe ɗuuɗɗe .
43012025	Koomoy yiɗi yoŋki muuɗum , majjinan ki . Ammaa koomoy wanyi yoŋki muuɗum nder duniyaaru ndu , o hisnan ki haa foroy .
43012026	Koomoy yiɗi huuwango yam , sey o tokko yam , ngam haa kuuwanoowo yam wona haa ngonmi min . Koomoy huuwani yam , Baabiraawo am teddinan mo . "
43012027	Yeesu wi'i : " Jonta ɓernde am sakli . Ɗume mi wi'ata ? Mi wi'a Baabiraawo hisnammi torra saa'iire nde'e na ? Ammaa fakat mi wari ngam mi torro nder saa'iire nde'e .
43012028	Baabiraawo , waɗ kooɗume ngam teddingo innde ma . " Sawtu iwi haa asama , wi'i : " Mi teddini nde , mi teddinan nde fahin boo . "
43012029	Yimɓe wonɓe ton nani sawtu maajum , ɓe mbi'i : " Ɗum riggaaŋgo . " Woɗɓe mbi'i : " Malaa'ikaajo wolwani mo . "
43012030	Ammaa Yeesu wi'i ɓe : " Sawtu oo waraay ngam am , ammaa ngam mooɗon .
43012031	Jonta woni saa'iire nde Allah hiitoto duniyaaru ndu'u . Jonta o riiwan laamiiɗo duniyaaru ndu .
43012032	Min , to mi ɓaŋgtaama haa dow , mi fooɗan yimɓe fuu haa am . "
43012033	Bee bolle ɗe'e o tindini irin maayde nde o tammi maayugo .
43012034	Yimɓe mbi'i mo : " Min nani nder deftere tawreeta amin , no Almasiihu jooɗoto haa foroy . Kadi noy a wi'rata Ɓii-neɗɗo ɓaŋgteteeɗo ? Moy woni Ɓii-neɗɗo maajum ? "
43012035	Yeesu jaabi ɓe : " Annoora ɗon wondi bee mooɗon wakkati seɗɗa tawon . Njehe nder annoora saa'i on ngoodi annoora , ngam taa nyiɓre hippo on , ngam jahanɗo nder nyiɓre anndaa haa o yahata .
43012036	Ngam maajum nuɗɗine annoora saa'i on ngoodi ka , ngam haa on laato yimɓe annoora . "
43012037	Koo nde Yeesu waɗi kaayeefiiji yeeso maɓɓe , ɓe nuɗɗinaay mo ,
43012038	ngam haa annabaaku Esaaya gooŋɗa , bi'ɗo :
43012039	Ɓe mbaawaay nuɗɗingo , ngam Esaaya wi'i fahin :
43012040	" Allah wumni gite maɓɓe ,
43012041	Esaaya wi'i non ngam o yi'i tedduŋgal Yeesu , o wolwi dow maako .
43012042	Koo nder mawɓe Yahuudu'en boo , ɗuuɗɓe nuɗɗini Yeesu . Ammaa ɓe mbaŋginaay ɗum , ngam ɓe kuli Farisa'en , ngam taa ɓe ngurtina ɓe jama'aare Yahuudu'en .
43012043	Ɓe ɓuri yiɗugo yerduye yimɓe dow yerduye Allah .
43012044	Too , Yeesu wi'i bee sawtu : " Koomoy nuɗɗini yam , naa min tan o nuɗɗini , ammaa o nuɗɗini nelɗo yam boo .
43012045	Koomoy yi'i yam , yi'i nelɗo yam boo .
43012046	Mi wari nder duniyaaru mi annoora maaru , ngam haa nuɗɗinɗo yam fuu taa jooɗo nder nyiɓre .
43012047	To goɗɗo nani bolle am , ɗowtanaaki ɗe , naa min hiitoto mo , ngam mi wari hisnugo duniyaaru , naa ngam hiitaago ndu .
43012048	Koomoy sali yam , jaɓaay bolle am , woodi mo hiitoto mo . Bolle ɗe mbi'mi , kanje ɗe kiitoto mo nyalaade darŋgal .
43012049	Ngam mi wolwaay bee baawɗe am , ammaa Baabiraawo nelɗo yam , kaŋko umri yam ko mi wolwata , ko mi anndinta boo .
43012050	Mi anndi ko o umri yam ɗum waddanan on ngeendam nduumiiɗam . Walaa ko mi wolwata , sey ko Baabiraawo umri yam wolwugo tan . "
43013001	Yoo , lutti nyande woore haa juulde Paska waɗa . Yeesu anndi saa'i muuɗum wari haa o acca duniyaaru , o hoota haa Baabiraawo . O yiɗi yimɓe maako nder duniyaaru , o yiɗi ɓe haa timmoode .
43013002	Yeesu e pukara'en muuɗum ɗon kiirto , Iblisa waɗi numo nder ɓernde Yahuuda , ɓii Simon Iskariyot , haa o jambo Yeesu .
43013003	Yeesu anndi , o wari diga Allah , o loroto haa Allah boo , Allah hokki mo baawɗe dow kooɗume fuu .
43013004	O ummi haa teebur nyaamugo , o ɓorti ngapaleewol maako , o haddi gudel .
43013005	Nden o waɗi ndiyam haa taasawo , o fuɗɗi lootugo kosɗe pukara'en maako , o yiggi ɗe bee gudel ngel o haddi .
43013006	O wari haa Simon Piyer . Piyer wi'i mo : " Jawmiraawo , a lootan kosɗe am na ? "
43013007	Yeesu jaabi mo : " A anndaa tawon ko mi huuwata jonta , ammaa a anndan ɗum yeeso seɗɗa . "
43013008	Piyer wi'i mo : " Aa'a , a lootataa kosɗe am sam . " Yeesu wi'i mo : " To mi lootaay kosɗe ma , a walaa geɗal haa am . "
43013009	Piyer wi'i mo : " Jawmiraawo , nden kam taa lootu kosɗe am tan , ammaa lootanam juuɗe e hoore fuu . "
43013010	Yeesu wi'i mo : " To goɗɗo yiiwake , o walaa haaje yiiwaago fahin . Sey kosɗe tan o lootata , ngam ɓandu maako laaɓi . Onon on laaɓɓe , ammaa naa on fuu . "
43013011	Yeesu anndi mo tammi jambaago mo , ngam maajum o wi'i : " Naa on fuu on laaɓɓe . "
43013012	Ɓaawo Yeesu timmini lootugo kosɗe maɓɓe , o ɓorni ngapaleewol maako fahin , o jooɗi haa teebur nyaamugo , o wi'i ɓe : " On paami ko mi huuwani on na ?
43013013	On ɗon ewno yam moodibbo e Jawmiraawo , ɗum gooŋga boo , ngam mi woni non .
43013014	Ngam maajum , to min moodibbo , Jawmiraawo , mi looti kosɗe mooɗon , nden kam haani onon boo on lootindira kosɗe mooɗon .
43013015	Mi waɗani on misaalu boo , haa on kuuwa bana mi huuwani on .
43013016	Mi ɗon wi'a on bee gooŋga : Kuuwoowo ɓurataa jaagorɗo muuɗum maŋgu , nelaaɗo boo ɓurataa nelɗo ɗum maŋgu .
43013017	Jonta on anndi ɗum , barka laatanto on to on kuuwi ɗum boo .
43013018	" Mi wolwaay dow mooɗon on fuu , mi anndi suɓaaɓe am . Ammaa haani ko deftere wi'i gooŋɗa : Mo nyaami nyaamdu bee am , ummani yam .
43013019	Mi yecci on ɗum jonta , diga ɗum siwa laataago . Ngam to ɗum waɗi on anndan min woni mo ngonmi .
43013020	Mi ɗon wi'a on bee gooŋga : Koomoy jaɓi nelaaɗo am , jaɓi yam min . Koomoy jaɓi yam , jaɓi nelɗo yam . "
43013021	Ɓaawo Yeesu wolwi bolle ɗe'e , ɓernde maako jiiɓi , o wi'i : " Mi ɗon wi'a on bee gooŋga , gooto mooɗon jamboto yam . "
43013022	Pukara'en maako ndaarndaartiri , ɓe anndaa dow moy o wolwi .
43013023	Pukaraajo mo Yeesu yiɗi , ɗon jooɗi kombi Yeesu .
43013024	Simon Piyer ɓa?ifo mo bee gite haa o ?ama Yeesu dow moy o wolwi .
43013025	Pukaraajo man ?ami Yeesu bee sofndaago : " Jawmiraawo , ɗum moy ? "
43013026	Yeesu jaabi : " Mi suuwan loŋgere nder takay , mo mi hokkata nde woni kaŋko . " Nden Yeesu hoo'i loŋgere , suuwi nde nder takay , hokki nde Yahuuda ɓii Simon Iskariyot .
43013027	Nde Yahuuda jaɓi loŋgere maajum , Sayɗaanu nasti ɓernde maako . Yeesu wi'i mo : " Ko a yiɗi waɗugo , waɗ ɗum law . "
43013028	Walaa koo gooto nder maɓɓe faami ngam ɗume Yeesu wi'i mo ɗum .
43013029	Ngam Yahuuda woni jogoowo ceede , ɗuuɗɓe tammi Yeesu yiɗi wi'ugo mo o yaha o sooda kuuje ɗe ɓe mari haaje ngam juulde , malla o wi'i mo o hokka talaka'en huunde feere .
43013030	Nde Yahuuda jaɓi loŋgere go , o wurti law . Ɗum jemma .
43013031	Ɓaawo wurtaago Yahuuda , Yeesu wi'i : " Jonta tedduŋgal Ɓii-neɗɗo waŋgi , tedduŋgal Allah boo waŋgi nder maako .
43013032	To tedduŋgal Allah waŋgi nder Ɓiɗɗo , Allah boo waŋginan tedduŋgal ngal Ɓiɗɗo mari bee hoore muuɗum , jonta ni o waɗan ɗum .
43013033	Ɓikkoy am , mi ɗon wondi bee mooɗon saa'i seɗɗa tawon . Ɓaawoɗon on tefatam , ammaa mi ɗon wi'a on jonta ko mi wi'no Yahuudu'en : On mbaawataa yahugo haa njahanmi .
43013034	Ndaa , mi ɗon hokka on umroore hesre : Ngiɗindire . Sey on ngiɗindira bana mi yiɗiri on .
43013035	To on ɗon ngiɗindira , nden kam yimɓe anndan onon on pukara'en am . "
43013036	Simon Piyer ?ami Yeesu : " Jawmiraawo , toy a yahata ? " Yeesu jaabi mo : " A waawataa tokkaago yam haa njahanmi jonta , ammaa yeeso a tokkoto yam . "
43013037	Piyer wi'i mo : " Ngam ɗume mi tokkataako ma jonta ? Mi taaskiiɗo haa mi hokka yoŋki am , mi maaya ngam maaɗa . "
43013038	Yeesu wi'i mo : " Gooŋga a taaskiiɗo hokkugo yoŋki maaɗa ngam am na ? Mi ɗon wi'e bee gooŋga : Hiddeko asgumri u'a , a wi'an nde tati a anndaa yam . "
43014001	Yeesu wi'i pukara'en muuɗum : " Taa ɓerɗe mooɗon caklo . Nuɗɗine Allah , nuɗɗineeɗam min boo .
43014002	Woodi cuuɗi ɗuuɗɗi haa saare Baabiraawo am , mi yahan , mi taaskitinana on joonde . Mi wi'ataano on ɗum to ɗum laataaki bana non .
43014003	To mi taaskitinani on joonde , mi loroto haa mooɗon , mi yahra on haa nokkuure am , ngam haa on ngona haa ngonmi .
43014004	On anndi laawol yahugo haa nokkuure mi yahata . "
43014005	Tomas wi'i mo : " Jawmiraawo , min anndaa haa a yahata , noy min mbaawrata anndugo laawol maajum ? "
43014006	Yeesu jaabi mo : " Min woni laawol jahranŋgol haa gooŋga e ngeendam . Walaa mo heɓata yahugo haa Baabiraawo bee laawol feere , sey bee am .
43014007	To on anndi yam , on anndan Baabiraawo am boo . Diga jonta on anndi mo , on ngi'i mo . "
43014008	Filip wi'i mo : " Jawmiraawo , hollu min Baabiraawo , ɗum he'an min . "
43014009	Yeesu wi'i mo : " Filip , duuri mi ɗon wondi bee mooɗon , nden a anndaa yam ? Koomoy yi'i yam , yi'i Baabiraawo . Ngam ɗume a wi'i : Hollu min Baabiraawo ?
43014010	A nuɗɗinaay mi ɗon nder Baabiraawo , Baabiraawo boo ɗon nder am na ? Bolle ɗe mi wolwanta on fuu , iwaay haa am . Baabiraawo mo ɗon nder am , kaŋko huuwata kuuɗe maako .
43014011	Nuɗɗine ko mi wi'i on : Baabiraawo ɗon nder am , min boo mi ɗon nder maako . To on nuɗɗinaay bolle am , nuɗɗine le ngam daliila kuuɗe ɗe'e .
43014012	Mi ɗon wi'a on bee gooŋga : Koomoy nuɗɗini yam , huuwan kuuɗe ɗe mi huuwi , o huuwan ko ɓuri ɗum mawnugo boo , ngam mi ɗon dilla haa Baabiraawo .
43014013	Kooɗume on tori bee innde am , mi waɗan ɗum , ngam haa Ɓiɗɗo waŋgina tedduŋgal Baabiraawo .
43014014	To on torake yam kooɗume bee innde am , mi waɗan ɗum . "
43014015	Yeesu tokki wi'ugo : " To on ngiɗi yam , on njogoto umrooje am .
43014016	Mi toroto Baabiraawo o hokka on balloowo feere , waato Ruuhu gooŋga , ngam ngu wonda bee mooɗon foroy .
43014017	Duniyaaru waawataa heɓugo ngu , ngam ndu waawataa yi'ugo ngu , ndu waawataa anndugo ngu boo . Ammaa onon on anndan ngu , ngam ngu wondan bee mooɗon , ngu jooɗoto nder mooɗon .
43014018	" Mi accataa on feere mooɗon bana atiime'en , ammaa mi loroto haa mooɗon .
43014019	Yeeso seɗɗa duniyaaru yi'ataa yam , ammaa onon on ngi'atam . Min mi ɗon yeeɗi , ngam maajum onon boo on ngeeɗan .
43014020	To nyalaade man wari , on anndan min e Baabiraawo min gootum , onon boo on gootum bee am .
43014021	" Koomoy jogi umrooje am , ɗowtani ɗe , kaŋko woni giɗɗo yam . Baabiraawo yiɗan giɗɗo yam , min boo mi yiɗan mo , mi waŋginanan mo hoore am . "
43014022	Woodi Yahuuda feere , naa Yahuuda Iskariyot , o wi'i Yeesu : " Jawmiraawo , noy ɗum laatorto , a waŋginana min hoore ma , ammaa a waŋgantaa duniyaaru ? "
43014023	Yeesu jaabi mo : " Koomoy yiɗi yam , ɗowtani bolle am boo , Baabiraawo yiɗan mo . Baabiraawo e min , min ngaran , min ngondan bee maako .
43014024	Koomoy mo yiɗaa yam , o ɗowtantaako bolle am . Ko on nanata haa am , ɗum iwaay haa am , ammaa ɗum iwi haa Baabiraawo , nelɗo yam .
43014025	" Mi ɗon wi'a on ɗum yaake mi ɗon wondi bee mooɗon tawon .
43014026	Balloowo on , waato Ruuhu Ceniiŋgu ngu Baabiraawo neldata on bee innde am , kaŋgu ngu anndinan on kuuje fuu , ngu siftinoran on ko mi yecci on fuu .
43014027	" Mi ɗon acca on bee jam , mi ɗon hokka on salaaman am . Ko mi hokkata on , ɗum nandaay bee ko duniyaaru hokkata . Taa ɓerɗe mooɗon caklo , taa kultore .
43014028	On nani mi wi'no on mi dillan , ammaa mi loroto haa mooɗon . To on ngiɗi yam , ceye ngam mi ɗon dilla haa Baabiraawo , ngam Baabiraawo ɓuri yam maŋgu .
43014029	Mi yecci on ɗum jonta diga ɗum siwa laataago , ngam haa on nuɗɗina to ɗum waɗi .
43014030	Mi tokkataako wolwugo ɗuuɗɗum bee mooɗon , ngam laamiiɗo duniyaaru ndu'u ɗon wara . O walaa baawɗe dow am koo seɗɗa .
43014031	Ammaa ngam haa duniyaaru annda mi yiɗi Baabiraawo , ngam maajum mi ɗon huuwa ko Baabiraawo umri yam . Umme , ndillen ! "
43015001	Yeesu tokki wi'ugo : " Min woni inabohi gooŋgahi , Baabiraawo am woni jawmu ngesa .
43015002	Lisal kooŋgale haa am ngal rimataa ɓiɓɓe , o ta''an ngal . Ammaa lisal dimanŋgal ɓiɓɓe , o mo''inan ngal haa ngal ɓura wooɗugo , ngal ɓesda rimugo ɓiɓɓe .
43015003	Onon on laati mo''inaaɓe ngam daliila anndinol ngol mi anndini on .
43015004	Tabite nder kawtal bee am , nden kam min boo mi tabitan nder kawtal bee mooɗon . Lisal inabohi rimataa ɓiɓɓe , sonaa to ngal ɗon hawti bee inabohi . Bana non onon boo , on mbaɗataa nafuda sonaa to on ɗon kawti bee am .
43015005	" Min woni inabohi , onon on lice . Koomoy hawti bee am , min boo mi hawti bee maako , kaŋko o waɗan nafuda . Ammaa to on kawtaay bee am , on mbaawataa kooɗume .
43015006	Mo hawtaay bee am , o wudinteeɗo yaasi bana lisal ta''aaŋgal , yoori . Irin lice ɗe'e ɗe nafataa , ɗe gudinteeɗe nder yiite , ɗe ngula .
43015007	To on ɗon tabiti nder kawtal bee am , bolle am boo ɗon tabiti nder mooɗon , nden kam to on torake ko on ngiɗi fuu , on keɓan ɗum .
43015008	To on mbaɗi nafuda ɗuuɗka , nden kam on pukara'en am fakat . Bana ni tedduŋgal Baabiraawo am waŋgirta .
43015009	Mi yiɗi on bana no Baabiraawo yiɗiri yam . Tabite nder yiide am .
43015010	To on ɗon ɗowtano umrooje am , on tabitan nder yiide am , bana no min boo mi ɗowtorani umrooje Baabiraawo am , mi ɗon tabiti nder yiide maako .
43015011	" Mi yecci on ɗum ngam haa seyo am hebbina ɓerɗe mooɗon , seyo mooɗon boo heewa .
43015012	Ndaa umroore am : Ngiɗindire bana no mi yiɗiri on .
43015013	Walaa yiide ɓurata nde'e : Goɗɗo hokka yoŋki muuɗum ngam soobiraaɓe muuɗum .
43015014	Onon on soobiraaɓe am , to on ɗon kuuwa ko mi umri on .
43015015	Mi meetataa ewnaago on jaggiiɓe am , ngam jaggiiɗo anndaa ko jaagorɗo muuɗum huuwata . Mi ewnoto on soobiraaɓe am , ngam mi anndini on ko mi nani haa Baabiraawo am fuu .
43015016	Naa onon cuɓi yam , ammaa min suɓi on . Mi yowani on on njaha , on mbaɗa nafuda , nafuda mooɗon boo tabita . Baabiraawo hokkan on kooɗume on tori bee innde am .
43015017	Ngiɗindire , kanjum tan mi umri on . "
43015018	" To duniyaaru wanyi on , annde ndu aarti wanyugo yam min .
43015019	To on laatino ɓe duniyaaru , ndu yiɗanno on ngam on yimɓe maaru . Ammaa mi ewni on , on ngurto haala duniyaaru . Naa on yimɓe maaru , ngam maajum duniyaaru ɗon wanya on .
43015020	Ciftore ko mi wi'i on : Kuuwoowo ɓurataa jaagorɗo muuɗum maŋgu . Bana ɓe toonyi yam , ɓe toonyoto on onon boo . Bana ɓe ɗowtanaaki bolle am , ɓe ɗowtantaako bolle mooɗon boo .
43015021	Ɓe mbaɗan on ɗum fuu , ngam ɓe anndaa nelɗo yam .
43015022	Ɓe ngalaano aybe to mi waraayno , mi wolwanaayno ɓe . Ammaa jonta ɓe ngalaa hujja ngam hakke maɓɓe .
43015023	Koomoy wanyi yam , wanyi Baabiraawo am boo .
43015024	Ɓe ngalaano aybe to mi huuwaayno kuuɗe caka maɓɓe ɗe goɗɗo meeɗaay huuwugo . Ammaa jonta ɓe ngi'i kuuɗe am , bee non fuu ɓe nganyi yam , min e Baabiraawo am .
43015025	Ɗum laati non , ngam haa ko winda nder tawreeta , gooŋɗa : Ɓe nganyi yam bilaa daliila .
43015026	" Balloowo on waran , waato Ruuhu gooŋga iwanŋgu haa Baabiraawo . Min nelan ngu haa mooɗon to mi hooti haa Baabiraawo , ngu seedanto yam .
43015027	Onon boo on ceedanto yam , ngam on ngondi bee am diga fuɗɗam .
43016001	" Mi yecci on ɗum ngam taa on acca nuɗɗingo yam .
43016002	Ɓe ngurtinan on jama'aare Yahuudu'en . Saa'iire waran , nde koomoy mbari goɗɗo mooɗon tammoto o huuwi ko Allah yiɗi .
43016003	Ɓe mbaɗan ɗum ngam ɓe anndaa Baabiraawo , ɓe anndaa yam min boo .
43016004	Ndaa , mi yecci on ɗum . To saa'i man wari , on ciftora mi yecci on ɗum . "
43016005	Jonta mi ɗon dilla haa nelɗo yam , ammaa walaa koo gooto mooɗon ?ami : Toy a yahata ?
43016006	Jonta ɓerɗe mon cunake ngam mi wi'i on ɗum .
43016007	Ammaa mi ɗon wi'a on gooŋga : Ɗum booɗɗum haa mooɗon to mi dilli , ngam to mi dillaay , balloowo go warataa haa mooɗon . Ammaa to mi dilli , mi nelan mo haa mooɗon .
43016008	Kaŋko , to o wari , o faamtinan yimɓe duniyaaru ɓe ɗon mboofa bee numooji maɓɓe dow hakke e gooŋga e kiita Allah .
43016009	Ɓe ɗon mboofa dow haala hakke , ngam ɓe nuɗɗinaay yam .
43016010	Ɓe ɗon mboofa dow haala gooŋga , ngam mi ɗon dilla haa Baabiraawo , on meetataa yi'ugo yam .
43016011	Ɓe ɗon mboofa dow haala kiita boo , ngam laamiiɗo duniyaaru ndu hiitaama , timmi .
43016012	" Kuuje goɗɗe ɗuuɗɗe luttani yam yeccugo on , ammaa ɗum ɓuran faamu mooɗon tawon .
43016013	Ammaa to Ruuhu gooŋga wari , ngu yahran on nder faamu gooŋga fuu . Ngu wolwataa dow baawɗe maagu , ammaa ngu wi'an on ko ngu nani , ko tammi warugo fuu .
43016014	Ngu yeccan on ko ngu nani haa am . Bana ni ngu waŋginirta tedduŋgal am .
43016015	Kooɗume Baabiraawo mari fuu , min mari ɗum . Ngam maajum mbi'mi : Ruuhu yeccan on ko ngu nani haa am . "
43016016	Yeesu wi'i : " Yeeso seɗɗa on ngi'ataa yam , ɓaawoɗon seɗɗa on ngi'atam fahin . "
43016017	Pukara'en maako ?am?amtiri : " Ɗume ɗum yiɗi wi'ugo : Yeeso seɗɗa on ngi'ataa yam , ɓaawoɗon seɗɗa on ngi'atam fahin . Kadiboo : Mi ɗon dilla haa Baabiraawo . Ɗum ɗume ?
43016018	Ɗume ɗum yiɗi wi'ugo : Yeeso seɗɗa ? En paamataa ko o yiɗi wi'ugo . "
43016019	Yeesu anndi ɓe ngiɗi ?amugo mo , o wi'i ɓe : " Neeɓaay tawon mi wi'i on : Yeeso seɗɗa on ngi'ataa yam , ɓaawoɗon seɗɗa on ngi'atam fahin . Dow maajum on ɗon ?am?amtira na ?
43016020	Mi ɗon wi'a on bee gooŋga : On mboyan , on ngookan , ammaa duniyaaru seyoto . On cunoto , ammaa suno mooɗon laatoto seyo .
43016021	To debbo reeduujo ɓadake ɓesnugo , o sunoto ngam saa'i torra warani mo . Ammaa to o ɓesni , o yejjitan bone maajum ngam daliila seyo , ngam o danyi neɗɗo haa duniyaaru .
43016022	Bana non onon boo , on cunake jonta , ammaa mi yi'an on fahin . Nden kam ɓerɗe mooɗon ceyoto , walaa mo ittata seyo mooɗon sam .
43016023	" To nyalaade maajum wari , on ?amataa yam kooɗume . Mi ɗon wi'a on bee gooŋga : Kooɗume on tori bee innde am fuu , Baabiraawo am hokkan on ɗum .
43016024	Haa warugo hande on toraaki kooɗume bee innde am . Tore mo , on keɓan ko on tori , ngam haa seyo mooɗon heewa . "
43016025	Yeesu tokki wi'ugo : " Mi wolwani on kuuje ɗe'e fuu bee balndi . Saa'iire waran nde mi meetataa wolwango on bee balndi , ammaa mi wolwanan on haala Baabiraawo bee laaɓɗum .
43016026	To nyalaade maajum wari , on toroto Baabiraawo bee innde am . Mi wi'aay on , min toroto Baabiraawo ngam mooɗon .
43016027	Baabiraawo yiɗi on , ngam on ngiɗi yam , on nuɗɗini mi iwi haa Allah .
43016028	Mi iwi haa Baabiraawo , mi wari nder duniyaaru . Jonta mi ɗon acca duniyaaru , mi ɗon hoota haa Baabiraawo . "
43016029	Pukara'en maako mbi'i mo : " Ndaa , jonta a ɗon wolwa laaɓɗum , bilaa balndi .
43016030	Jonta min paami a anndi kooɗume fuu . Hiddeko goɗɗo ?ame , a anndi ko o yiɗi ?amugo . Ngam maajum min nuɗɗini a iwi haa Allah . "
43016031	Yeesu wi'i ɓe : " Jonta on nuɗɗini na ?
43016032	Saa'i waran , koo jonta maa ɗum waɗi , on fuu on caŋkititto , koomoy fuu haa saare muuɗum , on accatam min feere am . Ammaa mi laataaki feere am fakat , ngam Baabiraawo ɗon wondi bee am .
43016033	Mi yecci on ɗum fuu ngam haa on keɓa jam nder kawtal bee am . On njaran bone nder duniyaaru , ammaa tiɗɗine ɓerɗe mooɗon , min mi jaalake duniyaaru . "
43017001	Yoo , nde Yeesu timmini bolle ɗe'e fuu , o tijji asama , o wi'i : " Ya Baabiraawo , saa'i am waɗi . Waŋgin tedduŋgal Ɓiɗɗo maaɗa , ngam haa Ɓiɗɗo boo waŋgina tedduŋgal maaɗa .
43017002	A hokki mo baawɗe dow yimɓe fuu , ngam o hokka yimɓe ɓe a halfini mo ngeendam nduumiiɗam .
43017003	Ndaa ko woni ngeendam nduumiiɗam : Ɓe anndi an woni Allah gooŋgaajo , gooto , ɓe anndi boo Yeesu Almasiihu , nelaaɗo ma .
43017004	Mi waŋgini tedduŋgal maaɗa nder duniyaaru , mi timmitini kuugal ngal a hokki yam .
43017005	Jonta kam , ya Baabiraawo , hokkam tedduŋgal haa yeeso ma , tedduŋgal ngal mi marno yaake mi ɗonno wondi bee maaɗa , diga duniyaaru tagaaka tawon .
43017006	" Mi anndini ma haa yimɓe ɓe a wurtini haala duniyaaru , a hokki yam . An mari ɓe , a hokki yam ɓe , ɓe ɗowtani wolde ma .
43017007	Jonta ɓe anndi kooɗume a hokki yam iwi haa maaɗa .
43017008	Mi anndini kubaruwol ngol a hokki yam , ɓe njaɓi ngol . Ɓe anndi fakat , mi iwi haa maaɗa , ɓe nuɗɗini an neli yam .
43017009	" Mi ɗon toro ma ngam maɓɓe . Mi torataako ngam duniyaaru , ammaa mi ɗon toro ma ngam yimɓe ɓe a hokki yam , ngam ɓe yimɓe maaɗa .
43017010	Ko marmi fuu , an jeyi , ko marɗa fuu boo , min jeyi , tedduŋgal am ɗon waŋga nder maɓɓe .
43017011	Mi jooɗataako nder duniyaaru , ammaa kamɓe ɓe ɗon njooɗi nder duniyaaru . Jonta mi ɗon yaha haa maaɗa . Ya Baabiraawo Ceniiɗo , a waŋginani yam baawɗe innde maaɗa , aynu ɓe bee baawɗe man , ngam haa ɓe laato gootum , bana min bee ma en gootum .
43017012	Yaake mi ɗonno wondi bee maɓɓe , mi ayni ɓe bee baawɗe innde ma , baawɗe ɗe a waŋginani yam . Walaa koo gooto maɓɓe majji , sonaa mo majjini hoore muuɗum , ngam haa ko winda nder deftere gooŋɗa .
43017013	Jonta mi ɗon yaha haa maaɗa , mi ɗon wi'a ɗum fuu diga mi ɗon duniyaaru tawon , ngam haa ɓerɗe maɓɓe keewa seyo am .
43017014	Mi anndini ɓe kubaru ma . Duniyaaru wanyi ɓe , ngam ɓe laataaki ɓe duniyaaru , bana min boo mi laataaki mo duniyaaru .
43017015	Mi torataako ma ngam a wurtina ɓe duniyaaru , ammaa a hisna ɓe juŋŋgo Kalluɗo .
43017016	Ɓe laataaki ɓe duniyaaru , bana min boo mi laataaki mo duniyaaru .
43017017	Wolde maaɗa woni gooŋga . Laatinir ɓe yimɓe maaɗa bee gooŋga maajum .
43017018	Mi ɗon nela ɓe nder duniyaaru bana no an a neldi yam haa duniyaaru .
43017019	Mi hokkan yoŋki am ngam maɓɓe , ngam haa ɓe laato yimɓe ma fakat .
43017020	" Mi torataako ma ngam maɓɓe tan , ammaa mi ɗon toro ma ngam nuɗɗinanɓe yam daliila waaju maɓɓe fuu .
43017021	Mi ɗon toro ma ngam haa ɓe fuu ɓe laato gootum . Ya Baabiraawo , ɓe laato hawtuɓe bee meeɗen , bana an a hawtiri bee am , min boo bee maaɗa . Ɓe laato gootum , ngam haa duniyaaru nuɗɗina an neli yam .
43017022	Mi hokki ɓe tedduŋgal ngal a hokki yam , ngam haa ɓe laato gootum , bana an bee am en laatori gootum .
43017023	Min mi ɗon huuwa nder maɓɓe , an boo a ɗon huuwa nder am , bana ni ɓe laatorto gootum fakat . Nden kam duniyaaru anndan a neli yam , a yiɗi ɓe bana a yiɗiri yam .
43017024	" Ya Baabiraawo , an hokki yam ɓe . Mi yiɗi ɓe ngonda bee am haa ngonanmi , ngam haa ɓe ngi'a tedduŋgal am . A hokki yam tedduŋgal man ngam a yiɗi yam diga duniyaaru tagaakano .
43017025	Ya Baabiraawo , gooŋgaajo , duniyaaru anndaa ma , ammaa min mi anndi ma , kamɓe boo ɓe anndi an neli yam .
43017026	Mi anndini ma haa maɓɓe , mi tokkoto anndingo ɓe boo , ngam haa yiide nde a yiɗi yam hebbina ɓerɗe maɓɓe , min boo mi huuwa nder maɓɓe . "
43018001	Yoo , nde Yeesu timmini do'aare nde'e , o dilli bee pukara'en maako gaɗa maayel Kederon . Woodi jarne ton , Yeesu nasti haa ton bee pukara'en muuɗum .
43018002	Yahuuda , jambotooɗo mo boo anndi nokkuure maajum , ngam Yeesu e pukara'en muuɗum mboowi yahugo haa ton .
43018003	Yahuuda yehi haa jarne man , o yahdi bee sooje'en e aynooɓe haykaliiru . Mawɓe liman'en e Farisa'en neli ɓe , ɓe ɗon njogi balmi e pittirlaaji e jame yiite .
43018004	Yeesu anndi ko heɓata mo fuu . Ngam maajum o fotti bee maɓɓe , o ?ami ɓe : " Moy on ɗaɓɓititta ? "
43018005	Ɓe njaabi mo : " Min ɗon ɗaɓɓita Yeesu mo Nasaratu . " Yeesu wi'i ɓe : " Ɗum min . "
43018006	Nde Yeesu wi'i : " Ɗum min " , ɓe lori ɓaawo ɓaawo , ɓe ndo''i haa lesdi .
43018007	Yeesu ?ami ɓe fahin : " Moy on ɗaɓɓititta ? " Ɓe njaabi : " Yeesu mo Nasaratu . "
43018008	Yeesu wi'i : " Min yecci on , ɗum min . To min on ɗaɓɓititta kam , on acca yimɓe ɓe'e ɓe ndilla . "
43018009	Ɗum laati non ngam gooŋɗingo wolde nde Yeesu wi'no : " Ya Baabiraawo , mi majjinaay koo gooto nder yimɓe ɓe a hokki yam . "
43018010	Simon Piyer woodino kaafahi , o losi ki , o fe''i suka hooreejo liman'en , o ta''i mo nofru nyaamru . Innde suka man , Malkus .
43018011	Ammaa Yeesu wi'i Piyer : " Waatu kaafahi maaɗa haa suudu maaki . A tammi mi yarataa jardugel bone ngel Baabiraawo am hokki yam na ? "
43018012	Nden sooje'en e mawɗo maɓɓe , e Yahuudu'en aynooɓe naŋgi Yeesu , kaɓɓi mo .
43018013	Aran ɓe njahri mo haa Annas , kaŋko woni esiraawo Kayafas , hooreejo liman'en hitaande maajum .
43018014	Kayafas oon wi'no Yahuudu'en : " Ndikka goɗɗo gooto maaya ngam ummaatoore fuu . "
43018015	Simon Piyer e pukaraajo goɗɗo tokki Yeesu . Pukaraajo man o anndaaɗo haa hooreejo liman'en , ngam maajum o heɓi nastugo saare muuɗum saa'i nde ɓe nastini Yeesu ton .
43018016	Ammaa Piyer ɗon dari yaasi , kombi dammugal . Nden pukaraajo anndaaɗo haa hooreejo liman'en wolwani debbo aynanɗo dammugal , nastini Piyer nder saare .
43018017	Debbo man wi'i Piyer : " Naa an boo a pukaraajo gorko oo na ? " O jaabi : " Aa'a . "
43018018	Suka'en e aynooɓe kuɓɓi yiite , ɗon aytino , ngam jaaŋgol waɗi . Piyer boo darodi bee maɓɓe , ɗon aytino .
43018019	Nden hooreejo liman'en ?ami Yeesu dow pukara'en muuɗum e anndinol muuɗum .
43018020	Yeesu jaabi mo : " Mi ɗonno wolwa bee baŋguɗum , yeeso yimɓe fuu . Mi ɗonno waajo nder haykaliiru e nder cuuɗi waajaago haa Yahuudu'en mooɓtoto , mi wolwaay kooɗume bee sirri .
43018021	Ngam ɗume a ?amatammi ? ?am le nanooɓe yam ko mi yecci ɓe , kamɓe ɓe anndi . "
43018022	Nde Yeesu wolwi bolle ɗe'e , gooto nder aynooɓe maari mo , wi'i : " Bana ni a jaaborto hooreejo liman'en na ? "
43018023	Yeesu jaabi mo : " To mi wi'aay gooŋga , waŋgin ɗum . Ammaa to gooŋga mi wi'i , koni a maari yam ? "
43018024	Ammaa Annas neldi mo o kaɓɓaaɗo haa Kayafas , hooreejo liman'en .
43018025	Saa'i maajum Simon Piyer ɗon dari ton , ɗon aytino yiite . Wonɓe ton ?ami mo : " An kam naa a gooto nder pukara'en gorko oo na ? " Ammaa o yeddi ɗum , o wi'i : " Aa'a , naa non . "
43018026	Gooto nder suka'en hooreejo liman'en , deerɗu goɗɗo mo Piyer ta''i nofru muuɗum go , wi'i mo : " Mi yi'aay ma nder jarne bee maako na ? "
43018027	Ammaa Piyer yeddi ɗum fahin . Saa'i man nden asgumrifu u'i .
43018028	Jaŋgo maajum fajiri cub ɓe koo'i Yeesu haa saare Kayafas , ɓe njahri mo haa saare ngomna Roma'en . Yahuudu'en nastaay saare man , ngam taa ɓe coɓa , haa ɓe keɓa nyaamugo nyaamdu Paska .
43018029	Ngam maajum Pilaatu , ngomna wurti , wari haa maɓɓe , ?ami ɓe : " Ɗume on ngullori goɗɗo oo ? "
43018030	Ɓe njaabi mo : " To o laataakino kalluɗo , min ngaddataano mo haa maaɗa . "
43018031	Pilaatu wi'i ɓe : " Koose mo onon , kiite mo fodde tawreeta mooɗon . " Yahuudu'en njaabi mo : " Ɗum duŋganaaki min min kiito goɗɗo kiita maayde . "
43018032	Ɗum laati non ngam gooŋɗingo bolle ɗe Yeesu wi'no , ngam tindingo no o maayrata .
43018033	Pilaatu nasti saare mum fahin , ewni Yeesu , ?ami mo : " An woni laamiiɗo Yahuudu'en na ? "
43018034	Yeesu jaabi : " A wi'i ɗum bee hoore ma na , malla woɗɓe ngecci ma ɗum ? "
43018035	Pilaatu jaabi : " Min mi Yahuuduujo na ? Yimɓe lenyol maaɗa e mawɓe liman'en ngulli ma haa am . Ɗume a waɗi ? "
43018036	Yeesu jaabi : " Laamu am iwaay haa duniyaaru ndu . To laamu am iwino haa duniyaaru ndu kam , suka'en am ngaranno faddanaago yam , ngam taa mi nasta juuɗe Yahuudu'en . Ammaa laamu am iwaay haa duniyaaru ndu . "
43018037	Pilaatu ?ami mo : " Ammaa koo non , a laamiiɗo na ? " Yeesu jaabi : " Nonnon , mi laamiiɗo . Mi danyaama , mi wari nder duniyaaru ndu ngam mi seedano gooŋga . Koomoy yiɗi gooŋga , nanan ko mi wi'ata . "
43018038	Pilaatu ?ami mo : " Ɗume woni gooŋga ? "
43018039	Ammaa bana ko woowa haa mooɗon juulde Paska fuu , mi yoofanan on kaɓɓaaɗo gooto mo on ngiɗi . On ngiɗi mi yoofana on laamiiɗo Yahuudu'en na ? "
43018040	Ammaa ɓe kooli , ɓe mbi'i : " Aa'a , naa kaŋko a yoofata , min ngiɗi a yoofana min Barabbas . " Barabbas man o pasoowo .
43019001	Nden Pilaatu umri ɓe koosa Yeesu , ɓe ɓocca mo .
43019002	Sooje'en mbami gi'e bana meetaleewol , ɓe njo''ini ɗum dow hoore Yeesu , ɓe moji mo mojaare woɗeere .
43019003	Ɓe ɓaditi mo , ɓe mbi'i : " Allah woonane , laamiiɗo Yahuudu'en . " Ɓe maari mo .
43019004	Pilaatu wurti fahin , wolwani yimɓe , wi'i : " Ndaa , mi wurtinan mo haa mooɗon , ngam haa on paama mi tawaay daliila hiitaago mo . "
43019005	Nden Yeesu wurti , meetaleewol gi'e ɗon dow hoore maako , o ɗon moji mojaare woɗeere go . Pilaatu wi'i ɓe : " Ndaa mo . "
43019006	Ammaa nde liman'en e aynooɓe ngi'i mo , ɓe kooli , ɓe mbi'i : " Ɓil mo dow leggal gaafaaŋgal ! Ɓil mo ! " Pilaatu wi'i ɓe : " Koose mo onon , ɓile mo , ngam min mi tawaay daliila hiitaago mo . "
43019007	Yahuudu'en mbi'i mo : " Min ngoodi tawreeta . Fodde umroore maaka sey o maaya , ngam o waɗi hoore maako o Ɓiɗɗo Allah . "
43019008	Nde Pilaatu nani bolle ɗe'e , kulol maako ɓesdi .
43019009	O nasti saare fahin , o ?ami Yeesu : " Haa toy a iwi ? " Ammaa Yeesu jaabaaki mo sam .
43019010	Pilaatu wi'i mo fahin : " A jaabataako yam na ? A anndaa mi woodi baawɗe yoofugo ma , mi woodi boo baawɗe ɓilugo ma haa leggal gaafaaŋgal na ? "
43019011	Yeesu jaabi mo : " A walaa baawɗe dow am koo seɗɗa , sonaa to Allah hokki ma ɗe . Ngam maajum mo hokki yam haa juŋŋgo ma , aybe maako ɓuri mawnugo . "
43019012	Diga saa'i maajum Pilaatu tefi dabare yoofugo Yeesu . Ammaa Yahuudu'en kooli , mbi'i : " To a yoofi mo , nden kam naa a soobaajo laamiiɗo Roma . Koomoy waɗi hoore muuɗum laamiiɗo , o konneejo laamiiɗo Roma . "
43019013	Nde Pilaatu nani bolle ɗe'e , o wurtini Yeesu fahin , o jooɗi dow koromwal kiita , haa nokkuure wi'eteende bee ibraniŋkoore Gabbata , waato Taŋkol-kaa'e .
43019014	Ɗum nyalaade aartannde juulde Paska , deydey caka nyalawma . Pilaatu wi'i Yahuudu'en : " Ndaa laamiiɗo mooɗon . "
43019015	Ɓe kooli , ɓe mbi'i : " Ittu mo , ittu mo , ɓil mo haa leggal gaafaaŋgal . " Pilaatu wi'i ɓe : " Kadi mi ɓila laamiiɗo mooɗon na ? " Mawɓe liman'en njaabi : " Min ngalaa laamiiɗo feere , sey laamiiɗo Roma . "
43019016	Nden Pilaatu hokki ɓe Yeesu haa ɓe ɓila mo haa leggal gaafaaŋgal .
43019017	Yeesu wurti yaasi berniwol , o ɗon roondi gaafaaŋgal maako , haa o yotti nokkuure wi'eteende bee ibraniŋkoore Golgota , waato Gumbal-hoore .
43019018	Haa ton sooje'en ɓili Yeesu haa leggal gaafaaŋgal . Saa'i maajum ɓe ɓildi worɓe ɗiɗo bee Yeesu , gooto haa wakere nyaamre , gooto boo haa wakere nande , Yeesu ɗon haa caka .
43019019	Pilaatu windi tindinoore daliila kiita Yeesu , o umri ɓe takka ɗum haa leggal gaafaaŋgal . Ndaa ko o windi : " Yeesu mo Nasaratu , laamiiɗo Yahuudu'en . "
43019020	Yahuudu'en ɗuuɗɓe njaŋgi ɗum , ngam nokkuure maajum daayaaki bee berniwol . Tindinoore man windaama bee ibraniŋkoore e yunaniŋkoore e romaŋkoore .
43019021	Ammaa mawɓe liman'en mbi'i Pilaatu : " Taa windu : Laamiiɗo Yahuudu'en , ammaa windu : Kaŋko o wi'i o laamiiɗo Yahuudu'en . "
43019022	Pilaatu jaaɓi ɓe : " Ko mi windi tabiti , ɗum daro non . "
43019023	Nde sooje'en timmini ɓilugo Yeesu haa leggal gaafaaŋgal , ɓe koosi limce maako , ɓe cendi ɗe geɓe nayi , soojeejo fuu heɓi yeɓre woore . Ɓe koosi ngapaleewol maako boo ngol cannyaaŋgol bilaa nyootugo .
43019024	Sooje'en mbi'i hakkunde maɓɓe : " Taa en ceeka ngapaleewol ngol , ammaa en piya caaca ngam en ndaara moy heɓata ngol . " Bana ni ko deftere wi'i , gooŋɗiri :
43019025	Daada Yeesu e deerɗum debbo , e Mariyama debbo Kolopas , e Mariyama mo Magdala , ɓe ɗon ndari kombi leggal gaafaaŋgal haa ɓe ɓili Yeesu .
43019026	Yeesu yi'i daada muuɗum e pukaraajo muuɗum giɗaaɗo , ɓe ɗon ndari ton . O wi'i daada maako : " Daada , oo ɗo woni ɓiɗɗo ma jonta . " Nden o wi'i pukaraajo man :
43019027	" Kaŋko woni daada maaɗa jonta . " Diga saa'i maajum pukaraajo man hoosi Mariyama haa saare muuɗum .
43019028	Ɓaawo maajum , nde Yeesu anndi kuuje fuu timmi jonta , ngam o gooŋɗina ko winda nder deftere , o wi'i : " Mi ɗomɗi . "
43019029	Woodi mbulku ton , kebbinaaŋgu inaboojam lammuɗam . Sooje'en cuuwi irin sooso nder maajam , ɓe mbaɗi ɗum haa loosol , ɓe ɓaŋgti ɗum haa hunduko Yeesu .
43019030	Nde Yeesu metti lammuɗam , o wi'i : " Ɗum fuu ɗum timmidi . " Nden o turi hoore maako , o maayi .
43019031	Ɗum nyalaade aartannde nyande siwtorde . Yahuudu'en ngiɗaa ɓalli lutta dow leɗɗe gaafaaɗe nyande siwtorde , ngam nyande siwtorde maajum nde laati nyalaade mawnde haa maɓɓe . Ngam maajum ɓe tori Pilaatu o umra ɓe ngewa kosɗe ɓilaaɓe , ɓe njippina ɓalli maɓɓe .
43019032	Nde sooje'en ngari , ɓe ngewi kosɗe arano , nden ɗiɗaɓo haa ɓildaaɓe bee Yeesu dow leɗɗe gaafaaɗe .
43019033	Nde ɓe njotti haa Yeesu , ɓe tawi o maayi , ngam maajum ɓe ngewaay kosɗe maako .
43019034	Ammaa gooto nder sooje'en yuwi wuttudu maako bee labbo , law ?i?am e ndiyam wurti .
43019035	( Gi'ɗo ɗum seedi ɗum , min anndi seedamku maako gooŋga , kaŋko boo o anndi . Ngam maajum onon boo on mbaawan nuɗɗingo . )
43019036	Ɗum laati non ngam gooŋɗingo ko deftere wi'i : " Ɓe ngewataa i'e maako . "
43019037	Aayaare feere boo wi'i : " Ɓe ndaaran mo ɓe njuwi . "
43019038	Ɓaawo maajum Yusufu mo wuro Arimatiya tori Pilaatu duŋgaye hoosugo ɓandu Yeesu . Yusufu boo laatino tokkiiɗo Yeesu , ammaa bee sirri , ngam o ɗon hula Yahuudu'en . Pilaatu duŋgani mo . Yusufu yehi , hoosi ɓandu Yeesu .
43019039	Nikodemu mo yehino haa Yeesu jemmaare feere , kaŋko boo o wari , o waddi jillindiraaɗum ɗaccere uurnde , e leɗɗe uurɗe , baakin kilo cappanɗe tati .
43019040	Kamɓe ɗiɗo ɓe koosi ɓandu Yeesu , ɓe kasni ndu bee kasa , ɓe ndufi nebbam uurɗam dow maaru , bana Yahuudu'en mboowi waɗugo to ɓe ɗon uwa maayɗo .
43019041	Haa kombi nokkuure ɓe ɓilno Yeesu , woodi ngesa . Nder ngesa maajum woodi yenaande hesre nde ɓe meeɗaay wallingo maayɗo nder muuɗum .
43019042	Haa ton ɓe mballini Yeesu , ngam ɗum nyande siwtorde , ngam yenaande boo daayaaki .
43020001	Yoo , nyalaade Alat , fajiri cub , diga laaɓaay tawon , Mariyama mo Magdala yehi haa yenaande . O yi'i hayre sottinaama haa hunduko yenaande .
43020002	O doggi , o yehi haa Simon Piyer e pukaraajo giɗaaɗo Yeesu . O wi'i ɓe : " Ɓe koosi Jawmiraawo haa yenaande , min anndaa haa ɓe njahri mo . "
43020003	Piyer e pukaraajo oya go ɓe ndilli haa yenaande .
43020004	Ɓe ndoggi ɓe ɗiɗo fuu , ammaa pukaraajo oya go ɓuri Piyer pargal , o aarti yottaago haa yenaande .
43020005	O yuurni nder yenaande , o yi'i kasa e leppi ɗon mbaali , ammaa o nastaay .
43020006	Nden Piyer yotti , nasti yenaande , o yi'i kasa e leppi ɗon mbaali .
43020007	Leppol ngol ɓe caawi hoore Yeesu bee muuɗum wondaay bee leppi goɗɗi , ammaa ngol ɗon taggi , waali haa pellel feere .
43020008	Nden pukaraajo aartuɗo yottaago haa yenaande boo nasti . O yi'i , o nuɗɗini .
43020009	( Haa warugo wakkati man fuu ɓe paamaayno ko deftere wi'i . Ngam nde wi'i Yeesu ummititto diga maayde . )
43020010	Nden pukara'en ɗiɗo go kooti .
43020011	Too , Mariyama dari yaasi yenaande , ɗon woya . O yuurni nder yenaande ,
43020012	o yi'i malaa'ika'en ɗiɗo , ɓe ɗon ɓorni limce daneeje , ɓe ɗon njooɗi haa nokkuure ɓandu Yeesu wonno , gooto haa hoore , gooto boo haa kosɗe .
43020013	Ɓe ?ami mo : " Debbo , ngam ɗume a woyata ? " O jaabi : " Ɓe koosi Jawmiraawo am , mi anndaa haa ɓe njahri mo . "
43020014	Nde o wolwi bolle ɗe'e , o yeesiti , o yi'i Yeesu ɗon dari , ammaa o anndaa ɗum Yeesu .
43020015	Yeesu ?ami mo : " Debbo , ngam ɗume a woyata ? Moy a tefata ? " Mariyama tammi ɗum jawmu ngesa . O wi'i mo : " To an hoosi mo , wi'am haa a yahri mo , haa mi yaha , mi hoosa mo . "
43020016	Yeesu wi'i mo : " Mariyama . " Mariyama wayliti haa maako , wi'i mo bee ibraniŋkoore : " Rabbuni " , bana wi'ugo " Moodibbo " .
43020017	Yeesu wi'i mo : " Taa jogitam , ngam mi siwa eeŋgtugo haa Baabiraawo am . Ammaa yah , wi' deerɗam'en mi ɗon eeŋgta haa Baabiraawo am , Baabiraawo mooɗon boo , haa Allah am , Allah mooɗon boo . "
43020018	Nden Mariyama mo Magdala dilli , wi'i pukara'en : " Mi yi'i Jawmiraawo " , nden o yecci ɓe ko Yeesu wi'no mo .
43020019	Yoo , nyande Alat maajum , nde jemma waɗi , pukara'en ɗon mooɓi nder suudu . Ɓe maɓɓi dammugal , ngam ɓe ɗon kula Yahuudu'en . Yeesu wari , dari caka maɓɓe , wi'i ɓe : " Jam laatano on . "
43020020	Nde o wolwani ɓe bolle ɗe'e , o holli ɓe juuɗe maako e wuttudu maako . Nde pukara'en ngi'i Jawmiraawo , ɓerɗe maɓɓe keewi seyo .
43020021	Yeesu wi'i ɓe fahin : " Jam laatano on . Bana Baabiraawo neldi yam , min boo mi nelan on . "
43020022	Nden o fuufi dow maɓɓe , o wi'i : " Njaɓe Ruuhu Ceniiŋgu .
43020023	Ɓe on njaafani aybe muuɗum'en , keɓan yaafuye , ɓe on njaafanaaki aybe muuɗum'en boo , keɓataa yaafuye . "
43020024	Yoo , nde Yeesu wari haa pukara'en , gooto nder maɓɓe , Tomas bi'eteeɗo Ciwto , wondaay bee maɓɓe .
43020025	Ɓe mbi'i mo : " Min ngi'i Jawmiraawo . " Ammaa Tomas jaabi ɓe : " To mi yi'aay ɓattajje puusuuje nder juuɗe maako , to mi meemaay ɗe bee hoondu am , to mi nastinaay juŋŋgo am nder huuduure wuttudu maako boo , mi nuɗɗintaa sam . "
43020026	Asaweere woore ɓaawoɗon , pukara'en ɗon mooɓti nder suudu fahin , Tomas ɗon wondi bee maɓɓe . Dammugal ɗon hubli , ammaa Yeesu wari , dari caka maɓɓe , wi'i : " Jam laatano on . "
43020027	Nden o wi'i Tomas : " Waddu hoondu ma haa ɗo , laar juuɗe am , waddu juŋŋgo ma , nastin ngo nder wuttudu am , accu waabaago , nuɗɗin . "
43020028	Tomas jaabi mo : " Jawmiraawo am , Allah am . "
43020029	Yeesu wi'i mo : " Jonta nde a yi'i yam a nuɗɗini na ? Barka laatanto ɓe ngi'aay yam , ammaa nuɗɗini yam . "
43020030	Yoo , Yeesu huuwi kaayeefiiji goɗɗi ɗuuɗɗi yeeso pukara'en muuɗum , ɗi mbindaaka nder deftere nde'e .
43020031	Ammaa ko winda nder maare , ɗum windaama ngam on nuɗɗina Yeesu woni Almasiihu , Ɓiɗɗo Allah , ngam haa on keɓra ngeendam bee nuɗɗinki maajum .
43021001	Ɓaawo maajum Yeesu waŋgani pukara'en muuɗum haa weendu Tiberiyas . Ndaa no o waŋgirani ɓe :
43021002	Simon Piyer e Tomas bi'eteeɗo Ciwto e Natanayel mo wuro Kana nder lesdi Galili e ɓiɓɓe Jebede e pukara'en Yeesu woɗɓe ɗiɗo , ɓe kawti .
43021003	Simon Piyer wi'i ɓe : " Mi yahan naŋgugo liɗɗi . " Ɓe mbi'i mo : " Minin boo min njahdan bee maaɗa . " Ɓe ndilli , ɓe nasti koombowal . Ammaa jemmaare maajum fuu ɓe keɓaay liɗɗi sam .
43021004	Nde fuɗɗi weetugo , Yeesu waŋgi haa fomoonde , ammaa pukara'en anndaa ɗum kaŋko .
43021005	Nden Yeesu ?ami ɓe : " Suka'en , on keɓi liɗɗi na ? " Ɓe njaabi mo : " Aa'a , koo ngootu . "
43021006	O wi'i ɓe : " Cakkine jubaawol haa wuttudu koombowal nyaamru , on keɓan . " Ɓe cakkini jubaawol , ɓe naŋgi liɗɗi ɗuuɗɗi masin haa ɓe mbaawaay nastingo jubaawol nder koombowal .
43021007	Pukaraajo giɗaaɗo Yeesu wi'i Simon Piyer : " Ɗum Jawmiraawo . " Nde Simon nani ɗum , o ɓorni limce maako , ngam o ɓortino ɗe , o diwi nder ndiyam .
43021008	Pukara'en woɗɓe ngari nder koombowal , ɓe ɗon ndasa jubaawol keewŋgol liɗɗi go , ɓe ndaayaakino fomoonde , ɓuraay meeta teemerre .
43021009	Nde ɓe ngurti haa lesdi , ɓe ngi'i yiite bee liɗɗi dow maage , e tamseeje .
43021010	Yeesu wi'i ɓe : " Ngadde liɗɗi seɗɗa nder ko on naŋgi jonta . "
43021011	Simon Piyer nasti koombowal , wurtini jubaawol keewŋgol liɗɗi mawɗi mawɗi , limgal maaji teemerre e cappanɗe jowi e tati ( 153 ) . Koo nde ɗi ɗuuɗɗi bana non , jubaawol seekaay sam .
43021012	Yeesu wi'i ɓe : " Ngare , nyaame . " Walaa koo gooto nder pukara'en waawi ?amugo mo : " An a moy ? " Ngam ɓe anndi ɗum Jawmiraawo .
43021013	Yeesu ɓaditi ɓe , hoosi tamseere , hokki ɓe , o hokki ɓe liɗɗi boo .
43021014	Ɗum woni waŋgannde tataɓre nde Yeesu waŋgani pukara'en muuɗum , ɓaawo o ummiti diga maayde .
43021015	Ɓaawo ɓe nyaami , Yeesu wi'i Simon Piyer : " Simon ɓii Yuhanna , a yiɗi yam ko ɓuri ɓe'e ɗo na ? " O jaabi : " Jawmiraawo , a anndi mi yiɗi ma . " Yeesu wi'i mo : " Sey a dura ɓiɓɓe baali am . "
43021016	Nden o wolwani mo ɗiɗawre , o ?ami : " Simon ɓii Yuhanna , a yiɗi yam na ? " O jaabi : " A anndi mi yiɗi ma . " Yeesu wi'i mo : " Hakkilan baali am . "
43021017	O wolwani mo tataɓre , o ?ami : " Simon ɓii Yuhanna , a yiɗi yam na ? " Piyer suni nde Yeesu ?ami tataɓre : " A yiɗi yam na ? " O jaabi mo : " Jawmiraawo , a anndi kooɗume fuu , a anndi boo mi yiɗi ma . " Yeesu wi'i mo : " Sey a dura baali am .
43021018	Mi ɗon wi'e bee gooŋga : Yaake a derkeejono , an bee hoore ma a ɗon taado taadorgol ma , a ɗon yaha haa a yiɗi fuu . Ammaa to a ndottidi , a fortanan goɗɗo feere juuɗe ma , kaŋko boo o haɓɓan ɗe , o yahrete haa a yiɗaa . "
43021019	Bee bolle ɗe'e Yeesu yiɗi tindingo irin maayde nde Piyer tammi maayugo ngam teddingo Allah . Nden Yeesu wi'i mo : " Tokkam . "
43021020	Piyer yeesiti , yi'i pukaraajo giɗaaɗo Yeesu ɗon wara ɓaawo maɓɓe , kaŋko jooɗino kombi Yeesu yaake ɓe ɗon nyaama , ?amno mo : " Moy jamboto ma ? "
43021021	Nde Piyer yi'i mo , o wi'i Yeesu : " Jawmiraawo , e noy oo ɗo ? "
43021022	Yeesu jaabi mo : " To mi yiɗi o yeeɗa haa to mi lori , ko yaalu ma ? An kam tokkam . "
43021023	Haala man saŋkiti caka nuɗɗinɓe , ɓe ɗon mbi'a pukaraajo oo maayataa . Ammaa Yeesu wi'aay Piyer : " Pukaraajo oo maayataa . " Ammaa o wi'i mo ; " To mi yiɗi o yeeɗa haa to mi lori , ko yaalu ma ? "
43021024	Pukaraajo oo , kaŋko o ceedoowo kubaruwol ngol , o windi ngol boo , min anndi ko o windi ɗum gooŋga .
43021025	Yeesu huuwi kuuɗe goɗɗe ɗuuɗɗe . To ɗe mbindano gootal gootal fuu , mi tammi duniyaaru waawataa jogaago defte maajum .
44001001	Ya Tawfilus : Nder deftere am arande mbindumi kooɗume ko Yeesu huuwi , ko o anndini fuu , diga o fuɗɗi kuugal maako
44001002	haa nyande o eeŋgtina haa asama . Diga o siwa eeŋgtineego , o anndiniri nelaaɓe ɓe o suɓi bee baawɗe Ruuhu Allah .
44001003	Nder balɗe cappanɗe nayi ɓaawo maayde maako , o ɗon waŋgana ɓe . O waŋgani ɓe laaɓɗum haa ɓe paama fakat o ɗon bee yoŋki . Pukara'enfa maako ngi'i mo , o wolidi bee maɓɓe haala laamu Allah .
44001004	Yaake o ɗon bee maɓɓe , o wi'i ɓe : " Njooɗe haa Urusaliima , ndeene dokkal ngal Baabiraawo am wi'i o hokkan on , bana mbi'mi on .
44001005	Ngam Yuhanna yiiwi yimɓe ngiiwam baptisma bee ndiyam , ammaa yeeso seɗɗa on keɓan ngiiwam baptisma bee Ruuhu Ceniiɗo . "
44001006	Yaake nelaaɓe ɗon kawti bee Yeesu , ɓe ?ami mo : " Jawmiraawo , a wo''itinan laamu Isra'iila jonta na ? "
44001007	Yeesu jaabi ɓe : " Baabiraawo am on darnadarnata wakkatiiji e jamanuuji , on mbaawataa anndugo ndey kuuje ɗe laatoto .
44001008	Fahin , Allah hokkan on Ruuhu Ceniiŋgu , on tammi heɓugo baawɗe maako . On ceedoto haala am haa Urusaliima , haa Yahudiya bee Samariya , e haa keerol duniyaaru fuu . "
44001009	Nde o timmini bolle ɗe'e , o eeŋgti . Ɓe ɗon ndaara , haa duule cuddi mo .
44001010	Nde pukara'en ɗon tokki eewugo mo , law worɓe ɗiɗo ɓorniiɓe limce daneeje mbaŋgani ɓe .
44001011	Ɓe mbi'i : " Onon Galili'en , koni on ɗon ndari , tijjo dow ? Yeesu oo , mo eeŋgti , acci on , o loroto bana on ngi'i o dilliri asama . "
44001012	Nden nelaaɓe njippi hooseere Jaytun , ɓe lori haa Urusaliima , ɗum daayi baakin kilomeeta gootel .
44001013	Nde ɓe nasti Urusaliima , ɓe njotti weerde maɓɓe nder suudu dowru . Piyer , Yuhanna , Yakuba , Andire , Filip , Tomas , Bartolome , Matta , Yakuba ɓii Alfa , Simon ɗaɓɓuɗo ndimu ummaatoore mum , bee Yahuuda ɓii Yakuba , kamɓe ngoni nelaaɓe .
44001014	Mariyama , daada Yeesu e deerɗiraaɓe Yeesu , e rewɓe feere boo ɗon ton . Ɓe fuu ɓe ɗon kawta tum ngam toraago Allah .
44001015	Ɓaawo balɗe seɗɗa , nuɗɗinɓe baakin teemerre e noogas ( 120 ) kawti . Piyer ummi caka maɓɓe , wolwani ɓe .
44001016	O wi'i : " Deerɗiraaɓe am , ko defte Allah aartuno wi'ugo dow Yahuuda , doole gooŋga maajum waŋga . Bee hunduko Daawuda , Ruuhu Ceniiɗo wi'no ɗum dow Yahuuda , mo holli naŋguɓe Yeesu laawol .
44001017	Yahuuda laatino mo amin ngam Yeesu suɓi mo haa min kuuwda kuugal Allah . "
44001018	Yahuuda soodi ngesa bee ceede ɗe o heɓri bee kuugal maako kalluŋgal . Ton waade do''i mo , reedu maako seeki , teteki maako ndufi yaasi .
44001019	Yimɓe Urusaliima fuu nani haala ka . Kanjum waɗi ɓe inni ngesa ka Akeldama bee wolde maɓɓe , bana wi'ugo Ngesa-?i?am .
44001020	" Ngam ɗum windaama haa deftere Jabuura :
44001021	" Kanjum sey goɗɗo feere hawtana min , ceediiɗo ummitineeki Jawmiraawo Yeesu . Sey en cuɓa mo nder yahduɓe bee amin nder jahaale Yeesu fuu , diga Yuhanna waaji dow ngiiwam baptisma haa nyande Yeesu eeŋgtina haa asama . "
44001022	
44001023	Nden ɓe mbaŋgini inɗe yimɓe ɗiɗo : Yusufu bi'eteeɗo Barsabas , coometeeɗo Yustus , bee Mattiyas .
44001024	Nden ɓe tori Allah : " Ya Jawmiraawo , a anndi ɓerɗe yimɓe fuu . Ngam maajum hollu min hakkunde yimɓe ɗiɗo ɓe'e , moy a suɓi
44001025	ngam haa o hoosa kuugal ngal Yahuuda acci nde o dilli bana ko haanani mo . "
44001026	Ɓaawoɗon ɓe mbaɗi kur'u ngam suɓugo caka inɗe ɗe . Kur'u man waŋgini Mattiyas , o laati sappo e ɗiɗaɓo nelaaɓe .
44002001	Too , nde nyande juulde wi'eteende Pentekosta yotti , nuɗɗinɓe fuu kawti nokkuure woore .
44002002	Law ɓe nani iidoore iwnde haa asama bana iidoore hendu sembindu , nde heewi suudu haa ɓe njooɗi .
44002003	Nden ɓe ngi'i goɗɗum waŋgi bana ɗemɗe yiite ɗon caŋkito . Ɗe njooɗi dow koomoy maɓɓe .
44002004	Ɓe fuu ɓe keewi Ruuhu Ceniiɗo , ɓe puɗɗi wolwugo bee bolle jananne bana no Ruuhu hokkiri ɓe baawɗe .
44002005	Woodi Yahuudu'en jooɗiiɓe haa Urusaliima , sujidananɓe Allah , iwɓe haa lesɗe duniyaaru fuu .
44002006	Nde ɓe nani iidoore man , ɗuuɗɓe maɓɓe mooɓi ton . Hakkiilooji maɓɓe cakli , ngam koomoy maɓɓe nani nuɗɗinɓe ɗon mbolwa wolde lenyol muuɗum .
44002007	Ɓe kayɗini masin , ɓe mbi'i : " Yimɓe wolwanɓe bolle ɗe'e , ɓe fuu ɓe yimɓe lesdi Galili !
44002008	Kadi noy en nanata ɓe ɗon mbolwa bolle le'i meeɗen ?
44002009	En iwi haa lesɗe Partiya , Mediya , Elamiya , Mesopotamiya , Yahudiya , Kappadosiya , haa Pontus e Asiya ,
44002010	haa Firigiya e Pamfiliya , haa Misra , haa wakere Libiya kombi Sirene , woɗɓe meeɗen ngari diga Roma .
44002011	Fahin woɗɓe meeɗen ngari diga Kereta e Arabiya . Woodi boo Yahuudu'en e nastuɓe diina Yahuudu'en . Ammaa en ɗon nana ɓe ɗon mbolwa bee wolde meeɗen haala kuuɗe mawɗe ɗe Allah waɗi . "
44002012	Kaayeefi maajum sakli yimɓe go haa ɓe ?am?amtiri : " Ko woni kubar haala ka ? "
44002013	Ammaa woɗɓe njali nuɗɗinɓe , ɓe mbi'i : " Yimɓe ɓe'e , ɓe nguyki . "
44002014	Nden Piyer ummi bee nelaaɓe sappo e go'o , ɓe ndari , o fuɗɗi wolwango mooɓre bee sembe , o wi'i : " Onon Yahuudu'en , e onon yimɓe Urusaliima , nane haa mi yecca on kubar haala ka'a .
44002015	Yimɓe ɓe'e , ɓe nguykaay bana on numi , ngam naaŋge nyalwaay tawon .
44002016	Naa non , ammaa kanjum woni ko annabi Yoo'el wolwuno , wi'i :
44002017	Allah wi'i : Ni ɗum laatoto haa balɗe ragareeje :
44002018	Kadiboo , koo maccuɓe am e horɓe am fuu ,
44002019	Mi waɗan kaayeefiiji haa asama ,
44002020	Ammaa hiddeko nyalde Jawmiraawo mawnde teddunde wara ,
44002021	Koomoy ewnoto innde Jawmiraawo , hisan .
44002022	" Onon Isra'iila'en , nane bolle am : Yeesu mo Nasaratu , o nelaaɗo Allah . On anndi ɗum , ngam caka mooɗon Allah waŋginani on kaayeefiiji e baawɗe ɗe o huuwi bee Yeesu .
44002023	Diga ɓooyma Allah muuyi o hokka on Yeesu . Onon on mbari mo , nde on nduŋgani marɓe hakke ɓe ɓila mo dow leggal gaafaaŋgal .
44002024	Ammaa Allah ummitini mo diga maayde , wurtini mo naaweeŋga maayde , ngam maayde walaa baawɗe jogaago mo .
44002025	Ndaa ko Daawuda wi'i dow maako :
44002026	Ngam maajum ɓernde am ɗon seyo , hunduko am ɗon wolwa bolle seyo .
44002027	Ngam an , ya Allah , a wudintaa yoŋki am haa nokkuure maayɓe ,
44002028	A holli yam laawol jahranŋgol haa ngeendam ,
44002029	" Deerɗiraaɓe am , sey mi wolwana on bee laaɓɗum dow kaakiraawo meeɗen Daawuda . O maayi , ɓe uwi mo . Haa hande yenaande maako ɗon ɗo .
44002030	O annaboojo , o anndi alkawal ngal Allah waɗani mo : Allah wi'i lamminan gooto nder asŋgol maako , bana no kaŋko Daawuda o laamori .
44002031	Daawuda faami ko Allah tammi waɗugo , ngam maajum o wolwi haala ummitineeki Almasiihu nde o wi'i :
44002032	Yeesu oo , Allah ummitini mo diga maayde , min fuu min ɗon ceedo haala ka .
44002033	Allah teddini Yeesu , jo''ini mo haa nyaamo muuɗum . Allah , Baabiraawo maako hokki mo Ruuhu Ceniiŋgu bana no wi'no diga naane . Ko ngi'oton , ko nanoton , Yeesu on huuwata ɗum caka meeɗen .
44002034	Ngam Daawuda eeŋgaay haa asama bee hoore mum , ammaa o wi'i :
44002035	haa mi leestina konne'en maaɗa les laamu ma .
44002036	" Ngam maajum sey yimɓe Isra'iila fuu paama fakat , Yeesu oo , mo on ɓili haa leggal gaafaaŋgal , kaŋko on Allah darni haa o laato Jawmiraawo e Almasiihu . "
44002037	Nde yimɓe nani ɗum , ɓerɗe maɓɓe ta''i , ɓe mbi'i Piyer e nelaaɓe luttuɓe : " Noy min mbaɗata , deerɗiraaɓe ? "
44002038	Piyer jaabi : " Tuube , acce hakkeeji mooɗon , koomoy jaɓa ngiiwam baptisma bee innde Yeesu Almasiihu . Nden Allah yaafanto on hakkeeji mooɗon , o hokkan on Ruuhu maako Ceniiŋgu .
44002039	Ngam Allah waɗani on alkawal muuɗum , onon e ɓiɓɓe mooɗon e koomoy daayiiɗo , e koomoy mo o ewni haa maako . "
44002040	Piyer ɓesdi wolwango ɓe bolle ɗuuɗɗe , o tori ɓe : " Cende ko'e mooɗon bee yimɓe halkuɓe ! "
44002041	Ɗuuɗɓe nuɗɗini bolle maako , njaɓi baptisma , yimɓe baakin ujine tato nuɗɗini nyande man .
44002042	Ɓe tiiɗi haa nanugo ko nelaaɓe anndini ɓe , ɓe kawti , ɓe laati gootum nder kooɗume fuu : haa sendugo nyaamdu , e haa toraago Allah boo .
44002043	Allah waɗi kaayeefiiji ɗuuɗɗi kuuwe bee juuɗe nelaaɓe , haa yimɓe kayɗini masin .
44002044	Nuɗɗinɓe fuu laati gootum , ɓe kawti ko ɓe mari fuu .
44002045	Waato , ɓe coorri kuuje maɓɓe haa ɓe cenda ceede man caka maɓɓe , fodde haaje maɓɓe .
44002046	Nyalaade fuu ɓe ɗon kawta nder haykaliiru , ɓe ɗon kawta haa ci'efe maɓɓe boo , ɓe nyaamda . Ɓe ɗon nyaamda bee seyo , bee ɓernde woore .
44002047	Ɓe ɗon ngetta Allah , yimɓe fuu ngerdi ɓe . Nyalaade fuu Jawmiraawo ɗon ɓesdana jama'aare maɓɓe hisneteeɓe .
44003001	Nyande feere Piyer bee Yuhanna nasti haykaliiru deydey njamndi tati , waato wakkati waɗugo do'a .
44003002	Haa dammugal bi'eteeŋgal Dammugal-booɗŋgal , woodi goɗɗo boosɗo diga danyeeki mum . Nde weeti fuu yimɓe maako ɗon ndoondo mo , njo''ina mo ton ngam o toro sadaka haa nastanɓe haykaliiru .
44003003	Nde o laari Piyer e Yuhanna ɗon nasta , o tori ɓe sadaka .
44003004	Ɓe cuti mo . Piyer wi'i : " Laar min . "
44003005	Boosɗo laari ɓe bee booɗɗum , ngam o tammi ɓe ndokkan mo huunde .
44003006	Ammaa Piyer wi'i mo : " Mi walaa ceede sam , ammaa mi hokkete ko marmi : Bee baawɗe Yeesu Almasiihu mo Nasaratu , mi wi'i ma : Yah . "
44003007	Nden Piyer naŋgi juŋŋgo maako nyaamo , ummini mo . Law , kosɗe maako keɓi sembe ,
44003008	o hafti , o dari , o fuɗɗi yahugo . Nden o nastidi bee Piyer e Yuhanna nder haykaliiru , o ɗon yaha , o ɗon diwa , o ɗon yetta Allah .
44003009	Yimɓe fuu ngi'i o ɗon yaha , o ɗon yetta Allah .
44003010	Nde ɓe annditi ɗum boosɗo mo jooɗino haa Dammugal-booɗŋgal ngal haykaliiru ngam toraago sadaka , ɓe kayɗini .
44003011	Nde gorko go accaay Piyer e Yuhanna , yimɓe fuu ndoggi , njehi haa maɓɓe haa daŋki bi'eteeki daŋki Suleymaanu , ngam ɓe kayɗini masin .
44003012	Nde Piyer yi'i ɓe , o wi'i : " Onon Isra'iila'en , ko hayɗini on , koni ndaaroton min ? On tammi gorko oo fuɗɗi yahugo bee baawɗe amin malla bee nuɗɗinki amin na ?
44003013	Allah mo Ibrahiima , mo Isiyaaku , mo Yakubu , mo kaakaaji meeɗen cujidani , kaŋko teddini suka maako Yeesu . Onon bee ko'e mooɗon , on ndokki Yeesu haa juuɗe mawɓe , on ngulli mo yeeso Pilaatu , koo nde Pilaatu yiɗi yoofugo mo .
44003014	O booɗɗo , o laaɓɗo , ammaa on ngudini mo , on tori Pilaatu o yoofana on mbaroowo ko'e .
44003015	Non on mbari jawmu ngeendam . Ammaa Allah ummitini mo diga maayde . Minin boo min ɗon ceedo haala ka .
44003016	Boosɗo oo heɓti sembe mum ngam daliila baawɗe Yeesu . Ko on ngi'i , e ko on anndi , ɗum waɗi ngam innde Yeesu ummini nuɗɗinki boosɗo . Nuɗɗingo Yeesu yamɗitini mo haa yeeso mooɗon , on fuu .
44003017	" Kadiboo , deerɗam'en , mi anndi ko on mbaɗi Yeesu , onon e mawɓe mon , on mbaɗi ɗum ngam on paamaay .
44003018	Diga ɓooyma bee kunduɗe annabo'en , Allah waŋgini doole Almasiihu muuɗum torro . Ko o wi'no laatake gooŋga .
44003019	Tuube , ngaylite haa Allah , ngam haa o yaafano on hakkeeji mon .
44003020	Nden kam Allah hokkan on baawɗe nuɗɗingo mo , o neldan on Yeesu boo , mo woni Almasiihu , mo o suɓani on diga naane .
44003021	Doole Yeesu jooɗo haa asama tawon , haa wakkati Allah tammi hesɗitingo kuuje fuu , bana no o wi'i diga ɓooyma bee kunduɗe annabo'en senaaɓe .
44003022	Waato bana no Muusa wi'i : Allah , Jawmiraawo mooɗon nelanan on annaboojo nder deerɗiraaɓe mooɗon bana o neldi yam . Sey on nana ko o wi'ata on fuu .
44003023	Koomoy mo nananaay annaboojo oo , Allah wurtinan mo nder yimɓe muuɗum , o halkan .
44003024	Ko Samuyila e annabo'en tokkiiɓe mo fuu mbi'no waɗan , ɗum waɗi balɗe ɗe'e .
44003025	Ɗum waɗi ngam mooɗon , on nasti alkawal ngal Allah waɗani kaakaaji mooɗon . Bana no o wi'i Ibrahiima : Mi barkiɗinan yimɓe duniyaaru fuu ngam daliila asŋgol maaɗa .
44003026	Non Allah suɓi suka mum , aarti nelugo mo haa mooɗon , haa keɓon barka nde o ɗon waɗa on ngaylito , on acca halleende mooɗon . "
44004001	Yaake Piyer e Yuhanna ɗon mbolwana yimɓe , liman'en e mawɗo aynooɓe haykaliiru e Saduki'en fuu ngari haa maɓɓe .
44004002	Ɓe tikki ngam nelaaɓe ɗiɗo go ɗon anndina yimɓe no Allah ummitini Yeesu diga maayde , ngam maajum maayɓe fuu tammi ummitineego bee yoŋki .
44004003	Ngam man ɓe naŋgi ɓe , ɓe maɓɓi ɓe haa suudu fursina , ɓe mbaɗaay kiita tawon ngam hiiri .
44004004	Ammaa ɗuuɗɓe haa nanɓe bolle nelaaɓe ɓe'e nuɗɗini , haa nuɗɗinɓe mbaɗi baakin worɓe ujine njowo .
44004005	Jaŋgo man mawɓe Yahuudu'en e ndotti'en e moodiɓɓe tawreeta kawti haa Urusaliima .
44004006	Ɓe kawti bee hooreejo liman'en bi'eteeɗo Annas e Kayafas e Yuhanna e Aleksandire e woɗɓe nder yimɓe Annas .
44004007	Ɓe ndarni nelaaɓe yeeso maɓɓe , ɓe ?ami ɓe : " Noy on njamɗitiniri boosɗo oo ? Baawɗe ɗeye marɗon ? Moy hokki on baawɗe man ? "
44004008	Ruuhu Ceniiɗo heewi Piyer , o jaabi : " Ya mawɓe e onon ndotti'en ,
44004009	min ngullaama yeeso mon hande ngam daliila kuugal booɗŋgal ngal min mbaɗani boosɗo , o yamɗiti .
44004010	Onon bee yimɓe Isra'iila fuu , sey anndon : neɗɗo oo , o dari o jamo yeeso mooɗon ngam daliila innde Yeesu Almasiihu mo Nasaratu . Kaŋko on ngaafi mo , ammaa Allah ummitini mo diga maayde .
44004011	Dow Yeesu oo , deftere Allah wolwi , nde wi'i :
44004012	Haa maako tan keɓeten kisndam , ngam walaa goɗɗo feere haa duniyaaru sam , mo Allah hokki baawɗe haa en keɓa hisrugo bee muuɗum . "
44004013	Dawrooɓe Yahuudu'en kayɗini ngam ɓe ngi'i Piyer e Yuhanna kulaay sam , sakko nde ɓe tawi naa ɓe tedduɓe , naa ɓe jaŋguɓe boo . Nden ɓe paami ɓe ɗon ngondi bee Yeesu .
44004014	Ammaa walaa ko ɓe mbaawi wi'ugo ngam ɓe ngi'i goɗɗo boosɗo go ɗon dari bee Piyer e Yuhanna , o jamo .
44004015	Ngam maajum ɓe ngurtini Piyer e Yuhanna yaasi , ɓe puɗɗi yeewtugo haala ka caka maɓɓe .
44004016	Ɓe mbi'i : " Ko mbaɗeten yimɓe ɓe'e ? Caka yimɓe Urusaliima fuu walaa mo anndaa kaayeefiwol ngol ɓe mbaɗi . En mbaawataa yeddugo ɗum .
44004017	Ammaa ngam taa haala ka ɓesda saŋkitaago haa yimɓe , sey en ngecca ɓe taa ɓe meeta wolwango koomoy bee innde Yeesu . "
44004018	Nden ɓe ewni ɓe fahin . Ɓe kaɗi ɓe , ɓe mbi'i taa ɓe meeta anndingo yimɓe haala Yeesu sam , koo wolwugo innde maako .
44004019	Ammaa Piyer e Yuhanna njaabi : " Onon bee ko'e mon , ta''e haala ka . Ko woni booɗɗum haa Allah , ɗowtanaago on na , malla ɗowtanaago Allah ?
44004020	Ngam doole min tokko wolwugo ko min ngi'i e ko min nani . "
44004021	Dawrooɓe mbolwani ɓe bee caatal fahin , taa ɓe mbaɗa ɗum . Nden ɓe njoofi ɓe . Ɓe tawaay daliila hiitaago ɓe , ngam yimɓe fuu ɗon teddina Allah ngam haala ka .
44004022	Goɗɗo mo ɓe njamɗitini ɗum bee kaayeefi , duuɓi mum ɓuran cappanɗe nayi .
44004023	Nde ɓe njoofi Piyer e Yuhanna , ɓe lori haa yimɓe maɓɓe . Ɓe ngecci ɓe ko mawɓe liman'en e dawrooɓe mbi'i ɓe .
44004024	Nde yimɓe maɓɓe nani ɗum , ɓe fuu ɓe tori Allah bee ɓernde woore : " Ya Jawmiraawo , an woni tagɗo asama e lesdi e beeli e maaje bee ko woni ton fuu !
44004025	An waɗi kaaka amin Daawuda , suka maaɗa wolwa bee baawɗe Ruuhu Ceniiɗo , nde o wi'i :
44004026	Laamiiɓe duniyaaru ɗon mbaɗa fitina ,
44004027	Ngam bana non Hirudus e Pontiyus Pilaatu e ummaatooje e yimɓe Isra'iila ɓe fuu ɓe kawti nder berniwol ngol dow suka maaɗa ceniiɗo , mo a waɗi ɗum Almasiihu .
44004028	Ko ɓe kuuwi fuu , an hoddirno ɗum bee baawɗe ma e muuyo ma .
44004029	Jonta , ya Jawmiraawo , nan haala maɓɓe kalluka . Hokku suka'en ma baawɗe wolwugo bolle maaɗa bee hoolaare bilaa kulol .
44004030	Waŋgin baawɗe maaɗa , yamɗitin nyawɓe , waɗ kuuɗe kaayeefiije e kayniiɗe ɗe kuuwe bee baawɗe Yeesu , suka maaɗa ceniiɗo . "
44004031	Nde ɓe timmini do'aago , nokkuure nde ɓe kawti haa mum dimbi . Ɓe fuu ɓe keewi Ruuhu Ceniiɗo , ɓe puɗɗi waajingo habaru Allah bilaa kulol .
44004032	Jama'aare nuɗɗinɓe laati ɓernde woore e hakkiilo wooto . Walaa bi'ɗo : " Jawdi am , min feere am mari " , ammaa ɓe kawti ko ɓe mari fuu .
44004033	Bee baawɗe ɗuuɗɗe nelaaɓe ceedi ummitineeki Jawmiraawo Yeesu . Allah barkiɗini ɓe fuu bee barka ɗuuɗka .
44004034	Walaa talakaajo caka maɓɓe . Marɗo gese malla cuuɗi soorri ɗum , waddi ceede coggu man ,
44004035	jo''ini haa nelaaɓe , kamɓe ndokkata ceede man haa koomoy fodde haaje mum .
44004036	Nden woodi goɗɗo Lewiŋkeejo bi'eteeɗo Yusufu , danyaaɗo haa Kiprus . Nelaaɓe coomi mo Barnabas , bana wi'ugo Cembiɗinoowo-yimɓe .
44004037	Kaŋko boo o soorri ngesa maako , o waddi ceede man haa nelaaɓe .
44005001	Ammaa woodi goɗɗo bi'eteeɗo Ananiyas , e debbo mum Safira , o narri bee debbo maako , o soorri goɗɗum haa maral maɓɓe .
44005002	O sendi ceede man , yeɓre o sigi , yeɓre boo o yahri haa nelaaɓe . Debbo maako boo anndi ɗum .
44005003	Piyer wi'i mo : " Ananiyas , koni a acci Sayɗaanu nasta ɓernde ma ? A fewani Ruuhu Ceniiɗo , a sigi yeɓre ceede coggu ngesa mon .
44005004	Diga a soorraay ka , an mari ka . Nde a soorri ka boo , an mari ceede man . Koni a waɗi anniya huuwugo kuugal nga'al ? Allah on a fewani , naa yimɓe . "
44005005	Nde Ananiyas nani bolle ɗe'e , o do''i , o maayi . Ɓerɗe nanɓe haala ka fuu ta''i .
44005006	Suka'en ngari , kasni mo , ngurtini mo , uwi .
44005007	Ɓaawo saa'aaji tati debbo maako wari , ammaa o anndaa ko waɗi goriiko .
44005008	Piyer wi'i mo : " Yeccam , ceede bana ni coorruɗon ngesa mon na ? " O wi'i : " Ooho , non min coorri ka . "
44005009	Nden Piyer wi'i mo : " Ngam ɗume on narri , an bee gorko ma dow jarribaago Ruuhu Jawmiraawo ? Suka'en uwooɓe gorko ma ɗon haa yolnde jonta , ɓe ndoondete an boo . "
44005010	Ɗon ni , o do''i , o maayi . Suka'en nasti , tawi maayɗo , ndoondi mo , uwi mo kombi yenaande goriiko .
44005011	Ɓerɗe yimɓe jama'aare nuɗɗinɓe e nanɓe haala ka fuu ta''i .
44005012	Nelaaɓe ɗon kuuwa kuuɗe kaayeefiije ɗuuɗɗe caka yimɓe . Nuɗɗinɓe fuu ɗon kawta haa daŋki Suleymaanu .
44005013	Walaa koo gooto nder yimɓe wuro yahata haa maɓɓe ngam ɓe kulan , koo nde yimɓe ɗon mbi'a ɓe wooɗɓe .
44005014	Tum worɓe e rewɓe ɗuuɗɓe ɗon ɓesdano nuɗɗinɓe Jawmiraawo .
44005015	Ngam maajum ɓe ɗon njahra nyawɓe haa laabi , ɓe ɗon mballina ɓe haa leese e daage , ngam to Piyer yaali ton , teema mbeelu muuɗum meeman woɗɓe maɓɓe .
44005016	Yimɓe ɗuuɗɓe ngari diga gure taariiɗe Urusaliima , ɓe ngaddi nyawɓe maɓɓe e marɓe ginnaaji . Ɓe fuu ɓe njamɗiti .
44005017	Yoo , hooreejo liman'en e wondiɗɗiraaɓe maako fuu , waato woɗɓe haa tokkiiɓe Saduki'en , kaaji nelaaɓe masin . Ɓe mbi'i sey ɓe torra nelaaɓe .
44005018	Ɓe naŋgi ɓe , ɓe nastini ɓe fursinafi .
44005019	Ammaa jemmaare maajum malaa'ikaajo Jawmiraawo wari , maɓɓiti pareeje saare fursina , wurtini nelaaɓe , wi'i ɓe :
44005020	" Njehe , ndare nder haykaliiru , ngecce yimɓe fuu haala ngeendam kesam . "
44005021	Nelaaɓe mbaɗi non , bee baɓɓol ɓe nasti haykaliiru , ton ɓe puɗɗi anndingo yimɓe .
44005022	Sooje'en njotti fursina , tawaay nelaaɓe . Nden ɓe lori , ɓe ngecci dawrooɓe haala man .
44005023	Ɓe mbi'i : " Min tawi dammuɗe ɗon maɓɓi , aynooɓe fuu ɗon ayna , ammaa nde min maɓɓiti , min tawaay koo gooto haa ton . "
44005024	Nde mawɗo aynooɓe haykaliiru e mawɓe liman'en nani ɗum , ɗum sakli ɓe , ɓe anndaa ko waɗi nelaaɓe .
44005025	Nden goɗɗo wari , wi'i ɓe : " Ndaa , worɓe ɓe on nastinno fursina , ɓe ɗon ndari nder haykaliiru , ɓe ɗon anndina yimɓe ! "
44005026	Nden mawɗo aynooɓe dilli haa ton bee yimɓe mum , ɓe ngaddi nelaaɓe , ammaa naa bee sembe , ngam ɓe kuli taa yimɓe piɗa ɓe bee kaa'e .
44005027	Nde ɓe ngaddi nelaaɓe , ɓe ndarni ɓe yeeso dawrooɓe . Hooreejo liman'en feli ɓe .
44005028	O wi'i : " Min kaɗi on , taa on ngaajina yimɓe bee innde gorko oo , ammaa ndaa ko on mbaɗi ! On caŋkiti anndinol mon haa Urusaliima fuu . On ngiɗi yowango min haala maayde maako ! "
44005029	Piyer e nelaaɓe woɗɓe njaabi : " Allah min ɗowtanto , naa yimɓe .
44005030	Allah mo kaakaaji meeɗen ɗowtani , kaŋko ummitini Yeesu diga maayde ɓaawo on mbari mo bee ɓilugo mo haa leggal gaafaaŋgal .
44005031	Allah boo teddini mo , jo''ini mo haa nyaamo muuɗum haa o laato mawɗo , kisnoowo , haa o holla yimɓe Isra'iila laawol tuubugo , hakkeeji maɓɓe njaafe .
44005032	Minin bee Ruuhu Ceniiŋgu , ngu Allah hokkata nuɗɗinɓe mo , min ceedi haala ka . "
44005033	Nde dawrooɓe nani ɗum , ɓe ɓerni masin haa ɓe mbaɗi anniya mbarugo nelaaɓe .
44005034	Ammaa woodi gooto maɓɓe , Farisaajo mo innde mum Gamaliyel . O moodibbo tawreeta , tedduɗo haa yimɓe fuu . O ummi , o dari caka dawrooɓe . O umri sooje'en ɓe ngurtina nelaaɓe .
44005035	Nden o wi'i dawrooɓe : " Onon Isra'iila'en , kakkilane ko on tammi waɗugo yimɓe ɓe'e .
44005036	Aran boo Tewdas waŋgi , o wi'i o goɗɗo mawɗo . Yimɓe baakin teemeɗɗe nayo tokki mo . Ammaa o mbaraama , tokkiiɓe mo fuu caŋkiti , haala maako waati .
44005037	Ɓaawoɗon Yahuuda Galiliijo waŋgi yaake windugo yimɓe lesdi . Kaŋko boo , yimɓe tokki mo , ammaa nde o mbara , tokkiiɓe mo caŋkiti .
44005038	Ngam maajum mi ɗon wi'a on , ndaaye yimɓe ɓe'e . Acce ɓe . Ngam to nufaye man malla kuugal man haa yimɓe ɗum iwi , ɗum majjan .
44005039	Ammaa to haa Allah ɗum iwi , on mbaawataa jaalaago ɓe . Kakkile ngam taa on kaɓa bee Allah ! " Dawrooɓe njaɓi haala maako .
44005040	Ɓe ewniti nelaaɓe , ɓe piyi ɓe , ɓe mbi'i ɓe taa ɓe meeta wolwugo bee innde Yeesu . Nden ɓe njoofi ɓe .
44005041	Nelaaɓe ngurti caka dawrooɓe , ndilli . Ɓe ceyi masin ngam Allah heyni ɓe torreego ngam daliila innde Yeesu .
44005042	Foroy ɓe ɗon ngaajina , ɓe ɗon anndina yimɓe kubaruwol ceynoowol ngol Yeesu Almasiihu nder haykaliiru e haa ci'e .
44006001	Ɓaawo balɗe seɗɗa , nde nuɗɗinɓe ɗon tokko ɓesdaago , luural waɗi hakkunde wolwooɓe yunaniŋkoore e wolwooɓe ibraniŋkoore . Nuɗɗinɓe wolwooɓe yunaniŋkoore mbi'i ajaba'en caka muuɗum'en keɓataa geɗal haa cenduki nyaamdu nyalaade fuu .
44006002	Ngam maajum nelaaɓe sappo e ɗiɗo mooɓti nuɗɗinɓe fuu , ɓe mbi'i : " Ɗum fottaay min acca waajaago wolde Allah haa min cuklano sendugo nyaamdu .
44006003	Ngam maajum , deerɗiraaɓe , cuɓe worɓe njoweeɗiɗo caka mon , hoolaaɓe , hebbinaaɓe Ruuhu Ceniiɗo , marɓe hikma , haa min kalfina ɓe kuugal ngal .
44006004	Minin kam , min cuklanto do'a e waajaago wolde Allah . "
44006005	Haala ka fottani nuɗɗinɓe fuu , ɓe cuɓi Etiyen , goɗɗo marɗo nuɗɗinki , kebbinaaɗo Ruuhu Ceniiɗo boo . Fahin ɓe cuɓi Filip , Porokorus , Nikanor , Timon , Parmenas bee Nikolawus mo Antakiya , jananno nastunooɗo diina Yahuudu'en . Nuɗɗinɓe njahri ɓe haa nelaaɓe .
44006006	Nelaaɓe mbaɗi do'a , mballini juuɗe muuɗum'en dow ko'e suɓaaɓe go , nastini ɓe kuugal man .
44006007	Non wolde Allah tokki saŋkitaago . Limgal nuɗɗinɓe tokki ɓesdaago nder Urusaliima , ɗuuɗɓe nder liman'en boo nuɗɗini .
44006008	Etiyen , keewɗo mo''ere e baawɗe Allah , waɗi kaayeefiiji mawɗi caka yimɓe .
44006009	Ammaa yimɓe iwɓe haa jama'aare Yahuudu'en wi'eteeɓe Rimɗinaaɓe ngerdaaki haala maako . Nder maɓɓe woodi Yahuudu'en iwɓe haa Sirene bee Aleksandiriya . Kamɓe bee Yahuudu'en Silikiya e Asiya , ɓe mbaɗi ngaaba bee Etiyen .
44006010	Ammaa Ruuhu Allah wolwini Etiyen bee anndal lugguŋgal haa ɓe mbaawaay waabaago mo .
44006011	Ngam man ɓe njoɓi woɗɓe haa ɓe mbi'a : " Min nani o wolwi kalluka dow Muusa , dow Allah boo . "
44006012	Bana ni ɓe umminiri ɓerɗe yimɓe wuro , ndotti'en e moodiɓɓe tawreeta . Ɓe kippi Etiyen , ɓe naŋgi mo , ɓe njahri mo haa dawrooɓe .
44006013	Nden ɓe ngaddi seedooɓe haa pewana mo , ɓe mbi'i : " Goɗɗo oo , tum o ɗon wolwa kalluka dow suudu Allah seniindu , e dow tawreeta Muusa boo .
44006014	Ngam min nani o wi'i : Yeesu mo Nasaratu , o wilan suudu Allah , o waylitan al'aadaaji ɗi Muusa anndini en . "
44006015	Dawrooɓe tawaaɓe ton fuu ɗon ndaara Etiyen , ɓe ngi'i yeeso maako nandi bee yeeso malaa'ikaajo .
44007001	Hooreejo liman'en ?ami Etiyen : " Gooŋga ɓe mbi'i na ? "
44007002	Etiyen jaabi : " Deerɗiraaɓe e baabiraaɓe , nananeeɗam . Allah tedduɗo waŋgani kaakiraawo meeɗen Ibrahiima diga o ɗonno haa Mesopotamiya , o siwa jooɗaago haa Haran tawon .
44007003	Allah wi'i mo : Wurta lesdi ma , accu lenyol ma , yah haa lesdi ndi mi hollete .
44007004	Nden o acci lesdi Kaldiya , o eggi , o jooɗoyi haa Haran . Nde baaba maako maayi , Allah eggini mo , o wari haa lesdi ndi , ndi on njooɗi haa muuɗum jonta .
44007005	Yaake man Allah hokkaay Ibrahiima koo yaaɓannde kosŋgal nder lesdi man ngam haa o mara . Ammaa o wi'i o tammi hokkugo mo ndi , haa kaŋko bee ɓikkoy maako fuu ɓe mara ndi . Yaake Allah wi'a ɗum , Ibrahiima walaano ɓiŋgel tawon .
44007006	Allah wi'i mo : Ɓikkoy ma njooɗoto haa lesdi njananndi , ɓe laatoto maraaɓe , torreteeɓe baakin duuɓi teemeɗɗe nayi .
44007007	Ammaa mi hiitoto ummaatoore marnde ɓe . Ɓaawoɗon , ɓe ngurtoto lesdi man , ɓe cujidantam haa nokkuure nde'e .
44007008	Nden Allah waɗani Ibrahiima alkawal , juulnaago laati alaama alkawal man . Nde Ibrahiima danyi Isiyaaku , o juulni mo nyande joweetataɓre maako , Isiyaaku boo juulni Yakubu , Yakubu boo juulni ɓiyum'en sappo e ɗiɗo , laatiiɓe kaakaaji le'i meeɗen .
44007009	" Kamɓe ɓe kaaji Yusufu , ɓe coorri mo , o laati maccuɗo haa Misra . Ammaa Allah ɗon wondi bee maako ,
44007010	ɗon ayni mo nder torraaji maako . Allah hokki mo hikma e neɗɗaaku yeeso Firawna , laamiiɗo Misra . Firawna waɗi mo mawɗo dow lesdi Misra e dow saare mum fuu .
44007011	Yaake man weelo waɗi haa Misra bee Kanaana fuu . Ngo torri yimɓe masin , haa kaakaaji meeɗen go keɓaay ko nyaama .
44007012	Ngam maajum , nde Yakubu nani nyaamdu ɗon haa Misra , o neli kaakaaji meeɗen ton jahaaŋgal aranal .
44007013	Haa jahaaŋgal ɗiɗaɓal Yusufu annditini hoore muuɗum haa deerɗum'en . Bana non Firawna anndiri lenyol Yusufu .
44007014	Nden Yusufu neli , hoosi baaba mum Yakubu bee saare maako fuu . Limgal yimɓe saare man woni cappanɗe njoweeɗiɗo e njowo .
44007015	Nden Yakubu jooɗi haa Misra . Ton o maayi , kaŋko e kaakaaji meeɗen fuu .
44007016	Ɓe njahri ɓe haa Sikem . Ton ɓe uwi ɓe nder yenaande nde Ibrahiima sooduno haa asŋgol Hamor .
44007017	" Yaake alkawal ngal Allah waɗani Ibrahiima ɓadi yottaago , yimɓe Isra'iila ɗuuɗi nder Misra .
44007018	Laamiiɗo goɗɗo laamani Misra , o anndaa Yusufu .
44007019	O ?oyri yimɓe meeɗen , o torri kaakaaji meeɗen go , o dooli ɓe , ɓe ngudina ɓikkoy maɓɓe musinankoy haa yaasi , ngam taa koy ngeeɗa .
44007020	Yaake man nden ɓe ndanyi Muusa , mo laati ɓiŋgel booɗŋgel masin . Ɓe njogi ngel haa saare baaba maagel lebbi tati ,
44007021	nden ɓe ngurtini ngel . Ammaa ɓiɗɗo Firawna debbo hoosi ngel , mawnini ngel bana ɓiŋgel muuɗum halal .
44007022	Muusa jaŋgi anndal Misra'en fuu , haa o laati baawɗo bolle e kuugal fuu .
44007023	" Nde Muusa yotti duuɓi cappanɗe nayi , o waɗi anniya o yaha o laara bandiiko'en , waato Isra'iila'en .
44007024	Nde o yi'i Misraajo ɗon fiya goɗɗo maɓɓe , o yehi haa o walla bandiiko . O jiŋgi mo , o mbari Misraajo go .
44007025	O tammi yimɓe maako paaman Allah rimɗinan ɓe bee juŋŋgo maako , ammaa ɓe paamaay .
44007026	Jaŋgo man boo o tawi Isra'iila'en ɗiɗo ɗon kaɓa . O tefi sendugo ɓe , o wi'i : Hey worɓe , onon on deerɗiraaɓe , koni on kaɓata ?
44007027	Ammaa toonyiiɗo yerɓi Muusa . O wi'i mo : Moy waɗi ma a mawɗo , a kiitoowo amin ?
44007028	A yiɗi mbarugo yam bana mbarɗa Misraajo keenya na ?
44007029	Nde Muusa nani ɗum , o doggi , o dilli haa Madiyan . O jooɗi ton , o danyi ɓiɓɓe worɓe ɗiɗo .
44007030	" Ɓaawo duuɓi cappanɗe nayi , malaa'ikaajo waŋgani Muusa nder jamre yiite nder wumre haa ladde kombi hooseere Sina .
44007031	Ko o yi'i , hayɗini mo , o ɓaditi wumre haa o laara booɗɗum . Ammaa o nani sawtu Jawmiraawo ɗon wi'a :
44007032	Min woni Allah kaakaaji ma , Allah Ibrahiima e Allah Isiyaaku e Allah Yakubu . Muusa hultori , ɗon diwna , huli laarugo .
44007033	Jawmiraawo wi'i mo : Ittu paɗe ma , ngam nokkuure a ɗon dari , ɗum nokkuure seniinde .
44007034	Mi yi'i torra yimɓe am nder Misra . Mi nani uumaali maɓɓe , mi jippake haa mi hisna ɓe . War , mi nele haa Misra .
44007035	" Muusa oo , Isra'iila'en njaɓaay mo . Ɓe mbi'i : Moy waɗi ma a laamiiɗo amin , a hiito min ? Ammaa Allah neli mo o laato laamiiɗo e kisnoowo . Allah waɗi ɗum bee juŋŋgo malaa'ikaajo baŋganɗo Muusa nder wumre wulnde go .
44007036	Muusa wurtini ɓe bee huuwugo kaayeefiiji nder lesdi Misra , o yahri ɓe haa maayo Maaliya , o ardi ɓe nder ladde duuɓi cappanɗe nayi .
44007037	Muusa wi'i Isra'iila'en : Bana Allah neldi yam , bana non o nelanan on annaboojo mo lenyol mooɗon .
44007038	Yaake ɓe kawti nder ladde , kaŋko laati dariiɗo hakkunde kaakaaji meeɗen e malaa'ikaajo bolwanɗo mo haa hooseere Sina . Ton o jaɓi bolle ngeendam haa o hokka en ɗe .
44007039	" Ammaa kaakaaji meeɗen cali nanango Muusa . Ɓe ɗoyli mo , ɓe ngiɗi loraago haa Misra .
44007040	Ngam man ɓe mbi'i Harunafo : Waɗan en ɗowanteeɓe ardotooɓe en , ngam en anndaa ko waɗi Muusa , gurtinɗo en lesdi Misra .
44007041	Ɓe mbaɗi lawru nandundu bee gaggel , ɓe lii'ani ndu kirseteeɗi , ɓe mbaɗi juulde ngam seyo kuugal maɓɓe .
44007042	Ammaa Allah ɗoyli ɓe , acci ɓe ɓe cujidana koode asama , bana ko winda nder deftere annabo'en :
44007043	Aa'a , on ndoondi laymaaru lawru mon Moloko ,
44007044	" Kaakaaji meeɗen ɗon njogi laymaaru Allah bee maɓɓe nder ladde , ndu waŋgini Allah ɗon wondi bee maɓɓe . Ɓe nyooti ndu bana no Allah waŋginani Muusa , bana misaalu ɗum o holli mo .
44007045	Ɓaawoɗon kaakaaji meeɗen ndoni ndu haa baabiraaɓe maɓɓe . Ɓe ndoondi ndu haa jahaaŋgal maɓɓe , ngam Yosuwa ardi ɓe nde ɓe njaɓti lesdi haa ummaatooje goɗɗe . Allah riiwi ummaatooje go yeeso maɓɓe . Laymaaru ndu jooɗi ton haa yotti jamanu Daawuda .
44007046	Daawuda heɓi yerduye Allah , tori mo o duŋgano ɗum nyiɓango mo suudu , kaŋko Allah Yakubu .
44007047	Ammaa Suleymaanu on nyiɓani mo ndu .
44007048	" Ammaa Allah mawɗo jooɗataako nder cuuɗi ɗi yimɓe mahata , bana no annaboojo wi'i :
44007049	Jawmiraawo wi'i : Asama woni leeso laamu am ,
44007050	Naa min waɗi kuuje ɗe fuu na ?
44007051	" Onon saata-ko'e'en , on nanataa haala Allah sam ! On cali nanango Ruuhu Ceniiɗo bana kaakaaji mooɗon calino nanango ngu .
44007052	Woodi annaboojo koo gooto mo kaakaaji mooɗon toonyaaki na ? Ɓe mbari nelaaɓe Allah , waddunooɓe habaru warugo suka maako gooŋgaajo . Ndaa , on njambi mo , on mbari mo .
44007053	On njaɓi tawreeta Allah ka wari bee juuɗe malaa'ika'en , ammaa on tokkaaki ka . "
44007054	Dawrooɓe Yahuudu'en ɓernani Etiyen masin nde ɓe nani bolle ɗe , haa ɓe kir?indiri nyi'e .
44007055	Ammaa Etiyen , keewɗo Ruuhu Ceniiɗo , tijji asama , yi'i tedduŋgal Allah , yi'i Yeesu boo ɗon dari haa nyaamo Allah .
44007056	O wi'i : " Ndaa , mi ɗon yi'a asama ɗon maɓɓiti , mi ɗon yi'a Ɓii-neɗɗo ɗon dari haa nyaamo Allah . "
44007057	Ɓe ngooki , ɓe cukki noppi maɓɓe , ɓe fuu ɓe kawti , ɓe kippi mo .
44007058	Ɓe ngurtini mo haa yaasi berniwol , ɓe piɗi mo bee kaa'e . Seedooɓe ɗum acci limce maɓɓe haa goɗɗo bi'eteeɗo Sol .
44007059	Ɓe ɗon piɗa Etiyen , kaŋko boo o ɗon toro bana ni : " Jawmiraawo am Yeesu , jaɓ yoŋki am . "
44007060	O tuggi koppi maako , o hooli , o wi'i : " Jawmiraawo ! Yaafana ɓe hakkewol ngol ! " Nde o wi'i ɗum o maayi .
44008001	Nyande man fitina caatuka ukkani jama'aare nuɗɗinɓe haa Urusaliima . Ɓe fuu ɓe caŋkiti haa kawye Yahudiya e Samariya , sey nelaaɓe tan lutti .
44008002	Woɗɓe hulɓe Allah uwi Etiyen , ɓe mboyi maayde maako masin .
44008003	Ammaa Sol ɗaɓɓi halkugo jama'aare nuɗɗinɓe . O yehi haa ci'e fuu , o naŋgi nuɗɗinɓe , o nastini ɓe nder fursina , worɓe e rewɓe fuu .
44008004	Nuɗɗinɓe saŋkitiiɓe go ngaaji habaru Yeesu kootoy , haa ɓe njehi fuu .
44008005	Filip yehi haa berniwol Samariya , o fuɗɗi waajingo yimɓe habaru Almasiihu .
44008006	Yimɓe ngerdi bolle Filip nde ɓe nani ɗe , ɓe ngi'i kaayeefiiji ɗi o huuwi boo .
44008007	Ginnaaji kalluɗi ngurti haa yimɓe ɗuuɗɓe bee gookaali . Jiijiiɓe ɗuuɗɓe boo njamɗiti .
44008008	Yimɓe Samariya ceyi masin .
44008009	Nder berniwol ngol woodino goɗɗo bi'eteeɗo Simon . Kaŋko o hayɗini yimɓe Samariya bee hiilaaji maako . O wi'i kaŋko woni goɗɗo mawɗo .
44008010	Ngam maajum yimɓe nder berniwol fuu , mawɓe e leesɓe ɗonno ngerdi ko o wi'i . Ɓe mbi'i : " Kaŋko woni baawɗe Allah bi'eteeɗe Baawɗe Mawɗe . "
44008011	O duuri hayɗingo ɓe bee hiilaaji maako , ngam maajum ɓe ngerdi haala maako .
44008012	Nde Filip waaji ɓe kubaruwol ceynoowol dow laamu Allah e dow innde Yeesu Almasiihu , ɓe nuɗɗini , worɓe e rewɓe fuu , ɓe njaɓi ngiiwam baptisma .
44008013	Simon boo nuɗɗini . Nde o heɓi ngiiwam baptisma , o tokki Filip , o hayɗini nde o yi'i kaayeefiiji mawɗi ɗi Filip huuwata .
44008014	Nde nelaaɓe haa Urusaliima nani yimɓe Samariya nuɗɗini habaru Allah , ɓe neli Piyer e Yuhanna haa maɓɓe .
44008015	Nde Piyer e Yuhanna njotti ton , ɓe tori Allah haa o hokka nuɗɗinɓe Ruuhu Ceniiɗo .
44008016	Ngam yimɓe Samariya ngiiwino ngiiwam baptisma bee innde Yeesu , Jawmiraawo , ammaa Ruuhu Ceniiɗo waranaay koo gooto maɓɓe tawon .
44008017	Nden Piyer e Yuhanna mballini juuɗe muuɗum'en dow ko'e maɓɓe , ɓe keɓi Ruuhu Ceniiɗo .
44008018	Nde Simon yi'i yimɓe keɓi Ruuhu ngam ballinki juuɗe nelaaɓe dow maɓɓe , o yeeni Piyer bee Yuhanna ceede ,
44008019	o wi'i ɓe : " Ndokkeeɗam le min boo baawɗe ɗe'e , ngam haa mo mi wallinani ɗum juuɗe am fuu , heɓa Ruuhu Ceniiɗo . "
44008020	Ammaa Piyer jaabi mo : " Allah halke , an bee ceede ma fuu , kadi a numi a soodan dokkal Allah bee ceede !
44008021	A walaa geɗal nder haala ka , a walaa nder kuugal amin , ngam ɓernde ma laaɓaay haa Allah .
44008022	Tuubu ngam halleende ma , tora Allah o yaafane numooji ma .
44008023	Ngam mi yi'i a haaɗa-ɓerndeejo , halleende jaalake ma . "
44008024	Nden Simon tori Piyer e Yuhanna : " Useni , toraneeɗam Jawmiraawo , ngam taa ko mbi'ɗon waɗammi . "
44008025	Ɓaawo Piyer e Yuhanna mbaɗi seedamku , ɓe ngaaji haala Jawmiraawo , ɓe lorti haa Urusaliima . Nde ɓe ɗon koota , ɓe ngaaji kubaruwol ceynoowol haa gure ɗuuɗɗe nder Samariya .
44008026	Malaa'ikaajo Jawmiraawo wi'i Filip : " Umma , yah haa fombina haa laawol ummotooŋgol Urusaliima yahugo Gaaja . " ( Yimɓe accino tokkaago laawol ngol . )
44008027	Filip ummi , yehi . Haa ton o tawi goɗɗo Etiyopiya , cortaaɗo mo ɗon hoota . O goɗɗo mawɗo , o ɗon jogi ceede Kandake ( waato laamiiɗo mo debbo ) mo laami dow lesdi Etiyopiya . O yehino Urusaliima haa o sujidana Allah , o ɗon hoota nder moota pucci maako . Nder yahdu man o ɗon jaŋga deftere annabi Esaaya .
44008028	
44008029	Ruuhu Ceniiɗo wi'i Filip : " Yah tokka moota pucci ngaya . "
44008030	Filip doggi , jokki mo , nani o ɗon jaŋga nder deftere annabi Esaaya , nden ?ami mo : " A faami ko a jaŋgata na ? "
44008031	Etiyopiyaajo wi'i : " Noy mi faamrata , nde mi walaa paamtinoowo ? " O tori Filip o wa''o moota pucci , o jooɗo kombi maako .
44008032	Ndaa ko o jaŋgi nder deftere man :
44008033	Ɓe njawni mo , walaa jiŋguɗo mo .
44008034	Etiyopiyaajo wi'i Filip : " Yeccam , dow moy annaboojo wolwi ɗum ? Dow hoore maako na , malla dow goɗɗo ? "
44008035	Filip fuɗɗi wolwugo dow aayaaje man , o yecci mo kubaruwol Yeesu ceynoowol .
44008036	Nde ɓe ɗon njaha dow laawol , ɓe njotti nokkuure ndiyam , Etiyopiyaajo wi'i : " Ndaa ndiyam , ko haɗatammi yiiwaago ngiiwam baptisma ? "
44008037	[ Filip wi'i mo : " Ɗum heɓoto to a nuɗɗini bee ɓernde woore . " O jaabi : " Mi nuɗɗini Yeesu Almasiihu woni Ɓiɗɗo Allah . " ]
44008038	Nden o darni moota pucci maako . O jippi , o nasti ndiyam bee Filip . Filip yiiwi mo ngiiwam baptisma .
44008039	Nde ɓe ngurti ndiyam , Ruuhu Jawmiraawo wifti Filip . Etiyopiyaajo meetaay yi'ugo mo , tokki laawol muuɗum bee seyo maŋgo .
44008040	Filip tawaama haa Ajootus . O tokki yahugo haa gure fuu , o waaji yimɓe habaru Yeesu haa o yotti wuro Kaysariya .
44009001	Yaake man , Sol tokki furkitaago nuɗɗinɓe Jawmiraawo bee wi'ugo o mbaran ɓe . O dilli haa hooreejo liman'en .
44009002	O ?ami ɓe mbindana mo bataakeeji haa mawɓe cuuɗi waajaago Yahuudu'en haa wuro Damasfu ngam anndingo ɓe haala maako . O yiɗi ɗum ngam to o tawi tokkiiɓe laawol Jawmiraawo ton , worɓe e rewɓe fuu , o naŋga ɓe , o wadda ɓe haa Urusaliima .
44009003	Nde o ɗon haa laawol , o ɓadi yottaago Damas , ɗon ni annoora iwi haa asama , taari mo .
44009004	O do''i haa lesdi , o nani sawtu ɗon wi'a mo : " Sol , Sol ! Koni toonyotooɗa mi ? "
44009005	O ?ami : " An a moy , Jawmiraawo ? " Sawtu go jaabi : " Min woni Yeesu mo toonyotooɗa .
44009006	Umma , yah haa nder wuro . Haa ton ɓe ngeccete ko a waɗata . "
44009007	Yimɓe yahdanɓe bee Sol ndari , ɓe mbolwaay kooɗume , ɓe nani sawtu , ammaa walaa mo ɓe ngi'i .
44009008	Sol ummi , dari , maɓɓiti gite muuɗum , ammaa o waawataa yi'ugo kooɗume . Ngam maajum ɓe njogi mo juŋŋgo , ɓe njahri mo haa Damas .
44009009	Balɗe tati o waawaay yi'ugo , yaake man o nyaamaay , o yaraay kooɗume boo .
44009010	Woodi nuɗɗinɗo haa Damas bi'eteeɗo Ananiyas . Nder koyɗol Jawmiraawo ewni mo : " Ananiyas ! " O jaabi : " Na'am , Jawmiraawo . "
44009011	Jawmiraawo wi'i mo : " Umma , yah haa laawol bi'eteeŋgol Laawol-darnuŋgol , haa saare Yahuuda , a ?ama goɗɗo bi'eteeɗo Sol mo wuro Tarsus . O ɗon waɗa do'a .
44009012	Nder koyɗol o yi'i goɗɗo bi'eteeɗo Ananiyas nasti , wallini juuɗe mum dow hoore maako ngam haa o heɓa yi'ugo fahin . "
44009013	Ananiyas jaabi : " Jawmiraawo , yimɓe ɗuuɗɓe ngecci yam haala gorko oo , ɓe ngecci yam no o torriri yimɓe ma masin haa Urusaliima .
44009014	Ndaa o wari haa ɗo bee duŋgayeere mawɓe liman'en haa o naŋga koomoy ewnotooɗo innde ma . "
44009015	Jawmiraawo wi'i mo : " Yah , ngam mi suɓi mo o huuwanammi , haa o waŋgina innde am haa ummaatooje e laamiiɓe e haa yimɓe Isra'iila .
44009016	Min bee hoore am mi hollan mo o tammi torreego nder kuugal man . "
44009017	Nden Ananiyas dilli , nasti saare go , wallini juuɗe mum dow hoore Sol . O wi'i : " Sol , deerɗam , Jawmiraawo men Yeesu neli yam , kaŋko mo waŋgani ma haa laawol warugo ɗo . O neli yam ngam haa a wumta , a heɓa baawɗe Ruuhu Ceniiɗo . "
44009018	Ɗon ni goɗɗum bana laalaaje yani diga gite Sol , o wumti . O ummi , o jaɓi ngiiwam baptisma .
44009019	Nden o nyaami , o heɓti sembe maako .
44009020	Law o yehi haa cuuɗi waajaago Yahuudu'en feere feere , o waaji haala Yeesu . O wi'i : " Kaŋko woni Ɓiɗɗo Allah . "
44009021	Nanɓe mo fuu kayɗini , ɓe mbi'i : " Naa kaŋko woni goɗɗo mbaroowo nuɗɗinɓe Yeesu haa Urusaliima na ? O waraay haa ɗo ngam o naŋga ɓe , o yahra ɓe haa mawɓe liman'en na ? "
44009022	Ammaa waaju Sol ɓesdi nafugo . Yahuudu'en jooɗiiɓe haa Damas mbaawaay waabaago mo nde o tabitinani ɓe Yeesu woni Almasiihu .
44009023	Ɓaawo balɗe ɗuuɗɗe , Yahuudu'en mbaɗi saawari , ɓe narri dow mbarugo Sol ,
44009024	ammaa o nani ko ɓe annini huuwugo mo . Jemma bee naaŋge fuu ɓe ɗon ayna dammuɗe berniwol ngam haa ɓe mbara mo .
44009025	Ammaa jemmaare feere soobiraaɓe Sol koosi mo , mbaɗi mo nder silaawo , ngurtiniri mo haa wurdere mahol .
44009026	Sol lori haa Urusaliima , o tefi hawtugo bee nuɗɗinɓe . Ammaa ɓe fuu ɓe kuli mo , ɓe njaɓaay kaŋko boo o laati nuɗɗinɗo .
44009027	Nden Barnabas hoo'i mo , yahri mo haa nuɗɗinɓe , yecci ɓe no Sol yi'iri Jawmiraawo haa laawol , e ko Jawmiraawo wolwani mo , e no Sol waajiri haala Yeesu haa Damas bilaa kulol .
44009028	Nden o jooɗodi bee maɓɓe , o ɗon waanca haa yimɓe Urusaliima , o ɗon waajina haala Jawmiraawo bilaa kulol .
44009029	Fahin o ɗon wolwa , o ɗon waabotira bee Yahuudu'en wolwooɓe yunaniŋkoore , ammaa kamɓe ɓe tefi mbarugo mo .
44009030	Nde deerɗiraaɓe nani ɗum , ɓe njahri Sol haa Kaysariya , ɓe neli mo haa Tarsus .
44009031	Nden jama'aaje nuɗɗinɓe haa lesɗe Yahudiya e Galili e Samariya fuu njooɗi jam , bilaa torra . Ɓe cembiɗi , ɓe tabiti nder kulol Jawmiraawo , ɓe ɓesdi ɗuuɗugo , ngam Ruuhu Ceniiɗo ɗon wondi bee maɓɓe .
44009032	Yoo , Piyer ɗon yaha kootoy , nyande feere o yehi laarugo nuɗɗinɓe wonɓe haa Lidda .
44009033	Ton o tawi goɗɗo bi'eteeɗo Ayne'as . O jiijiiɗo , o waawaay ummaago duuɓi joweetati .
44009034	Piyer wi'i mo : " Ayne'as , Yeesu Almasiihu yamɗitini ma . Umma , mo''in be''itte ma . " Ɗon ni o ummi .
44009035	Yimɓe Lidda e Saron fuu ngi'i mo . Nden kamɓe boo ɓe nuɗɗini Jawmiraawo .
44009036	Nder wuro Joppe woodi debbo bi'eteeɗo Tabita , mo nuɗɗinɗo . ( Bee yunaniŋkoore innde maako woni Dorkas , bana wi'ugo Lelwa . ) Tum o ɗon huuwa kuuɗe booɗɗe , o ɗon walla talaka'en .
44009037	Yoo , kaŋko o nyawi , o maayi . Ɓe looti mo , ɓe mballini mo nder suudu dowru .
44009038	Nde Lidda daayaaki bee Joppe , nuɗɗinɓe haa Joppe boo nani Piyer ɗon ton , ɓe neli yimɓe ɗiɗo haa maako , ɓe tori mo : " Yaawɗa , ngara haa amin . "
44009039	Law Piyer dillidi bee maɓɓe . Nde o yotti , ɓe njahri mo haa suudu dowru go . Rewɓe yurumɓe taari mo , ɓe ɗon mboya , ɓe ɗon kolla mo toggooje e limce ɗe o nyooti saa'i o ɗonno bee yoŋki .
44009040	Piyer wurtini yimɓe fuu , o tuggi koppi , o waɗi do'a . Nden o wayliti haa maayɗo , o wi'i : " Tabita , umma . " Tabita maɓɓiti gite mum , yi'i Piyer , ummi , jooɗi .
44009041	Piyer naŋgi mo juŋŋgo , ummini mo . Nden o ewni rewɓe yurumɓe go e nuɗɗinɓe fuu , o holli ɓe Dorkas , o geeto .
44009042	Habaru man saŋkiti haa yimɓe Joppe fuu , ɗuuɗɓe nuɗɗini Jawmiraawo .
44009043	Piyer faɓɓi haa Joppe haa saare koppoowo lare bi'eteeɗo Simon .
44010001	Woodi goɗɗo haa Kaysariya bi'eteeɗo Korneliyus , mo ardiiɗo yeɓre sooje'en Roma wi'eteende Yeɓre Italiya .
44010002	O nuɗɗinɗo Allah , kaŋko bee saare maako fuu , ɓe ɗon cujidana Allah . Tum o ɗon walla Yahuudu'en talaka'en , o accataa toraago Allah .
44010003	Nyande feere deydey naaŋge juura , Allah yi'ni mo kaayeefi , o yi'i malaa'ikaajo Allah wari haa maako , wi'i mo : " Korneliyus ! "
44010004	O laari malaa'ikaajo bee kulol , nden o wi'i : " Ko waɗi , jawmam ? " Malaa'ikaajo jaabi : " Allah nani tornde ma , o yi'i kuuɗe ma booɗɗe , o yejjitaay ma .
44010005	Sey a nela nelaaɓe haa wuro Joppe haa ɓe ɗaɓɓita goɗɗo bi'eteeɗo Simon Piyer .
44010006	O koɗo haa saare koppoowo lare bi'eteeɗo Simon gonɗo kombi maayo maŋgo . "
44010007	Nde malaa'ikaajo go dilli , Korneliyus ewni ɗiɗo haa suka'en mum hoolaaɓe , bee soojeejo gooto , kulɗo Allah .
44010008	Korneliyus yecci ɓe ko malaa'ikaajo wi'i , nden o neli ɓe haa Joppe .
44010009	Jaŋgo man , deydey naaŋge caka , nde ɓe ɓadi yottaago Joppe , Piyer wa''i dow suudu taŋkaandu haa o waɗa do'a .
44010010	Weelo naawi mo , o yiɗi nyaamugo . Ammaa nde ɓe ɗon mbaɗana mo nyaamdu , Allah yi'ni mo kaayeefi ,
44010011	o yi'i asama maɓɓiti , huunde bana godoore mawnde ɗon jippo haa lesdi , tolɗi maare nayi fuu ɓaŋgtaaɗi .
44010012	Nder maare woodi dabbaaji marɗi kosɗe nayi e ladooji e colli .
44010013	Sawtu wi'i mo : " Piyer ! Umma , hirsu , nyaam ! "
44010014	Ammaa Piyer wi'i : " Aa'a , ya Jawmiraawo , mi meeɗaay nyaamugo karamɗum malla coɓɗum . "
44010015	Sawtu go wolwani mo fahin : " Ko Allah laɓɓini , taa laar ɗum karamɗum . "
44010016	Ɗum waɗi nde tati , ɓaawoɗon huunde man lori haa asama .
44010017	Piyer ɗon numa ko Allah yiɗi wi'ugo mo bee kaayeefi man . Yaake man nelaaɓe Korneliyus ?ami saare Simon , ɓe ɗon ndari yeeso yolnde maare .
44010018	Ɓe towni sawtu , ɓe ?ami : " Woodi koɗo haa ɗo bi'eteeɗo Simon Piyer na ? "
44010019	Piyer ɗon nder numugo dow ko Allah holli mo go , ɗon ni Ruuhu Allah wi'i mo : " Ndaa , yimɓe tato ɗon ɗaɓɓite .
44010020	Sey a ummo , a jippo , a dilla bee maɓɓe jonta , ngam min neli ɓe . "
44010021	Nden Piyer jippi , yehi haa yimɓe man , wi'i ɓe : " Ndaa yam . Min woni mo ɗaɓɓititton . Ko waddi on ? "
44010022	Ɓe njaabi : " Korneliyus , ardiiɗo sooje'en neli min . O goɗɗo booɗɗo , kulɗo Allah . Yahuudu'en fuu anndi ɗum . Malaa'ikaajo Allah wi'i mo o ewne haa saare maako , ngam haa o nana ko mbi'ata mo . "
44010023	Piyer jaɓɓi ɓe , weerni ɓe .
44010024	Faɓɓijaŋgo man ɓe njotti Kaysariya . Korneliyus ewni bandiraaɓe mum e sooba'en mum hoolaaɓe , ɓe ɗon ndeeni mo .
44010025	Nde Piyer yotti , Korneliyus fotti bee maako , tuggi koppi , sujidani mo .
44010026	Ammaa Piyer ummini mo , wi'i mo : " Dara , min boo mi neɗɗo . "
44010027	Piyer ɗon wolwana Korneliyus haa ɓe nasti suudu . Ɓe tawi ɗuuɗɓe ɗon mooɓti ton .
44010028	O wi'i ɓe : " Onon boo on anndi fakat , diina Yahuuduujo haɗi mo yahugo saare jananno . Ammaa Allah holli yam taa mi laara koomoy o coɓɗo .
44010029	Ngam maajum , mi wari ngam ewnaandu maaɗa , mi ?amaay kooɗume . Ammaa jonta mi yiɗi anndugo daliila ewnaandu mon . "
44010030	Korneliyus jaabi : " Waɗi balɗe tati , bana wakkatiire nde'e , mi ɗonno waɗa do'a juura haa suudu am . Saa'i man goɗɗo ɓorniiɗo limce ɗelkanɗe dari yeeso am .
44010031	O wi'i : Korneliyus , Allah nani do'a ma , o yejjitaay kuuɗe ma booɗɗe .
44010032	Nel goɗɗo haa Joppe ngam ewnaago Simon bi'eteeɗo Piyer . O koɗo haa saare Simon , koppoowo lare , gonɗo kombi maayo maŋgo .
44010033	Ngam maajum mi ewni ma law , an boo a yerdake , a wari . Kadi min fuu min kawti yeeso Allah , haa min nana ko Jawmiraawo umri ma a wolwa . "
44010034	Piyer fuɗɗi wolwugo , wi'i : " Jonta mi faami fakat , yimɓe fuu poti kal haa Allah .
44010035	To goɗɗo huli mo , huuwi kuuɗe booɗɗe , Allah yiɗi mo , koo o asŋgol ngole .
44010036	On anndi koŋgol ngol o neldi yimɓe Isra'iila , ngol waŋginani ɓe habaru seyo , waato jam wardi bee Yeesu Almasiihu mo Jawmiraawo yimɓe fuu .
44010037	On anndi ko waɗi haa Yahudiya fuu , ko fuɗɗi nder lesdi Galili ɓaawo ngiiwam baptisma ɗam Yuhanna waaji .
44010038	On anndi habaru Yeesu mo Nasaratu , no Allah hokkiri mo baawɗe Ruuhu Ceniiŋgu . O yehi kootoy , o huuwi kuuɗe booɗɗe , o yamɗitini torraaɓe Iblisa fuu , ngam Allah ɗon wondi bee maako .
44010039	Minin min seedooɓe ko o huuwi nder lesdi Yahuudu'en e haa Urusaliima fuu . Ɓe mbari mo bee ɓilugo mo haa leggal gaafaaŋgal .
44010040	Ammaa Allah ummitini mo diga maayde nyande tataɓre , waŋgini mo haa amin .
44010041	O waŋganaay yimɓe fuu , sey minin . Minin laati seedooɓe ɓe Allah aarti suɓugo . Ɓaawo Allah ummitini mo diga maayde , min nyaamdi , min njardi bee maako .
44010042	O umri min min ngaajina yimɓe fuu linjiila , min ceedo kaŋko woni mo Allah darni ngam o hiito yeeɗɓe e maayɓe .
44010043	Annabo'en fuu mbolwi haala maako , ɓe mbi'i , koomoy nuɗɗini mo , Allah yaafanto ɗum hakkeeji muuɗum ngam daliila innde maako . "
44010044	Yaake Piyer ɗon wolwa , Ruuhu Ceniiɗo jippi dow nanooɓe waaju fuu .
44010045	Yahuudu'en nuɗɗinɓe warduɓe bee Piyer kayɗini . Asee , koo yimɓe ummaatooje boo , Allah hokki ɗum'en Ruuhu Ceniiɗo !
44010046	Ngam ɓe nani ɓe ɗon mbolwa bee ɗemɗe jananne , ɓe ɗon maŋgta maŋgu Allah . Piyer wi'i :
44010047	" Yimɓe ɓe'e ɓe keɓi Ruuhu Ceniiɗo bana no en keɓri ɗum . Moy haɗata ɓe heɓugo ngiiwam baptisma ? "
44010048	Nden o umri yiiwugo ɓe ngiiwam baptisma bee innde Yeesu Almasiihu . Ɓe tori mo o faɓɓa bee maɓɓe balɗe seɗɗa .
44011001	Nelaaɓe e nuɗɗinɓe haa lesdi Yahudiya fuu nani ummaatooje goɗɗe njaɓi wolde Allah .
44011002	Nde Piyer yehi Urusaliima , Yahuudu'en nuɗɗinɓe peli mo , mbi'i :
44011003	" A jippake haa yimɓe ɓe njuulnataako . Nden a nyaamdi bee maɓɓe boo ! "
44011004	Ammaa Piyer yecci ɓe ko laati fuu , diga fuɗɗam .
44011005	O wi'i : " Mi ɗonno waɗa do'a nder wuro Joppe , Allah yi'ni yam kaayeefi , mi yi'i huunde bana godoore mawnde , tolɗi maare nayi fuu ɗon ɓaŋgti , nde jippi diga asama , nde wari haa am .
44011006	Mi laari nder maare bee hakkiilo , mi yi'i dabbaaji ɗi kosɗe nayi e kuuje ladde e ladooji e colli fuu ɗon ton .
44011007	Nden nanmi sawtu wi'i yam : Piyer ! Umma , hirsu , nyaam !
44011008	Ammaa mbi'mi : Aa'a , ya Jawmiraawo ! Karamɗum malla coɓɗum meeɗaay nastugo hunduko am .
44011009	Fahin sawtu man wi'i : Ko Allah laɓɓini , taa laar ɗum karamɗum .
44011010	Ɗum waɗi nde tati , nden huunde man fuu lori haa asama .
44011011	Wakkati man nden , yimɓe tato njotti saare nde ngonmi . Goɗɗo Kaysariya neli ɓe haa am .
44011012	Ruuhu wi'i yam mi yahda bee maɓɓe law , taa mi miijo . Nuɗɗinɓe njoweego ɓe'e diga Joppe , kamɓe boo ɓe njahdi bee am haa Kaysariya , min fuu min kawti haa saare Korneliyus .
44011013	O yecci min no o yi'ri malaa'ikaajo ɗon dari nder saare maako , wi'i mo : Nel goɗɗo haa Joppe ngam ewnaago Simon bi'eteeɗo Piyer .
44011014	O wi'ete bolle kisnanɗe ma , an e saare ma fuu .
44011015	Nde mi fuɗɗi wolwugo , Ruuhu Ceniiɗo jippi dow maɓɓe bana jippori dow meeɗen haa fuɗɗam .
44011016	Nden ciftormi ko Jawmiraawo wi'i yam : Yuhanna waɗi ngiiwam baptisma bee ndiyam , ammaa onon on keɓan ngiiwam baptisma bee Ruuhu Ceniiɗo .
44011017	Fakat Allah hokki ɓe Ruuhu Ceniiɗo bana o hokkirno en ɗum , yaake en nuɗɗini Jawmiraawo men Yeesu Almasiihu . Kadi min mi waawan haɗugo Allah na ? "
44011018	Nde ɓe nani bolle ɗe'e , ɓe nde'iti , ɓe maŋgti Allah , ɓe mbi'i : " Asee , Allah hokki yimɓe ummaatooje goɗɗe boo laawol tuubugo haa ɓe keɓa ngeendam ! "
44011019	Yoo , nuɗɗinɓe caŋkiti ngam daliila fitina ka waɗi yaake mbareeki Etiyen . Woɗɓe njehi haa Finikiya e Kiprus e Antakiya . Walaa mo ɓe ngaajini , sey Yahuudu'en tan .
44011020	Ammaa nuɗɗinɓe woɗɓe iwɓe haa Kiprus e Sirene ndilli Antakiya , ɓe ngaaji yimɓe ummaatooje goɗɗe , ɓe ngecci ɓe kubaruwol seyo ngol Yeesu Jawmiraawo .
44011021	Baawɗe Allah laatani ɓe , haa yimɓe ɗuuɗɓe nuɗɗini , tokki Jawmiraawo .
44011022	Nde habaru maajum yotti jama'aare nuɗɗinɓe haa Urusaliima , ɓe neli Barnabas haa Antakiya .
44011023	Nde o yotti , o yi'i no Allah barkiɗiniri yimɓe man , o seyi , o wi'i ɓe sey ɓe koolo Jawmiraawo bee gooŋga e ɓernde woore .
44011024	Barnabas o goɗɗo booɗɗo , keewɗo baawɗe Ruuhu e nuɗɗinki . Yimɓe ɗuuɗɓe nuɗɗini Jawmiraawo .
44011025	Nden Barnabas yehi wuro Tarsus tefugo Sol .
44011026	Nde o tawi mo , o waddi mo haa Antakiya . Ɓe njooɗi hitaande woore bee jama'aare nuɗɗinɓe , ɓe njaŋgini yimɓe ɗuuɗɓe . Haa Antakiya nuɗɗinɓe aarti wi'eego Masiihiŋko'en .
44011027	Yaake man annabo'en woɗɓe ummi Urusaliima , njehi Antakiya .
44011028	Gooto maɓɓe , bi'eteeɗo Agabus , dari caka yimɓe . Bee baawɗe Ruuhu Ceniiɗo o wi'i weelo saatuŋgo tammi waɗugo haa duniyaaru fuu . ( Ɗum waɗi boo nder laamu Kalawdiyus . )
44011029	Pukara'en mbaɗi anniya koomoy maɓɓe neldan ko o waawi ngam wallugo nuɗɗinɓe wonɓe lesdi Yahudiya .
44011030	Ɓe mbaɗi non . Ɓe neldi Barnabas e Sol ceede , njahrani mawɓe jama'aare nuɗɗinɓe .
44012001	Yaake man laamiiɗo bi'eteeɗo Hirudus fuɗɗi torrugo yimɓe woɗɓe nder jama'aare nuɗɗinɓe .
44012002	O mbari Yakuba , deerɗiraawo Yuhanna bee kaafahi .
44012003	Nde o yi'i ɗum fottani Yahuudu'en , o naŋgi Piyer boo , o nastini mo fursina . ( Ɗum waɗi nder nyalɗe juulde tamseeje ɗe ufnaaka . ) O umri sooje'en ayna mo . Kamɓe ɓe sendaaɓe geɓe nayi , yeɓre fuu sooje'en nayo . Hirudus waɗi anniya hiitaago mo yeeso yimɓe fuu ɓaawo juulde Paska .
44012004	
44012005	Sooje'en ɗon tokki aynugo mo , ammaa jama'aare nuɗɗinɓe ɗon toro Allah ngam maako bee tiinaare .
44012006	Jemmaare Hirudus tammi hiitaago mo jaŋgo man , Piyer ɗon ɗaani caka sooje'en ɗiɗo . O ɗon haɓɓi bee callalluuji ɗiɗi , sooje'en boo ɗon ayna haa dammuɗe saare fursina . Yoo , jaŋgo man Hirudus tammi wurtingo mo haa yimɓe .
44012007	Ndaa , malaa'ikaajo Allah wari , annoora yayni nder suudu . Malaa'ikaajo dimbi Piyer , findini mo , wi'i mo : " Umma law ! " Ɗon ni callalluuji pisti haa juuɗe maako , njani .
44012008	Nden malaa'ikaajo wi'i : " Taada , faɗɗa paɗe ma . " Piyer waɗi non , nden malaa'ikaajo wi'i mo : " Moja mojaare ma , ndillen . "
44012009	Piyer tokki mo haa ɓe ngurti saare fursina . Ammaa o anndaa to ɗum gooŋga , o tammi ɗum koyɗol .
44012010	Ɓe caali yeɓre sooje'en arande , ɓe caali yeɓre ɗiɗawre , nden ɓe njotti dammugal saare fursina tiitiiŋgal berniwol . Parewal maɓɓiti feere muuɗum . Ɓe ngurti . Ɓe tokki laawol berniwol , ɗon ni malaa'ikaajo go dilli , acci Piyer haa ton .
44012011	Nde Piyer faami ko waɗi mo , o wi'i : " Jonta mi annditi fakat ɗum gooŋga ! Asee , Jawmiraawo neli malaa'ikaajo muuɗum , hisni yam juŋŋgo Hirudus , e ɗum ko yimɓe Yahuudu'en annini waɗugo yam fuu . "
44012012	Nde o faami ko waɗi , o yehi haa saare Mariyama , daada Yuhanna Markus . Yimɓe ɗuuɗɓe ɗon kawti ton , ɓe ɗon mbaɗa do'a .
44012013	Piyer tappi parewal haa yolnde . Derkeejo debbo bi'eteeɗo Rode yehi laarugo ɗum moy .
44012014	Nde o annditi sawtu Piyer , o seyi masin , ammaa o maɓɓitaay parewal , o doggi , o lori haa jooɗiiɓe go , o wi'i Piyer ɗon dari yaasi .
44012015	Ɓe mbi'i mo : " A ginnaaɗo na ? " Ammaa o tokki wi'ugo ɓe : " Gooŋga , ɗum kaŋko . " Nden ɓe mbi'i : " Nden kam ɗum malaa'ikaajo maako . "
44012016	Ammaa Piyer accaay tappugo parewal . Yoo , nde ɓe maɓɓiti , ɓe kayɗini yi'ugo mo .
44012017	O ɓaŋgtani ɓe juŋŋgo ngam haa ɓe njeeɗo , o tindini ɓe no Jawmiraawo wurtiniri mo saare fursina . O wi'i : " Ngecce Yakuba e luttuɓe haala ka . " Nden o dilli nokkuure feere .
44012018	Nde weeti , sooje'en cakli masin . Ɓe ɗon mbi'a : " Noy Piyer waɗi ? "
44012019	Hirudus umri ɓe ɗaɓɓita mo , ammaa ɓe keɓtaay mo . Ngam man o linyi haala man haa sooje'en , o umri ɓe mbara ɓe .
44012020	Hirudus tikkani yimɓe Tirus e yimɓe Sidon fuu . Ɓe mooɓti , ɓe ngari haa maako . Ɓe aarti narrugo bee Balastus , mawɗo saare laamiiɗo . Nden ɓe njehi haa Hirudus , ɓe tori mo sulhu , ngam yimɓe maɓɓe ɗon cooda gawri haa lesdi maako .
44012021	Nde nyalaade Hirudus ta''ino waɗi , o ɓorni limce laamu , o jooɗi haa leeso laamu , o wolwani ɓe .
44012022	Yimɓe kooli , mbi'i : " Ɗum Allah wolwi , naa ɗum neɗɗo . "
44012023	Ɗon ni malaa'ikaajo Jawmiraawo fiyi mo ngam o teddinaay Allah . Gilɗi nyaami mo , o maayi .
44012024	Ammaa wolde Allah tokki ɓesdaago yeeso yeeso .
44012025	Nde Barnabas e Sol timmini kuugal maɓɓe haa Urusaliima , ɓe kootidi bee Yuhanna Markus haa Antakiya .
44013001	Nder jama'aare nuɗɗinɓe Antakiya woodi annabo'en bee jaŋginooɓe : Barnabas , Simeyon coometeeɗo Ɓaleejo , Lukiyus mo Sirene , Manahen mo mawnidi bee laamiiɗo Hirudus , e Sol .
44013002	Nyande feere nde ɓe ɗon cujidana Allah , ɓe ɗon cuumo , Ruuhu Ceniiɗo wi'i ɓe : " Cuɓaneeɗam Barnabas e Sol ngam kuugal ngal mi ewnori ɓe . "
44013003	Ɓe cuumi , ɓe mbaɗi do'a , ɓe mballini juuɗe maɓɓe dow maɓɓe , ɓe neli ɓe haa kuugal man .
44013004	Yoo . Bana ni Ruuhu Ceniiɗo neliri Barnabas e Sol . Ɓe njehi Selewkiya , diga ton ɓe nasti koombowalfa dillugo duunde Kiprus .
44013005	Nde ɓe njotti Salamis , ɓe ngaaji wolde Allah haa suudu waajaago Yahuudu'en . Yuhanna Markus ɗon bee maɓɓe ngam o walla ɓe kuugal ngal .
44013006	Ɓe eeri gaɗa duunde , ɓe njotti Pafos . Ton ɓe tawi hiilaajo bi'eteeɗo Bar-Yeesu , o Yahuuduujo , o ɗon wi'a o annaboojo , ammaa ɗum fewre .
44013007	O soobaajo laamiiɗo duunde man , mo innde mum Sergiyus Pol , marɗo hakkiilo . Laamiiɗo man ewni Barnabas e Sol haa muuɗum , ngam o yiɗi nanugo wolde Allah .
44013008	Ammaa hiilaajo bi'eteeɗo Elimas bee yunaniŋkoore , jaɓaay ɓe . O tefi haɗugo laamiiɗo , taa o nuɗɗina haala Allah .
44013009	Ammaa Sol ( bi'eteeɗo Pol boo ) , keewɗo Ruuhu Ceniiɗo , suti hiilaajo go ,
44013010	wi'i : " Ɓii-Iblisa ! A ɗon hona ko wooɗi fuu , a kiiloowo kalluɗo , tum a ɗon ɗaɓɓa waylitgo gooŋga Allah haa ka laato fewre .
44013011	Jonta Jawmiraawo fiyete , a wuman , a yi'ataa annoora naaŋge haa neeɓa . " Law huunde fuu ɓalwani Elimas , o wumi . O yiili ngam tefugo goɗɗo mo ɗowata mo .
44013012	Nde laamiiɗo laari ko waɗi , o nuɗɗini . Anndinol haala Jawmiraawo hayɗini mo masin .
44013013	Pol e wondiɗɗiraaɓe mum nasti koombowal haa Pafos , ɓe ndilli haa Perge nder lesdi Pamfiliya . Ammaa Yuhanna Markus acci ɓe , lori Urusaliima .
44013014	Kamɓe boo ɓe ummi Perge , ɓe ngari Antakiya nder lesdi Pisidiya . Nyande siwtorde ɓe nasti suudu waajaago Yahuudu'en , ɓe njooɗi ton .
44013015	Ɓaawo jaŋguki tawreeta Muusa e defte annabo'en , mawɓe suudu waajaago neli haa maɓɓe , mbi'i : " Deerɗiraaɓe , to on ngoodi bolle waaju ɗe on mbolwanta yimɓe , mbolwe . "
44013016	Nden Pol ummi , dari , ɓaŋgti juŋŋgo mum , fuɗɗi wolwugo , wi'i :
44013017	Allah mo yimɓe Isra'iila cujidanta , suɓi kaakaaji meeɗen , mawnini ɓe nde ɓe ɗonno haa lesdi Misra . Allah wurtini ɓe Misra bee baawɗe muuɗum mawɗe .
44013018	Duuɓi cappanɗe nayi o munyani ɓe nder ladde .
44013019	O halki laamuuji joweeɗiɗi haa lesdi Kanaana , o hokki yimɓe maako lesdi man ,
44013020	ɓe mari ndi . Ɗum fuu ɗum waɗi baakin duuɓi teemeɗɗe nayi e cappanɗe jowi .
44013021	Nden ɓe tori mo laamiiɗo , Allah hokki ɓe Sol ɓii Kis , iwɗo haa asŋgol Benyamin , o laamani ɓe duuɓi cappanɗe nayi .
44013022	Nde Allah sottini Sol , o waɗi Daawuda laamani ɓe . Ndaa ko Allah wi'ani Daawuda : Mi tawi Daawuda ɓii Yessa fottani yam , o huuwan ko ngiɗmi fuu .
44013023	Haa asŋgol Daawuda oo , Allah waɗani yimɓe Isra'iila kisnoowo fodde alkawal muuɗum , kaŋko woni Yeesu .
44013024	Diga Yeesu siwa warugo , Yuhanna waaji yimɓe Isra'iila fuu , ɓe ngaylita , ɓe acca hakkeeji maɓɓe , ɓe njaɓa ngiiwam baptisma .
44013025	Nde Yuhanna ɓadi timmingo kuugal mum , o wi'i yimɓe : Mo ndeenoton , naa ɗum min . Ammaa woodi garanɗo ɓaawo am , mo mi he'aay koo fistango ɗum paɗe mum .
44013026	" Ya deerɗam'en , danygol Ibrahiima , e yimɓe woɗɓe sujidanooɓe Allah , haa meeɗen Allah neldi habaru kisndam !
44013027	Ammaa yimɓe Urusaliima bee mawɓe maɓɓe paamaay kaŋko woni kisnoowo , ngam ɓe paamaay bolle annabo'en ɗe yimɓe njaŋgata tum haa suudu waajaago nyande siwtorde . Koo non fuu ɓe ngooŋgɗini bolle annabo'en bee hiitaago Yeesu .
44013028	Koo nde ɓe tawaay daliila hiitaago mo kiita mbareego , ɓe tori Pilaatu o mbara mo .
44013029	Nde ɓe timmini waɗugo mo ko defte Allah mbi'no dow maako fuu , ɓe njippini mo leggal gaafaaŋgal , ɓe mballini mo haa yenaande .
44013030	Ammaa Allah ummitini mo diga maayde .
44013031	Balɗe ɗuuɗɗe o waŋgani yahdunooɓe bee maako diga Galili haa Urusaliima . Jonta boo , ɓe seedooɓe maako haa yimɓe Isra'iila .
44013032	Minin min ɗon ngaddana on habaru seyo : Ko Allah wi'no o waɗanan kaakaaji meeɗen ,
44013033	o waɗani en ɗum , enen ɓiɓɓe maɓɓe , nde o ummitini Yeesu . Bana ko winda haa yimre Jabuura ɗiɗawre :
44013034	Ndaa boo ko Allah wi'i dow ummitingo mo diga maayde , ngam taa o meeɗa nyolugo :
44013035	Fahin bana o wi'i nder aayaaje goɗɗe :
44013036	Ngam Daawuda huuwani Allah nder jamanu muuɗum , haa o maayi , ɓe uwi mo kombi kaakaaji maako , o nyoli .
44013037	Ammaa mo Allah ummitini diga maayde , nyolataa .
44013038	Deerɗam'en , on fuu , sey anndon fakat , waaju yaafuye hakkeeji warani on bee Yeesu . Tawreeta Muusa waawataa darnugo on on laaɓɓe yeeso Allah , ammaa koomoy nuɗɗini Yeesu , rimɗan e hakkeeji mum fuu .
44013039	
44013040	Kadi , kakkile , taa ko annabo'en mbi'no heɓa on :
44013041	Ndaare , onon yawiiɓe haala Allah !
44013042	Nde Pol bee Barnabas ɗon ngurto suudu waajaago Yahuudu'en , yimɓe mbi'i , ɓe loro nyande siwtorde warannde boo , ngam ɓe tokko wolwango ɓe haala ka .
44013043	Nde yimɓe caŋkiti , Yahuudu'en ɗuuɗɓe e nastuɓe diina maɓɓe ɗuuɗɓe tokki Pol e Barnabas . Nelaaɓe mbolwani ɓe , cembiɗini ɓe ngam haa ɓe tabita nder mo''ere Allah .
44013044	Nde nyande siwtorde waɗi fahin , ɓurna yimɓe wuro ngari nanugo wolde Allah .
44013045	Nde Yahuudu'en ngi'i yimɓe ɗuuɗi , ɓe kaaji masin . Ɓe ngeddi wolde Pol , ɓe kuɗi mo .
44013046	Ammaa Pol e Barnabas mbolwi bilaa kulol , ɓe mbi'i : " Doole min aarta wolwango on wolde Allah . Ammaa nde on cali ɗum , taa nume on keɓan ngeendam nduumiiɗam . Min accan on , min njahan haa ummaatooje goɗɗe .
44013047	Ngam kanjum woni umroore nde Jawmiraawo umri min , wi'i :
44013048	Nde yimɓe ummaatooje nani ɗum , ɓe ceyi , ɓe maŋgti habaru Allah . Suɓaaɓe ngam ɓe keɓa ngeendam nduumiiɗam , ɓe nuɗɗini .
44013049	Habaru Allah saŋkiti kootoy haa lesdi man .
44013050	Ammaa Yahuudu'en ummini ɓerɗe mawɓe wuro e rewɓe tedda-asli'en ɓe ummaatooje goɗɗe , sujidanooɓe Allah . Ɓe puɗɗi torrugo Pol e Barnabas , ɓe ngurtini ɓe lesdi maɓɓe .
44013051	Nelaaɓe piɗɗi collaaje kosɗe muuɗum'en dow maɓɓe . Ɓe ndilli Ikoniya .
44013052	Pukara'en haa Antakiya ceyi masin , ɓe keewi Ruuhu Ceniiɗo .
44014001	Haa Ikoniya boo , Pol e Barnabas njehi haa suudu waajaago Yahuudu'en . Waaju maɓɓe nafi masin haa yimɓe Yahuudu'en ɗuuɗɓe e ummaatooje goɗɗe nuɗɗini .
44014002	Ammaa Yahuudu'en woɗɓe cali jaɓugo . Ɓe ummini ɓerɗe yimɓe ummaatooje goɗɗe , haa ɓe nganya nuɗɗinɓe .
44014003	Nelaaɓe paɓɓi haa ton . Ɓe mbolwi haala Jawmiraawo bilaa kulol . Jawmiraawo boo gooŋgɗini waaju mo''ere muuɗum bee hokkugo ɓe baawɗe waɗugo kaayeefiiji .
44014004	Yimɓe wuro cendi geɓe ɗiɗi dow haala ka , woɗɓe tokki Yahuudu'en , woɗɓe boo tokki nelaaɓe .
44014005	Nden yimɓe ummaatooje goɗɗe bee Yahuudu'en e mawɓe maɓɓe fuu mbaɗi anniya torrugo nelaaɓe bee fiɗugo ɓe bee kaa'e .
44014006	Nde nelaaɓe nani ɗum , ɓe ndoggi ɓe ndilli haa Listira e Derbe , gure haa lesdi Likoniya e haa lesdi piltundi .
44014007	Ton boo ɓe ngaaji habaru seyo .
44014008	Haa Listira woodi goɗɗo mo kosɗe mum jiijiiɗe . O boosɗo diga danyeego maako , o meeɗaay yahugo .
44014009	O nani waaju Pol . Pol yi'i o woodi nuɗɗinki yamɗitineego . Ngam maajum o suti mo ,
44014010	o towni sawtu , o wi'i : " Umma , dara dow kosɗe ma . " Goɗɗo man hafti , fuɗɗi yahugo .
44014011	Nde mooɓe ngi'i ko Pol waɗi , ɓe puɗɗi hoolugo bee wolde maɓɓe likoniire , ɓe mbi'i : " Ɗowanteeɓe nanduɓe bee yimɓe , njippake haa meeɗen ! "
44014012	Barnabas , ɓe mbi'i ɗum Jewus , Pol boo , ɓe mbi'i ɗum Hermes ngam kaŋko wolwata .
44014013	Limanjo mo ɗowanteeɗo bi'eteeɗo Jewus , waddi ga'i e pindi haa yolnde suudu diina ndu ɓe mahino yaasi wuro . Limanjo man bee mooɓre fuu ngiɗi waɗango nelaaɓe sadaka .
44014014	Nde Barnabas e Pol nani ko ɓe tammi waɗugo , ɓe ceeki limce maɓɓe , ɓe ndoggi , ɓe njehi ton , ɓe towni sawtu , ɓe mbi'i :
44014015	" Onon worɓe , koni on mbaɗata ɗum ? Minin boo min yimɓe bana mon ! Min ngari haa ɗo ngam min ngecca on habaru seyo , haa on ɗoyla kuuje meereeje ɗe'e , on njaɓa Allah geeto . Kaŋko woni tagɗo asama e lesdi e maaje e ko woni nder maajum fuu .
44014016	Naane o accino yimɓe fuu tokko laabi mum'en .
44014017	Koo non fuu o ɗon waŋgina kuuɗe maako booɗɗe . O ɗon toɓnana on iyeende diga asama , o ɗon waɗana on ?aamnde bee wakkati muuɗum , o ɗon nyaamna on nyaamdu , o ɗon seyna ɓerɗe mon . "
44014018	Ammaa koo nde ɓe mbolwi bolle ɗe boo , bee dakkerr ɓe kaɗi mooɓre waɗango ɓe sadaka .
44014019	Yahuudu'en woɗɓe ngari diga wuro Antakiya nder lesdi Pisidiya e wuro Ikoniya . Ɓe ummini mooɓe , haa ɓe piɗi Pol bee kaa'e , ɓe ndasi mo yaasi wuro , ɓe tammi o maayi .
44014020	Ammaa nde nuɗɗinɓe kawti dow maako , o ummi , o lori wuro . Jaŋgo man o dilli bee Barnabas haa Derbe .
44014021	Pol e Barnabas ngaaji habaru seyo haa Derbe haa ɗuuɗɓe njaɓi tokkaago Yeesu . Nden ɓe lorti haa Listira e Ikoniya e Antakiya nder Pisidiya .
44014022	Ɓe cembiɗini nuɗɗinɓe , ɓe tiɗɗini ɓe ɓe tokko nuɗɗingo bee ɓernde woore . Nden ɓe mbi'i : " Sey bee boneeji ɗuuɗɗi en nastirta laamu Allah . "
44014023	Haa jama'aaje nuɗɗinɓe fuu ɓe cuɓani ɓe dawrooɓe . Ɓe mbaɗi do'a , ɓe cuumi , ɓe kalfini ɓe haa Jawmiraawo mo ɓe kooli ɗum .
44014024	Nde ɓe caali lesdi Pisidiya , ɓe njotti Pamfiliya .
44014025	Ɓe ngaaji habaru seyo haa Perge , ɓe njehi Attaliya .
44014026	Diga ton ɓe nasti koombowalfe , ɓe lorti haa Antakiya , wuro ngo ɓe kalfina mo''ere Allah haa muuɗum ngam huuwugo kuugal ngal ɓe timmini .
44014027	Nde ɓe njotti Antakiya , ɓe mooɓi jama'aare nuɗɗinɓe , ɓe ngecci ɓe ko Allah waɗani ɓe , no Allah maɓɓitiri laawol ngam haa ummaatooje goɗɗe nuɗɗina Yeesu .
44014028	Ɓe paɓɓi haa ton bee nuɗɗinɓe balɗe ɗuuɗɗe .
44015001	Woɗɓe iwɓe haa Yahudiya njehi Antakiya , ɓe puɗɗi anndingo deerɗiraaɓe , ɓe mbi'i : " On keɓataa hisugo sonaa to on njaɓi juulnaago fodde ko tawreeta Muusa wi'i . "
44015002	Pol e Barnabas kujjotiri bee maɓɓe masin dow haala ka . Ngam man ɓe ndawri Pol e Barnabas e yimɓe Antakiya woɗɓe ɓe njaha haa Urusaliima wolwango nelaaɓe e dawrooɓe jama'aare nuɗɗinɓe dow haala man .
44015003	Ngam maajum nuɗɗinɓe neli ɓe haa ton . Nde ɓe ɗon caalo nder Finikiya e Samariya , ɓe ngecci nuɗɗinɓe , yimɓe ummaatooje goɗɗe boo nuɗɗini Allah . Habaru man seyni ɓe fuu .
44015004	Nde ɓe njotti Urusaliima , nuɗɗinɓe e nelaaɓe e dawrooɓe fuu njaɓɓi ɓe . Ɓe ngecci ɓe ko Allah waɗani ɓe fuu .
44015005	Ammaa nuɗɗinɓe woɗɓe nder Farisa'en ummi , mbi'i : " Sey ɓe njaɓa juulnaago , sey ɓe tokko tawreeta Muusa . "
44015006	Nelaaɓe e dawrooɓe kawti , linyi haala ka .
44015007	Nde ɓe nduuri yeewtugo ka , Piyer ummi , wi'i : " Deerɗam'en , on anndi diga naane Allah suɓi yam caka mooɗon haa mi waajo habaru seyo haa ummaatooje goɗɗe , ngam ɓe nana , ɓe njaɓa .
44015008	Allah , annduɗo ɓerɗe yimɓe fuu , holli o yerdake yimɓe ummaatooje goɗɗe nde o hokki ɓe Ruuhu Ceniiɗo bana no o hokkiri en ɗum .
44015009	O sendaay caka meeɗen e maɓɓe . O yaafani ɓe hakkeeji maɓɓe nde ɓe nuɗɗini .
44015010	Ngam man , koni on ngiɗi jarribaago Allah bee yowango ɓe dooŋgal caɗŋgal nga'al ? Koo enen , koo kaakaaji meeɗen fuu , en mbaawaay roondaago ngal .
44015011	Aa'a . Bana enen en nuɗɗiniri , en kisi bee mo''ere Jawmiraawo men Yeesu , non kamɓe boo ɓe kisrata . "
44015012	Mooɓre fuu sirwi nde ɓe nani ko Barnabas e Pol ngecci ɓe dow kaayeefiiji ɗi Allah huuwi bee maɓɓe caka ummaatooje goɗɗe .
44015013	Nde ɓe timmini wolwugo , Yakuba ummi , wi'i : " Nane , deerɗiraaɓe !
44015014	Jonta Simon yecci en no Allah fuɗɗiri hakkilango ummaatooje goɗɗe , nde o suɓi woɗɓe maɓɓe ngam ɓe laato yimɓe maako .
44015015	Wolde annabo'en narri bee haala ka . Bana nde winda :
44015016	Jawmiraawo wi'i : Ɓaawoɗon mi loroto ,
44015017	Non yimɓe woɗɓe fuu ɗaɓɓitan Jawmiraawo ,
44015018	Non Jawmiraawo wi'i , mo waŋgini ɗum diga naane . "
44015019	Yakuba tokki wolwugo , wi'i : " Min kam , mbi'mi , taa en cakla yimɓe ummaatooje goɗɗe , waylitooɓe haa Allah .
44015020	Ndikka en mbindana ɓe taa ɓe nyaama nyaamdu ndu harmi ngam ndu hokkaamano labbi , taa ɓe mbaɗa teele ɗe ngagaaki , taa ɓe nyaama kusel ngel hirsaaka , taa ɓe nyaama ?i?am boo .
44015021	Ngam diga naane ɓe ɗon njaŋga tawreeta Muusa nder cuuɗi waajaago Yahuudu'en bee nyande siwtorde , ɓe mbolwani yimɓe bolle Muusa . "
44015022	Nden nelaaɓe e dawrooɓe e nuɗɗinɓe fuu ndawri suɓugo woɗɓe maɓɓe , ngam ɓe nela ɓe haa Antakiya bee Pol e Barnabas . Ɓe cuɓi Yahuuda bi'eteeɗo Barsabas , e Silas . Ɓe ɗiɗo fuu , nuɗɗinɓe ɗon ngerdi ɓe .
44015023	Ɓe neldi ɓe bee bataakewol ngo'ol :
44015024	Min nani woɗɓe amin njehi haa mon , ndimbi on , cakli on bee bolle maɓɓe . Ammaa minin min nelaay ɓe .
44015025	Ngam maajum min kawti , min ndawri suɓugo nelaaɓe , min nela ɓe haa mon . Ɓe njahdan bee Barnabas e Pol , yiɗaaɓe amin ,
44015026	taaskiiɓe hokkugo yoŋkiiji mum'en ngam innde Jawmiraawo meeɗen Yeesu Almasiihu .
44015027	Ngam maajum min neldi on Yahuuda e Silas . Kamɓe ɓe ngeccan on ko min mbindani on .
44015028	Ɗum fottani Ruuhu Ceniiɗo bee amin fuu taa min ɓesdana on dooŋgal feere sonaa umrooje ɗe'e :
44015029	Taa nyaame kusel kirsaaŋgel ngam labbi , taa nyaame ?i?am , taa nyaame kusel to ngel hirsaaka , taa mbaɗe teele ɗe ndagaaki . On mbaɗi booɗɗum to on kaɗi ko'e mon kuuje ɗe . Njooɗe jam . "
44015030	Ɓe neli nelaaɓe go , nelaaɓe ndilli Antakiya . Nde ɓe njotti ton , ɓe mooɓti nuɗɗinɓe fuu , ɓe ndokki ɓe bataakewol man .
44015031	Nde ɓe njaŋgi ngol , ɓe ceyi nanugo haala ka , ngol sembiɗini ɓe .
44015032	Yahuuda e Silas mbolwani ɓe bolle ɗuuɗɗe , ɓe ndokki ɓe dartaare e sembe ngam kamɓe ɓe keɓi annabaaku .
44015033	Nde ɓe paɓɓi haa ton seɗɗa , deerɗiraaɓe ɗofti ɓe bee jam . Ɓe lori haa nelɓe ɓe . Ammaa Silas jooɗi ton . ]
44015035	Pol e Barnabas paɓɓi haa Antakiya . Kamɓe e woɗɓe ɗuuɗɓe , ɓe anndini yimɓe , ɓe ngaaji ɓe wolde Jawmiraawo .
44015036	Nde faɓɓi seɗɗa , Pol wi'i Barnabas : " En loro , en ndaara deerɗiraaɓe haa en ngaajino wolde Jawmiraawo , haa en ndaara no ɓe laati . "
44015037	Barnabas yiɗi hawtugo Yuhanna bi'eteeɗo Markus bee maɓɓe ,
44015038	ammaa Pol jaɓaay , ngam Markus lorino ɓaawo , acci ɓe haa Pamfiliya , timminaay kuugal ngal o fuɗɗino .
44015039	Luural waɗi hakkunde maɓɓe , haa ɓe cendi . Barnabas hoosi Markus , ɓe nasti koombowal yahugo Kiprus .
44015040	Pol boo suɓi Silas , ɓe ndilli . Deerɗiraaɓe kalfini ɓe mo''ere Allah .
44015041	Pol yehi nder lesdi Siriya e Silikiya , o sembiɗini jama'aaje nuɗɗinɓe .
44016001	Pol yehi Derbe e Listira . Woodi ton nuɗɗinɗo bi'eteeɗo Timote . Daada maako , Yahuuduujo , nuɗɗinɗo boo , ammaa baaba maako Yunaniŋkeejofi .
44016002	Deerɗiraaɓe fuu haa Listira bee Ikoniya mani Timote .
44016003	Nde Pol yiɗi Timote yahda bee maako , o juulni mo . O waɗi ɗum ngam Yahuudu'en jooɗiiɓe lesɗe man fuu anndi baaba Timote , o Yunaniŋkeejo .
44016004	Haa wuro ɓe ngari fuu , ɓe ngecci nuɗɗinɓe ko nelaaɓe e dawrooɓe nuɗɗinɓe haa Urusaliima ndawri , ɓe mbi'i ɓe tokko umrooje man .
44016005	Ngam maajum jama'aaje nuɗɗinɓe cembiɗi , limgal maɓɓe ɗon ɓesɗo foroy .
44016006	Ruuhu Ceniiɗo duŋganaaki ɓe waajaago nder lesdi Asiya , ngam maajum ɓe caali nder Firigiya e Galaatiya .
44016007	Nde ɓe njotti keerol lesdi Misiya , ɓe ɗaɓɓi nastugo lesdi Bitiniya , ammaa Ruuhu Yeesu duŋganaaki ɓe .
44016008	Ngam maajum ɓe caali nder Misiya , ɓe ndirti haa Torowas .
44016009	Bee jemma Pol hoyɗi , o yi'i goɗɗo Makedoniya ɗon dari , tori mo : " War haa Makedoniya , wallu min ! "
44016010	Ɓaawo hoyɗugo koyɗol maako ni , min taaski dillugo Makedoniya , ngam min paami Allah ewni min haa min ngaajo yimɓe ton kubaruwol ceynoowol .
44016011	Haa Torowas min nasti koombowal , min njehi haa Samotaras , jaŋgo man boo min njehi Neyapolis .
44016012	Diga ton min njehi Filippi , wuro nder yeɓre lesdi Makedoniya arandeere , nde Roma'en mari . Min njooɗi ton , min paɓɓi balɗe seɗɗa .
44016013	Nyande siwtorde min ngurti wuro , min njehi fomoonde maayo ngam min tammi nokkuure man Yahuudu'en mbaɗata do'a . Min njooɗi , min ngeewti bee rewɓe mooɓtiiɓe ton .
44016014	Gooto maɓɓe woni Lidiya , iwɗo wuro Tiyatira . O piloowo limce boɗeeje , o cujidanoowo Allah . O ɗon nana waaju amin , Jawmiraawo maɓɓiti hakkiilo maako , haa o jaɓa ko Pol wi'ata .
44016015	Kaŋko e yimɓe saare maako fuu , ɓe ngiiwaama ngiiwam baptisma . Nden o wi'i : " To on ndaari yam bana mi nuɗɗini Jawmiraawo bee gooŋga , ngare , njippe haa saare am . " O dooli min jippaago ton .
44016016	Nyande feere nde min ɗon ndilla nokkuure do'a , min potti bee korɗo marɗo ginnawol . Ginnawol man laatini mo o daaroowo ko tammi waɗugo . Jawmiraaɓe korɗo keɓi ceede ɗuuɗɗe bee kuugal maako man .
44016017	O ɗon tokko min , o ɗon wooka , o wi'a : " Yimɓe ɓe'e , ɓe huuwanooɓe Allah , ɓurduɗo ɗowanteeɓe ! Ɓe ngeccan on no on kisrata ! "
44016018	O waɗi bana ni balɗe ɗuuɗɗe , haa ɗum naawi Pol masin . Pol wayliti , wi'i ginnawol : " Bee innde Yeesu Almasiihu mi umri ma , wurta haa maako . " Ɗon ni ginnawol wurti .
44016019	Nde jawmiraaɓe korɗo ngi'i o nafataa ɓe bana naane , ɓe naŋgi Pol e Silas , ɓe ndasi ɓe haa luumo , yeeso mawɓe .
44016020	Ɓe njahri ɓe haa mawɓe Roma'en , ɓe mbi'i : " Yimɓe ɓe'e ɓe Yahuudu'en , ɓe ɗon ummina haala haa wuro meeɗen .
44016021	Ɓe ɗon anndina al'aadaaji ɗi tokkaaki umrooje meeɗen . Enen en Roma'en , en mbaawataa tokkaago al'aadaaji maɓɓe ! "
44016022	Mooɓre hawti dow maɓɓe . Mawɓe ceeki limce Pol e Silas , itti ɗe . Ɓe umri ɓe piya ɓe .
44016023	Nde ɓe piyi ɓe piyɗe ɗuuɗɗe , ɓe njahri ɓe haa fursina . Ɓe mbi'i aynoowo fursina o ayna ɓe booɗɗum .
44016024	Nde o nani ɗum , o yahri ɓe haa suudu cakaaru nder saare fursina , o haɓɓi kosɗe maɓɓe caka leɗɗe tedduɗe .
44016025	Caka jemma Pol e Silas ɗon mbaɗa do'a , ɓe ɗon maŋgta Allah bee gime , haɓɓaaɓe luttuɓe ɗon nana .
44016026	Ɗon ni dimbannde lesdi mawnde waɗi , nde dimbi suudu fursina diga les . Jonta dammuɗe maɓɓiti , callalluuji haɓɓaaɓe pat njani .
44016027	Aynoowo fursina fini . Nde o yi'i dammuɗe ɗon maɓɓiti , o tammi haɓɓaaɓe ndoggi . Ngam maajum o losi kaafahi maako haa o mbarto .
44016028	Ammaa Pol towni sawtu , wi'i : " Taa naawnu hoore ma . Min fuu min ɗon . "
44016029	Aynoowo fursina hoo'i yiite , doggi , nasti ton , do''i yeeso Pol e Silas , o ɗon diwna .
44016030	Nden o wurtini ɓe , o ?ami : " Worɓe , noy mbaɗanmi haa mi hisa ? "
44016031	Ɓe mbi'i : " To a nuɗɗini Jawmiraawo amin Yeesu , a hisan , an bee yimɓe saare ma fuu . "
44016032	Nden ɓe ngecci mo wolde Jawmiraawo , kaŋko bee yimɓe saare maako fuu .
44016033	Wakkati man aynoowo fursina wurtini ɓe , looti kuuduuje maɓɓe . Ɗon ni kaŋko bee yimɓe saare maako fuu , ɓe ngiiwaama ngiiwam baptisma .
44016034	O yahri Pol bee Silas haa saare maako , o nyaamni ɓe . Kaŋko bee saare maako fuu ɓe ceyi masin , ngam ɓe nuɗɗini Allah .
44016035	Nde weeti , mawɓe Roma'en neli mawɓe poliis haa aynoowo fursina , ɓe mbi'a mo o yoofa yimɓe ɓe .
44016036	Nden aynoowo fursina wi'i Pol : " Mawɓe neli , mbi'i min njoofa on . Ngurte kadi , ndille bee sirri . "
44016037	Ammaa Pol wi'i mawɓe poliis : " Ɓe tawaay aybewol kooŋgole haa amin , ammaa ɓe piyi min haa gite yimɓe fuu . Minin boo min Roma'en ! Nden ɓe njahri min haa fursina . Jonta ɓe ngiɗi wurtingo min , min ndilla bee sirri ? Waɗataako ! Sey mawɓe Roma'en bee ko'e maɓɓe ngara , njoofta min . "
44016038	Mawɓe poliis'en ngecci mawɓe Roma'en ko Pol e Silas mbi'i . Nde ɓe nani Pol e Silas ɓe Roma'en , ɓe kuli .
44016039	Ngam man ɓe njehi haa maɓɓe , ɓe tori ɓe yaafuye . Nden ɓe ngurtini ɓe fursina , ɓe tori ɓe , ɓe cotta wuro maɓɓe .
44016040	Nde Pol e Silas ngurti fursina , ɓe njaalti saare Lidiya . Ton ɓe tawi deerɗiraaɓe , ɓe cembiɗini ɓe . Ɓe ndilli yeeso fahin .
44017001	Ɓe tokki laawol Amfipolis bee Apolloniya , ɓe ngari haa Tessaloniiki . Woodi suudu waajaago Yahuudu'en ton .
44017002	Pol yehi haa suudu man , bana o woowno waɗugo kootoy . Nyalɗe ciwtorɗe tati o ɗon hujjotira bee yimɓe dow haala defte Allah .
44017003	O ɗon faamtina , o ɗon tabitina wolde Allah wi'i sey Almasiihu yara bone , o ummito diga maayde . Pol wi'i : " Yeesu oo , mo mi yeccata on haala muuɗum jonta , kaŋko woni Almasiihu . "
44017004	Woɗɓe maɓɓe njaɓi ka , ɓe tokki Pol e Silas . Non boo ɗuuɗɓe haa Yunaniŋko'en sujidanooɓe Allah , e rewɓe tedda-asli'en .
44017005	Ammaa Yahuudu'en mbaɗi kaajal , ɓe mooɓi meere'en diga luumo , mooɓre man ummini wuro fuu bee hoolo maɓɓe . Ɓe kippi saare Yason , ɓe ɗon ɗaɓɓita Pol e Silas haa ɓe ngurtina ɓe haa yaasi .
44017006	Ammaa nde ɓe tawaay ɓe , ɓe ndasi Yason e deerɗiraaɓe woɗɓe haa mawɓe wuro , ɓe kooli , ɓe mbi'i : " Yimɓe ɓe'e , kamɓe ummini haala kootoy ! Jonta ɓe ngari haa wuro meeɗen ,
44017007	Yason boo weerni ɓe haa saare mum . Walaa ko yaali ɓe bee umrooje laamiiɗo Roma , ɓe ɗon mbi'a woodi laamiiɗo goɗɗo , bi'eteeɗo Yeesu . "
44017008	Bee bolle ɗe'e ɓe ummini ɓerɗe yimɓe e ɓerɗe mawɓe wuro fuu .
44017009	Mawɓe ndooli Yason e luttuɓe fuu ɓe ndokka ceede jiŋgina , ngam ɓe njoofa ɓe hiddeko kiita waɗa .
44017010	Nde jemma waɗi , deerɗiraaɓe neli Pol e Silas haa Bereya . Nde ɓe njotti ton , ɓe njehi suudu waajaago Yahuudu'en .
44017011	Yimɓe Bereya ngiɗi nanugo haala kesa , ɓe laataaki bana yimɓe Tessaloniiki . Ɓe tiiɗi haa nanugo haala man . Balɗe fuu ɓe ɗon linya defte Allah , haa ɓe anndita ko Pol wolwi ɗum gooŋga na ?
44017012	Ɗuuɗɓe maɓɓe nuɗɗini . Rewɓe Yunaniŋko'en tedda-asli'en e Yunaniŋko'en worɓe fuu nuɗɗini .
44017013	Ammaa nde Yahuudu'en Tessaloniiki nani Pol waaji wolde Allah haa Bereya boo , ɓe ngari , ɓe puɗɗi ummingo ɓerɗe yimɓe .
44017014	Law deerɗiraaɓe ɗofti Pol yahugo haa fomoonde maayo maŋgo , ammaa Silas e Timote njooɗi haa Bereya .
44017015	Ɗoftuɓe Pol njahdi bee maako haa yotti Ateena , nden ɓe lori Bereya . Pol wi'no ɓe , ɓe ngecca Silas e Timote ngara haa maako law .
44017016	Pol ɗon reena Silas e Timote haa Ateena . Ɓernde maako metti nde o yi'i wuro man ɗon heewi labbi .
44017017	Ngam maajum o hujjotiri bee Yahuudu'en e yimɓe ummaatooje goɗɗe sujidanooɓe Allah nder suudu waajaago . O ɗon hujjotira koo bee yimɓe ɓe o tawi haa luumo boo .
44017018	Jaŋginooɓe woɗɓe wi'eteeɓe Epikuri'en e Sitoyko'en boo kujjotiri bee maako . Woɗɓe mbi'i : " Ɗume ɗuuɗa-haalaajo mantotooɗo oo yiɗi wi'ugo ? " Woɗɓe boo mbi'i : " Teema o ɗon wolwa haala ɗowanteeɓe jananɓe . " Ɓe mbi'i ɗum ngam Pol ɗon wolwa haala Yeesu e haala ummitineeki maayɓe .
44017019	Ngam maajum ɓe njahri Pol yeeso jama'aare haa nokkuure wi'eteende Areyopagus , ɓe mbi'i : " Min ngiɗi anndugo anndinol kesol ngol a wolwata .
44017020	Goɗɗum haa wolde man min meeɗaay nanugo ɗum , min ngiɗi faamugo ɗum . "
44017021	Yimɓe Ateena e jananɓe jooɗiiɓe ton fuu mbaɗataa kooɗume , sey nanugo haalaaji kesi fuu e yeewtugo ɗi .
44017022	Non Pol dari yeeso jama'aare haa Areyopagus , o wi'i : " Ya worɓe Ateena ! Mi yi'i on ɗon tiini suklanaago haala diina mon .
44017023	Ngam nde mi ɗon waanca nder wuro mon , mi yi'i nokkuuje diina mon , mi tawi hirsirde bee bindi ton : Ngam ɗowanteeɗo mo anndaaka . Kadi mo on cujidanta , koo nde on anndaa mo , kaŋko mi waajinta on haala mum .
44017024	Allah tagɗo duniyaaru e ko woni nder maaru fuu , kaŋko woni Jawmiraawo asama e lesdi , o jooɗataako nder cuuɗi mahaaɗi bee juuɗe .
44017025	Kaŋko o maraay haaje yimɓe mbaɗana mo kooɗume , ngam kaŋko on hokkata koomoy yoŋki e poofɗe e kooɗume fuu .
44017026	Diga goɗɗo gooto o tagi asli yimɓe fuu , o waɗi ɓe njooɗo haa duniyaaru ndu . Diga ɗum waɗaay , o darni wakkatiiji e keeri joonde maɓɓe boo .
44017027	O tagi ɓe ngam ɓe ɗaɓɓita mo , teema ɓe maata mo ɓe tawa mo . Ammaa Allah daayaaki koomoy meeɗen ,
44017028	ngam ɗum wi'i :
44017029	Nde en laati ɓiɓɓe maako , taa en numa Allah nandi bee fotooji ɗi yimɓe mbaɗata bee hakkiilo maɓɓe , ɗi kaŋgeeri e cardi malla hayre .
44017030	Allah munyani yimɓe nde ɓe anndaano haala maako , ammaa jonta o umri yimɓe kootoy fuu ɓe tuuba , ɓe acca laabi maɓɓe kalluɗi .
44017031	Ngam o waɗi nyande nde o hiitoto duniyaaru fuu bee gooŋga , bee goɗɗo mo o suɓi . O gooŋɗiniri ɗum bee ummitingo mo diga maayde . "
44017032	Nde ɓe nani Pol ɗon wolwa haala ummitineeki diga maayde , woɗɓe njali mo , ammaa woɗɓe mbi'i : " Min ngiɗi a wolwana min haala ka nyande feere fahin . "
44017033	Nden Pol wurti caka maɓɓe .
44017034	Woɗɓe nuɗɗini , tokki mo . Nder maɓɓe : Diyonisiyus , goɗɗo Areyopagus , e debbo bi'eteeɗo Damaris , e yimɓe feere .
44018001	Pol ummi Ateena , dilli Korintu .
44018002	Ton o tawi Yahuuduujo bi'eteeɗo Akilas , iwɗo Pontus . Ɗum neeɓaay o wari diga Italiya bee debbo maako Piriskilla , ngam laamiiɗo Roma bi'eteeɗo Kalawdiyus riiwi Yahuudu'en fuu haa Roma . Pol yehi haa maɓɓe ,
44018003	o jooɗi bee maɓɓe , ɓe ɗon kuuwda , ngam sanaa'a maɓɓe ngoota , waato nyootugo laymaaji .
44018004	Nyande siwtorde fuu , o ɗon hujjotira bee Yahuudu'en e Yunaniŋko'en haa suudu waajaago ngam o yiɗi ɓe nuɗɗina .
44018005	Nde Silas e Timote ngari diga Makedoniya , Pol acci nyootugo laymaaji ngam haa o waɗa waaju tum . O seedi Yahuudu'en Yeesu woni Almasiihu .
44018006	Nde ɓe njaɓanaay mo , ɓe ɗon kuɗa mo , o fiɗɗi collaaje limce maako dow maɓɓe , o wolwani ɓe bee caatal , o wi'i : " To on kalki , onon anndi , naa ɗum haala am fahin . Jonta mi yahan haa ummaatooje goɗɗe . "
44018007	Non o ɗoyli ɓe , o yehi jooɗaago haa saare goɗɗo jananno bi'eteeɗo Titus Yustus , cujidanoowo Allah . Saare maako ɗon kombi suudu waajaago .
44018008	Kirispus , limanjo suudu man , nuɗɗini Jawmiraawo bee saare muuɗum fuu . Korintu'en ɗuuɗɓe nani waaju , ɓe nuɗɗini , ɓe ngiiwaama ngiiwam baptisma .
44018009	Jemmaare feere Pol hoyɗi , nder koyɗol man Jawmiraawo wi'i mo : " Taa hul , taa accu wolwugo , taa yoof kuugal ma .
44018010	Mi ɗon wondi bee ma . Walaa mo meemete , ngam yimɓe am ɗuuɗɓe ɗon nder berniwol ngo'ol . "
44018011	Pol jooɗi ton nduuɓu bee reeta , o ɗon anndina yimɓe haala Allah .
44018012	Yaake Galliyo laati ngomna lesdi Akaya , Yahuudu'en kawti , naŋgi Pol , njahri mo haa kiita .
44018013	Ɓe mbi'i : " Goɗɗo oo , o ɗon esta yimɓe haa ɓe cujidana Allah bee laawol ngol tokkaaki tawreeta amin ! "
44018014	Pol yiɗi wolwugo , ammaa Galliyo wi'i Yahuudu'en : " To ɗum aybewol feereno malla halleende wonde o waɗi , mi jaɓanno wullaandu mon , onon Yahuudu'en .
44018015	Ammaa nde ɗum laati ngaaba dow bolle , dow inɗe , e dow tawreeta mooɗon , sey onon bee ko'e mooɗon on kiito ka . Min mi hiitataako irin man ! "
44018016	Nden o riiwi ɓe haa nokkuure kiita .
44018017	Ɓe fuu ɓe naŋgi Sostenes limanjo suudu waajaago , ɓe piyi mo yeeso yimɓe haa nokkuure kiita . Ammaa walaa ko yaali Galliyo .
44018018	Ɓaawoɗon boo Pol faɓɓi balɗe ɗuuɗɗe bee deerɗiraaɓe haa Korintu , nden o jaɓɓiti ɓe . O nasti koombowalfo bee Piriskilla e Akilas , ɓe ndilli Siriya . Ammaa hiddeko ɓe nasta koombowal , o laɓi hoore maako haa Keŋkereya ngam o waɗino togayeere .
44018019	Ɓe njotti berniwol Efesus . Ton Pol jaɓɓiti Piriskilla e Akilas . Nden o yehi haa suudu waajaago Yahuudu'en . O hujjotiri bee maɓɓe .
44018020	Ɓe tori mo o faɓɓa haa maɓɓe , ammaa o sali .
44018021	Ammaa nde o ɗon dilla , o yecci ɓe : " To Allah muuyi , mi loroto haa mooɗon . " Nden o nasti koombowal , o dilli .
44018022	Nde o yotti Kaysariya , o yehi Urusaliima ngam hoofnugo jama'aare nuɗɗinɓe . Nden o yehi Antakiya .
44018023	Nde o faɓɓi ton seɗɗa , o dilli . O waanci nder lesɗe Galaatiya e Firigiya , o sembiɗini nuɗɗinɓe fuu .
44018024	Goɗɗo Yahuuduujo , iwɗo Aleksandiriya , mo innde mum Apollos , wari haa Efesus . O baawɗo bolle , o annduɗo defte Allah .
44018025	O annduɗo haala laawol Jawmiraawo booɗɗum , o waaji , o anndini haala Yeesu bee laaɓɗum . Ammaa sey ngiiwam baptisma Yuhanna tan o anndi .
44018026	O fuɗɗi wolwugo bilaa kulol haa suudu waajaago Yahuudu'en . Nde Piriskilla bee Akilas nani mo , ɓe ngaddi mo haa saare maɓɓe , ɓe tindini mo laawol Allah bee ko ɓuri laaɓugo .
44018027	Nden Apollos waɗi anniya yahugo lesdi Akaya . Nuɗɗinɓe haa Efesus mballi mo bee windugo bataakeeji haa deerɗiraaɓe maɓɓe wonɓe haa ton , ngam haa ɓe njaɓɓo mo . Nde o yotti ton , o walliri nuɗɗinɓe bee mo''ere nde Allah hokki mo .
44018028	O wolwani Yahuudu'en yeeso yimɓe fuu , haa ɓe mbaawaay waabaago mo . O holli ɓe haa deftere Allah fakat Yeesu woni Almasiihu .
44019001	Nde Apollos ɗon haa Korintu , Pol tokki laawol kooseeje haa o yotti Efesus . Ton o tawi nuɗɗinɓe woɗɓe .
44019002	O ?ami ɓe : " On keɓi Ruuhu Ceniiɗo nde on nuɗɗini na ? " Ɓe njaabi : " Min meeɗaay nanugo haala Ruuhu Ceniiɗo . "
44019003	Pol ?ami : " Kadi ngiiwam baptisma ɗame on keɓi ? " Ɓe njaabi : " Min keɓi ɗam Yuhanna . "
44019004	Pol wi'i : " Ngiiwam Yuhanna laatani tuubuɓe hakkeeji mum'en . Yuhanna wi'i yimɓe Isra'iila sey ɓe nuɗɗina goɗɗo tammiiɗo warugo , waato Yeesu . "
44019005	Nde ɓe nani ɗum , ɓe njaɓi ngiiwam baptisma bee innde Yeesu Jawmiraawo .
44019006	Pol wallini juuɗe muuɗum dow ko'e maɓɓe , Ruuhu Ceniiɗo wari dow maɓɓe , ɓe mbolwi ɗemɗe jananne , nden ɓe ngaaji wolde Allah .
44019007	Limgal yimɓe man , baakin sappo e ɗiɗo .
44019008	Lebbi tati Pol ɗon tokki yahugo suudu waajaago Yahuudu'en , o ɗon wolwana yimɓe bilaa kulol , o ɗon hujjotira bee maɓɓe , o ɗon haɓda faamtingo ɓe haala laamu Allah .
44019009	Ammaa woɗɓe maɓɓe cattini ko'e maɓɓe , ɓe cali jaɓugo , ɓe mbolwi kalluka dow laawol Jawmiraawo yeeso mooɓre . Ngam maajum Pol wurtini laatiiɓe nuɗɗinɓe , ɓe ndilli . Nyalɗe fuu o ɗon hujjotiri bee yimɓe haa jaŋgirde Tirannus .
44019010	O tokki waɗugo ɗum duuɓi ɗiɗi haa jooɗiiɓe lesdi Asiya diga Yahuudu'en e ummaatooje goɗɗe fuu nani wolde Jawmiraawo .
44019011	Allah huuwi kaayeefiiji kayɗiniiɗi bee juŋŋgo Pol .
44019012	Ɓe njahrani nyawɓe limce e leppi ko meemi ɓandu Pol , nyawji maɓɓe e ginnaaji fuu ngurti haa maɓɓe .
44019013	Yahuudu'en woɗɓe ɗon ngiilo ngam wurtingo ginnaaji . Kamɓe boo ɓe ɗaɓɓi wurtingo ɗi bee innde Yeesu . Ɓe mbi'i ginnaaji : " Min umri on bee innde Yeesu , mo Pol waajata haala mum . "
44019014	Ɓiɓɓe hooreejo liman'en bi'eteeɗo Sikewas mbaɗata ɗum . Ɓe njoweeɗiɗo .
44019015	Ammaa ginnawol wi'i ɓe : " Mi anndi Yeesu , Pol boo mi anndi haala mum , ammaa onon on ɓeye ? "
44019016	Marɗo ginnawol hippi ɓe bee sembe haa o jaali ɓe , o naawni ɓe , o seeki limce maɓɓe haa ɗe njani . Ɓe ngurti suudu maako , ɓe ndoggi .
44019017	Yahuudu'en e yimɓe ummaatooje goɗɗe jooɗiiɓe haa Efesus fuu , nani ɗum . Ɓerɗe maɓɓe ta''i , nden yimɓe ɓesdi teddingo innde Jawmiraawo .
44019018	Ɗuuɗɓe caka nuɗɗinɓe ngari , ɓe tuubi waɗugo hiila haa yeeso yimɓe fuu .
44019019	Waɗooɓe hiila ɗuuɗɓe ngaddi defte mum'en , nguli ɗe haa yeeso yimɓe fuu . Ɓe mbaɗi lisaafi coggu defte man , ɗum waɗi ceede cardi ujine cappanɗe jowi ( 50.000 ) .
44019020	Bana ni wolde Jawmiraawo saŋkitori bee sembe , nde waŋgini baawɗe Allah .
44019021	Ɓaawo haala ka'a , Pol waɗi anniya tokkaago laawol nder Makedoniya bee Akaya ngam o yaha Urusaliima . O wi'i : " To mi yehi ton , mi yahan Roma boo . "
44019022	O neli wallooɓe maako ɗiɗo haa Makedoniya , waato Timote bee Erastus , ammaa kaŋko o faɓɓi haa lesdi Asiya seɗɗa .
44019023	Yaake man haala makka ummi haa Efesus dow laawol Jawmiraawo .
44019024	Woodi tappoowo cardi ton bi'eteeɗo Demetriyus mo ɗon waɗa bee cardi irin cuurel nanduŋgel bee suudu lawru wi'eteendu Artemis . Kuugal maako nafi huuwooɓe man masin .
44019025	O ewni ɓe fuu , kamɓe e tappooɓe cardi woɗɓe . O wi'i ɓe : " Onon worɓe , on anndi kuugal meeɗen nga'al ɗon nafa en masin .
44019026	Onon bee ko'e mon on ɗon ngi'a , on ɗon nana ko Pol oo waɗata . O ɗon wi'a ɗowanteeɓe ɓe yimɓe mbaɗata laataaki ɗowanteeɓe sam , haa ɗuuɗɓe nder Efesus ɗo , e ɓurna lesdi Asiya fuu njaɓi ɗum .
44019027	To tokki bana ni , yimɓe kallinan sanaa'a meeɗen . Naa kanjum tan , ammaa yimɓe accan teddingo suudu Artemis , ɗowanteeɗo meeɗen mawɗo . Yimɓe accan mawningo ɗowanteeɗo mo lesdi Asiya e duniyaaru fuu sujidanta oo ! "
44019028	Nde jama'aare nani bolle ɗe'e , ɓe ɓerni masin , ɓe puɗɗi hoolugo , ɓe mbi'i : " Artemis mo Efesus , o mawɗo ! "
44019029	Haala ka saŋkiti nder berniwol fuu , ka jiiɓi yimɓe , ɓe naŋgi wondiɗɗiraaɓe Pol ɗiɗo , Gayus e Aristarkus iwɓe Makedoniya , ɓe ndoggi , ɓe njahri ɓe haa babal fijirde .
44019030	Pol boo yiɗi yahugo haa mooɓre man , ammaa nuɗɗinɓe kaɗi mo .
44019031	Mawɓe lesdi Asiya , soobiraaɓe maako , neli haa maako , tori mo taa o yaha haa babal fijirde .
44019032	Yaake man , mooɓtorde fuu jiiɓi masin . Koomoy ɗon hoola haala feere , ngam ɓurna yimɓe anndaa daliila ko hawti ɓe .
44019033	Ɓe koo'i Aleksandire caka yimɓe , ɓe njahri mo yeeso mooɓre , ngam Yahuudu'en ardini mo yeeso mum'en . Nden Aleksandire ɓaŋgti juŋŋgo ngam haa o faamtina yimɓe daliila haala man .
44019034	Ammaa nde ɓe annditi o Yahuuduujo , ɓe tokki hoolugo dow haala ngoota baakin saa'iiji ɗiɗi : " Artemis mo Efesus , o mawɗo ! "
44019035	Bee dakkerr sekreterjo berniwol de'itini mooɓre , o wi'i : " Ya worɓe Efesus ! Koomoy anndi suudu Artemis mawɗo , e hayre seniinde do''iinde diga asama fuu ɗon haa berniwol Efesus .
44019036	Walaa baawɗo yeddugo ɗum . Ngam maajum sey on nde'ita , on kakkila ko on mbaɗata .
44019037	On anndi yimɓe ɓe on ngaddi haa ɗo , ɓe ngujjaay kuuje cuuɗi ceniiɗi , ɓe mbolwaay kalluka dow ɗowanteeɗo men .
44019038	To Demetriyus e huuwdooɓe bee muuɗum ngoodi wullaandu dow goɗɗo , ndikka ɓe njaha kiita bee wakkati man , haa mawɓe man . Ton ɓe mbaawan hiitotirgo .
44019039	Ammaa to on ngiɗi ko ɓuri ɗum , sey on njahra ka haa mooɓtorde nde mawɓe ndarnata .
44019040	Ammaa ko waɗi hande , teema ɗum felan en , ɓe mbi'an en mbaɗi tuurtol , ngam en ngalaa daliila mooɓtaago bana ni . "
44019041	Nde o timmini wolwango ɓe , o wi'i ɓe caŋkito .
44020001	Nde haala man de'iti , Pol mooɓti nuɗɗinɓe . O sembiɗini ɓe bee wolde , o jaɓɓiti ɓe , o dilli Makedoniya .
44020002	O yiili lesdi man , o sembiɗini yimɓe bee waaju . Nde o yotti Akaya ,
44020003	o jooɗi lebbi tati . O ɗonno taasko yahugo Siriya , ammaa o nani Yahuudu'en ngiɗi mbarugo mo , ngam maajum o lori haa Makedoniya .
44020004	Sopater ɓii Pirrus , Bereyaajo , yahdi bee maako . Aristarkus e Sekundus , yimɓe Tessaloniiki , e Gayus mo Derbe , e Timote , non boo Tikikus e Torofimus ɓe lesdi Asiya , ɓe fuu ɓe njahdi bee maako .
44020005	Ɓe ardi min , ɓe njehi haa Torowas , ɓe ndeeni min ton .
44020006	Min nasti koombowal haa Filippi ɓaawo juulde tamseeje ɗe ufnaaka . Ɓaawo balɗe jowi min tawi ɓe haa Torowas . Min mbaɗi asaweere haa ton .
44020007	Nyande Asawe bee kiikiɗe min kawti ngam nyaamugo kiirtaari Jawmiraawo . Pol ɗon wolwana yimɓe , o tokki wolwugo haa caka jemma , ngam o tammi dillugo jaŋgo man .
44020008	Woodi pittirlaaji ɗuuɗɗi haa suudu dowru ndu min mooɓti haa mum .
44020009	Derkeejo bi'eteeɗo Ewtikus jooɗi haa wurdere suudu . Pol ɗon tokki waajaago , haa Ewtikus somi , o ngoŋgi , o do''i haa lesdi diga suudu tataɓru haa dow . O maayi , ɓe koosi mo .
44020010	Ammaa Pol jippi , hippi dow maako , harli mo , wi'i : " Taa mboye , o maayaay ! "
44020011	Nden o lori haa suudu dowru , o yewi tamseeje , o nyaamdi bee maɓɓe . O wolidi bee maɓɓe haa baɓɓol , nden o dilli .
44020012	Ɓe kootidi bee derkeejo go , o geeto . Ɗum seyni ɓe masin .
44020013	Min aarti Pol nastugo koombowal , min ndilli haa Assos . Ton Pol tammi nastugo koombowal man . O wi'no min min ardo , ngam kaŋko o yiɗi yahugo bee kosɗe .
44020014	Nde o jokki min haa Assos , min nastini mo koombowal amin , min ndilli Mitilene .
44020015	Min ummi ton bee koombowal , min njotti duunde Kiyos jaŋgo man . Faɓɓijaŋgo man min njotti Samos , faɓɓitijaŋgo man boo min njotti Miletus .
44020016	Pol waɗi anniya saalaago Efesus bilaa jippaago , ngam o yiɗaa neeɓugo haa lesdi Asiya . O ɗon yaawana yottaago Urusaliima hiddeko juulde Pentekosta waɗa , to heɓoto .
44020017	Diga Miletus Pol neli haa jama'aare nuɗɗinɓe haa Efesus , o ewni dawrooɓe maɓɓe .
44020018	Nde ɓe njotti , o wi'i ɓe : " On anndi no mi jooɗori bee mooɗon saa'i en ɗonno ngondi , diga mi wari haa lesdi Asiya .
44020019	Mi huuwani Jawmiraawo bee yaŋkinaare , bee bojji , nder boneeji keɓɗi yam ngam Yahuudu'en annini halleende dow am .
44020020	On anndi , nder waaju am mi suuɗaay on kooɗume ko nafata on fuu , ngam mi anndini on haa mooɓre e haa ci'e mon boo .
44020021	Mi wolwani Yahuudu'en e yimɓe ummaatooje goɗɗe fuu bee sembe sey ɓe acca hakkeeji maɓɓe , ɓe ngaylito haa Allah , ɓe nuɗɗina Jawmiraawo meeɗen Yeesu .
44020022	Kadi jonta mi ɗon dilla Urusaliima ngam Ruuhu Ceniiɗo ɗon yerɓammi , mi anndaa ko waɗatammi haa ton .
44020023	Huunde woore anndumi : Ruuhu Ceniiɗo ɗon wi'ammi kootoy fuu callalluuji e boneeji tammi heɓugo yam .
44020024	Ammaa min , koo mi maayi , koo mi maayaay , fotani yam kal , to mi waawi timmitingo nelal am e kuugal ngal Jawmiraawo Yeesu halfini yam , kaŋgal woni waŋgingo kubaruwol ceynoowol dow mo''ere Allah .
44020025	" Mi yiili caka mooɗon fuu , mi waaji habaru laamu Allah . Jonta mi anndi on meetataa yi'ugo yam fahin .
44020026	Ngam maajum , mi seedi on hande : To goɗɗo mooɗon halki , naa ɗum aybe am .
44020027	Ngam mi waaji on muuyo Allah fuu , mi nyukkinaay on kooɗume .
44020028	Ayne ko'e mooɗon , ayne tokkere nde Ruuhu Ceniiɗo halfini on . Laate on waynaaɓe jama'aare nuɗɗinɓe Allah , nde o heɓri bee maayde Ɓiɗɗo maako .
44020029	Ngam mi anndi to mi dilli , caafaali kalluɗi nastan caka mooɗon , ɗi accataa tokkere .
44020030	Wakkati waran nde woɗɓe mooɗon pewan ngam haa nuɗɗinɓe tokko ɓe .
44020031	Kadi , ayne , ciftore no duuɓi tati , jemma bee naaŋge fuu , mi anndini koomoy mooɗon bee gonɗi .
44020032	" Jonta mi halfini on haa juŋŋgo Allah e haa habaru mo''ere maako . O waawan mawningo on , o waawan barkiɗingo on bee barkaaji ɗi o siganto yimɓe maako fuu .
44020033	Mi ?amaay cardi , malla kaŋgeeri , malla limce haa goɗɗo .
44020034	Onon bee ko'e mooɗon on anndi mi huuwi bee juuɗe am , haa mi humta haaje am e haaje wondiɗɗiraaɓe am .
44020035	Nder kuuje fuu mi holli on sey en mballa tampuɓe bee irin kuugal ngal . En ciftora boo wolde Jawmiraawo nde o wi'i bee hoore maako : Seyo dokkuɗo ɓuran ngo dokkaaɗo . "
44020036	Nde Pol timmini wolwugo , o tuggi koppi maako , o waɗi do'a .
44020037	Ɓe fuu ɓe mboyi , ɓe karli mo , ɓe njaɓɓiti mo bee gonɗi .
44020038	Ɓe cuni masin nde ɓe nani o wi'i ɓe meetataa yi'ugo mo fahin . Nden ɓe ɗofti mo haa koombowal .
44021001	Min njaɓɓiti ɓe , min ndilli bee koombowal , min njotti Kos . Jaŋgo man min njotti Rodos . Diga ton min njehi Patara .
44021002	Ton min tawi koombowal yahugo Finikiya . Min nasti , min ndilli .
44021003	Min mbakki Kiprus , min ɗon ngi'a ɗum , ammaa min caalori fombina maajum , min njehi Siriya . Min njippi haa Tirus , ngam haa ɓe njippina kuuje .
44021004	Min tawi nuɗɗinɓe ton , min njooɗi bee maɓɓe asaweere woore . Bee baawɗe Ruuhu Ceniiɗo ɓe ngecci Pol taa o yaha Urusaliima .
44021005	Ammaa nde asaweere man timmi , min ummi , min ndilli . Kamɓe e rewɓe maɓɓe e ɓikkoy fuu , ɓe ɗofti min haa yaasi berniwol . Min tuggi koppi haa fomoonde maayo maŋgo , min mbaɗi do'a .
44021006	Nden min njaɓɓitotiri , min nasti koombowal , kamɓe boo ɓe kooti .
44021007	Nde min ummi Tirus , min njehi Potolemayis . Ton boo deerɗiraaɓe njaɓɓi min , min nyalli bee maɓɓe .
44021008	Jaŋgo man min ndilli , min njotti Kaysariya . Ton min njehi saare Filip gaajoowo , min njippi haa maako . O gooto nder suɓaaɓe njoweeɗiɗo haa Urusaliima .
44021009	O woodi ɓiɓɓe rewɓe nayo ɓe te'aaka , ɓe ɗon ngaajo wolde Allah .
44021010	Nde min paɓɓi haa ton balɗe seɗɗa , annaboojo bi'eteeɗo Agabus iwi Yahudiya ,
44021011	wari haa amin . O hoo'i taadorgol Pol , o haɓɓi kosɗe maako e juuɗe maako bee maagol , o wi'i : " Ndaa ko Ruuhu Ceniiɗo wi'i : Yahuudu'en haa Urusaliima kaɓɓan jawmu taadorgol ngol bana ni , ɓe ndokkan mo haa heefeerɓe . "
44021012	Nde min nani ɗum , minin bee yimɓe ton fuu , min tori Pol , taa o yaha Urusaliima .
44021013	Ammaa o jaabi : " Koni on mboyata ? On ngiɗi hulnugo ɓernde am na ? Min kam , naa haɓɓeego haa Urusaliima tan , ammaa mi ɗon taaskani maayugo maa , ngam daliila Yeesu , Jawmiraawo men . "
44021014	Min mbaawaay waylitgo mo . Nden min acci mo , min mbi'i : " Allah waɗa ko yiɗi . "
44021015	Ɓaawo faɓɓugo ton seɗɗa , min taaski , min ndilli Urusaliima .
44021016	Nuɗɗinɓe woɗɓe ɓe Kaysariya njahdi bee amin . Ɓe njahri min haa saare Manason iwɗo Kiprus , nuɗɗinɗo diga ɓooyma , o weerni min .
44021017	Nde min njotti Urusaliima , deerɗiraaɓe njaɓɓi min bee seyo .
44021018	Jaŋgo man Pol yahdi bee amin haa Yakuba . Dawrooɓe jama'aare nuɗɗinɓe fuu ɗon ton .
44021019	Pol hoofni ɓe , yecci ɓe kooɗume ko Allah huuwi bee maako caka ummaatooje goɗɗe .
44021020	Nde ɓe nani ɗum , ɓe maŋgti Allah . Nden ɓe mbi'i Pol : " A gi'ɗo ko waɗi haa ɗo , deerɗiraawo . Nder Yahuudu'en , ujineeje laati nuɗɗinɓe , ammaa ɓe fuu ɓe ɗon tokki tawreeta .
44021021	Ɓe nani a ɗon anndina Yahuudu'en jooɗiiɓe lesɗe ummaatooje goɗɗe fuu , a wi'i ɓe acca tawreeta Muusa . Ɓe nani a ɗon yecca ɓe boo taa ɓe njuulna ɓikkoy maɓɓe , taa ɓe tokko al'aada Yahuudu'en .
44021022	Noy mbaɗeten ? Ngam fakat ɓe nanan a wari .
44021023	Waɗ ko min mbi'an ma . Woodi yimɓe nayo haa ɗo , waɗɓe togayeere .
44021024	Yah bee maɓɓe , sen hoore ma bee maɓɓe fodde al'aada cenki . Yoɓ ceede laɓugo ko'e maɓɓe . To a waɗi ɗum , yimɓe fuu paaman ko ɓe nani dow ma fuu , naa ɗum gooŋga , ammaa an bee hoore ma a ɗon tokko tawreeta Muusa .
44021025	Ammaa min neldi bataakewol haa yimɓe ummaatooje laatiiɓe nuɗɗinɓe , min mbi'i ɓe ko min ndawri : Taa ɓe nyaama kusel kirsaaŋgel ngam labbi , taa ɓe nyaama ?i?am , taa ɓe nyaama kusel ngel hirsaaka , taa ɓe mbaɗa teele ɗe ngagaakifu . "
44021026	Ngam maajum Pol yahdi bee yimɓe nayo go . Jaŋgo man o hawti bee maɓɓe waɗugo al'aada cenki . Nden o nasti haykaliiru , o anndini liman'en balɗe luttuɗe haa cenki man timma . O yoɓi boo sadaka ngam cenki waɗɓe togayeere go .
44021027	Nde balɗe joweeɗiɗi ɓadi timmugo , Yahuudu'en woɗɓe ɓe lesdi Asiya ngi'i Pol haa haykaliiru . Ɓe ummini ɓerɗe yimɓe fuu , ɓe naŋgi mo .
44021028	Ɓe kooli , ɓe mbi'i : " Worɓe Isra'iila , mballe min ! Ndaa gorko oo , kaŋko on waancata kootoy , o ɗon wi'a koomoy , yimɓe Isra'iila e tawreeta Muusa e haykaliiru ndu fuu , ɗum walaa saman . Nden jonta o waddi heefeerɓe woɗɓe nder haykaliiru , o soɓni nokkuure seniinde nde'e ! "
44021029	Ɓe mbi'i ɗum ngam ɓe ngi'i Torofimus mo Efesus , bee Pol nder berniwol , ɓe tammi Pol nastini mo nder haykaliiru .
44021030	Haala maajum saŋkiti nder berniwol fuu haa yimɓe fuu mooɓti . Ɓe naŋgi Pol , ɓe ndasi mo yaasi haykaliiru . Law ɓe maɓɓi dammuɗe maaru .
44021031	Mooɓre yiɗi mbarugo Pol , ammaa habaru man yotti hooreejo sooje'en Roma , ɓe mbi'i mo : " Yimɓe Urusaliima fuu njiiɓake . "
44021032	Law hooreejo sooje'en hoo'i sooje'en bee mawɓe muuɗum'en , ɓe ndoggi , ɓe njehi haa mooɓre . Nde yimɓe ngi'i sooje'en ngari , ɓe acci fiyugo Pol .
44021033	Nden hooreejo sooje'en ɓaditi Pol , naŋgi mo , wi'i ɓe kaɓɓa mo bee callalluuji ɗiɗi . Nden o ?ami : " Ɗum moye ? Ɗume o waɗi ? "
44021034	Yimɓe fuu nder mooɓre mbi'i haalaaji feere feere . Ɓe njiiɓi . Nde o heɓaay daliila man bee booɗɗum ngam haraka , o umri ɓe njahra Pol haa saare sooje'en .
44021035	Nde ɓe njotti haa yolnde , sooje'en efti mo ngam mooɓre nyaaɗi masin .
44021036	Yimɓe fuu ɗon tokki mo , ɓe ɗon koola : " Mbare mo ! "
44021037	Nde sooje'en ɓadi nastingo mo nder saare , Pol wi'i hooreejo maɓɓe : " Mi heɓan wolwango ma huunde na ? " Hooreejo ?ami : " A anndi yunaniŋkoore na ?
44021038	Asee ! Naa an woni Misraajo tuurtuɗo , yahri tuurtooɓe ujine nayo bee balmi haa ladde na ? "
44021039	Pol jaabi : " Min mi Yahuuduujo , danyaaɗo haa Tarsus nder Silikiya , mi ɓii berniwol maŋgol . Mi tori ma , duŋganam wolwango mooɓre . "
44021040	O duŋgani mo . Nden Pol wa''i ba''orɗe , ɓaŋgti juuɗe mum ngam haa yimɓe njeeɗo . Nde ɓe njeeɗi , o wolwani ɓe bee ibraniŋkoore :
44022001	" Ya ndotti'en e ngorgiraaɓe ! Nane , haa mi anndina on mi walaa aybe ! "
44022002	Nde ɓe nani o ɗon wolwana ɓe bee ibraniŋkoore , ɓe ɓesdi heɗitaago . Nden Pol wi'i :
44022003	" Min mi Yahuuduujo , danyaaɗo haa Tarsus nder Silikiya . Ammaa haa nder Urusaliima ɗo mi mawni . Gamaliyel boo jaŋgini yam , o anndini yam tawreeta kaakaaji meeɗen bee laaɓɗum . Mi tokki Allah bee sembe bana tokkortooɗon mo haa ɗo hande .
44022004	Mi torri tokkiiɓe laawol Jawmiraawo haa woɗɓe maayi . Mi naŋgi worɓe e rewɓe , mi nastini ɓe fursina .
44022005	Hooreejo liman'en e dawrooɓe Yahuudu'en fuu anndi ko mbolwanmi ɗum , ɗum gooŋga . Ɓe ndokki yam bataakeeji ɗi ɓe mbindani Yahuudu'en bandiraaɓe haa Damas . Ngam man mi yehi haa ton ngam mi naŋga yimɓe , mi haɓɓa ɓe , mi lorna ɓe haa Urusaliima haa dawrooɓe kiito ɓe . "
44022006	" Nde mi ɗon yaha Damas , mi ɓadake yottaago ton caka nyalawma , law annoora makka iwi haa asama yaynani yam , filti yam .
44022007	Mi do''i haa lesdi , mi nani sawtu wi'i yam : Sol , Sol , koni toonyotooɗa mi ?
44022008	Mi ?ami : An ɗum moy , Jawmiraawo ? O wi'i yam : Min woni Yeesu mo Nasaratu , mo toonyotooɗa .
44022009	Wondiɗɗiraaɓe am ngi'i annoora , ammaa ɓe nanaay sawtu bolwanɗo yam .
44022010	Mi ?ami : Ɗume mi waɗata , Jawmiraawo ? Jawmiraawo wi'i yam : Umma , yah Damas , ton ɓe ngeccete ko Allah annini a waɗa fuu .
44022011	Annoora makka go wumni yam , ngam maajum wondiɗɗiraaɓe am ɗowi yam , njahri yam haa Damas .
44022012	" Woodi ton goɗɗo bi'eteeɗo Ananiyas , cujidanoowo Allah , tokkiiɗo tawreeta meeɗen . Yahuudu'en jooɗiiɓe Damas fuu ɗon ngerdi mo masin .
44022013	O wari haa am , o dari kombi am , o wi'i : Sol , deerɗam , wumtu ! Ɗon ni mi wumti , mi ɗon yi'a mo .
44022014	Ananiyas wi'i yam : Allah kaakaaji meeɗen suɓi ma ngam a faama muuyo maako , a yi'a suka maako laaɓɗo , a nana to suka oo ɗon wolwa .
44022015	Ngam a seedanto mo , a yeccan yimɓe fuu ko a yi'i e ko a nani .
44022016	Ɗume a reenata jonta ? Umma , yiiwa ngiiwam baptisma bee seedaago innde Jawmiraawo , ngam hakkeeji maaɗa loote . "
44022017	" Mi lori Urusaliima . Nde mi ɗon waɗa do'a nder haykaliiru , Allah yi'ni yam kaayeefi ,
44022018	ndaa Jawmiraawo ɗon wolwanammi bana ni : Yaawɗa law , wurta Urusaliima , ngam yimɓe ɓe'e njaɓataa seedamku maaɗa dow am .
44022019	Mi jaabi : Jawmiraawo , ɓe anndi fakat mi yehi cuuɗi waajaago , mi naŋgi nuɗɗinɓe ma , mi fiyi ɓe .
44022020	Nde ɓe mbara ceedoowo ma Etiyen , min boo mi ɗon ton . Mi yerdi mbareeki maako , mi ayni limce mbarooɓe mo .
44022021	Jawmiraawo wi'i yam : Yah , ngam mi nelete daayiiɗum haa ummaatooje goɗɗe . "
44022022	Yimɓe munyani mo haa o yotti haala ummaatooje . Ammaa nde ɓe nani ɗum , ɓe kooli , ɓe mbi'i : " Koose mo , mbare mo , taa acce mo bee yoŋki ! "
44022023	Ɓe ɗon koola , ɓe ɗon cakkina limce maɓɓe dow , ɓe ɗon ukka collaaje .
44022024	Hooreejo sooje'en go umri yimɓe mum ɓe njahra mo nder saare , ɓe piya mo ngam ɓe keɓta daliila ɗume Yahuudu'en ɗon koola bana ni dow maako .
44022025	Ammaa nde ɓe kaɓɓi mo haa ɓe piya mo , Pol wi'i soojeejo mawɗo gonɗo ton : " On ngoodi duŋgayeere fiyugo neɗɗo Romaajo mo hiitaaka tawon na ? "
44022026	Nde soojeejo man nani ɗum , o yehi haa hooreejo maɓɓe go , o ?ami mo : " Ɗume a yiɗi waɗugo ? Gorko oo , o Romaajo ! "
44022027	Nden hooreejo sooje'en yehi haa Pol , ?ami mo : " Yeccam , a Romaajo na ? " Pol jaabi : " Ooho , mi Romaajo . "
44022028	Hooreejo man wi'i : " Min , bee ceede ɗuuɗɗe keɓmi laataago Romaajo . " Pol jaabi : " Ammaa min mi tawi ɗum diga danyeeki am . "
44022029	Law sooje'en taaskaniiɓe fiyugo mo ngam o wolwa go , acci mo . Hooreejo maɓɓe boo hultori nde o faami Pol woni Romaajo . Ndaa boo , o haɓɓi mo bee callalluuji .
44022030	Hooreejo sooje'en man yiɗi anndugo fakat ko woni wullaandu Yahuudu'en dow Pol . Ngam maajum jaŋgo man o fisti callalluuji Pol , o umri mawɓe liman'en e dawrooɓe fuu ɓe kawta . Nden o waddi Pol , o darni mo yeeso maɓɓe .
44023001	Pol huusiti dow dawrooɓe , wi'i : " Deerɗam'en ! Min mi ɗon ɗowtano Allah bilaa aybe diga fuɗɗam haa hande . "
44023002	Hooreejo liman'en bi'eteeɗo Ananiyas umri dariiɓe kombi Pol ɓe piya mo haa hunduko .
44023003	Pol wi'i mo : " Fakat Allah fiyete , an naafikiijo ! A ɗon jooɗi ngam hiitaago yam fodde tawreeta , ammaa a luuti tawreeta nde a ɗon umra ɓe piyammi ! "
44023004	Wonɓe kombi maako mbi'i mo : " A ɗon huɗa hooreejo liman'en mo Allah darni ! "
44023005	Pol jaabi : " Deerɗam'en , mi anndaa o hooreejo liman'en . Ngam deftere Allah wi'i : Taa wolwu kalluka dow ardiiɗo yimɓe mon . "
44023006	Nde Pol anndi woɗɓe haa maɓɓe Saduki'en , woɗɓe boo Farisa'en , o wolwani dawrooɓe bee sembe : " Deerɗam'en ! Min mi Farisaajo , ɓii Farisaajo . Ɓe ngulli yam haa ɗo ngam mi woodi tammunde maayɓe ummititto bee yoŋki ! "
44023007	Nde o wi'i ɗum , Farisa'en e Saduki'en puɗɗi ngaaba , ɓe cendi geɓe ɗiɗi .
44023008	Ngam Saduki'en ɗon mbi'a yimɓe ummitittaako diga maayde , ɓe ɗon mbi'a boo walaa malaa'ikaajo , walaa ginnawol , walaa ruuhu . Ammaa Farisa'en ɗon mbi'a fuu ɗum fuu ɗum ɗon .
44023009	Nde hoolo man ɓesdi , woɗɓe haa moodiɓɓe tawreeta ɓe yeɓre Farisa'en ummi , nyaaɗi , mbi'i : " Min tawaay aybewol koo gootol haa gorko oo ! Teema ɗum gooŋga malaa'ikaajo malla ruuhu wolwani mo ! "
44023010	Ngaaba man ummiti bee sembe haa hooreejo sooje'en huli taa ɓe ceeka ɓandu Pol . Ngam maajum o umri sooje'en maako ɓe njaha haa mooɓre , ɓe ngurtina Pol caka maɓɓe , ɓe njahra mo haa saare sooje'en .
44023011	Jemmaare maajum Jawmiraawo waŋgani Pol , wi'i mo : " Taa hul ! A seedake yam haa Urusaliima ɗo , sey a seedo yam haa Roma boo . "
44023012	Jaŋgo man Yahuudu'en woɗɓe kawti ngam waɗugo saawari . Ɓe mbaɗi hunayeere ɓe nyaamataa kooɗume , ɓe njarataa kooɗume , sey to ɓe mbari Pol .
44023013	Hawtuɓe ngam waɗugo anniya ka ɓuri cappanɗe nayo .
44023014	Ɓe njehi haa mawɓe liman'en e dawrooɓe Yahuudu'en , ɓe mbi'i : " Min mbaɗi hunayeere min nyaamataa kooɗume , sey to min mbari Pol .
44023015	Jonta , onon bee dawrooɓe , sey on nela haa hooreejo sooje'en Roma , o wadda Pol haa mon , mbi'on mo on ngiɗi nanugo haala maako fahin . Ammaa minin min mbaran mo diga o yottaaki haa mon . "
44023016	Ammaa ɓii deerɗiraawo Pol nani haala hunayeere nde . O yehi , o nasti saare sooje'en , o yecci Pol haala man .
44023017	Nden Pol ewni gooto haa sooje'en mawɓe , wi'i mo : " Yahru suka oo haa hooreejo mon , woodi ko o yeccata mo . "
44023018	O yahri mo haa hooreejo maɓɓe , o wi'i : " Pol , kaɓɓaaɗo , ewni yam , o wi'i yam mi wadda suka oo haa ma , ngam woodi ko o yeccete . "
44023019	Hooreejo go naŋgi mo juŋŋgo , yahri mo haa suudu ɓe ɗiɗo , ?ami mo : " Ɗume mbi'ɗa ? "
44023020	O jaabi : " Yahuudu'en narri ?amugo ma jaŋgo a yahra Pol haa dawrooɓe , ɓe mbi'an ɓe ngiɗi nanugo haala maako fahin .
44023021	Ammaa taa jaɓan ɓe , ngam worɓe ɓuri cappanɗe nayo ɗon mbaaltani mo , ndeena mo . Ɓe fuu ɓe mbaɗi hunayeere ɓe nyaamataa , ɓe njarataa sey to ɓe mbari mo . Ɓe taaski waɗugo ɗum , ɓe ɗon ndeena jaawaabu maaɗa . "
44023022	Hooreejo go wi'i : " Taa a wi'a koomoy a yecci yam haala ka . " O jaɓɓiti suka .
44023023	Nden o ewni sooje'en mawɓe ɗiɗo , o wi'i ɓe : " Mooɓe sooje'en teemeɗɗe ɗiɗo e wa''iiɓe pucci cappanɗe njoweeɗiɗo e jogiiɓe labbe teemeɗɗe ɗiɗo , ɓe taaskano dillugo Kaysariya deydey njamndi joweenayi jemma .
44023024	On mbaɗa dabare pucci haa Pol wa''o , on njahra mo jam haa Felikus , ngomnaajo . "
44023025	Nden o windi bataakewol ngo'ol :
44023026	" Kalawdiyus Lisiyas haa Felikus , ngomnaajo tedduɗo , mi hoofni ma .
44023027	Gorko oo , Yahuudu'en naŋgi mo , ɓe ngiɗi mbarugo mo . Nde mi nani o Romaajo , mi yehi bee sooje'en , mi hisni mo .
44023028	Mi yiɗi anndugo ngam ɗume ɓe ngulli mo , ngam maajum mi yahri mo haa dawrooɓe maɓɓe .
44023029	Mi tawi o waɗaay kooɗume ko he'i nastingo mo fursina malla mbarugo mo . Ɓe ngulli mo ngam haala tawreeta maɓɓe tan .
44023030	Nde mi nani Yahuudu'en mbaɗi hunayeere sey ɓe mbara mo , mi neldi mo haa maaɗa . Mi yecci wulliiɓe mo ɓe ngullo mo haa ma . "
44023031	Nden sooje'en koo'i Pol bana hooreejo maɓɓe umri ɓe , ɓe njahri mo haa Antipatris jemmaare man .
44023032	Jaŋgo man sooje'en warnooɓe bee kosɗe kooti , ammaa wa''iiɓe pucci ndilli yeeso bee Pol .
44023033	Ɓe njahri mo Kaysariya , ɓe ndokki ngomnaajo bataakewol go , ɓe acci Pol haa juŋŋgo maako .
44023034	Ngomnaajo jaŋgi bataakewol . O ?ami Pol lesdi ndiye o woni . Nde o tawi o Silikiyaajo ,
44023035	o wi'i : " Mi nanan haala ma to wulliiɓe ma ngari . " Nden o umri sooje'en ɓe ayna Pol haa saare laamu nde Hirudus mahi .
44024001	Ɓaawo balɗe jowi , Ananiyas , mawɗo liman'en , yotti Kaysariya . O wardi bee dawrooɓe woɗɓe e Tertullus , annduɗo dooka kiita Roma'en . Nde ɓe njotti yeeso Felikus , ngomnaajo , ɓe ngulli Pol .
44024002	Nde ɓe ewni mo , Tertullus fuɗɗi wullaago mo bana ni :
44024003	Ɗum fuu haa maaɗa min keɓi ɗum , min ɗon ngette masin .
44024004	Mi he'aay ɗuɗɗinango ma haala , ammaa useni , mi tori ma ngam enɗam ma , nanan min haala amin seɗɗa .
44024005	Min tawi gorko oo , o kalluɗo masin , o ɗon ummina tuurtol caka Yahuudu'en nder duniyaaru fuu , kaŋko woni ardiiɗo biɗu'aaku Nasaratu'en .
44024006	Nden o fuɗɗi harmingo haykaliiru boo , ammaa min naŋgi mo . [ Min ngiɗino hiitaago mo fodde kiita tawreeta amin ,
44024007	ammaa Lisiyas , hooreejo sooje'en wari , jaɓti mo haa juuɗe amin bee sembe .
44024008	Nden Lisiyas umri wullooɓe mo ɓe ngara yeeso maaɗa . ] To a ?amti mo , a anndan ko min ngullori mo ɗum gooŋga . "
44024009	Yahuudu'en fuu mbi'i : " Ko Tertullus wolwi , ɗum gooŋga . "
44024010	Ngomnaajo sappi Pol , o wolwa . Nden Pol wi'i : " Mi anndi duuɓi ɗuuɗɗi an woni kiitoowo lesdi ndi , ngam maajum mi seyi waɗugo hujja am yeeso maaɗa .
44024011	Ɓuraay balɗe sappo e ɗiɗi ko njahmi Urusaliima ngam mi sujidana Allah . To a linyi ɗum , a tawan non .
44024012	Walaa mo meeɗi tawugo yam mi ɗon waɗa ngaaba bee goɗɗo nder haykaliiru , malla mi ɗon ummina haala koo nder cuuɗi waajaago maɓɓe , malla nder wuro .
44024013	Walaa mo waawata gooŋɗingo wullaandu ndu'u caka maɓɓe .
44024014	Ammaa ndaa ko mi waŋginante : Mi ɗon sujidana Allah kaakaaji amin bee tokkaago laawol ngol ɓe mbi'ata biɗu'aaku . Ammaa min boo mi ɗon nuɗɗini ko winda nder tawreeta Muusa e defte annabo'en fuu .
44024015	Min boo mi ɗon tabitini Allah ummitinan wooɗɓe e halluɓe fuu diga maayde , bana kamɓe boo ɓe tabitiniri ɗum .
44024016	Ngam maajum mi ɗon haɓda jooɗaago ɓernde laaɓnde bilaa feloore yeeso Allah , e yeeso yimɓe boo .
44024017	" Ɓaawo yiilaago yaasi Urusaliima duuɓi seɗɗa , mi lorake ton ngam mi yahrana yimɓe am dokkal ceede , mi waɗa sadaka .
44024018	Nde mi ɗon waɗa ɗum , ɓe tawi yam haa haykaliiru . ɓe tawi yam ɓaawo mi timmini al'aada cenki , woodaa mooɓre haa am , woodaa hoolo .
44024019	Ammaa Yahuudu'en woɗɓe ɓe lesdi Asiya ɗon ton . Kamɓe boo ɓe ngara yeeso maaɗa bee gullaali , to woodi ko ɓe mbi'ata dow am .
44024020	Malla yimɓe ɓe'e ngecce halleende ndeye mi waɗi hiddeko ɓe ndarna yam yeeso dawrooɓe ,
44024021	sonaa haala ngoota mi wolwi yaake mi dari yeeso maɓɓe , mi wi'i : On kiiti yam hande ngam mi nuɗɗini ummitineeki maayɓe . "
44024022	Nde Felikus anndi haala laawol Masiihiŋko'en , o wi'i ɓe : " To Lisiyas , hooreejo sooje'en wari , mi ta''an kiita mon . " Nden o wi'i ɓe caŋkito .
44024023	O umri mawɗo aynooɓe Pol , ɓe ayna mo booɗɗum , ammaa taa ɓe ɓilla mo , ɓe acca soobiraaɓe maako nafa mo .
44024024	Ɓaawo balɗe seɗɗa , Felikus wari bee debbo mum Durusilla , Yahuuduujo . O ewni Pol , o nani bolle maako dow haala nuɗɗingo Yeesu Almasiihu .
44024025	Ammaa nde Pol fuɗɗi wolwugo haala mbooɗeeŋga e naŋgtaare e kiita nyalaade darŋgal , Felikus hultori , wi'i : " He'i jonta kam . To mi heɓi wakkati , mi ewnete fahin . "
44024026	O tammi Pol hokkan mo ceede , ngam maajum o tokki ewnaago mo tum , ɓe ngeewta .
44024027	Ɓaawo duuɓi ɗiɗi , Porkiyus Festus sanji Felikus . Ammaa ngam Felikus yiɗi seynugo Yahuudu'en , o yoofaay Pol .
44025001	Balɗe tati ɓaawo yottaago Festus haa lesdi man , o ummi Kaysariya , o yehi Urusaliima .
44025002	Ton mawɓe liman'en e mawɓe Yahuudu'en ngulliti Pol haa maako . Ɓe tori Festus ,
44025003	to o yerdake , o wadda Pol haa Urusaliima , ngam ɓe mbaɗi anniya mbarugo mo haa dow laawol .
44025004	Festus jaabi : " Ɓe ɗon njogi Pol haa Kaysariya , min boo mi loroto ton law .
44025005	Sey mawɓe mooɗon njahda bee am haa Kaysariya , ɓe ngullo mo haa ton , to woodi ko o waɗi . "
44025006	Festus faɓɓi bee maɓɓe haa Urusaliima balɗe joweetati malla sappo , nden o lori Kaysariya . Jaŋgo man o jooɗi nokkuure kiita , o umri ɓe ngadda Pol .
44025007	Nde Pol yotti , Yahuudu'en warɓe diga Urusaliima taari mo , ɓe mbaɗi gullaali ɗuuɗɗi caatuɗi dow maako , ammaa ɓe keɓaay gooŋɗingo ɗi .
44025008	Ammaa Pol wolwi hujja muuɗum , wi'i : " Mi waɗaay aybe koo haa tawreeta Yahuudu'en , malla haa haykaliiru , malla haa laamiiɗo Roma . "
44025009	Nde Festus yiɗi seynugo Yahuudu'en , o ?ami Pol : " A jaɓan yahugo Urusaliima haa mi hiito ma dow gullaali ɗi na ? "
44025010	Pol wi'i : " Mi ɗon dari haa nokkuure kiita laamiiɗo Roma . Haani mi hiite haa ɗo . Mi waɗaay Yahuudu'en aybe , an boo a anndi .
44025011	To mi baɗɗo aybe ko he'i mbarugo yam , mi toraaki yoofeego . Ammaa to walaa gooŋga haa gullaali maɓɓe dow am , walaa baawanɗo hokkugo yam haa maɓɓe . Mi tori ma a yahra kiita am haa laamiiɗo Roma . "
44025012	Ɓaawo dawrugo bee yimɓe faada , Festus wi'i : " A tori yahreego haa laamiiɗo Roma , a yahan haa maako . "
44025013	Ɓaawo balɗe seɗɗa , laamiiɗo Agarippa wari bee Bernike haa Kaysariya ngam hoofnugo Festus .
44025014	Nde ɓe paɓɓi ton balɗe seɗɗa , Festus yeewti laamiiɗo haala Pol , o wi'i : " Woodi naŋgaaɗo haa ɗo diga laamu Felikus .
44025015	Nde mi yehi Urusaliima , mawɓe liman'en e dawrooɓe Yahuudu'en ngulliti mo , ɓe tori yam mi hiito mo .
44025016	Ammaa mi yecci ɓe , haa kiita Roma'en kam , sey gullaaɗo bee wulliiɓe mbolida , ngam haa o jaabano hoore maako dow wullaandu man . To naa non , ɓe ndokkitittaa gullaaɗo oo haa wulliiɓe mo .
44025017	Nde ɓe fuu ɓe ngari haa ɗo , mi neeɓtinaay sam . Jaŋgo man mi jooɗi haa nokkuure kiita , mi umri ɓe ngadda gorko man .
44025018	Wulliiɓe mo ummi , mbolwi , ammaa ɓe ngaddaay wullaandu hallundu bana mi tammino .
44025019	Sey ngaaba tan ɓe mbaɗi bee maako dow diina maɓɓe , e dow goɗɗo bi'eteeɗo Yeesu , maayɗo . Ammaa Pol wi'i o geeto .
44025020	Min boo , nde mi heɓtaay no mi linyira haala man , mbi'mi Pol : A jaɓan yahugo Urusaliima , ɓe kiito ma ton na ?
44025021	Ammaa Pol tori yam hiiteego haa laamiiɗo Roma , mi umri ɓe njogo mo hiddeko mi nelda mo haa laamiiɗo Roma . "
44025022	Agarippa wi'i Festus : " Min boo mi yiɗi nanugo haala gorko man . " Festus jaabi : " A nanan mo jaŋgo . "
44025023	Jaŋgo man Agarippa bee Bernike ngari bee laamu , yimɓe ɗon teddina ɓe . Ɓe nasti nokkuure kiita bee mawɓe sooje'en e mawɓe wuro . Festus umri ɓe ngadda Pol . Ɓe ngaddi mo .
44025024	Festus wi'i : " Laamiiɗo Agarippa , e yimɓe hawtuɓe haa ɗo fuu : On ngi'i gorko oo , Yahuudu'en iwɓe haa ɗo e Urusaliima fuu , ngulli mo haa am . Ɓe fuu ɓe ɗon mbi'a taa mi acca mo bee yoŋki .
44025025	Ammaa mi tawaay kooɗume ko he'i mbarugo mo . Yoo , nde kaŋko bee hoore maako tefi hiiteego haa laamiiɗo Roma , mi waɗi anniya neldugo mo haa ton .
44025026	Ammaa mi anndaa ko mi windanta laamiiɗo Roma dow haala maako . Ngam maajum mi waddi mo haa mooɗon , sakkoma haa maaɗa , laamiiɗo Agarippa , ngam haa ɓaawo linyugo haala ka , mi heɓa ko mi winda .
44025027	Ngam hakkiilo am jaɓaay nelugo fursinaajo haa kiita bilaa laɓɓingo daliila ko woni wullaandu dow maako . "
44026001	Agarippa wi'i Pol : " To a yiɗi , wolwu haala ma . " Pol ɓaŋgti juŋŋgo mum , wolwi hujja muuɗum , wi'i :
44026002	" Ya laamiiɗo Agarippa ! Mi seyake wolwugo haala am hande yeeso ma , dow ko Yahuudu'en ngullori yam fuu .
44026003	Ngam an a anndi al'aadaaji Yahuudu'en e hujjaaji maɓɓe fuu . Ngam maajum mi tori ma , a nananammi bee munyal .
44026004	" Yahuudu'en fuu anndi joonde am diga mi ɓiŋgel . Ɓe anndi no mi jooɗori nder yimɓe am , e haa Urusaliima boo .
44026005	Diga fuɗɗam mi tokki laawol Farisa'en , laawol diina ɓurŋgol saatugo . Ɓe anndi ɗum diga ɓooyma , ɓe ceedoto ɗum boo , to ɓe ngiɗi .
44026006	Jonta mi ɗon nder kiita ngam daliila tammunde alkawal ngal Allah waɗani kaakaaji amin .
44026007	Le'i amin sappo e ɗiɗi fuu ɗon tammi alkawal ngal laatoto , ngam maajum ɓe ɗon cujidana Allah jemma e naaŋge . Ngam tammunde nde'e Yahuudu'en ngulli yam !
44026008	Onon Yahuudu'en , koni on nuɗɗintaa Allah ummitinan maayɓe ?
44026009	" Min hoore am boo , mi haɓdino wonnugo innde Yeesu mo Nasaratu bee dabareeji feere feere .
44026010	Mi waɗi ɗum haa Urusaliima . Mawɓe liman'en ndokki yam duŋgayeere nastingo nuɗɗinɓe ɗuuɗɓe haa fursinafa . Nde ɓe kiiti ɓe kiita mbareego boo , mi yerdi ɗum .
44026011	Cili ɗuuɗɗi mi torri ɓe nder cuuɗi waajaago fuu , mi dooli ɓe ɓe acca nuɗɗinki maɓɓe . Mi ɓernani ɓe masin haa mi yehi gure jananne , mi torra ɓe ton . "
44026012	" Ngam daliila man ndillumi Damas bee duŋgayeere e nelal mawɓe liman'en .
44026013	Nde mi ɗon dow laawol caka nyalawma , ngi'mi annoora ka ɓuri annoora naaŋge piw . Ka iwi haa asama , ka yaynani yam , min e ɓe mi yahdata fuu .
44026014	Min fuu min ndo''i haa lesdi . Nden mi nani sawtu wolwani yam bee ibraniŋkoore : Sol , Sol , koni toonyootoɗa mi ? A ɗon naawna hoore ma bana ngaari to lati tufirgel jawmum .
44026015	Mi ?ami : Ɗum moy , an Jawmiraawo ? Jawmiraawo wi'i : Min woni Yeesu mo toonyotooɗa .
44026016	Ammaa umma , dara . Mi waŋgani ma ngam mi suɓi ma a laato suka am . Sey a yecca yimɓe a gi'ɗo yam hande , a yecca ɓe boo ko mi tammi hollugo ma .
44026017	Mi hisnete juuɗe yimɓe Isra'iila e ummaatooje goɗɗe , ɓe mi nelan ma haa maɓɓe ,
44026018	ngam a maɓɓita gite maɓɓe , a wurtina ɓe nyiɓre , a yahra ɓe haa annoora , a hisna ɓe baawɗe Sayɗaanu , ɓe nasta baawɗe Allah , ngam haa ɓe keɓa yaafuye hakkeeji maɓɓe , ɓe nasta joonde maɓɓe caka suɓaaɓe Allah bee nuɗɗingo yam . "
44026019	" Ngam maajum , ya laamiiɗo Agarippa , ɗowtaniimi ko Allah holli yam diga asama .
44026020	Mi aarti waajaago haa Damas e haa Urusaliima , ɓaawoɗon haa lesdi Yahuudu'en fuu , fahin haa ummaatooje goɗɗe . Mi waaji ɓe , sey ɓe tuuba hakkeeji maɓɓe , ɓe ngaylito haa Allah , ɓe mbaɗa kuuɗe pottanɗe tuubu maɓɓe .
44026021	Ngam maajum Yahuudu'en naŋgi yam nder haykaliiru , ɓe ngiɗi mbarugo yam .
44026022	Ammaa haa hande , nde Allah walli yam , mi dari ngam waŋgingo gooŋga yeeso yimɓe fuu diga mawɓe e leesɓe . Mi wi'aay kooɗume , sey ko Muusa e annabo'en mbi'no waɗan , ɓe mbi'i :
44026023	Almasiihu yaran bone , o aartan ummitaago diga maayde , haa o waŋgina annoora kisndam haa Yahuudu'en e ummaatooje goɗɗe fuu . "
44026024	Nde Pol ɗon wolwa hujja muuɗum bana ni , Festus wi'i mo bee sawtu : " Pol , a ginnaaɗo , ɗuuɗugo anndal ma itti hakkiilo ma ! "
44026025	Pol jaabi : " Naa mi ginnaaɗo , barkaama ! Ɗum bolle gooŋga , jaɓeteeɗe haa yimɓe fuu mbolwanmi .
44026026	Ya laamiiɗo Agarippa , mi hulaay wolwango ma ngam a anndi haala man , walaa ko suuɗani ma haa kuuje ɗe fuu , ngam ɗum laataaki bee cuuɗiiɗum .
44026027	A nuɗɗinɗo annabo'en na , ya laamiiɗo Agarippa ? Mi anndi a nuɗɗinɗo . "
44026028	Agarippa wi'i Pol : " Law bana ni tammiɗa a waɗa mi laato Masiihiŋkeejo ? "
44026029	Pol jaabi : " Koo bee law , koo naa bee law , mi ɗon toro Allah an bee nananɓe yam fuu , on laato bana am , ammaa bilaa callalluuji ɗi ! "
44026030	Nden laamiiɗo e ngomnaajo e Bernike fuu ummi .
44026031	Nde ɓe ndilli , ɓe ɗon mbi'a : " Gorko oo waɗaay kooɗume ko he'i mbarugo mo malla nastingo mo fursina . "
44026032	Nden Agarippa wi'i Festus : " En njoofanno gorko oo tonaa ngam o ?ami hiiteego haa laamiiɗo Roma kam . "
44027001	Nde ɓe tabitini min njahan Italiya bee koombowal , ɓe ndokkiti Pol e naŋgaaɓe woɗɓe haa Yuliyus . Kaŋko woni mawɗo haa yeɓre sooje'en Roma wi'eteende Yeɓre-laamiiɗo-Roma .
44027002	Min nasti koombowal iwŋgal Adaramittiya , jahanŋgal gure haa fomoonde maayo nder lesdi Asiya . Min ndilli . Aristarkus , goɗɗo Makedoniya ɗon bee amin .
44027003	Jaŋgo man min njotti Sidon . Nde Yuliyus ɗon enɗa Pol , o duŋgani mo yahugo haa soobiraaɓe maako , ngam ɓe nafa mo .
44027004	Diga ɗon min ummi , min mbakki duunde Kiprus haa wakere nde walaa hendu , ngam min ɗon potta bee hendu haa wakere feere .
44027005	Min eeri maayo kombi Silikiya bee Pamfiliya , min njotti wuro Mira nder lesdi Lisiya .
44027006	Ton mawɗo sooje'en tawi koombowal iwŋgal Aleksandiriya , jahanŋgal Italiya . O nastini min ngal .
44027007	Min ɗon njaha seɗɗa seɗɗa baakin balɗe , bee dakkerr min njottori Kinidus . Nde hendu haɗi min yahugo yeeso , min mbakki Kereta wakere nde walaa hendu , min caali nokkuure Salmoni .
44027008	Min mbakki fomoonde , bee bone min njottori nokkuure wi'eteende Jipporde-woonde , nde daayaaki wuro Laseya .
44027009	Min paɓɓi ton , haa juulde ittuki hakkeeji saali . Yaake man yahugo bee koombowal saɗan masin ngam naargeeji ɗuuɗɗi . Ngam maajum Pol wi'i :
44027010	" Hey yimɓe , jahaaŋgal meeɗen nga'al tammi saɗugo , kuuje e koombowal mbonnoto . Naa kanjum tan , koo yoŋkiiji meeɗen maa , kisataa . "
44027011	Ammaa mawɗo sooje'en ɓuri jaɓugo ko laanyoowo e jawmu koombowal mbi'i dow ko Pol wi'i .
44027012	Jipporde man , jooɗaago haa maare bee dabbunde , wooɗaay . Ngam maajum ɓurna yimɓe man fuu ngiɗi dillugo . Ɓe ngiɗi yottaago Fenika haa ɓe ndabba ton , to heɓoto . Fenika woni jipporde koombooje haa duunde Kereta tiitiinde hiirnaaŋge walaadu woylafe e hiirnaaŋge walaadu fombina .
44027013	Nde hendu fombina fuɗɗi waɗugo , ɓe tammi ɓe keɓi ko ɓe ngiɗi , ngam maajum ɓe ɗoofi tiggirɗum koombowal , ɓe mbakki fomoonde Kereta .
44027014	Ammaa neeɓaay sam , hendu saatundu wi'eteendu Woyla-walaadu-fuunaaru ummi .
44027015	Ndu salori koombowal . Nde ngal waawaay tiitaago ndu , min acci hendu ɗon yerɓa ngal .
44027016	Nde min caali fombina duuŋgel bi'eteeŋgel Kawda , min ciwti hendu seɗɗa . Ton , bee bone min kaɓɓi koombowal pamaral , taa ngel halka .
44027017	Ɓe ɓaŋgti koombowal pamaral go , ɓe njo''ini ngal haa dow koombowal maŋgal . Nden ɓe kaɓɓi maŋgal maajum bee ɓoggi . Ɓe kuli ɗaggugo haa njaareendi gaa'en fomoonde Libiya . Ngam maajum ɓe njippini limce ko yahrata koombowal , ɓe njoofi koombowal haa hendu yahra ngal .
44027018	Nde hendu man ɗon tokki waɗugo , jaŋgo man ɓe puɗɗi wudingo dooŋgle koombowal .
44027019	Faɓɓijaŋgo man ɓe ngudini ɓoggi , e limce ko yahrata koombowal , e leɗɗe koombowal bee juuɗe maɓɓe .
44027020	Balɗe ɗuuɗɗe min ngi'aay koode e naaŋge , ngam hendu tokki waɗugo bee sembe , haa min itti tammunde hisugo .
44027021	Nde faɓɓi ɓe nyaamaay kooɗume , Pol dari yeeso maɓɓe , wi'i : " Hey yimɓe , ndikka to on jaɓino ko mbi'mi on , taa on ummo Kereta . To on mbaɗno non , en kisanno asar e halkere nde .
44027022	Ammaa jonta mi ɗon toro on , tiɗɗine ɓerɗe mon ! Walaa mo yoŋki mum halkata , koo gooto , sey koombowal tan halkata .
44027023	Ngam haŋki Allah Jawmiraawo am mo mi sujidanta , neli malaa'ikaajo mum haa am ,
44027024	wi'i yam : Pol , taa hultor ! Fakat a daroto yeeso laamiiɗo Roma . Ndaa , Allah , ngam mo''ere muuɗum , hokki ma yoŋkiiji yimɓe nder koombowal nga'al fuu .
44027025	Ngam maajum taa kultore , onon worɓe . Ngam mi hooli Allah ɗum waɗan bana o wi'i yam .
44027026	Ammaa hendu yahran en haa duunde feere . "
44027027	Ɗum jemmaare sappo e nayaɓre ko hendu fuɗɗi yerɓugo min haa maayo cakaawo . Caka jemma laanyooɓe tammi min ɓadake lesdi .
44027028	Nden ɓe njippini ɓoggol bee njamndi kaɓɓaandi haa maagol , ngam foondugo luggeeŋga ndiyam . Ɓe tawi luggeeŋga man waɗi piyanɗe cappanɗe joweego , yeeso seɗɗa nga waɗi piyanɗe cappanɗe nayi e jowi .
44027029	Ɓe kuli taa hendu yahra koombowal haa tapaaje , ngam maajum ɓe njippini jamɗe tiggirɗe nayi ɓaawo koombowal . Ɓe keppi ndeye baɓɓol waɗata .
44027030	Laanyooɓe ngiɗi wurtaago koombowal , ɓe ndilla . Ɓe njippini koombowal pamaral haa ndiyam , ɓe mbaɗi bana ɓe njippinan jamɗe tiggirɗe feere yeeso koombowal .
44027031	Ammaa Pol wi'i sooje'en e mawɗo maɓɓe : " To laanyooɓe njooɗaaki haa koombowal , on kisataa . "
44027032	Nden sooje'en ta''i ɓoggi naŋgudi koombowal pamaral , ɓe njoofi ngal , do''i .
44027033	Nde ɓadi weetugo , Pol tori ɓe ɓe nyaama , o wi'i : " On munyi balɗe sappo e nayi , on nyaamaay kooɗume , on ɗon ndeena .
44027034	Sey on nyaama seɗɗa , to on ngiɗi hisugo . Ammaa koo gaasawol hoore mon majjataa . "
44027035	Nde o wi'i ɗum , o hoo'i nyaamdu , o yetti Allah yeeso maɓɓe fuu , o sendi ndu , o fuɗɗi nyaamugo .
44027036	Nden ɓe fuu , hakkiilooji maɓɓe nde'iti , ɓe nyaami .
44027037	Limgal yimɓe haa koombowal waɗi teemeɗɗe ɗiɗo e cappanɗe njoweeɗiɗo e njoweego ( 276 ) .
44027038	Nde ɓe kaari , ɓe cakkini alkamaari nder ndiyam ngam ustugo dooŋgal .
44027039	Nde weeti , laanyooɓe anndaa toy ɓe ngoni , ammaa ɓe ngari pellel njaareendi haa ndiyam nasti duunde . Ɓe ngiɗi yahrugo koombowal ton , haa ngal ɗagga , to heɓoto .
44027040	Ngam maajum ɓe ta''i ɓoggi tiggorɗe jamɗe , ɓe acci ɗe nder ndiyam . Nden ɓe pisti ɓoggi kaɓɓuɗi leɗɗe laanyirɗe . Nden ɓe ɓaŋgti limce haa yeeso koombowal ngam haa hendu yahra ngal haa duunde .
44027041	Ammaa koombowal tawi pellel haa ndiyam luggaay , dari ton . Yeeso maagal ɗaggi haa njaareendi , dimbataako sam . Nden ?uuge ndiyam pusi ɓaawo maagal .
44027042	Sooje'en numi mbarugo fursina'en , ngam taa ɓe ngino , ɓe ndogga .
44027043	Ammaa mawɗo sooje'en , nde yiɗi hisnugo Pol , haɗi ɓe waɗugo anniya maɓɓe . O umri waawɓe nginam ɓe aarta diwugo haa nder ndiyam , ɓe ngino , ɓe njotto lesdi .
44027044	Luttuɓe boo naŋga kaataakooje malla leɗɗe koombowal gewɗe . Bana ni min fuu min njottori lesdi jam .
44028001	Nde min njotti duunde jam , min nani innde duunde man wi'ete Malta .
44028002	Wonɓe haa ton njaɓɓi min booɗɗum . Nde iyeende fuɗɗi toɓugo , peewol boo waɗi , ɓe kuɓɓi yiite , ɓe njaɓɓi min .
44028003	Pol ɓofti leɗɗe haa o sakkina ɗe nder yiite , nguleeŋga yiite wurtini mboodi nder leɗɗe man , ndi ngati mo .
44028004	Nde yimɓe duunde man ngi'i mboodi ɗon ɓili haa juŋŋgo maako , ɓe mbi'i : " Walaa seko , gorko oo o mbaroowo yimɓe . Koo nde o hisi maayo , ɗowanteeɗo meeɗen bi'eteeɗo Adilaaku accataa mo o yeeɗa . "
44028005	Ammaa Pol fiɗɗi mboodi , ndi yani nder yiite . O maataay naawɗum koo tis .
44028006	Ɓe tammi juŋŋgo maako ɓuutan malla o maaya law . Ammaa nde haa neeɓi ɓe ngi'aay ko waɗi mo sam , ɓe numi fahin , ɓe mbi'i : " Asee , o ɗowanteeɗo ! "
44028007	Gese Publiyus , ardiiɗo yimɓe duunde , daayaaki bee nokkuure man . O weerni min booɗɗum , min njooɗi haa maako balɗe tati .
44028008	Baaba Publiyus ɗon waali nyawɗo yontere e riiwre . Pol yehi haa maako , waɗi do'a , wallini juuɗe mum dow maako , yamɗitini mo .
44028009	Ɓaawoɗon nyawɓe fuu haa duunde ngari haa Pol , o yamɗitini ɓe .
44028010	Ɓe ndokki min dokke ɗuuɗɗe . Nde min nasti koombowalfi haa min ndilla boo , ɓe ndokki min ko min mari haaje haa jahaaŋgal .
44028011	Ɓaawo lebbi tati min ndilli bee koombowal iwŋgal Aleksandiriya , bi'eteeŋgal Labbi-ciwtuɗi . Kaŋgal dabbuno haa duunde man .
44028012	Min njotti wuro Sirakus , min paɓɓi ton balɗe tati .
44028013	Min ummi ton , min njotti wuro Regiyus . Jaŋgo man hendu fombina fuɗɗi waɗugo . Ɓaawo balɗe ɗiɗi , min njotti jipporde Potiyoli .
44028014	Min tawi nuɗɗinɓe ton . Ɓe tori min min paɓɓa haa maɓɓe asaweere . Bana ni min njottori Roma .
44028015	Nde deerɗiraaɓe wonɓe haa Roma nani kubaru man , ɓe ngari haa Luumo-Appiyus e haa Jipporle-tati ngam ɓe potta bee amin . Nde Pol yi'i ɓe , o yetti Allah , ɓernde maako boo seyi .
44028016	Nde min njotti Roma , ɓe nduŋgani Pol o jooɗo haa suudu maako , ammaa soojeejo ɗon ayna mo .
44028017	Ɓaawo balɗe tati Pol ewni mawɓe Yahuudu'en wonɓe Roma . Nde ɓe kawti , o wi'i ɓe : " Ya deerɗam'en ! Mi waɗaay kooɗume dow yimɓe meeɗen , malla dow al'aadaaji kaakaaji meeɗen , ammaa ɓe naŋgi yam haa Urusaliima , ɓe ndokkiti yam haa Roma'en .
44028018	Kamɓe ɓe ?ami yam ko mi waɗi , ɓe ngiɗi yoofugo yam , ngam ɓe tawi mi waɗaay kooɗume ko he'i mbarugo yam .
44028019	Ammaa nde Yahuudu'en njaɓaay mi yoofe , doole mi toro mi hiite haa laamiiɗo Roma , koo nde mi walaa wullaandu dow yimɓe am boo .
44028020	Ngam maajum mi ewni on haa mi yi'a on , mi wolwana on boo . Ngam daliila goɗɗo mo Isra'iila'en mbaɗi tammunde dow mum , ɓe kaɓɓi yam bee callalluwol ngol . "
44028021	Ɓe mbi'i mo : " Min keɓaay bataakewol habaru ma diga Yahudiya , walaa boo deerɗiraawo garɗo haa ɗo wi'i min habaru ko waɗ ma .
44028022	Ammaa min ngiɗi nanugo ko numata , ngam min anndi yimɓe kootoy ɗon ngedda yeɓre nde a woni nder mum . "
44028023	Ɓe ta''i nyande ɓe kawtata fahin . Yoo , nde nyande man yotti , hawtuɓe haa nokkuure Pol woni , ɓuri naane ɗuuɗugo . Pol nyalli faamtingo ɓe e waajaago ɓe haala laamu Allah . O haɓdi gooŋɗinango ɓe haala Yeesu bee faamtingo ko woni nder tawreeta e defte annabo'en .
44028024	Woɗɓe njaɓi ko Pol wolwi , ammaa woɗɓe njaɓaay .
44028025	Nden ɓe caaki , ɓe ɗon ngaabotira . Ammaa diga ɓe caakaaki tawon , Pol wi'i haala ngoota ka'a : " Ko Ruuhu Ceniiɗo wolwani kaakaaji mooɗon bee hunduko annabi Esaaya , gooŋɗi .
44028026	Allah wi'i :
44028027	Yimɓe ɓe'e , ɓe saata-ko'e'en ,
44028028	Pol wi'i fahin : " Kadi sey anndon , Allah neli habaru kisndam muuɗum haa ummaatooje goɗɗe . Kamɓe ɓe nanan ! " Ɓaawo bolle ɗe , Yahuudu'en ndilli , ɓe ɗon ngaabotira bee sembe caka maɓɓe . ]
44028030	Duuɓi ɗiɗi Pol jooɗi haa suudu haya , o ɗon jaɓɓo koomoy garɗo haa maako .
44028031	O waaji haala laamu Allah , o anndini yimɓe haala Yeesu Almasiihu , Jawmiraawo , o wolwi bee dartaare , walaa mo haɗi mo .
45001001	Bataakewol ngo'ol iwi haa Pol , maccuɗo Yeesu Almasiihu , yahugo haa jama'aare Masiihiŋko'en wonɓe haa Roma :
45001002	Diga ɓooyma Allah wi'i bee kunduɗe annabo'en o hisnan yimɓe , bana no njaŋgeten nder defte ceniiɗe .
45001003	Jonta o waɗi kisndam man bee Ɓiɗɗo maako Yeesu Almasiihu , Jawmiraawo men . Yeesu Almasiihu danyaama nder asŋgol laamiiɗo Daawuda . Ammaa saa'i Allah ummitini mo diga maayde , o tabitini mo Ɓiɗɗo maako mo o hokki ɗum baawɗe fuu .
45001004	
45001005	Ngam daliila maako Allah mo''ani yam , waɗi yam nelaaɗo mum ngam haa mi yahra yimɓe nder ummaatooje fuu ɓe nuɗɗina linjiila , ɓe ɗowtano Allah , ɓe teddina innde maako .
45001006	Onon boo on laati nder yimɓe ɓe'e , ngam Allah ewni on on laato yimɓe Yeesu Almasiihu .
45001007	Mi ɗon hoofna yiɗaaɓe Allah wonɓe haa Roma fuu , ewnaaɓe ngam ɓe laato yimɓe maako .
45001008	Ngam barka Yeesu Almasiihu mi ɗon yetta Allah am ngam mooɗon fuu , ngam kootoy nder duniyaaru yimɓe ɗon mbolwa haala nuɗɗinki mon .
45001009	Koondeye mi toroto mo fuu , mi ɗon siftora on . Ɗum gooŋga , Allah woni ceedoowo yam ! Kaŋko , mi ɗon huuwana mo bee ɓernde woore bee waajingo linjiila Ɓiɗɗo maako . Foroy mi ɗon toro mo o hoynanammi yahugo haa mooɗon , to o muuyi .
45001010	
45001011	Mi yiɗi masin mi heɓa yi'ugo on , mi senda bee mooɗon ko Ruuhu Allah hokki yam . Bana ni ngiɗmi sembiɗingo on .
45001012	Ndikka mi wi'a : En mballindira bee nuɗɗinki men , min mi sembiɗina on , onon boo on cembiɗinammi .
45001013	Annde , ya deerɗam'en , nde ɗuuɗɗum mbaɗmi anniya yahugo haa mooɗon , ammaa haa jonta mi heɓaay yahugo tawon . Mi yiɗi heɓugo tuubanɓe haa mooɗon , bana keɓmi haa ummaatooje goɗɗe .
45001014	Doole mi suklano yimɓe kooɓeye : ferɓe e ɓen peraay , marɓe anndal e ɓe ngalaa anndal fuu .
45001015	Ngam maajum ɗaɓɓanmi waajingo on linjiila , onon wonɓe haa Roma boo .
45001016	Mi ɗon seedo linjiila bee dartaare fuu , ngam baawɗe Allah ɗon nder maaka . Ka waawi hisnugo nuɗɗinɓe ka fuu , aran Yahuudu'en , nden yimɓe ummaatooje goɗɗe boo .
45001017	Bee linjiila man Allah ɗon waŋginana yimɓe fuu no ɓe keɓrata yerduye maako . Ɗum laatoto bee nuɗɗinki tan , diga fuɗɗam haa timmoode . Bana ko winda : " Nuɗɗinɗo Allah heɓan yerduye maako , o yeeɗan . "
45001018	Ɓernuki Allah mo asama waŋgi diga jonta . O ɗon ɓernana yimɓe , ngam ɓe teddinaay mo , ɓe luuti muuyo maako . Halleende maɓɓe haɗi gooŋga waŋgugo .
45001019	Ko goɗɗo waawi anndugo dow Allah , ɗum waŋgani ɓe , ngam Allah bee hoore mum waŋginani ɓe ɗum .
45001020	Fakat , neɗɗo waawataa yi'ugo Allah . Ammaa diga o tagi duniyaaru , baawɗe maako e jaati maako mbaŋgani yimɓe nder kuuɗe maako . Ngam maajum ɓe ngalaa hujja sam .
45001021	Ɓe anndi Allah , ammaa ɓe teddinaay mo bana no haani , ɓe ngettaay mo boo . Ngam maajum numooji maɓɓe ndaayi gooŋga , faamu wurti hakkiilooji maɓɓe , nyiɓre nasti .
45001022	Ɓe ɗon manto , ɓe tammi ɓe annduɓe , ammaa ɓe laati faataaɓe .
45001023	Ɓe acci Allah duumiiɗo , ɓe ɗon cujidana fotooji yimɓe maayooɓe e colli e dabbaaji e ladooji .
45001024	Ngam maajum Allah acci ɓe ɓe tokko suunooji ɓerɗe maɓɓe , ɓe coɓnindira ɓalli maɓɓe bee kuuɗe cemtiniiɗe .
45001025	Ɓe ngayliti gooŋga Allah , ɓe ngayliti ɗum fewre , ɓe cujidani tagle , ɓe acci tagɗo mo haandi yetteego haa foroy . Aamiina !
45001026	Ngam maajum Allah yoofi ɓe haa suunooji cemtiniiɗi . Rewɓe canji baaldal fodde ɗabiya , mbaɗi ko luuti ɗabiya .
45001027	Bana non worɓe boo acci waaldugo bee rewɓe , ɗon mbaalda bee worɓe , ɗon kuuwindira cemtiniiɗum . Bana ni ɓe hiiteteeɓe nder ɓalli maɓɓe ngam numooji maɓɓe majjuɗi .
45001028	Ɓe cali tokkaago anndal maɓɓe dow Allah . Ngam maajum Allah acci ɓe ɓe tokko hakkiilooji maɓɓe meereeji , ɓe kuuwa ko fottaay .
45001029	Ɓe ɗon ɗuɗɗina kuuɗe kalluɗe kooɗeye . Ɓe keewi suuno e nganyaandi e kaajal . Ɓe mbarooɓe ko'e , jokkirooɓe , waɗooɓe rikisi e tufle .
45001030	Ɓe ɗon kallina woɗɓe , ɓe ɗon nganya Allah . Ɓe toonyooɓe , mawnitittooɓe , jurotooɓe meere . Tum ɓe ɗon tefa laabi kesi ngam haa ɓe kuuwa kalluɗum . Ɓe ɗowtantaako saarooji maɓɓe ,
45001031	sey nufayeeji maɓɓe kalluɗi . Ɓe kebbintaa kunayeeje maɓɓe , ɓe ngalaa yiide koo enɗam .
45001032	Ɓe anndi fakat tawreeta Allah hiiti huuwooɓe kuuɗe ɗe'e kiita mbareego . Bee maajum fuu ɓe ɗon tokko huuwugo ɗe . Ko tulliti boo , ɓe ɗon maŋgta huuwanɓe ɗe fuu .
45002001	Soobiraaɓe am , koo to on ɗon pela irin kuuɗe ɗe'e , on ngalaa hujja . To on kiitake woɗɓe , on kiitoto ko'e mon , ngam onon boo on ɗon kuuwa bana maɓɓe .
45002002	En anndi , to Allah hiitake huuwanɓe kuuɗe man , kiita maako ngooŋɗuka .
45002003	Kadi to on peli woɗɓe , ammaa on ɗon kuuwa ko on pelata haa maɓɓe , on tammi on kisan kiita Allah na ?
45002004	Malla on ɗon njawo mbooɗeeŋga maako maŋga e munyal maako ? Allah ɗon woonana on ngam haa on tuuba , on lorto haa maako . Kadi on paamataa ɗum na ?
45002005	Ammaa ko'e mon caati , ɓerɗe mon ɗon calo tuubugo . Bana ni on ɗon caatina kiita Allah keɓanka on nder nyalaade kiita maako . Nyalaade maajum Allah waŋginan tikkere mum e kiita mum ngooŋɗuka yeeso yimɓe fuu .
45002006	O warjoto koomoy deydey kuuɗe mum .
45002007	Tiɗɗiniiɓe huuwugo booɗɗum , ɗaɓɓitanɓe tedduŋgal e daraja e duumaare , o hokkan ɓe ngeendam nduumiiɗam .
45002008	Ammaa tuurtanooɓe mo , salotooɓe gooŋga , tokkotooɓe halleende , o rufan tikkere maako saatunde fuu dow maɓɓe .
45002009	Ɓillaare e bone ukkanto huuwooɓe kalluɗum fuu , aran Yahuudu'en , nden yimɓe ummaatooje goɗɗe boo .
45002010	Ammaa koomoy huuwi booɗɗum , koo o Yahuuduujo , koo o laataaki Yahuuduujo boo , Allah hokkan mo tedduŋgal e daraja e jam .
45002011	Ngam Allah sendindirtaa yimɓe .
45002012	Yimɓe ummaatooje anndaa tawreeta , mbaɗi hakke . Kamɓe ɓe kalkan bilaa tawreeta . Ammaa Yahuudu'en anndi tawreeta , bee non fuu ɓe ɗon mbaɗa hakke . Kamɓe ɓe hiiteteeɓe dow tawreeta .
45002013	Goɗɗo heɓataa yerduye Allah bee nanugo tawreeta , sey bee ɗowtanaago ka .
45002014	Yimɓe ummaatooje ngalaa tawreeta . Ammaa to ɓe kuuwi bee muuyo maɓɓe ko tawreeta umrata , nden kam ɓe mbaɗani ko'e maɓɓe tawreeta , koo nde ka waŋganaay ɓe boo .
45002015	Umrooje tawreeta mbindaama nder ɓerɗe maɓɓe , kuuɗe maɓɓe ɗon mbaŋgina ɗum . Numooji ɓerɗe maɓɓe boo ɗon mbaŋgina ɗum , ngam saa'i feere numooji maɓɓe ngulloto ɓe , saa'i feere boo ɗi ceettoto ɓe .
45002016	Nyalaade Allah waɗata kiita dow numooji yimɓe sirriiji , ɗum fuu ɗum waŋgan . Kanjum woni seedamku linjiila ka Yeesu Almasiihu umri yam waajugo .
45002017	Kadi noy onon Yahuudu'en jonta ? On ɗon ndaara innde Yahuuduujo bana soomoore teddunde , on ɗon tuugtifa tawreeta , on ɗon mantoro kawtal mon bee Allah .
45002018	On anndi muuyo maako , ngam tawreeta anndini on huuwugo ko fotti .
45002019	On ɗon tammi on poti ɗowugo wumɓe e yaynango majjuɓe nder nyiɓre .
45002020	On ɗon elta faataaɓe , on ɗon njaŋgina derke'en boo . Fakat , bee tawreeta marɗon anndal e gooŋga fuu .
45002021	Ngam maajum on ɗon elta woɗɓe , ammaa on ngejjiti eltugo ko'e mon . On ɗon mbi'a : " Taa wujju " , ammaa onon bee ko'e mon on ɗon ngujja .
45002022	On ɗon mbi'a : " Taa waɗ njeenu " , ammaa onon bee ko'e mon on ɗon njeena . On ɗon nganya labbi , ammaa on ɗon ngujja kuuje nder cuuɗi maaji .
45002023	On ɗon njuro ngam Allah hokki on tawreeta , ammaa on ɗon njawna mo bee luutugo tawreeta .
45002024	Bana ko winda : " Ngam daliila mooɗon , onon Yahuudu'en , ummaatooje goɗɗe ɗon kallina innde Allah . "
45002025	Koo juulnol mon boo nafataa on , sonaa to on ɗowtanake tawreeta . Ammaa to on luuti tawreeta , juulnol mon laatake meere , on potan kal kal bee ɓe njuulnaaki .
45002026	Kadi to goɗɗo mo juulnaaki ɗowtanake umrooje tawreeta , Allah laarataa mo bana juulniiɗo na ?
45002027	Ngam maajum yimɓe iwɓe haa ummaatooje ɗe njuulnaaki , ndo''an on kiita . On mari tawreeta mbindaaka nder deftere , on ɗon njuulno boo , bee maajum fuu on ɗon luuta tawreeta . Kamɓe ɓe njuulnaaki , ammaa ɓe ɗon ɗowtano tawreeta .
45002028	Laatiiɗo Yahuuduujo gal yaasi tan , Allah limataa mo nder yimɓe muuɗum , sey laatiiɗo Yahuuduujo haa nder ɓernde muuɗum . Juulniiɗo haa ɓandu tan laataaki Yahuuduujo bee gooŋga , sey juulniiɗo haa ɓernde . Juulnol gooŋgawol ngo'ol laatoto bee Ruuhu Allah , naa bee umroore deftere . Yahuuduujo gooŋgaajo ɗaɓɓataa maŋgtoore mum haa yimɓe , sey haa Allah tan .
45002029	
45003001	To non kam , woodi ko Yahuudu'en ɓurdata ummaatooje goɗɗe na ? Juulnol maɓɓe woodi saman na ?
45003002	Fakat , ɗum woodi saman , naa seɗɗa . Aran , Allah halfini ɓe bolle mum booɗɗe .
45003003	To woɗɓe maɓɓe laataaki gooŋga'en , ɗum haɗan gooŋgaaku Allah na ?
45003004	Haɗataa sam ! Allah waŋgan o gooŋɗuɗo , koo to yimɓe fuu laatake fewooɓe . Bana ko winda :
45003005	To ni aybe meeɗen ɗon waŋgina gooŋga Allah bee ɓurɗum laaɓugo , ko mbi'eten ? Kadi to Allah hiitake en , ɗum fottaay na ? Mi ɗon ?ama bana yimɓe ?amrata .
45003006	Woodaa sam ! Ngam to Allah laataaki gooŋgaajo , noy o hiitorto duniyaaru ?
45003007	Ammaa to sooynde gooŋgaaku am ɗuɗɗini tedduŋgal Allah , waŋgini gooŋga maako laaɓɗum , ngam ɗume o hiitoto yam ngam mi marɗo hakke ?
45003008	Noy to en mbi'i : " Kuuwen halleende ngam haa mbooɗeeŋga waŋga . " Woɗɓe ɗon mbaɗammi tufle , ɗon mbi'a min wi'i ɗum . Kayto , ɓe keɓan kiita deydey aybe maɓɓe .
45003009	Noy jonta ? Enen Yahuudu'en en ɓuri yimɓe woɗɓe na ? Naa non sam ! Mi aarti mi wi'i hakke ɗon jaalo Yahuudu'en e yimɓe woɗɓe kal kal .
45003010	Ndaa ko deftere wi'ata :
45003011	Walaa marɗo hakkiilo , ɗaɓɓitanɗo Allah .
45003012	Ɓe fuu ɓe celi laawol gooŋga , ɓe mbonni .
45003013	Kondondi maɓɓe nandi bee genaale maɓɓitiiɗe ,
45003014	Kunduɗe maɓɓe keewi naalooje caatuɗe .
45003015	Kosɗe maɓɓe ɗon njaawa rufugo ?i?am yimɓe ,
45003016	bonnonda e halkere waɗan kootoy ɓe njehi fuu .
45003017	Ɓe anndaa laawol jam ,
45003018	ɓe ngalaa kulol Allah boo . "
45003019	En anndi booɗɗum : ko tawreeta wi'ata fuu , ka ɗon wi'a ɗum hokkaaɓe tawreeta , ngam taa goɗɗo heɓa hujja , ngam haa kiita Allah boo wara dow yimɓe duniyaaru fuu .
45003020	Walaa keɓranɗo yerduye Allah bee ɗowtanaago tawreeta . Neɗɗo woodi hakke , kanjum tan tawreeta anndinta mo .
45003021	Yoo , ko tawreeta e annabo'en anndini en diga ɓooyma , jonta ɗum laatake : Allah bee hoore mum waŋgini no yimɓe keɓrata yerduye maako bilaa tawreeta .
45003022	Allah jaɓan yimɓe to ɓe nuɗɗini Yeesu Almasiihu . Koomoy nuɗɗini Almasiihu , heɓan yerduye Allah . Ngam haa Allah yimɓe fuu potan kal :
45003023	Ɓe fuu ɓe mbaɗi aybe , ɓe keɓaay tedduŋgal ngal Allah annini hokkugo ɓe .
45003024	Ammaa Allah enɗi ɓe , hokkan ɓe yerduye mum caahu . Bee Yeesu Almasiihu o rimɗiniri ɓe diga baawɗe hakke .
45003025	Allah waɗi mo alaama culhotiral yeeso duniyaaru fuu . ?i?am maako ndufaaɗam haa leggal gaafaaŋgal ɗon waddana nuɗɗinɓe fuu yerduye Allah . Ɓooyma Allah munyani yimɓe , hiitaaki hakkeeji maɓɓe . Ammaa jonta o ɗon yaafo ɓe . Bana ni o waŋgini gooŋgaaku maako . Fakat , nder jamanuuru men jontaaru o muuyi waŋgingo ɗum . Kaŋko o koolniiɗo , o ɗon yerdo hooliiɓe Yeesu fuu .
45003026	
45003027	Kadi , daliila mawnitaago ɗon luttani en na ? Luttaay sam ! Ngam ɗume ? Ngam Allah limataa kuuɗe , sey nuɗɗinki .
45003028	En anndi fakat , Allah yerdataako goɗɗo ngam daliila kuuɗe tawreeta , sey ngam o nuɗɗini Yeesu Almasiihu .
45003029	Kadi Allah laati ngam Yahuudu'en tan na ? Naa o Allah ummaatooje goɗɗe boo na ? Nonnon , o Allah ummaatooje fuu .
45003030	Allah o gooto , o ɗon yerdo juulnotooɓe e ɓe njuulnataako fuu , to ɓe nuɗɗini Yeesu Almasiihu .
45003031	To mi wi'i bana ni , mi ɗon meeriɗina tawreeta na ? Naa non sam ! Mi ɗon tabitina tawreeta .
45004001	Noy haala Ibrahiima , kaaka asŋgol men ?
45004002	Kadi Allah yerdi mo ngam daliila kuuɗe maako na ? To non kam , o heɓanno daliila mawnitaago yeeso Allah . Ammaa o heɓaay .
45004003	Fakat deftere wi'i : " Ibrahiima nuɗɗini Allah , Allah boo limani mo ɗum gooŋgaaku . "
45004004	Kuuwoowo fuu foti heɓugo ngeenaari mum , ndi limataake caahu sam .
45004005	Ammaa haa Allah ɗum laataaki bana non . To goɗɗo tuugtaaki kuuɗe mum , ammaa nuɗɗini Allah jaɓanɗo marɗo aybe , nden kam Allah limanan mo nuɗɗinki man gooŋgaaku , yerdoto mo .
45004006	Kanjum , Daawuda boo wi'i ɗum , saa'i o wolwi haala seyo goɗɗo mo Allah yerdi ɗum bilaa kuuɗe . O wi'i :
45004007	" Seyo laatani yimɓe ,
45004008	Seyo laatani goɗɗo , to Jawmiraawo limanaay mo aybeeji . "
45004009	Seyo maajum laatanto juulnotooɓe tan na ? Aa'a , ngo laatanto ɓe njuulnataako boo . Mi aarti mi wi'i : " Ibrahiima nuɗɗini Allah , kaŋko boo o limani mo ɗum gooŋgaaku . "
45004010	Ndey ɗum laati ? Hiddeko o juulno na , koo ɓaawo maajum ? Fakat , saa'i man o siwa juulnaago .
45004011	Ibrahiima heɓi juulnol bana lamba tabitinka yerduye Allah . Allah yerdi mo ngam daliila nuɗɗinki maako , diga o siwa juulnaago . Bana ni Ibrahiima laatori baaba nuɗɗinɓe fuu , heɓɓe yerduye Allah , koo ɓe njuulnaaki boo .
45004012	Fakat o baaba juulnotooɓe boo . Ammaa naa juulniiɓe fuu laati ɓiɓɓe Ibrahiima , sey tokkiiɓe nuɗɗinki maako diga o juulnaakino .
45004013	Allah wi'i Ibrahiima o marnan asŋgol maako duniyaaru fuu . Koŋgol man waranaay Ibrahiima ngam o ɗowtani tawreeta , ammaa ngam o heɓi yerduye Allah bee nuɗɗinki .
45004014	To goɗɗo heɓi maral ngal bee ɗowtanaago tawreeta , nden kam nuɗɗinki nafataa , koŋgol Allah boo laatoto meere .
45004015	Walaa ko tawreeta waddanta yimɓe , sey tikkere Allah tan . Ngam to umroore woodaa , luutugo nde boo woodaa .
45004016	Ngam maajum Allah darni koŋgol mum dow nuɗɗinki , haa ɗum laato dokkal mo''ere maako . Koŋgol maako ɗon tabitana asŋgol Ibrahiima fuu , naa marɓe tawreeta tan , ammaa tokkiiɓe nuɗɗinki Ibrahiima boo . Ibrahiima laati baaba meeɗen en fuu ,
45004017	bana ko winda : " Allah wi'i mo : Mi waɗi ma baaba ummaatooje ɗuuɗɗe . " Allah wi'i mo boo : " Asŋgol ma ɗuuɗan bana koode asama . " Ibrahiima nuɗɗini Allah geeɗitinoowo maayɓe , umranɗo ko woodaa ɗum laato . Bee tammunde o nuɗɗiniri Allah , saa'i daliila tammunde woodaa . Bana ni o laatori baaba ummaatooje ɗuuɗɗe .
45004018	
45004019	Saa'i maajum duuɓi Ibrahiima ndillani teemerre . O anndi o waawataa danyugo ɓikkoy . Debbo maako Saratu boo naywi masin , waawataa reedugo . Bee non fuu o sekaay koŋgol Allah , ammaa o teddini mo bee nuɗɗinki cembiɗki .
45004020	
45004021	O nuɗɗini Allah woodi baawɗe huuwugo ko wi'i fuu .
45004022	Ngam maajum " Allah limani mo ɗum gooŋgaaku , yerdi mo . "
45004023	Wolde nde'e windaama , naa ngam Ibrahiima tan , ammaa ngam meeɗen boo .
45004024	To en nuɗɗini Allah , o limanan en ɗum gooŋgaaku . Kaŋko o ummitini Jawmiraawo men Yeesu Almasiihu diga maayde .
45004025	Allah acci mo o maaya ngam daliila aybeeji men . O ummitini mo boo ngam haa en keɓa yerduye maako .
45005001	Yoo , en keɓi yerduye Allah ngam en nuɗɗini mo . Jonta hoolaare ɗon hakkunde maako bee meeɗen , barka Jawmiraawo men Yeesu Almasiihu .
45005002	Kaŋko o heɓani en mo''ere Allah bee laawol nuɗɗinki , en ɗon tabita nder mo''ere man . En keewi seyo boo , ngam en ɗon tammo heɓugo tedduŋgal Allah .
45005003	En ɗon ceyoro koo ɓillaaje men boo , ngam en anndi ɓillaare waddan munyal .
45005004	Munyal sembiɗinan dartaare , dartaare boo tabitinan tammunde .
45005005	Bee tammunde maajum en mbustataake sam , ngam Allah waŋginani en yiide mum , hokki en Ruuhu mum .
45005006	Saa'i en tampuɓeno huuwugo ko fotti , Almasiihu maayi ngam meeɗen , enen tuurtanɓe Allah . O maayi nder saa'iire nde Allah suɓno .
45005007	Caɗɗum goɗɗo jaɓa maayugo mbattudife goɗɗo gooŋgaajo . Teema o jaɓan maayugo mbattudi goɗɗo booɗɗo masin .
45005008	Ammaa Almasiihu maayi mbattudi meeɗen yaake en konne'en Allah no . Bana ni Allah waŋginiri no o yiɗiri en .
45005009	To laatake en keɓi yerduye Allah bee ?i?am Almasiihu ndufaaɗam ngam meeɗen , nden kam en anndi boo Almasiihu hisnan en tikkere Allah warannde .
45005010	Saa'i en konne'en Allah no , o timmini konnaagu man bee maayde Ɓiɗɗo maako . Sakkoma jonta , nde laatiiɗen sooba'en maako , ngeendam Almasiihu kesam hisnan en kiita Allah .
45005011	Naa ɗu'um tan , ammaa en ɗon ceyoro kawtal bee Allah ngam daliila Yeesu Almasiihu , Jawmiraawo men mo laatini en sooba'en Allah .
45005012	Hakke nasti duniyaaru ngam daliila neɗɗo gooto . Bee hakke man , maayde boo nasti . Maayde laati dow yimɓe fuu , ngam ɓe fuu ɓe mbaɗi hakke .
45005013	Hakke ɗon nder duniyaaru diga tawreeta waraayno . Ammaa Allah limaayno hakkeeji , ngam walaano umroore tawon .
45005014	Bee non fuu , diga Aadamu haa warugo Muusa , maayde laati dow yimɓe fuu , koo ɓe mbaɗaay hakke bana Aadamu mo luuti umroore Allah laaɓnde .
45005015	Ammaa dokkal ngal Allah hokkata en bee goɗɗo oo , nandaay bee aybewol Aadamu sam . Fakat , yimɓe ɗuuɗɓe maayi ngam gooto waɗi aybe . Ammaa mo''ere Allah ɓuri mawnugo piw , non boo dokkal ngal o hokkata yimɓe ɗuuɗɓe ngam daliila neɗɗo gooto , waato Yeesu Almasiihu .
45005016	Dokkal Allah ɓuri aybe goɗɗo gooto go sembe . Kiita Allah dow aybe gooto oo aybini yimɓe fuu . Ammaa mo''ere Allah ɗon jaalo aybeeji ɗuuɗɗi , ɗon laɓɓina yimɓe fuu .
45005017	Fakat , maayde fuɗɗi jaalaago ngam gooto waɗi aybe . Ammaa ɓurɗum mawnugo laati bee goɗɗo feere , waato Yeesu Almasiihu . Ngam daliila maako , ɗuuɗeeŋga mo''ere Allah e yerduye mum laatani en , en keɓi laamu e ngeendam .
45005018	Mi wi'i : Allah aybini yimɓe fuu ngam goɗɗo gooto waɗi aybe . Kadiboo Allah laɓɓinan yimɓe fuu , hokkan ɓe ngeendam ngam goɗɗo gooto huuwi ko fotti .
45005019	Ɗuuɗɓe laati marɓe hakke ngam gooto luuti umroore Allah . Kadiboo ɗuuɗɓe keɓan yerduye Allah ngam gooto ɗowtani mo .
45005020	Tawreeta ɓesdaama ngam mawningo aybe . Ammaa to hakke ɓesdake , mo''ere Allah ɓurtan ɓesdaago .
45005021	Baawɗe hakke waŋgiri bee maayde . Ammaa baawɗe mo''ere Allah e gooŋgaaku mum ɗon waŋga bee ngeendam nduumiiɗam ɗam keɓɗen barka Yeesu Almasiihu , Jawmiraawo men .
45006001	Ko mbi'eten jonta ? En tokko waɗugo hakke ngam haa mo''ere Allah ɓesdo na ?
45006002	Kayya , naa non sam ! Hedi hakke kam , en maayɓe . Kadi noy tokkortooɗen jooɗodaago bee hakke ?
45006003	Nde en ngiiwi ngiiwam baptisma , en kawti bee Yeesu Almasiihu . On anndi booɗɗum ɗum kawtal bee maayde maako .
45006004	Nder ngiiwam baptisma en uwdaama bee maako . Ammaa bana kaŋko o ummiti diga maayde bee baawɗe Allah kaayeefiije , bana non enen boo en keɓi yeeɗugo nder ngeendam kesam .
45006005	To en kawti bee maako nder maayde nandunde maayde maako , nden kam en ummititto boo bana maako .
45006006	En anndi fakat , ko laatiiɗen ɓooyma ɗum maaydi bee maako dow leggal gaafaaŋgal , ngam haa neɗɗo men ɓooymaajo halka , waato ko hakke jaali ɗum , taa en tokko ɗowtanaago hakke bana maccuɓe .
45006007	Ngam to goɗɗo maayi , hakke walaa baawɗe dow maako , timmi .
45006008	To en maaydi bee Almasiihu , nden kam en ɗon nuɗɗina en ngeeɗan bee maako boo .
45006009	Fakat en anndi Almasiihu ummiti diga maayde , meetataa maayugo , maayde walaa baawɗe dow maako .
45006010	Nde woore o maayi hedi hakke , jonta o ɗon yeeɗa ngam Allah .
45006011	Bana non onon boo ndaare ko'e mon on maayɓe hedi hakke , ammaa nder kawtal bee Almasiihu on yeeɗɓe ngam Allah .
45006012	Ngam maajum taa acce hakke laamo nder ɓalli mon maayanɗi , taa tokke suunooji maaji boo .
45006013	Taa acce hakke huuwtinira terɗe mon bana balmi halleende . Ammaa ndokke ko'e mon haa juŋŋgo Allah , ngam on ngurti maayde , on nasti ngeendam . Acce Allah huuwtinira terɗe mon bana balmi mbooɗeeŋga .
45006014	Yeeso ɗo , hakke walaa baawɗe dow mooɗon , ngam tawreeta laamantaako on , sey mo''ere Allah .
45006015	Nde mo''ere ɗon laamano en , naa tawreeta kam , en tokko waɗugo hakke na ? Naa non sam !
45006016	On anndaa na ? Mo mbaɗɗon ko'e mon maccuɓe mum , kaŋko ɗowtantooɗon . To on ɗon ɗowtano hakke , nden kam on maayan . To on ɗon ɗowtano Allah , nden kam on keɓan yerduye maako .
45006017	Yettoore laatano Allah ! Naane on maccuɓe hakke , ammaa jonta on ɗon ɗowtano gooŋga bee ɓernde woore . Gooŋga maajum keɓɗon bee anndinol .
45006018	On rimɓe e njeyaaŋgu hakke , on laati jeyaaɓe gooŋgaaku .
45006019	Mi huuwtiniri balndol njeyaaŋgu ngam haa mi faamtina on ko haani . Naane on mbaɗi terɗe mon fuu maccuɓe coɓki e halleende haa on kuuwa kalluɗum . Bana non jonta boo mbaɗe terɗe mon maccuɓe gooŋgaaku haa on kuuwa ko fottanta Allah .
45006020	Yaake on laatino maccuɓe hakke , on laatino rimɓe hedi gooŋgaaku .
45006021	Ɗume keɓnooɗon bee kuuɗe mon ? Fakat on ɗon cemtira ɗum jonta , ngam timmoode kuuɗe man wonno maayde .
45006022	Ammaa jonta on rimɓe e hakke , on laati jeyaaɓe Allah . Ngam maajum on ɗon kuuwa ko fottanta mo , timmoode kuuɗe mon ɗum ngeendam nduumiiɗam .
45006023	Ngam ngeenaari hakke , ɗum maayde . Ammaa Allah ɗon mo''ana en ngeendam nduumiiɗam nder kawtal bee Yeesu Almasiihu , Jawmiraawo men .
45007001	Deerɗam'en , on fuu on paaman ko mbi'anmi , ngam on anndi tawreeta . Tawreeta mari baawɗe dow goɗɗo yaake o geeto .
45007002	Bana debbo te'aaɗo : Umroore tawreeta haɓɓi mo haa goriiko yaake gorko ɗon bee yoŋki . To gorko maayi , debbo rimɗi e umroore nde'e .
45007003	Ngam maajum , to o wondi bee gorko feere saa'i goriiko geeto , nden kam o jeenoowo . Ammaa to goriiko maayi , umroore maajum walaa dow maako , o waɗaay njeenu to o te'i bee gorko feere .
45007004	Bana non onon boo , deerɗam'en : On maaydi bee Almasiihu . Ngam maajum on maayɓe hedi tawreeta . Jonta goɗɗo feere mari on , oon ummitiiɗo diga maayde . Jonta on mbaawan nafugo Allah bee kuuɗe mon .
45007005	Yaake en ɗonno tokko numooji ko'e men , suunooji njaali ɓalli men , nastini en nder hakke . Tawreeta umminno suunooji man , en kuuwi ko waddani en maayde .
45007006	Ammaa jonta en rimɓe e tawreeta , en maayɓe hedi umroore haɓɓunoonde en . Ngam maajum en tokkataako Allah dow laawol ɓooymawol ngol umrooje bindaaɗe . En ɗon tokko mo dow laawol kesol ngol Ruuhu maako .
45007007	Ko mbi'eten jonta ? Tawreeta ɗum hakke na ? Naa non sam ! Ammaa to tawreeta woodaano , mi anndataano baawɗe hakke . To tawreeta wi'aayno : " Taa suuna " , suuno ɓillataano yam .
45007008	Umroore maajum hokki hakke laawol ummingo suunooji kooɗiye fuu nder am . To walaano umroore , hakke waatanno .
45007009	Naane mi geetono , mi anndaano tawreeta . Nden umroore wari , hakke boo fuɗɗi yeeɗugo .
45007010	Ammaa min mi maayi . Umroore man hokkaama ngam sappingo yam laawol ngeendam , ammaa nde waddani yam maayde .
45007011	Ngam hakke huuwtiniri umroore man ngam haa estammi , mbarammi .
45007012	Fakat , tawreeta iwi haa Allah , umrooje maaka ceniiɗe , pottuɗe , booɗɗe .
45007013	To non kam , huunde woonde waddani yam maayde na ? Naa non sam ! Ammaa hakke huuwtiniri huunde woonde nde'e haa mbarammi , ngam haa hakke waŋga ɗum hakke fakat . Ngam daliila umroore , hakke heɓi waŋgingo halleende mum fuu .
45007014	Walaa seko , tawreeta iwi haa Allah . Ammaa min mi neɗɗo maayanɗo , mi maccuɗo hakke .
45007015	Mi faamataa ko kuuwanmi . Mi huuwataa ko ngiɗmi , ammaa ko mi yiɗaa , kanjum kuuwanmi .
45007016	To mi muuyaay kalluɗum ko kuuwanmi , nden kam mi gooŋɗini tawreeta ka mbooɗka .
45007017	Waato min bee hoore am mi huuwataa ɗum , ammaa hakke ɗon jooɗi nder am , ɗon huuwa ɗum .
45007018	Mi anndi , booɗɗum woodaa nder am . Mi ɗon muuya huuwugo booɗɗum , ammaa mi waawataa .
45007019	Mi huuwataa booɗɗum ko ngiɗmi , sey kalluɗum ko nganymi .
45007020	To ni mi ɗon huuwa ko mi yiɗaa , fakat naa min bee hoore am huuwata ɗum , ammaa hakkewol jooɗiiŋgol nder am huuwata ɗum .
45007021	Ndaa laawol ngol kuuɗe am tokkoto : To mi yiɗi huuwugo booɗɗum , kalluɗum tan laatoto .
45007022	Ɓernde am ɗon seyoro tawreeta Allah , ammaa ɓandu am ɗon tokko umroore feere .
45007023	Umroore maajum ɗon haɓa bee umroore nde hakkiilo am yerdoto . Nde wartiri yam naŋgaaɗo hakke , umroore hakke ɗon jaalo ɓandu am boo .
45007024	Hakkiilo am ɗon yerdo tawreeta Allah , ammaa kuuɗe am ɗon ɗowtano umroore hakke . Kayto , mi jurumɗo ! Walaa ko luttani yam , sey maayde . Moy rimɗintammi e ɓillaare nde'e?  Yettoore laatano Allah ngam barka Yeesu Almasiihu , Jawmiraawo men .
45008001	Ngam maajum , to goɗɗo hawti bee Yeesu Almasiihu , Allah hiitataako mo .
45008002	O ɗon tokko umroore Ruuhu waddanannde mo ngeendam nder kawtal bee Yeesu Almasiihu . Umroore maajum rimɗini mo diga umroore hakke waddannde mo maayde .
45008003	Allah bee hoore mum huuwi ko tawreeta waawaay huuwugo ngam en tampuɓe . O neli Ɓiɗɗo maako marɗo ɓandu , maatuɗo esto hakke bana yimɓe fuu . O hiiti hakke nder ɓandu neɗɗo oo . Bana non o jaalori hakke .
45008004	Jonta kam en mbaawan huuwugo gooŋgaaku ngu tawreeta ɗaɓɓata . Ngam en ɗon ɗowtano Ruuhu Allah , naa giɗaaɗi ko'e men .
45008005	To goɗɗo tokkake giɗaaɗi mum , giɗaaɗi maajum njaaloto hakkiilo maako . Ammaa to Ruuhu Allah ɗon jooɗi nder maako , nden kam Ruuhu maajum laamanto hakkiilo maako .
45008006	Tokkiiɗo giɗaaɗi mum maayan , ammaa tokkiiɗo Ruuhu Allah heɓan ngeendam e jam .
45008007	Tokkiiɗo giɗaaɗi mum woni konneejo Allah . O ɗowtantaako umroore Allah , fakat o waawataa ɗowtanaago nde sam .
45008008	Tokkiiɗo giɗaaɗi mum waawataa fottango Allah .
45008009	Ammaa onon kam , giɗaaɗi mon njaalataako on . On ɗon ɗowtano Ruuhu Allah , to fakat Ruuhu maajum ɗon jooɗi nder mooɗon . Mo heɓaay Ruuhu ngu Almasiihu hokkata , laataaki mo maako .
45008010	To Almasiihu ɗon huuwa nder mooɗon , nden kam ɓalli mon maayan ngam daliila hakke , ammaa Ruuhu Allah hokkan on ngeendam , ngam on keɓi yerduye Allah .
45008011	Allah ummitini Yeesu Almasiihu diga maayde . To Ruuhu maako ɗon jooɗi nder mooɗon , nden kam o yeeɗitinan ɓalli mon maayanɗi boo bee Ruuhu maajum .
45008012	Deerɗam'en , ngam maajum walaa ko doolata en tokkaago ɗabiya men , doole man timmi .
45008013	Ngam to on tokkake giɗaaɗi mon , on maayan . Ammaa to on acci Ruuhu Allah mbara giɗaaɗi mon , nden kam on ngeeɗan .
45008014	Ɗowaaɓe Ruuhu Allah fuu , kamɓe laati ɓiɓɓe Allah .
45008015	Walaa haaje on puɗɗita diwnugo yeeso Allah , ngam Ruuhu ngu o hokki on , laatinaay on maccuɓe maako , ammaa ɓiɓɓe maako . Ruuhu maako ɗon jooɗi nder meeɗen . Ngam maajum mbi'eten Allah : " Baaba ! "
45008016	Ruuhu Allah ɗon tabitina seedamku ruuhuuji men : En ɓiɓɓe Allah fakat .
45008017	To ni en ɓiɓɓe maako , nden kam en keɓan boo ko o sigani ɓiɓɓe maako , o hokkan en ko o hokki Almasiihu . Ngam to en njaɓi geɗal torraaji Almasiihu , en keɓan geɗal tedduŋgal maako boo .
45008018	Mi numi haala torraaji men nder jamanuuru jontaaru . Fakat , ɗi potaay foondeego bee tedduŋgal ngal Allah tammi waŋginango en .
45008019	Duniyaaru fuu ɗon yenwa masin haa Allah waŋgina ɓiɓɓe mum bee tedduŋgal .
45008020	Allah yoofi duniyaaru fuu haa ndu majja , naa ngam aybe maaru . Ammaa Allah nastini ndu nder kiita dow aybe yimɓe . Bee non fuu o hokki duniyaaru tammunde
45008021	rimɗugo e njeyaaŋgu halkere , ndu hawta bee ɓiɓɓe maako nder ndimu e tedduŋgal .
45008022	En anndi , haa jonta duniyaaru ɗon uuma , ɗon luuwe bana ɓesnanɗo .
45008023	Naa duniyaaru tan , ammaa enen heɓɓe Ruuhu Allah ngu dokkal mum aartuŋgal , enen boo en ɗon uuma . En ɗon ngenwa wondugo bee Allah bana ɓiɓɓe mum , o rimɗina en e majjere ɓalli men .
45008024	Kisndam men ɗon tabiti , ammaa dow tammunde . Ammaa to en ɗon ngi'a ko tammotooɗen heɓugo , nden kam naa ɗum tammunde gooŋgaare . Moy tammoto hayru ngu o heɓi ?
45008025	Ammaa to en ɗon tammo heɓugo ko en ngi'aay tawon , nden kam en ndeenan ɗum bee munyal .
45008026	Ruuhu Allah ɗon walla en , ngam en tampuɓe . En anndaa koo toraago Allah bana no haani . Ruuhu bee hoore mum ɗon toro Allah ngam meeɗen , naa bee bolle yimɓe .
45008027	Allah linyoowo ɓerɗe ɗon faama ko Ruuhu ɗaɓɓata . Ngam Ruuhu ɗon torano yimɓe Allah bana Allah yiɗi .
45008028	En anndi , to goɗɗo yiɗi Allah , nden kam kooɗume fuu laatoto ngam hayru maako ngu Allah tammini mo fodde anniya muuɗum .
45008029	Diga ɓooyma Allah heerɗini suɓaaɓe mum fuu ngam haa ɓe keɓa ngeendam bana Ɓiɗɗo maako , Almasiihu boo laato afo caka deerɗiraaɓe ɗuuɗɓe .
45008030	Heerɗinaaɓe ɓe'e fuu , Allah ewni ɓe boo . Nden o yerdi ɓe , o nastini ɓe nder tedduŋgal maako boo .
45008031	Jonta kam , ko lutti wi'eego ? To Allah ɗon wondi bee meeɗen , moy waawata honugo en ?
45008032	O jogitaaki koo Ɓiɗɗo maako , ammaa o acci mo o maaya mbattudi meeɗen en fuu . To non kam , o hokkataa en kooɗume fuu bee maako na ?
45008033	Walaa mo foti wullaago suɓaaɓe Allah , ngam Allah bee hoore mum gooŋɗini ɓe .
45008034	Walaa mo foti hiitaago ɓe . Ngam Yeesu Almasiihu maayi mbattudi maɓɓe . Ko ɓuri ɗum boo , o ummiti diga maayde . O ɗon jooɗi haa nyaamo Allah , o ɗon seetto en .
45008035	To non kam , moy waawata sendugo en bee yiide Almasiihu ? Bone na , ɓillaare na , toonyaare na , weelo na , talakaaku na , joote na , malla kaafahi ?
45008036	Bana ko winda :
45008037	Ammaa nder kuuje ɗe'e fuu en keɓan jaalorgal timmuŋgal bee ballal Almasiihu , giɗɗo en .
45008038	Mi anndi fakat , walaa ko sendata en bee yiide maako , koo maayde , koo ngeendam , koo malaa'ika'en , koo baawɗeeji goɗɗi , koo jontaajum , koo garanɗum ,
45008039	koo baawɗe nder asama malla nder jahannama . Yiide Allah laatani en bee Yeesu Almasiihu , Jawmiraawo men . Ngam maajum walaa kooɗume nder duniyaaru fuu heɓata sendugo en bee yiide Allah .
45009001	Yoo , ko mbi'anmi jonta , ɗum gooŋga . Almasiihu mari yam , ngam maajum mi fewataa . Ruuhu Ceniiɗo ɗon laamano numo ɓernde am , kanjum boo ɗum ɗon seedo yam mi fewataa .
45009002	Mi cakliiɗo masin , ɓernde am accataa naawugo ngam daliila bandiraaɓe am , yimɓe lenyol am . To min kam , mi jaɓanno naaloore Allah e seedugo bee Almasiihu ngam daliila maɓɓe .
45009003	
45009004	Kamɓe ɓe asŋgol Isra'iila , suɓaaɓe Allah . Allah laatini ɓe ɓiɓɓe mum , waŋginani ɓe tedduŋgal mum , haɓɓi alkawalji bee maɓɓe , hokki ɓe tawreeta e diina ngooŋɗuka , iinani ɓe hayruuji ɗuuɗɗi .
45009005	Ɓe danygol kaakiraaɓe aartuɓe , koo Almasiihu boo o goɗɗo asŋgol maɓɓe . Yettoore laatano Allah , gonɗo dow kooɗume fuu , haa foroy . Aamiina !
45009006	Mi wi'aay koŋgol Allah laati meere . Ammaa naa Isra'iila'en fuu laati yimɓe Allah suɓaaɓe .
45009007	Naa iwɓe haa Ibrahiima fuu laati ɓiɓɓe Ibrahiima bee gooŋga . Allah wi'i Ibrahiima : " Nder Isiyaaku danygol ma ewna . "
45009008	Waato danyaaɓe ɓandu laataaki ɓiɓɓe Allah , sey danyaaɓe ngam daliila koŋgol Allah limete nder ɓiɓɓe .
45009009	Ndaa ni Allah wi'i : " To saa'iire nde muuymi yottake , mi waran , mi tawan Saratu heɓi ɓiɗɗo gorko . "
45009010	Naa kanjum tan , ammaa ndaarenma ɓiɓɓe Rebekka ɗiɗo boo . Baaba maɓɓe gooto , waato kaaka men Isiyaaku .
45009011	Ammaa cuɓol Allah ɗon dari dow anniya muuɗum tan . Ngam maajum o wi'i Rebekka : " Mawniraawo huuwanan minyiraawo . " Allah wi'i ɗum diga ɓe ciwa danyeego , hiddeko ɓe kuuwa booɗɗum malla kalluɗum . Cuɓol Allah daraaki dow kuuɗe maɓɓe , sey dow muuyo Allah tan .
45009012	
45009013	Bana ko winda : " Yakubu ngiɗmi , Isuwa nganymi . "
45009014	To non kam , ko mbi'eten ? Kadi Allah ɗon huuwa ko fottaay na ? Naa non sam !
45009015	O wi'i Muusa : " Mi enɗan mo enɗanmi , mi hinnoto mo kinnotoomi . "
45009016	Waato haala man fuu darataako dow muuyo neɗɗo malla tiinaare mum , sey dow hinnuye Allah .
45009017	Nder deftere njaŋgeten boo ko Allah wi'i Firawna : " Mi waɗi ma laamiiɗo ngam daliila ngoota tan : Haa mi waŋgina baawɗe am dow maaɗa , mi anndina innde am nder duniyaaru fuu . "
45009018	Waato Allah ɗon huuwa bana o muuyi : O hinnoto oo , o saatinan hoore oya .
45009019	Teema on mbi'atam : " To ɗum laatake bana ni , ngam ɗume Allah aybinta min ? Moy waawi dartaago muuyo maako ? "
45009020	Kayya ! En ɓeye haa ngaabotiren bee Allah ? Kadi tagdi wi'an tagɗo ɗum : " Koni mbaɗɗa mi bana ni ? "
45009021	Mahoowo payanɗe maraay baawɗe dow loope kecce na ? Bee loope goote o waawan waɗugo payanɗe ɗiɗi , woɗnde marnde saman , woɗnde boo walaa saman .
45009022	Bana ni kuugal Allah wa'i . Haa woɗɓe o muuyi waŋgingo ɓernuki maako e baawɗe maako . Ɓe kaandi halkugo , ammaa o munyani ɓe munyal ɗuuɗŋgal .
45009023	Haa woɗɓe boo o muuyi waŋgingo ɗuuɗeeŋga tedduŋgal maako . O enɗi ɓe , o taaskitini ɓe diga ɓooyma ngam haa ɓe keɓa tedduŋgal maako .
45009024	Ɗum enen ! Ngam maajum o ewni en , naa nder Yahuudu'en tan , ammaa nder ummaatooje goɗɗe boo .
45009025	O wi'i bee hunduko annabi Hose'a :
45009026	Haa nokkuure ɓe mbi'ana :
45009027	Annabi Esaaya boo wolwi dow Isra'iila . O wi'i : " Koo to yimɓe Isra'iila ɗuuɗiri bana njaareendi maayo , hisanɓe maɓɓe ɗuuɗataa sam .
45009028	Ngam Jawmiraawo timminan anniya mum dow duniyaaru , o timminan ka law . "
45009029	Bana Esaaya aarti , wi'i :
45009030	Ko mbi'eten jonta ? Yimɓe ummaatooje goɗɗe keɓi yerduye Allah , koo ɓe ɗaɓɓitaay ɗum . Allah yerdi ɓe , ngam ɓe nuɗɗini Almasiihu .
45009031	Isra'iila'en kaɓdi ɗowtanaago tawreeta ngam haa ɓe keɓa yerduye Allah , ammaa ɓe keɓaay .
45009032	Ngam ɗume ? Ngam ɓe kaɓdi fottango Allah bee kuuɗe , naa bee nuɗɗinki . Ngam maajum ɓe pergi dow mo wi'ete " hayre fergoore " ,
45009033	bana ko winda :
45010001	Deerɗam'en , bee ɓernde am fuu ngiɗmi yimɓe lenyol am kisa . Mi accataa toraago Allah ngam maɓɓe .
45010002	Mi ɗon seedo ɓe ɓe mari tiinaare haa ɓe ɗowtano Allah . Ammaa tiinaare maɓɓe daraaki dow anndal gooŋɗuŋgal .
45010003	Ɓe paamaay no Allah yerdorto yimɓe yerduye mum . Ɓe ɗon ɗaɓɓa gooŋgaaku maɓɓe dow laawol kuuɗe maɓɓe . Bana ni ɓe ɗon luutira nufaye Allah .
45010004	Diga Almasiihu wari , jamanu tawreeta timmi . Koomoy nuɗɗini mo , Allah yerdoto ɗum .
45010005	Ndaa ko Muusa windi dow haala gooŋgaaku bee laawol tawreeta : " Koomoy ɗowtani umrooje tawreeta , yeeɗan bee maajum . "
45010006	Ammaa ndaa ko wi'a dow haala gooŋgaaku bee laawol nuɗɗinki : " Taa wi' : Moy eeŋgata haa asama ? " o waato ngam jippingo Almasiihu .
45010007	" Taa wi' boo : Moy dirtoto nder ngaska lugguka masin ? " o waato ngam eeŋgtingo Almasiihu diga joonde maayɓe .
45010008	Ndaa ni wolde man : " Wolde Allah ɓadi ma masin , nder hunduko ma e nder ɓernde ma . " Kanjum woni kubaruwol nuɗɗinki ngol min ngaajinta .
45010009	To a seedake bee hunduko ma : " Yeesu woni Jawmiraawo " , to a nuɗɗini bee ɓernde ma Allah ummitini mo diga maayde , nden kam a hisan .
45010010	Nuɗɗinɗo bee ɓernde heɓan yerduye Allah , ceediiɗo Almasiihu bee hunduko boo hisan .
45010011	Ngam deftere wi'i : " Koomoy nuɗɗini mo , kiita do''ataa mo . "
45010012	Haala ka ngoota ngam yimɓe fuu , walaa ko sendata Yahuudu'en bee ummaatooje goɗɗe . Ngam Allah woni Jawmiraawo maɓɓe ɓe fuu , o ɗon mo''ana seedotooɓe mo fuu .
45010013	Bana ko deftere wi'ata : " Koomoy seedi innde Jawmiraawo , hisan . "
45010014	Ammaa noy ɓe ceedorto mo to ɓe nuɗɗinaay kubaruwol kisndam ? Noy ɓe nuɗɗinirta ngol to ɓe meeɗaay nanugo ngol ? Noy ɓe keɓrata nanugo ngol to gaajoowo ngol woodaa ?
45010015	E noy goɗɗo waajirta to nelaaka ? Bana ko winda : " Ɗume wooɗiri bana kosɗe waajooɓe kubaruwol seyo ? "
45010016	Ammaa naa yimɓe fuu njaɓi kubaruwol ngo'ol . Annabi Esaaya wi'i : " Ya Jawmiraawo , moy nuɗɗini waaju amin ? "
45010017	Bana non nuɗɗinki iwi haa nanugo waaju , waaju boo ɗon iwa haa kubaruwol Almasiihu .
45010018	Too , sey mi ?ama : Isra'iila'en nanaay kubaruwol ngol na ? Fakat ɓe nani ! Deftere ɗon wi'a :
45010019	Sey mi ?amta fahin : Isra'iila'en paamaay na ? Muusa aarti , jaabi :
45010020	Esaaya boo hulaay wi'ugo :
45010021	Ammaa dow Isra'iila o wi'i : " Mi nyalli fortugo juuɗe am haa mi jaɓɓo yimɓe luutooɓe , tuurtooɓe . "
45011001	Ngam maajum ?amanmi : Allah wudini yimɓe mum na ? Naa non sam ! Min bee hoore am mi goɗɗo Isra'iila , mi danygol Ibrahiima , mi goɗɗo lenyol Benyamin .
45011002	Allah wudinaay yimɓe mum ɓe o suɓno diga fuɗɗam . Ciftore haala deftere , nde Eliya woyani Allah ngam daliila Isra'iila'en .
45011003	O wi'i : " Ya Jawmiraawo , ɓe mbari annabo'en ma , ɓe ngibbini kirsirɗe ma . Min feere am lutti , ammaa ɓe ɗon ɗaɓɓa mbarugo yam min boo . "
45011004	Ɗume Allah jaabi mo ? O wi'i : " Mi luttani hoore am worɓe ujine njoweeɗiɗo ɓe cujidanaay Ba'al . "
45011005	Bana non jonta boo : Allah lutti suɓaaɓe seɗɗa ngam daliila hinnuye mum .
45011006	Cuɓol maako darataako dow kuuɗe maɓɓe sam . Ngam to cuɓol Allah darino dow kuuɗe yimɓe , nden kam hinnuye maako naa ɗum hinnuye .
45011007	Kadi noy jonta ? Ko Isra'iila'en ɗaɓɓiti , ɓe keɓaay ɗum . Sey suɓaaɓe Allah nder maɓɓe keɓi ɗum . Ɓurna maɓɓe laati saata-ko'e'en , ɓe nanaay ewnaandu Allah .
45011008	Bana ko winda :
45011009	Daawuda boo wi'i :
45011010	Wumnu gite maɓɓe ngam taa ɓe ngi'a .
45011011	Ngam maajum ?amanmi : Ɗum laatani yimɓe Isra'iila ngam haa ɓe ndo''o na ? Naa non sam ! Kamɓe ɓe mbaɗi aybe . Ngam maajum kisndam warani yimɓe ummaatooje goɗɗe . Allah waɗi ɗum ngam haa o ummina kaajal Isra'iila'en .
45011012	Aybe maɓɓe waddani ummaatooje barkaaji ɗuuɗɗi , asar maɓɓe laati risku ummaatooje . Sakkoma to Isra'iila'en fuu tuubi , nden kam barkaaji ɓesdan ɗuuɗugo masin .
45011013	Onon ɓe laataaki Yahuudu'en , jonta mi ɗon wolwana on : Mi laati nelaaɗo haa ummaatooje goɗɗe , mi ɗon samɗina kuugal am boo .
45011014	Teema mi heɓan ummingo kaajal yimɓe lenyol am , haa mi hisna woɗɓe maɓɓe .
45011015	Saa'i ɓe ngudina , duniyaaru fuu heɓi hoolaare bee Allah . Kadi ɗume laatoto to Allah jaɓi ɓe fahin ? Ɓe laatoto bana ummitinaaɓe diga maayde !
45011016	To goɗɗo lii'anake Allah tamseere aartunde , tamseeje fuu laatoto cenaaɗe . To ɗaɗi lekki laatanake Allah , nden kam lice boo kaŋko jeyi .
45011017	Lice goɗɗe ittaama haa jaytunhi jarne . Onon on nastinaama haa pellel maaje bana lice kese iwɗe jaytunhi laddehi . On kawti bee luttuɓe Isra'iila , on ɗon keɓa sembe diga ɗaɗol jaytunhi jarne .
45011018	Ngam maajum taa njawe lice ittaaɗe go . On ngalaa daliila mawnitaago . Ngam onon on njogataako ɗaɗol , ammaa ɗaɗol ɗon jogi on .
45011019	Teema on mbi'an jonta : " Lice man ittaama ngam haa min nasta pellel maaje . "
45011020	Gooŋga kam , ammaa ɗe ittaama ngam ɗe cali nuɗɗingo . Onon boo on nastinaama ngam on nuɗɗini . Ngam maajum taa mawnite . Ndikka on kula .
45011021	Allah enɗaay Isra'iila'en , koo nde ɓe lice asliije . Kadi on tammi o enɗan on na ?
45011022	Ndaare le mbooɗeeŋga Allah e caatal mum fuu . O ɗon saatana accuɓe mo , ammaa o ɗon woonana on nde on ɗon tabiti nder mbooɗeeŋga maako . To naa non , onon boo on itteteeɓe .
45011023	To Isra'iila'en lortake , nuɗɗini , nden kam Allah nastinan ɓe fahin nder jaytunhi , ngam o mari baawɗe waylugo kiita maako .
45011024	Onon yimɓe ummaatooje on nandi bee lice jaytunhi laddehi . Nde Allah nastini on nder jaytunhi jarne , ɗum luuti ɗabiya fuu . To non kam , ɗum koyɗum haa Allah nastina lice asliije fahin nder jaytunhi ki ɗe iwi haa muuɗum .
45011025	Deerɗam'en , mi yiɗi waŋginango on sirri , ngam taa ndaaron ko'e mon bana on marɓe anndal fuu . Allah acci Isra'iila'en woɗɓe laato saata-ko'e'en . Ammaa ɗum timman to suɓaaɓe Allah nder ummaatooje goɗɗe ngari haa maako bee limgal keewŋgal .
45011026	Nden kam Isra'iila fuu hisan , bana ko winda :
45011027	Kanjum woni alkawal am bee maɓɓe ,
45011028	Kamɓe ɓe laati konne'en Allah , ngam haa onon on keɓa nanugo linjiila . Ammaa Allah suɓi kaakiraaɓe maɓɓe aartuɓe . Ngam maajum ɓe yiɗaaɓe maako .
45011029	To Allah barkiɗini ummaatoore koondeyeere , suɓi nde , nden kam o mimsitittaako .
45011030	Onon on ɗowtanaakino Allah . Bee non fuu on keɓi enɗam maako jonta , ngam Yahuudu'en luuti muuyo maako .
45011031	Bana non kamɓe boo : Jonta ɓe ɗowtantaako Allah ngam o enɗi on . Ammaa ɗum laati ngam haa ɓe keɓa enɗam maako , kamɓe boo .
45011032	Allah haɓɓi yimɓe fuu nder sooynde ɗowtaare , ngam o muuyi enɗugo ɓe fuu .
45011033	Kay ! Jeynitaare Allah ɗuuɗi masin . Faamu maako e anndal maako heɓtataake . Moy foti linyugo kiitaaji maako ? Moy faamata laabi maako ?
45011034	Deftere wi'i :
45011035	Moy meeɗi hokkugo mo huunde ngam haa heɓa mbarjaari ? "
45011036	Allah tagi kuuje fuu . Haa maako ɗe iwi , haa maako ɗe loroto boo . Tedduŋgal laatano mo haa foroy . Aamiina !
45012001	Deerɗam'en , Allah waŋginani en enɗam mum ɗuuɗɗam . Ngam maajum mi ɗon toro on on lii'ano mo ko'e mon haa on kuuwana mo . Kanjum woni dokkal pottananŋgal mo .
45012002	Taa tokke al'aadaaji duniyaaru ndu , ammaa acce Allah wayla ɓerɗe mon , hesɗitina hakkiilooji mon . Nden kam on anndan muuyo Allah , on anndan ko wooɗi , on anndan ko Allah yerdoto , ko laati timmuɗum .
45012003	Allah mo''ani yam , waɗi yam nelaaɗo mum . Ngam maajum umranmi koomoy mooɗon : Taa goɗɗo numana hoore mum maŋgu ɓuranŋgu no foti , ammaa koomoy laara hoore mum deydey geɗal nuɗɗinki ngal Allah hokki mo .
45012004	Ndaare ɓandu neɗɗo : Ndu woodi terɗe ɗuuɗɗe , terde fuu woodi kuugal mum boo , ammaa ɓandu laati wooru .
45012005	Bana non enen boo : En fuu en laati ɓandu wooru nder kawtal bee Almasiihu , en ɗon mballindira bana terɗe feere-feereeje haa ɓandu maajum .
45012006	Allah mo''ani en dokke feere-feereeje , haa en kuuwtinira ɗe deydey nuɗɗinki men . Mo heɓi dokkal waajugo wolde Allah , sey o waaja ko Allah wi'i mo tan .
45012007	Mo heɓi dokkal wallugo tampuɓe , sey o walla ɓe . Mo heɓi dokkal ekkitingo nuɗɗinɓe , sey o ekkitina ɓe .
45012008	Mo heɓi dokkal de'itingo woɗɓe , sey o de'itina ɓe . Mo yiɗi sendugo risku mum bee woɗɓe , sey waɗa ɗum bee caahaaki . Mo heɓi kaliifaaku , sey o huuwa bee tiinaare . Mo woonanta woɗɓe , sey o waɗa ɗum bee seyo .
45012009	Yiide mon laato laaɓnde , nde walaa faasikaare . Nganye halleende koondeye , taa acce huuwugo mbooɗeeŋga .
45012010	Ngiɗindire ngam on deerɗiraaɓe nder nuɗɗingo Almasiihu , koomoy ɓurna deerɗum dow hoore mum .
45012011	Taa laate on mbaateendam'en , acce Ruuhu Allah tiɗɗina on , kuuwane Jawmiraawo bee anniya .
45012012	Ceyore tammunde hayru mon , munyane ɓillaaje , tiine do'aago .
45012013	Mballite nuɗɗinɓe laafuɓe bee jawdi mon , njaɓɓe hoɗɓe bee booɗɗum .
45012014	Tore Allah barkiɗina toonyiiɓe on . Torane ɓe barka , naa naaloore .
45012015	Ceyode bee seyiiɓe , mboyde bee woyanɓe .
45012016	Njooɗode on narruɓe . Taa ɗaɓɓe maŋgu nder jama'aare mon , ndikka on njaɓa kuuɗe leesɗe , jaŋkiniiɗe . Taa ndaare ko'e mon bana on marɓe anndal fuu .
45012017	To goɗɗo huuwi on kalluɗum , taa mbaate mo . Kakkile haa on kuuwa ko wooɗi haa yimɓe fuu .
45012018	Onon kam , tiine no mbaawɗon fuu haa on njooɗodo jam bee koomoy .
45012019	Soobiraaɓe am , to goɗɗo waɗi on aybe , taa mbaate mo , ammaa acce tikkere Allah waɗa ɗum , ngam deftere wi'i : " Min mi waatoto aybe , min mi hiitoto ɓe . Ni Jawmiraawo wi'i . "
45012020	Mbaɗe ko deftere wi'i on : " To konneejo ma weelaama , nyaamnu mo . To o ɗomɗi , yarnu mo . Bana ni cemtinirta mo . "
45012021	Taa accu halleende jaalo ma , ammaa jaalora nde bee mbooɗeeŋga .
45013001	Sey koomoy fuu ɗowtano marɓe laamu . Laamu woodaa , sonaa iwŋgu haa Allah . To woodi marɓe laamu , Allah bee hoore mum halfini ɓe ngu .
45013002	Koomoy tuurtani marɓe laamu , luuti umroore Allah , fooɗani hoore mum kiita .
45013003	Kuuwanɗo booɗɗum hulataa mawɓe , sey kuuwanɗo kalluɗum . To on ngiɗaa hulugo marɗo baawɗe , kuuwe ko fotti , nden kam o maŋgtan on .
45013004	Ngam marɗo laamu ɗon huuwana Allah , haa o walla on huuwugo mbooɗeeŋga . Ammaa to on kuuwi kalluɗum , doole on kula mo . Ngam o woodi baawɗe hiitaago , Allah darni mo ngam haa o timmina tikkere Allah dow huuwanɓe halleende .
45013005	Ngam maajum doole on ɗowtano mo , naa ngam tikkere Allah tan , ammaa ngam numooji ɓerɗe mon ɗon umra on ɗum .
45013006	To marɓe laamu ɗon kuuwa kuugal ngal , ɓe ɗon kuuwana Allah . Ngam maajum njoɓoton jomorgol boo .
45013007	Ndokke marɓe laamu ko haandani ɓe , njoɓe jomorgol , ndokke ko mawɓe lesdi umri on fuu . Teddine ɓe , ngam ɓe poti jaɓugo tedduŋgal .
45013008	To goɗɗo hokki on nyamaande , njoɓe mo nde . Huunde woore tan luttata dow mooɗon foroy bana nyamaande nde on timmintaa yoɓugo ɗum , ɗum umroore yiɗindirgo . Koomoy yiɗi keeddiɗɗum , ɗowtani tawreeta bee gooŋga .
45013009	On anndi umrooje : " Taa waɗ njeenu , taa mbar hoore , taa wujju , taa suuna . " Umrooje ɗe'e e goɗɗe fuu mooɓaama nder umroore woore : " Yiɗ keeddiɗɗiraawo ma bana hoore ma . "
45013010	Koomoy yiɗi keeddiɗɗum , huuwataa mo halleende . Ngam maajum mo yiɗi keeddiɗɗum , ɗon ɗowtano tawreeta fuu .
45013011	Kuuwe ɗum , ngam on anndi saa'i waɗi jonta haa on pina e ɗoyŋgol mon . Wakkati kisndam men ɓadi masin , ɓuri naane nde puɗɗunooɗen nuɗɗingo Jawmiraawo .
45013012	Jemma jeŋgi masin , nyalawma ɓadake . Ngam maajum en acca huuwugo kuuɗe nyiɓre , en naŋga balmi annoora ngam haa en njaalo nyiɓre .
45013013	Sey kuuwen ko fotti ngam en yimɓe nyalawma : walaa pijirle kalluɗe e wuykere , walaa daakaareeku e coɓki , en acca jokkirgol e kaajal boo .
45013014	Acce Jawmiraawo men Yeesu Almasiihu laamano ngeendam mon fuu . Taa cuklane giɗaaɗi mon , ngam taa ɗi njaalo on .
45014001	Koo to goɗɗo woodi nuɗɗinki tampuki , njaɓe mo . Ammaa taa njokkire bee maako dow haala faamu .
45014002	Teema nuɗɗinki goɗɗo duŋganto mo nyaamugo kooɗume fuu . Ammaa mo nuɗɗinki mum tampi , ɗon nyaama haakooji tan .
45014003	Nyaamanɗo kooɗume fuu , taa yawo nyaamanɗo haakooji tan . Nyaamanɗo haakooji boo , taa fela oya , ngam Allah jaɓi ɓe ɗiɗo fuu .
45014004	Kadi on poti felugo maccuɗo goɗɗo feere na ? Sey jawmiiko tan wi'ata to kuugal maako fotti malla fottaay . Fakat o do''ataako , ngam Jawmiraawo mari baawɗe jogaago mo .
45014005	Goɗɗo ɗon wi'a nyalaade kaja ɓuran goɗɗe maŋgu . Goɗɗo boo ɗon wi'a nyalaaɗe fuu potan kal . Sey koomoy tabita nder faamu mum , tokko ɗum .
45014006	To goɗɗo ɗon ɓurna nyalaade woore dow goɗɗe , o ɗon waɗa ɗum ngam haa o teddina Jawmiraawo . Nyaamanɗo kooɗume fuu ɗon ɗaɓɓa teddingo Jawmiraawo , ɗon yetta Allah ngam nyaamdu . Bana non boo mo sali nyaamugo kuuje goɗɗe , ɗon ɗaɓɓa teddingo Jawmiraawo , ɗon yetta Allah ngam nyaamdu .
45014007	Walaa koo gooto meeɗen yeeɗata ngam hoore mum , walaa mo maayata ngam hoore mum boo .
45014008	To en ɗon ngeeɗa , ngam teddingo Jawmiraawo ngeeɗeten . To en maayi boo , ngam teddingo Jawmiraawo maayeten . Kaŋko o mari en koo nder ngeendam koo nder maayde .
45014009	Ngam Almasiihu maayi , yeeɗiti haa o laato Jawmiraawo maayɓe e yeeɗɓe fuu .
45014010	To non kam , koni pelata deerɗa ? Malla koni njawotooɗa deerɗa ? Enen fuu en daroyto yeeso kiita Allah haa o linya en .
45014011	Ngam deftere wi'i :
45014012	Saa'i maajum koomoy meeɗen jaabanto hoore mum yeeso Allah .
45014013	Too , en acca felindirgo . Ndikka on mbaɗa anniya taa on kuuwa ko nastinta deerɗiraawo goɗɗo nder hakke .
45014014	Mi ɗon tuugofi Yeesu , Jawmiraawo men . Ngam maajum anndumi fakat , walaa kooɗume laati coɓɗum bee hoore muuɗum . Sey to goɗɗo laari ɗum bana coɓɗum , nden kam ɗum laatanto mo coɓɗum .
45014015	To a naawni ɓernde deerɗa bee nyaamdu ma koonduye , nden kam a tokkaaki yiide . Almasiihu maayi ngam deerɗa . Ngam maajum taa nastin mo nder halkere bee nyaamdu ma .
45014016	Taa goɗɗo heɓa hallingo ko on ndaarata bana booɗɗum .
45014017	Laamu Allah kam , naa ɗum haala nyaamdu e njaram , ammaa ɗum haala gooŋgaaku e hoolaare bee Allah , e seyo ngo Ruuhu Ceniiɗo hokkata .
45014018	Koomoy huuwani Almasiihu bana ni , heɓan yerduye haa Allah e yimɓe fuu .
45014019	Ngam maajum sey en tiino haa en njooɗodo jam , en mballindira .
45014020	Taa on mbonna kuugal Allah ngam haala nyaamdu . Nyaamduuji fuu laaɓi , ammaa to goɗɗo seki dow nyaamdu mum , nden kam ɗum soɓnan mo .
45014021	Ndikka taa on nyaama kusel , taa on njara inaboojam , taa on mbaɗa kooɗume ko nastinta deerɗiraawo goɗɗo nder hakke .
45014022	Njoge ko on nuɗɗini nder haala ka'a , hakkunde mooɗon bee Allah . Booɗɗum to faamu goɗɗo tabiti , to numo ɓernde maako felaay mo .
45014023	Ammaa to goɗɗo seki dow nyaamdu mum , Allah hiitoto mo , ngam o daraaki dow nuɗɗinki . Ko goɗɗo waɗataa bee nuɗɗinki , ɗum laatoto aybe .
45015001	Enen sembiɗɓe nder nuɗɗinki , sey en mballa tampuɓe . Taa mbaɗen ko fottanta ko'e men .
45015002	Koomoy meeɗen ɗaɓɓa fottango keeddiɗɗum . Kanjum ɗum booɗɗum ngam haa jama'aare fuu sembiɗa nder nuɗɗinki .
45015003	Fakat , Almasiihu suklanaaki hoore mum . On anndi ko winda dow maako : " Kuudi huɗɓe ma yani dow am . "
45015004	Ko winda nder defte ceniiɗe , ɗum windaama ngam anndinki en , haa en ekkito munyal , ɓerɗe men nde'a . Bana ni tammunde men sembiɗirta .
45015005	Allah , dokkoowo en munyal e de'ere ɓernde , hokku on on njooɗodo hakkiilo wooto haa on tokko misaalu Almasiihu .
45015006	Nden kam on teddinan Allah , Baabiraawo Jawmiraawo men Yeesu Almasiihu , bee ɓernde woore e hunduko wooto .
45015007	Bana Almasiihu jaɓri on , bana non onon boo njaɓindire , ngam haa on teddina Allah .
45015008	Mi wi'i on : Almasiihu laati kuuwanoowo Yahuudu'en haa o waŋginana ɓe gooŋgaaku Allah , o hebbina ko Allah wi'no kaakiraaɓe maɓɓe aartuɓe .
45015009	Sey ummaatooje fuu ngetta Allah ngam enɗam maako , bana ko winda :
45015010	Fahin deftere wi'i :
45015011	Fahin :
45015012	Annabi Esaaya boo wi'i :
45015013	Mi ɗon toro Allah , tabitinɗo tammunde men , haa o hebbina ɓerɗe mon bee seyo e hoolaare fuu dow laawol nuɗɗinki , ngam haa tammunde mon sembiɗa bee baawɗe Ruuhu Ceniiɗo .
45015014	Onon deerɗam'en , mi anndi fakat on ɗon kuuwa ko fotti . On anndi muuyo Allah , on mbaawan waajindirgo boo .
45015015	Ammaa mi windani on haalaaji goɗɗi bee dartaare haa mi siftinora on ko annduɗon . Mi windi bana ni ngam daliila mo''ere nde Allah hokki yam .
45015016	Kaŋko o waɗi yam kuuwanoowo Yeesu Almasiihu haa ummaatooje ɗe laataaki Yahuudu'en . Mi ɗon huuwa kuugal bana ngal limanjo , mi ɗon waajina linjiila Allah , haa ummaatooje ɗe'e laato dokkal pottananŋgal mo , lii'otooŋgal bee Ruuhu Ceniiɗo .
45015017	Ngam daliila kawtal am bee Yeesu Almasiihu mantortoomi kuugal am yeeso Allah .
45015018	Mi walaa dartaare wolwugo haala feere , sey ko Almasiihu laatini bee kuugal am : O waɗi yimɓe nder ummaatooje fuu ɗowtano Allah , o huuwi bee bolle am e kuuɗe am ,
45015019	non boo bee kaayeefiiji mawɗi , e baawɗe Ruuhu Ceniiɗo . Ngam maajum keɓmi waajingo linjiila Almasiihu nder gure ɗuuɗɗe , diga Urusaliima haa yotti lesdi Illiriya .
45015020	Nder kuugal am ɗaɓɓumi foroy waajingo linjiila haa nokkuuje ɗe innde Almasiihu meeɗaay naneego , ngam taa mi maha dow caɓɓawal goɗɗo .
45015021	Bana ko winda :
45015022	Ngam daliila kuugal am nga'al mi heɓaay warugo haa mooɗon tawon .
45015023	Ammaa jonta kuugal am nder lesɗe ɗe'e timmi . Mi ɗon yenwa yi'ugo on diga duuɓi ɗuuɗɗi .
45015024	Mi tammi ɗum heɓoto jonta . Mi yiɗi yaalugo haa mooɗon , saa'i njahanmi Espaniya . On mbaawan wallugo yam yottaago ton , to mi seyorake kawtal bee mooɗon baakin seɗɗa .
45015025	Ammaa jonta mi yahan Urusaliima tawon , haa mi yahrana yimɓe Allah ton walliinde .
45015026	Masiihiŋko'en nder Makedoniya e Akaya mbaɗi anniya mooɓtugo dokkal ngam talaka'en nder jama'aare nuɗɗinɓe haa Urusaliima .
45015027	Ɓe mbaɗi ɗum bee anniya maɓɓe . Ammaa yimɓe Urusaliima poti jaɓugo ɗum boo , ngam ɓe mballiri ummaatooje goɗɗe hayruuji ɗi Ruuhu Allah hokki ɓe . Ngam maajum sey ummaatooje man mballira ɓe jawdi muuɗum'en boo .
45015028	To mi timmini kuugal ngal , waato to mi hokki ɓe dokkal ceede , nden kam mi yaalan haa mooɗon nder jahaaŋgal am haa Espaniya .
45015029	To mi wari haa mooɗon , mi anndi mi wardan bee barka Almasiihu fuu .
45015030	Deerɗam'en , mi ɗon toro on bee innde Jawmiraawo men Yeesu Almasiihu , ngam daliila yiide boo nde Ruuhu Allah hokki on , haa on tiino do'anaago yam . Mballeeɗam toraago Allah ,
45015031	haa o hisnammi juuɗe heefeerɓe haa Urusaliima , haa kuugal am ngam yimɓe maako haa Urusaliima boo fottana ɓe .
45015032	Bana ni keɓranmi warugo haa mooɗon bee seyo , to Allah muuyi .
45015033	Allah , dokkoowo en jam , wonda bee mooɗon fuu . Aamiina !
45016001	Yoo , mi ɗon toro on ngam daliila Febe , deerɗiraawo men debbo , balloowo jama'aare nuɗɗinɓe haa Keŋkereya .
45016002	Njaɓe mo bee innde Jawmiraawo bana no haandani Masiihiŋko'en . Mballe mo nder haaje maako fuu , ngam kaŋko o walli yimɓe ɗuuɗɓe , o walli yam boo .
45016003	Koofne Piriskilla e Akilas , huuwdooɓe bee am ngam Yeesu Almasiihu ,
45016004	foondiranɓe maayugo ngam hisnugo yoŋki am . Naa min feere am yettata ɓe , ammaa jama'aaje nuɗɗinɓe nder ummaatooje fuu .
45016005	Koofne Masiihiŋko'en mooɓtotooɓe haa saare maɓɓe boo .
45016006	Koofne Mariyama mo huuwani on bee tiinaare ɗuunde .
45016007	Koofne boo Andaronikus e Yuniyas , yimɓe lenyol am , haɓɓanooɓe bee am nder fursina . Ɓe tedduɓe caka waajooɓe linjiila , ɓe aarti yam nuɗɗingo Almasiihu boo .
45016008	Koofne Ampiliyatus , soobaajo am nder kawtal bee Jawmiraawo .
45016009	Koofne Urbanus , kuuwdoowo bee meeɗen ngam Almasiihu . Non boo Istakis , soobaajo am .
45016010	Koofne Apelles , tokkiiɗo Almasiihu bee gooŋgaaku . Koofne yimɓe saare Aristobul .
45016011	Koofne Hirodiyon mo lenyol am . Non boo yimɓe Jawmiraawo nder saare Narkis .
45016012	Koofne Tirifena e Tirifosa , deerɗiraaɓe men rewɓe , huuwanooɓe Jawmiraawo . Non boo Persis , deerɗiraawo debbo , giɗaaɗo men mo huuwani Jawmiraawo bee tiinaare ɗuunde .
45016013	Koofne Rufus , kuuwanoowo Jawmiraawo cuɓaaɗo . Non boo daada maako mo hakkilani yam foroy bana daada am .
45016014	Koofne Asiŋkirit e Felegon e Hermes e Patrobas e Hermas e deerɗiraaɓe wonduɓe bee maɓɓe fuu .
45016015	Koofne Filologus e Yuliya , non boo Neriyus e deerɗum debbo , e Olimpas e yimɓe Jawmiraawo wonduɓe bee maɓɓe fuu .
45016016	Koofnindire bee harlotirgo . Jama'aaje Masiihiŋko'en fuu koofni on .
45016017	Deerɗam'en , mi ɗon toro on ɗuuɗɗum : Ndeente e waɗooɓe luural , wonnooɓe nuɗɗinki yimɓe , luutooɓe anndinol ngol njaɓɗon . Ndaaye ɓe .
45016018	Irin maɓɓe kuuwantaa Almasiihu , Jawmiraawo men , sey deeɗi maɓɓe tan . Ɓe ɗon majjina sooyɓe anndal bee bolle ne'iiɗe e haalaaji belɗi .
45016019	Kootoy yimɓe anndi on ɗowtaniiɓe Jawmiraawo . Ngam maajum mi ɗon seyoro on . Ko ngiɗmi kam , on laato waawɓe huuwugo mbooɗeeŋga , ammaa on daayiiɓe halleende .
45016020	Allah , dokkoowo en jam , hokkan on jaalorgal timmuŋgal dow Sayɗaanu , neeɓataa . Mo''ere Jawmiraawo men Yeesu Almasiihu wonda bee mooɗon fuu .
45016021	Timote , kuuwdoowo bee am , hoofni on , non boo Lukiyus e Yason e Sosipater , yimɓe lenyol am .
45016022	Min Tertiyus , binduɗo bataakewol ngo'ol , mi hoofni on ngam daliila kawtal men bee Jawmiraawo .
45016023	Gayus , beero am e beero nuɗɗinɓe haa ɗo fuu , hoofni on . Non boo Erastus , aynoowo ceede wuro , e Kawartus , deerɗiraawo men .
45016025	En ngettu Allah ! Kaŋko o mari baawɗe sembiɗingo on fodde linjiila ka ngaajinanmi . Linjiila ɗon wolwa haala Yeesu Almasiihu , ka ɗon waŋgina gooŋga Allah sirriiha . Gooŋga maajum suuɗino diga ɓooyma ,
45016026	ammaa jonta ka waŋginaama . Defte annabo'en ɗon ceedo ka . Bee umroore Allah duumiiɗo ka anndinaama yimɓe nder ummaatooje fuu , ngam haa ɓe nuɗɗina linjiila , ɓe ɗowtano Allah .
45016027	Allah feere muuɗum mari hikma . Tedduŋgal laatorano mo bee Yeesu Almasiihu haa foroy . Aamiina !
46001001	Bataakewol ngo'ol iwi haa Pol , laatiiɗo nelaaɗo Yeesu Almasiihu bee ewnaandu e muuyo Allah , min bee Sostenes , deerɗiraawo men ,
46001002	yahugo haa jama'aare yimɓe Allah wonɓe haa Korintu . Min ɗon koofna ewnaaɓe Allah fuu ton , laatiiɓe maral maako nder kawtal bee Yeesu Almasiihu , e seedotooɓe innde Jawmiraawo men Yeesu Almasiihu , Jawmiraawo maɓɓe e Jawmiraawo amin :
46001003	Allah , Baabiraawo men , e Yeesu Almasiihu , Jawmiraawo men ndokka on mo''ere e jam .
46001004	Tum mi ɗon yetta Allah am ngam daliila mooɗon , ngam o waŋginani on mo''ere maako bee Yeesu Almasiihu .
46001005	Nder kawtal bee Yeesu Almasiihu keɓɗon hayruuji e dokke fuu . Wolde Allah fanti haa mooɗon , anndal mon ɗon ɓesdo yeeso yeeso .
46001006	Kubar Yeesu Almasiihu ɗon tabiti nder mooɗon .
46001007	Ngam maajum on keɓi dokke Allah fuu , on cooyataa koo gootal . On ɗon ndeena nyalaade baŋguki Jawmiraawo men Yeesu Almasiihu .
46001008	Kaŋko o ɗon walla on ngam on tabita haa timmoode , ngam taa goɗɗo heɓa felugo on nder nyalaade kiita maako .
46001009	Allah bee hoore mum ewni on haa kawtal bee Ɓiɗɗo mum Yeesu Almasiihu , Jawmiraawo men . Allah oo woni koolniiɗo .
46001010	Deerɗam'en , mi ɗon toro on bee innde Jawmiraawo men Yeesu Almasiihu : Njooɗe on narruɓe ! Taa jokkirli laato hakkunde mooɗon , ammaa on narra dow hakkiilo wooto e anniya ngoota .
46001011	Deerɗam'en , mi nani haala jokkirli ummiiɗi caka mooɗon . Woɗɓe haa saare Kolowe , deerɗiraawo men debbo , ngecci yam ɗum .
46001012	Ndaa ko mi wi'ata : Oo ɗon wi'a : " Min mo Pol . " Oya ɗon wi'a : " Min mo Apollos . " Goɗɗo ɗon wi'a : " Min mo Piyer . " Goɗɗo feere boo ɗon wi'a : " Min mo Almasiihu . "
46001013	Kadi Almasiihu sendake geɓe feere feere na ? Kadi Pol oon maayi mbattudifa mooɗon dow leggal gaafaaŋgal na ? Malla on keɓi ngiiwam baptisma bee innde Pol ?
46001014	Mi ɗon yetta Allah ngam mi yiiwaay koo gooto mooɗon ngiiwam baptisma , sey Kirispus e Gayus .
46001015	Bana ni on keɓataa wi'ugo min mi laatini on pukara'en am bee ngiiwam man .
46001016	Asee , taa mi yejjita ! Mi yiiwi boo yimɓe saare Estefanas ngiiwam baptisma . Ammaa mi siftoraay goɗɗo feere .
46001017	Fakat , Almasiihu nelaay yam ngam haa mi yiiwa ngiiwam baptisma , ammaa ngam mi waajina linjiila . To mi ɗon waajina ka , mi jillindirtaa ka bee ko wi'ete anndal lugguŋgal , ngam taa mi meeriɗina maayde Almasiihu dow gaafaaŋgal .
46001018	Kubar maayde Almasiihu dow leggal gaafaaŋgal , halkanɓe ɗon ndaara ɗum bana faataare . Ammaa enen hisnaaɓe en anndi ɗum baawɗe Allah .
46001019	Deftere wi'i :
46001020	Kadi toy marɓe anndal lugguŋgal luttata , malla moodiɓɓe , malla wela-ɗemɗe'en anndugo waabaago ? Anndal duniyaaru ndu , Allah wartiri ɗum faataare .
46001021	Fakat , Allah marɗo anndal fuu hokki yimɓe laawol anndugo mo bee hakkiilo maɓɓe . Ammaa ɓe kuuwtiniraay ngo , ɓe cali anndugo mo . Ngam maajum Allah muuyi hisnugo yimɓe bee ko annduɓe duniyaaru mbi'ata faataare , waato bee kubaruwol maayde dow gaafaaŋgal go . Koomoy jaɓi ngol , hisan .
46001022	Yahuudu'en ɗon ɗaɓɓa kaayeefiiji , Yunaniŋko'en ɗon ɗaɓɓita anndal lugguŋgal .
46001023	Ammaa enen en ɗon ngeyna kubar Almasiihu ɓilaaɗo haa leggal gaafaaŋgal . Haa Yahuudu'en ɗum haala kalluka , haa ummaatooje goɗɗe boo ɗum faataare .
46001024	Ammaa ewnaaɓe Allah , koo ɓe Yahuudu'en koo ɓe ummaatooje goɗɗe , ɓe fuu ɓe paami no baawɗe Allah e hikma mum waŋgiri bee Almasiihu .
46001025	Ko Allah huuwata , ɗum nandi bee faataare , ammaa ɗum ɓuri anndal yimɓe fuu . Ɗum nandi bee tampere boo , ammaa ɗum ɓuri yimɓe fuu sembe .
46001026	Ndaare le ko'e mon , onon deerɗam'en , ewnaaɓe Allah . Haa gite yimɓe kam , marɓe anndal malla baawɗe malla tedduŋgal ɗuuɗaay caka mooɗon .
46001027	Ammaa Allah suɓi humaki'en , haa o semtina marɓe anndal . O suɓi tampuɓe , haa o semtina sembiɗɓe .
46001028	O suɓi leesɓe e yawniiɓe e meere'en nder duniyaaru , ngam haa o meeriɗina tedduɓe duniyaaru .
46001029	Bana ni walaa neɗɗo heɓata juraago yeeso Allah .
46001030	Ammaa onon , Allah ewni on haa kawtal bee Yeesu Almasiihu . Almasiihu laati anndal men iwŋgal haa Allah . Bee Almasiihu keɓruɗen yerduye Allah , en laati yimɓe Allah senaaɓe , en rimɓe e maayde boo .
46001031	Allah muuyi ɗum laato bana ko winda : " To goɗɗo yiɗi mantaago , sey o mantoro kuugal Allah . "
46002001	Deerɗam'en , saa'i ngarmi waŋginango on gooŋga Allah sirriiha , mi waɗaay ɗum bee bolle mawɗe e haala lugguka .
46002002	Wakkati mi ɗonno wondi bee mooɗon , mi sali anndugo kooɗume , sonaa Yeesu Almasiihu , maayɗo dow leggal gaafaaŋgal .
46002003	Mi wari haa mooɗon mi tampuɗo , diwnanɗo bee kulol ɗuuɗŋgol .
46002004	Anndinol am e waaju am laataaki bee baawal bolle fodde anndal yimɓe , ammaa bee baŋginki Ruuhu Allah e baawɗe mum ,
46002005	ngam taa nuɗɗinki mon daro dow anndal yimɓe , sey dow baawɗe Allah .
46002006	Bee non fuu mi ɗon waŋgina anndal lugguŋgal haa nuɗɗinɓe he'uɓe . Ammaa anndal maajum iwaay haa duniyaaru ndu , malla haa marɓe baawɗe nder jamanuuru ndu , ngam baawɗe maɓɓe ɗon majja .
46002007	Min kam mi waŋginan anndal Allah cuuɗiiŋgal . Diga Allah tagaayno duniyaaru , o annini hokkugo en tedduŋgal maako . Ammaa o suuɗino anniya ka .
46002008	Walaa koo gooto nder laamaniiɓe duniyaaru ndu annduno ka . To naa non , ɓe ɓilataano Jawmiraawo marɗo tedduŋgal Allah haa leggal gaafaaŋgal .
46002009	Ammaa ɗum laati bana ko winda :
46002010	Ammaa enen , Allah anndini en sirri mum bee Ruuhu ngu o hokki en . Ruuhu maajum ɗon wiɗito kooɗume fuu , koo nufayeeji Allah lugguɗi boo .
46002011	Walaa neɗɗo anndi ko goɗɗo numata , sey ruuhu goɗɗo man . Bana non boo walaa annduɗo numooji Allah , sey Ruuhu Allah tan .
46002012	Ammaa enen en keɓaay ruuhu duniyaaru ndu , en keɓi Ruuhu iwŋgu haa Allah . Ngam maajum en anndi ko Allah huuwani en .
46002013	Mi wolwataa haala maajum bee bolle ɗe anndal yimɓe anndini yam . Ammaa mi ɗon wolwa ko Ruuhu Allah anndintammi , haa mi faamtina heɓɓe Ruuhu kuuje Ruuhu man .
46002014	Koomoy tokki hakkiilo mum , ɗon salo ko Ruuhu Allah waŋginta . O ɗon laara ɗum bana faataare . O faamataa ɗum sam , ngam ɗum faamataako , sey bee ballal Ruuhu tan .
46002015	Keɓɗo Ruuhu Allah ɗon faama kooɗume fuu , ammaa kaŋko bee hoore maako , walaa paamanɗo mo .
46002016	Ngam deftere ɗon wi'a : " Moy anndi numooji Jawmiraawo ? Moy laati dawroowo maako ? " Ammaa enen en ngoodi Ruuhu Almasiihu .
46003001	Deerɗam'en , mi waawaay wolwango on bana no mbolwiranmi heɓɓe Ruuhu Allah . Doole mi wolwana on bana tokkiiɓe anndal muuɗum'en , bana ɓikkoy pamaroy nder nuɗɗinki Almasiihu .
46003002	Ngam maajum ndokkumi on kosam , naa nyaamdu sembindu , ngam on ke'aayno ndu . Jonta boo on ke'aay ndu ,
46003003	ngam on ɗon tokko al'aada duniyaaru . On ɗon kaajindira , on ɗon njokkira . To non kam , on tokkaaki al'aada duniyaaru bana yimɓe woɗɓe na ?
46003004	To goɗɗo wi'i : " Min mo Pol " , goɗɗo feere boo : " Min mo Apollos " , naa ɗum al'aada yimɓe na ?
46003005	Kadi moy woni Apollos ? Moy woni Pol ? Min laataaki mawɓe , min huuwanooɓe Allah , wallooɓe on haa on nuɗɗina mo . Allah halfini koomoy amin kuugal mum .
46003006	Min mi aawi , Apollos yarni ko fuɗi , ammaa Allah mawnini ɗum .
46003007	Aawoowo e jarnoowo ɗiɗo fuu laataaki kooɗume , sey Allah mawninoowo tan mari tedduŋgal .
46003008	Walaa ko sendindirta aawoowo bee jarnoowo , ngam Allah warjoto koomoy fodde kuugal mum .
46003009	Minin min hawtiɗɗiraaɓe , huuwanooɓe Allah , onon boo on ngesa maako .
46003010	Min mi huuwtiniri dokkal ngal Allah mo''ani yam , bana mahoowo baawɗo mballinmi caɓɓawal . Woɗɓe ɗon maha dow maagal . Ammaa sey koomoy maɓɓe hakkila no o mahrata .
46003011	Caɓɓawal ɗon tabiti , ɗum Yeesu Almasiihu . Walaa baawanɗo wallingo caɓɓawal feere .
46003012	Woɗɓe ɗon maha dow maagal bee kaŋgeeri malla cardi malla kaa'e marɗe saman , woɗɓe boo bee leɗɗe malla huɗo malla ?ombe .
46003013	Ammaa nyalaade darŋgal kiita waŋginan no kuugal koomoy wa'i , ngam yiite sendindiran ngal .
46003014	To yiite nyaamaay kuugal goɗɗo , nden kam o heɓan mbarjaari maako .
46003015	To yiite nyaami ngal , nden kam o walaa mbarjaari . Kaŋko o hisan , ammaa bee dakkerr , bana caaliiɗo nder yiite .
46003016	Onon on haykaliiru Allah , Ruuhu Allah ɗon jooɗi nder mooɗon . On anndaa ɗum na ?
46003017	To goɗɗo wonni haykaliiru Allah , Allah halkan mo . Ngam haykaliiru Allah seniindu , onon bee ko'e mon on laati haykaliiru man .
46003018	Taa goɗɗo esta hoore mum . To goɗɗo mooɗon numi o marɗo anndal fodde gikku duniyaaru ndu , sey o laato paataaɗo tawon haa o heɓa anndal fakat .
46003019	Ngam ko duniyaaru wi'ata anndal lugguŋgal , ɗum faataare haa Allah . Deftere wi'i : " Allah naŋgan marɓe anndal nder tuuforgol dabareeji maɓɓe . "
46003020	Haa pellel feere boo : " Jawmiraawo anndi numooji marɓe anndal , ɗi meere . "
46003021	Ngam maajum taa goɗɗo mantoro yimɓe . Fakat , kooɗume fuu , onon mari .
46003022	Koo Pol koo Apollos koo Piyer , koo duniyaaru , koo ngeendam koo maayde , koo kuuje jontaaje koo kuuje garanɗe , kooɗume fuu laatani on .
46003023	Ammaa onon , Almasiihu mari on . Almasiihu boo , Allah mari mo .
46004001	Too , ndaare min bana huuwanooɓe Allah , bana wakiili'en , halfinaaɓe sirriiji Allah .
46004002	Sey wakiiliijo laato koolaaɗo , kanjum tan ɗaɓɓete haa maako .
46004003	Mi koolaaɗo na ? Onon on mbaawataa linyugo ɗum . Walaa kiita yimɓe foti linyugo ɗum . Koo min bee hoore am boo mi waawataa ɗum .
46004004	Ɓernde am felaay yam , ammaa bee non fuu gooŋgaaku am tabitaay tawon . Jawmiraawo feere mum woni kiitoowo yam .
46004005	Ngam maajum taa kiite goɗɗo diga saa'i man siwa . Munye haa Jawmiraawo wara . Kaŋko o wurtinan kuuje cuuɗiiɗe nder nyiɓre , o waŋginan numooji yimɓe nyukkiiɗi . Saa'i maajum koomoy heɓan yettoore mum haa Allah bana no fotti .
46004006	Deerɗam'en , ngam daliila mooɗon mbi'mi haala ka'a fuu dow am e dow Apollos . Mi yiɗi on ndaara haa amin ko saawi nder wolde nde'e : " Taa goɗɗo ?aɓɓo keerol umrooje bindaaɗe . " Taa goɗɗo mooɗon mantoro jaŋginoowo oo , yawo oya .
46004007	Moy ɓurnu ma dow woɗɓe ? Ko marɗa fuu , na Allah hokku ma ɗum na ? To ɗum dokkal kam , koni a ɗon juro bee maajum ?
46004008	Ammaa onon on kaari , timmi . On riskuɓe , on keɓi laamu . Minin min keɓaay tawon . Booɗɗum to on laamakeno fakat , nden kam minin boo min keɓanno laamu bee mooɗon .
46004009	Ammaa minin nelaaɓe , mi tammi Allah laatini min ɓaawo'en . Min laati bana hiitaaɓe mbareego haa babal pijirle , bana fijirde laareteende haa duniyaaru fuu , haa malaa'ika'en e yimɓe .
46004010	Minin min faataaɓe ngam daliila Almasiihu , ammaa onon on marɓe anndal nder kawtal bee maako . Minin min tampuɓe , ammaa onon on sembiɗɓe . Minin min yawaaɓe , ammaa onon on teddinaaɓe .
46004011	Haa warugo hande min ɗon bee weelo e ɗomka , min ɓorniiɓe limce kiiɗɗe , min ɓoccaaɓe , min ɗon ngiilo kootoy ngam min ngalaa saare .
46004012	Min ɗon kuuwa bee tiinaare haa min nyaamna ko'e amin . To goɗɗo naali min , min mbarkiɗina mo . To goɗɗo toonyake min , min munyana mo .
46004013	To goɗɗo huɗi min , min njaabo mo bolle booɗɗe . Min laati bana mbuuri duniyaaru fuu , bana nyidduɗum ko yimɓe ngudinta ɗum , haa jonta .
46004014	Mi windanaay on ɗum haa mi semtina on . Mi yiɗi eltugo on , ngam on ɓikkoy am ngiɗaakoy .
46004015	Koo to on keɓi anndinooɓe ujine sappo , ɗowooɓe on haa laawol Almasiihu , on ngoodi baaba gooto tan . Saa'i ngaddanmi on linjiila , min oon laati baaba mon hedi ngeendam mon nder kawtal bee Yeesu Almasiihu .
46004016	Ngam maajum mi ɗon toro on : Laate bana am .
46004017	Mi neli Timote haa mooɗon boo . Kaŋko woni ɓiɗɗo am giɗaaɗo , koolaaɗo nder kawtal bee Jawmiraawo . O siftinoran on umrooje ɗe tokkotoomi bana Masiihiŋkeejo , ɗe anndinanmi kootoy caka nuɗɗinɓe boo .
46004018	Woɗɓe mon mawniti ngam ɓe tammi mi warataa haa mooɗon .
46004019	Ammaa to Jawmiraawo muuyi , mi waran law . Mi yiɗi anndugo mawnitiiɓe ɓe'e , naa bolle maɓɓe , sey baawal maɓɓe .
46004020	Ngam laamu Allah waŋgataa bee bolle , sey bee baawɗe .
46004021	Ɗume ngiɗɗon ? Mi wara haa mooɗon bee ɓoccol na ? Malla bee yiide e ɓernde ɗelemnde ?
46005001	Ndaa mi nani njeenu ɗon haa mooɗon . Irin njeenu man tawataake koo haa heefeerɓe . Goɗɗo ɗon wonda bee debbo baaba mum .
46005002	Bee maajum fuu on ɗon keewi mawnitaare . Kayto ! Ndikka ɓerɗe mon keewa mettamɓeram , on ngurtina gorko oo caka mooɗon .
46005003	To min kam , mi ta''i haala man . Ɓandu am daayi on , ammaa ruuhu am ɗon wondi bee mooɗon . Bee innde Yeesu , Jawmiraawo men kiitoriimi kuuwɗo cemtiniiɗum ɗu'um bana ni'i : To on mooɓtake , ruuhu am boo ɗon wondi bee mooɗon bee baawɗe Yeesu , Jawmiraawo men ,
46005004	
46005005	sey on lii'o gorko oo haa juŋŋgo Sayɗaanu ngam haa ɓandu maako halka , ammaa ruuhu maako hisa nyalaade Jawmiraawo waɗata kiita .
46005006	On ngalaa daliila juraago sam . On anndi geccawol ngo'ol : " Ufnirɗum seɗɗa ufnan kuroori njiiɓaandi fuu . "
46005007	Itte le ufnirɗum kiiɗɗum , waato hakkeeji mon , ngam haa on laato jiiɓaaɗum kesum ɗum ufnaaka . Kanjum laatiiɗon boo , ngam Almasiihu , jawgel Paska meeɗen , hirsaama .
46005008	Ngam maajum en mbaɗa juulde Paska , naa bee ufnirɗum kiiɗɗum ɗum hakkeeji e halleende , ammaa bee tamseere nde ufnaaka , waato tamseere laaɓeeŋga e gooŋga .
46005009	Nder bataakewol am aartuŋgol mi windani on taa on kawta bee waɗooɓe njeenu .
46005010	Fakat , mi numaay dow jeenooɓe caka yimɓe duniyaaru ndu , malla suunaaɓe malla wuyɓe malla tokkiiɓe labbi . To nonnon kam , doole on ngurto duniyaaru .
46005011	Ko ngiɗmi wi'ugo , ndaa ɗum : Taa kawte bee goɗɗo marɗo innde Masiihiŋkeejo ammaa o jeenoowo malla o cuunaaɗo ceede malla o tokkotooɗo labbi malla o baɗoowo tufle malla o guykoowo malla o gujjo . Taa nyaamde bee irin goɗɗo oo .
46005012	Walaa ko yaali yam bee hiitaago yimɓe ɓe laataaki nuɗɗinɓe Yeesu . Allah bee hoore mum hiitoto ɓe . Ammaa on yowanaaɓe hiitaago wonɓe nder mooɓtorde mon . Ngam deftere wi'i : " Ngurtine kalluɗo caka mooɗon . "
46005013	
46006001	To goɗɗo mon woodi wullaandu dow deerɗiraawo feere , o yahri ndu yeeso hiitooɓe ɓe nuɗɗinaay Jawmiraawo . Kanjum ɗum fottaay . Koni o ɗaɓɓataa kiita haa yimɓe Allah ?
46006002	On anndi saa'i waran haa yimɓe Allah kiito duniyaaru fuu . Nde non kam , on mbaawataa hiitaago kuuje pamare na ?
46006003	On ngejjiti na ? Saa'i maajum en kiitoto koo malaa'ika'en boo , sakko haala duniyaaru .
46006004	Ammaa onon , to on ngoodi jokkirli dow kuuje duniyaaru , on ɗon ɗaɓɓa kiita haa yimɓe ɓe ngalaa tedduŋgal nder jama'aare nuɗɗinɓe .
46006005	Mi wi'i ɗum haa on cemta . Kadi walaa marɗo hakkiilo koo gooto caka mooɗon haa o ta''a jokkirgol hakkunde deerɗiraaɓe na ?
46006006	Koni deerɗiraawo yahrata wullaandu dow deerɗum yeeso hiitooɓe ɓe ngalaa nuɗɗinki ?
46006007	Fakat on ɗon ngullotira , kanjum ɗum ɗon aybina on on fuu . Ngam ɗume on munyantaa aybe ? Ngam ɗume on munyantaa jaɓteego ?
46006008	Ammaa onon on ɗon mbaɗa aybe , on ɗon njaɓta . Asee , hakkunde deerɗiraaɓe irin ɗu'um laatoto !
46006009	On anndi halluɓe keɓataa barkaaji laamu Allah . Taa este ko'e mon ! Daakaaje e tokkiiɓe labbi e jeenooɓe e luuɗu'en ,
46006010	non boo wuyɓe e suunaaɓe riba e wuykooɓe e waɗooɓe tufle e jaɓtooɓe , ɓe fuu ɓe ngi'ataa laamu Allah .
46006011	Woɗɓe mooɗon laatino bana non . Ammaa jonta hakkeeji mon lootaama , on laati yimɓe Allah senaaɓe , on keɓi yerduye maako bee innde Jawmiraawo men Yeesu Almasiihu e Ruuhu Allah men .
46006012	Teema woɗɓe mon mbi'an : " Kooɗume fuu daganake yam . " Gooŋga , ammaa naa kuuje fuu nafata on . Min , kuuje fuu ndaganake yam . Ammaa sey mi hakkila ngam taa mi laato maccuɗo kuuje man .
46006013	On ɗon mbi'a boo : " Nyaamdu ɗon ngam reedu , reedu boo ngam nyaamdu . " Gooŋga , ammaa Allah halkan ɗiɗi fuu . Ɓandu neɗɗo laataaki ngam waɗugo njeenu , sey ngam huuwango Jawmiraawo , kaŋko woni Jawmu ɓalli meeɗen boo .
46006014	Allah ummitini Jawmiraawo men diga maayde , bana non o ummitiniran en , enen boo , bee baawɗe maako .
46006015	On anndi ɓalli mon laati terɗe haa ɓandu Almasiihu . Kadi mi hoo'a terde Almasiihu , mi waɗa nde terde jeenoowo na ? Waɗataako !
46006016	Naa ɗakkotirɗo bee jeenoowo laati ɓandu wooru bee maako na ? Kadi on anndaa ɗum na ? Deftere wi'i : " Ɓe ɗiɗo fuu ɓe laatoto ɓandu wooru . "
46006017	Ammaa ɗakkotirɗo bee Jawmiraawo laatoto Ruuhu ngootu bee maako .
46006018	Ndaaye haala njeenu fuu . Hakkeeji goɗɗi fuu ɗi neɗɗo huuwata , ɗi meemataa ɓandu maako . Ammaa baɗanɗo njeenu ɗon waɗa hakke dow ɓandu mum .
46006019	Taa ngejjite : Ɓandu koomoy mooɗon woni haykaliiru Ruuhu Ceniiɗo . Allah hokki on Ruuhu mum njooɗiiŋgu nder mooɗon jonta . Ngam maajum on maraay ko'e mon .
46006020	Allah soodi on bee saman . Ngam maajum teddine mo bee ɓalli mon .
46007001	Yoo , haa mi jaabo ?amɗe ɗe mbinduɗon nder bataakewol mon : To gorko te'aay sam , kanjum ɓuri wooɗugo .
46007002	Ammaa ngam taa on laato daakaaje , ndikka koomoy te'a , debbo boo , koomoy laato te'aaɗo .
46007003	Gorko wonda bee debbo mum bana no haandi , debbo boo humtana gorum haaje .
46007004	Debbo maraay ɓandu mum , ndu laatani goriiko . Non boo gorko maraay ɓandu mum , ndu laatani debbo maako .
46007005	Taa calotire baaldal , sonaa to on narri dow maajum ngam wakkati seɗɗa , haa keɓon de'ere ngam do'aago . Ammaa ɓaawoɗon kawte fahin , ngam taa Sayɗaanu heɓa estugo on ngam sooynde naŋgtaare mon .
46007006	Mi wi'aay ɗum bana umroore , ammaa bana duŋgaye .
46007007	Min kam mi ɓuri yiɗugo yimɓe fuu njooɗo bana am . Ammaa Allah hokki koomoy dokkal mum , oo bana ni , oya bana non .
46007008	Mi ɗon wi'a worɓe ɓe meeɗaay ɓaŋgugo e rewɓe ɓe meeɗaay ɓaŋgeego e rewɓe yurumɓe : Ndikka on njooɗo bana am .
46007009	Ammaa to on mbaawaay naŋgtaago , sey on te'a . Ndikka te'ugo dow suuno ɓilla on .
46007010	Ammaa te'ɓe e te'aaɓe , mi ɗon hokka ɓe umroore , nde iwaay haa am , ammaa haa Jawmiraawo : Taa debbo sendira bee gorum .
46007011	Ammaa to a sendiri bee maako , sey o jooɗo bilaa gorko , malla o narra bee goriiko fahin . Gorko boo , taa seera debbo mum .
46007012	Ammaa luttuɓe , mi ɗon wi'a ɓe , min , naa Jawmiraawo : To gorko Masiihiŋkeejo woodi debbo mo nuɗɗinaay , debbo boo yerdake jooɗodaago bee maako , nden kam taa o seera mo .
46007013	Nonnon boo Masiihiŋkeejo debbo mo gorum nuɗɗinaay . To gorko yerdake jooɗodaago bee maako , taa debbo sendira bee maako .
46007014	Debbo nuɗɗinɗo ɗon sena gorum mo nuɗɗinaay . Non boo gorko nuɗɗinɗo ɗon sena debbo mum mo nuɗɗinaay . To naa non , ɓikkoy mon boo koy coɓkoy , ammaa jonta koy cenaakoy .
46007015	Ammaa to cooyɗo nuɗɗinki yiɗi sendirgo bee nuɗɗinɗo , njoofe mo . Nden kam Masiihiŋkeejo gorko malla debbo rimɗi e teegal mum . Allah ewni on haa on njooɗo bee de'ere .
46007016	An debbo , a waawan hisnugo gorko ma na ? Malla an gorko , a waawan hisnugo debbo ma na ? Fakat on anndaa .
46007017	Sey koomoy tokko jooɗaago bana Allah heerori mo . O jooɗo bana no o wa'i nde Allah ewno mo . Bana ni umranmi nder jama'aaje Masiihiŋko'en fuu .
46007018	To goɗɗo laatake juulniiɗo saa'i Allah ewno mo , taa o ɗaɓɓita ittugo batte juulnolfe . To goɗɗo juulnaaki saa'i Allah ewno mo , taa o juulno .
46007019	Ngam juulnol e sooynde juulnol ɗiɗi fuu nafataa kooɗume , sey ɗowtanaago umrooje Allah tan nafata goɗɗo .
46007020	Sey koomoy jooɗo bana no o wa'i nde Allah ewno mo .
46007021	To a maccuɗo saa'i Allah ewno ma , taa saklana ɗum . Ammaa to a heɓi baawɗe rimɗugo , naftora ɗum .
46007022	Maccuɗo mo Allah ewni ɗum , laati dimo ngam Jawmiraawo mari mo . Bana non boo dimo mo Jawmiraawo ewni ɗum , laati maccuɗo Jawmiraawo .
46007023	Jawmiraawo sootti on bee saman . Ngam maajum taa ngartire ko'e mon maccuɓe yimɓe .
46007024	Deerɗam'en , sey koomoy mooɗon jooɗo yeeso Allah bana no o wa'i nde Allah ewno mo .
46007025	Too , dow yimɓe ɓe meeɗaay ɓaŋgugo , mi walaa umroore Jawmiraawo . Ammaa mi wi'an ko numanmi . Jawmiraawo mo''ani yam , hokki yam faamu , laatini yam koolniiɗo .
46007026	Ndaa ko mi numi : To goɗɗo meeɗaay ɓaŋgugo , ɗum ɓuran wooɗugo ngam daliila ɓillaaje jontaaje .
46007027	To a woodi debbo , taa ɗaɓɓu seerugo mo . To a walaa debbo , taa ɗaɓɓu te'ugo .
46007028	Ammaa to a te'i , a waɗaay aybe . Paanyo boo , to te'aama , waɗaay aybe . Ammaa mi yiɗi hisnugo on cakle laatantooɗe te'ɓe e te'aaɓe .
46007029	Deerɗam'en , ndaa ko ngiɗmi anndingo on : Wakkati rammiti . Diga jonta , marɓe rewɓe laato bana ɓe ngalaa .
46007030	Woyanɓe , taa mettamɓeram jaalo ɓe . Seyotooɓe , taa seyo jaalo ɓe . Soodanɓe kuuje ndaara ɗe bana ɓe maraay ɗe .
46007031	Naftortooɓe duniyaaru boo , taa cuklano ndu bee ɓerɗe muuɗum'en fuu . Ngam duniyaaru bana ndu wa'i jonta ni , ndu jinnan .
46007032	Mi yiɗi on laato rimɓe e saklere fuu . Mo te'aay ɗon suklano kuugal Jawmiraawo , haa fottana Jawmiraawo .
46007033	Ammaa te'ɗo ɗon suklano kuuje duniyaaru , haa fottana debbo mum .
46007034	Bana ni ɓernde maako sendake ɗiɗi . Non boo debbo jurumɗo malla ceeraaɗo malla paanyo mo meeɗaay te'eego . O ɗon suklano kuugal Jawmiraawo , haa o laato cenaaɗo bee ɓandu e ruuhu fuu . Ammaa te'aaɗo ɗon suklano kuuje duniyaaru , haa fottana gorum .
46007035	Mi ɗon wi'a ɗum ngam mi yiɗi wallugo on . Mi ɗaɓɓataa haɗugo on . Mi yiɗi on kuuwa ko fotti , on kuuwana Jawmiraawo bee ɓernde woore .
46007036	Teema goɗɗo narran bee muuyaaɗo mum taa ɓe ɓaŋga . Nden o numti accugo mo non fottaay , ngam o heewti , suuno hoo'ugo mo boo ɗon ɓesdo . To non kam , sey ɓe ɓaŋga , naa ɗum aybe .
46007037	Ammaa to gikku maako tabiti , walaa ko dooli mo , suuno boo ɓillaay mo , nden kam o jogito anniya maako , taa o ɓaŋga muuyaaɗo maako .
46007038	Ɓaŋɗo muuyaaɗo mum huuwi booɗɗum , ammaa mo ɓaŋgaay mo huuwi ko ɓuri wooɗugo .
46007039	Debbo te'aaɗo laati kaɓɓaaɗo yaake goriiko ɗon bee yoŋki . Ammaa to gorko maayi , debbo rimɗi . To o yiɗi , o jaɓan te'eego , ammaa sey o teera bee gorko Masiihiŋkeejo .
46007040	Ammaa seyo maako ɓuran mawnugo to o jooɗake bilaa gorko . Kanjum woni numo am . Ammaa mi tammi min boo mi woodi Ruuhu Allah .
46008001	Too , en linya haala kusel iwŋgel e dabbaaji kirsaaɗi ngam labbi . On ɗon mbi'a : " En fuu en mari anndal . " Gooŋga kam , ammaa anndal bana nga'al laatinan goɗɗo mawnitiiɗo . Yiide tan sembiɗinta jama'aare Masiihiŋko'en .
46008002	To goɗɗo tammake o mari anndal , nden kam o heɓaay anndal gooŋgawal tawon .
46008003	Ammaa to goɗɗo yiɗi Allah , nden kam Allah anndi mo .
46008004	Goɗɗo nyaaman kusel kirsaaŋgel ngam labbi na ? En anndi lawru naa ɗum huunde gooŋga nder duniyaaru , walaa ɗowanteeɗo feere , sey Allah gooto .
46008005	Woodi ko yimɓe mbi'ata ɗowanteeɓe haa asama e dow lesdi , fakat ɓe ɗon teddina ɗowanteeɓe e jawmiraaɓe ɗuuɗɓe .
46008006	Bee non fuu , enen en ngoodi Allah gooto tan , Baabiraawo tagɗo kuuje fuu , haa maako lorotooɗen . Non boo Jawmiraawo gooto tan , Yeesu Almasiihu . Bee maako kuuje fuu tagra , bee maako keɓruɗen ngeendam kesam boo .
46008007	Ammaa naa yimɓe fuu anndi ɗum . Woɗɓe mboowi haala labbi . To ɓe nyaami kusel go , ɓe ndaaran ngel bana kirsaaŋgel ngam labbi fakat . Ngam daliila numooji ɓerɗe maɓɓe tampuɗi , ɓe kulan soɓnugo ko'e maɓɓe bee nyaamugo ngel .
46008008	Fakat , nyaamdu mo''intaa en haa Allah . To en nyaamaay kuuje goɗɗe , tedduŋgal men ustataako . To en nyaami ɗe , tedduŋgal men ɓesdataako .
46008009	Ammaa kakkile , ngam taa ndimu mooɗon nastina tampuɓe nder hakke .
46008010	Teema a mari ko an a wi'ata anndal , a nasti suudu lawru . Goɗɗo tampuɗo yi'i ma ton saa'i a ɗon nyaama . Ɗum sembiɗinan mo haa o nyaama kaŋko boo , o luuta numo ɓernde maako .
46008011	Tampuɗo oo , deerɗiraawo ma mo Almasiihu maayi ngam muuɗum , halkan ngam daliila anndal ma .
46008012	To non on mbaɗi hakke dow deerɗiraaɓe mon , on naawni numooji ɓerɗe maɓɓe tampuɗe , nden kam on mbaɗi hakke dow Almasiihu .
46008013	Ngam maajum , to nyaamdu waawi nastingo deerɗam nder hakke , mi meetataa nyaamugo kusel sam . Ngam mi yiɗaa deerɗam majja .
46009001	Naa mi dimo na ? Naa mi nelaaɗo na ? Naa mi gi'ɗo Yeesu , Jawmiraawo men na ? Onon boo , naa on nafuda kuugal am ngam Jawmiraawo na ?
46009002	Koo to woɗɓe njaɓaay yam bana nelaaɗo , haa mooɗon kam mi nelaaɗo fakat . On laati Masiihiŋko'en , kanjum woni seedamku no mi nelaaɗo .
46009003	Woɗɓe ɗon pelammi . Ndaa ko mi jaaboto ɓe :
46009004	Woodi ko haɗi yam jaɓugo nyaamdu e njaram ngam kuugal am na ?
46009005	Woodi ko haɗi yam yahdugo bee debbo Masiihiŋkeejo nder jahaale am bana nelaaɓe woɗɓe e deerɗiraaɓe Jawmiraawo e Piyer mbaɗata na ?
46009006	Sey min e Barnabas tan kuuwata ngam nguure amin na ?
46009007	Soojeejo moy nyaamnata hoore mum ? Moy juboto inabooje , o nyaamataa ɓiɓɓe maaje ? Moy durata tokkere dabbaaji , o yarataa kosam maaje ?
46009008	Kanjum naa ɗum ɗabiya yimɓe tan , ɗum umroore Allah boo .
46009009	Ndaa ko winda nder tawreeta Muusa : " Taa waɗan ngaari corɓoori sabakaare . " Kadi Allah ɗon suklano ngaari na ?
46009010	O wi'aay ɗum ngam daliila amin na ? Fakat ɗum windaama ngam daliila amin . Sey aawoowo gawri e codoowo ndi kuuwa dow tammunde heɓugo geɗal maɓɓe haa maari .
46009011	Min aawi barkaaji Ruuhu nder mooɗon . Kadi to min codi hayruuji duniyaaru haa mooɗon , ɗum huunde mawnde na ?
46009012	To walaa ko haɗata woɗɓe jaɓugo ɗum haa mooɗon , minin min ɓurataa ɓe na ?
46009013	On anndi booɗɗum , huuwooɓe kuuɗe ceniiɗe keɓan nguure muuɗum'en nder haykaliiru , lii'otooɓe kirseteeɗi dow hirsirde boo keɓan geɗal muuɗum'en haa kirseteeɗi man .
46009014	Bana non boo waajooɓe linjiila . Jawmiraawo umri ɓe nguura dow kuugal waaju maɓɓe .
46009015	Ammaa min mi meeɗaay naftoraago baawɗe ɗe'e . Mi windaay ɗum boo ngam haa mi ɗaɓɓa baawɗe man jonta . Ndikka mi maaya ! Walaa mo sottinta juro ngo haa am .
46009016	To mi ɗon waajina linjiila , mi fotaay mantaago . Doole mi waajina ka . Bone ɗon dow am to mi waɗaay ɗum .
46009017	To mi huuwi kuugal am bee muuyo ɓernde am , mi tammoto heɓugo mbarjaari . Ammaa jonta mi ɗon huuwa ngal dow umroore , bana wakiilaaku ngu Allah halfini yam .
46009018	Ɗume mbarjaari am kadi ? Ndaa ndi : Mi ɗon waajina linjiila caahu , mi ɗaɓɓaay ko marmi baawɗe heɓugo .
46009019	Mi dimo , walaa neɗɗo mari yam . Ammaa mi waɗi hoore am maccuɗo yimɓe fuu ngam haa mi heɓana Almasiihu ɗuuɗɓe maɓɓe .
46009020	To mi ɗon huuwa caka Yahuudu'en , mi laatoto bana Yahuuduujo , haa mi heɓa Yahuudu'en . Min bee hoore am mi laataaki jowaaɗo tawreeta . Ammaa to mi ɗon wondi bee ɗowtantooɓe tawreeta , min boo mi ɗowtanto ka , haa mi heɓa ɓe .
46009021	Bana non boo to mi ɗon wondi bee yimɓe ɓe anndaa tawreeta , mi laatoto bana maɓɓe . Mi wi'aay mi ɗowtantaako umroore Allah , ngam fakat mi ɗon tokko umroore Almasiihu .
46009022	To mi ɗon wondi bee nuɗɗinɓe tampuɓe , mi laatanto ɓe bana min boo mi tampuɗo , haa mi heɓa ɓe . Waato mi laatanto kooɓeye fuu bana ɓe mba'i , haa mi hisna woɗɓe maɓɓe koonoy fuu .
46009023	Ɗum fuu mi ɗon huuwa ɗum ngam linjiila , haa mi heɓa geɗal barkaaji maaka .
46009024	On anndi ɗuuɗɓe ndoggan nder daɗadaɗa , ammaa gooto maɓɓe tan heɓan saman jaalorgal . Ngam maajum ndogge bee sembe haa keɓon saman oo .
46009025	Giɗɗo daɗugo fuu eltan hoore mum bee caatal , ngam haa o heɓa meetaleewol haakooji ɗaylanɗi . Ammaa enen en ɗon tammo heɓugo meetaleewol ngol jinnataa .
46009026	Ngam maajum mi ɗon tiito timmitirde daɗadaɗa . Mi laati bana lukkoowo mo lukkataa meere nder hendu .
46009027	Mi ɗon elta ɓandu am bee caatal haa mi ɗowtina ndu . Ngam min ewniiɗo woɗɓe haa daɗadaɗa mi yiɗaa wurtineego bana mo he'aay .
46010001	Onon deerɗam'en , mi yiɗi on ciftora ko heɓi kaakaaji men yahdunooɓe bee Muusa . Ɓe fuu ɓe tokki laawol maɓɓe les ɗowdi ruulde . Ɓe fuu ɓe eeri maayo Maaliya jam .
46010002	Nder ruulde e nder maayo ɓe ngiiwaama ngiiwam baptisma bana tokkiiɓe Muusa .
46010003	Ɓe fuu ɓe nyaami nyaamdu wooru iwndu haa asama .
46010004	Ɓe fuu ɓe njari njaram ngootam ɗam Allah hokki ɓe . Ɓe njari haa tapaare Ruuhu nde yahdi bee maɓɓe , tapaare maajum ɗum Almasiihu .
46010005	Bee non fuu , Allah yerdaaki ɓurna maɓɓe , maayni ɓe nder ladde .
46010006	Kuuje ɗe'e laati ngam reentingo en , ngam taa en tokko suunooji kalluɗi bana ɓeya tokkori .
46010007	Taa cujidane labbi bana woɗɓe maɓɓe . Deftere wi'i dow maɓɓe : " Yimɓe njooɗi , ɗon nyaama , ɗon njara . Nden ɓe ummi haa ɓe pija . "
46010008	Taa mbaɗe njeenu bana woɗɓe maɓɓe , ujine noogas e tato maayi nder nyalaade woore .
46010009	Taa poonde munyal Jawmiraawo bana woɗɓe maɓɓe , kamɓe ɓe maayi ngam boɗɗe ngati ɓe .
46010010	Taa ngurŋgurte dow Jawmiraawo bana woɗɓe maɓɓe , malaa'ikaajo maayde halki ɓe .
46010011	Kuuje ɗe'e fuu laatani ɓe ngam faamtingo woɗɓe . Ɗe mbindaama ngam reentingo en , enen yeeɗɓe haa timmoode jamanuuji .
46010012	Ngam maajum ndeente . Mo tammi o ɗon dari , sey o hakkila ngam taa o do''o .
46010013	Jarribooje keɓɗe on , ɗon keɓa yimɓe fuu . Ammaa Allah o koolniiɗo , o accataa on njarribe ko ɓuri sembe mon . To o jarribake on , o hokkan on sembe munyango ɗum boo haa on kisa .
46010014	Ngam maajum , soobiraaɓe am , ndaaye cujidanki labbi .
46010015	Mi ɗon wolwana on bana marɓe hakkiilo , nume ko mbi'anmi .
46010016	Ciftore jardugel kiirtaari ngel ngetteten Allah ngam muuɗum . Na ngel hawtan en bee ?i?am Almasiihu na ? Ciftore tamseere nde cendeten . Na nde hawtan en bee ɓandu Almasiihu na ?
46010017	Woodi tamseere woore tan . Ngam maajum , koo en ɗuuɗɓe , en laati ɓandu wooru , ngam en fuu en kawti nyaamugo tamseere woore .
46010018	Ndaare no yimɓe Isra'iila mbaɗata : Nyaamanɓe kusel kirsaaɗi ngoodi kawtal bee hirsirde senaande ngam Allah .
46010019	Ko saawi nder bolle am ? Kusel kirsaaŋgel ngam lawru ɗum huunde gooŋga na ? Malla lawru ɗum huunde gooŋga na ? Naa non sam !
46010020	Ammaa ko sujidanooɓe labbi kirsata , ɓe lii'antaako ɗum Allah , sey ginnaaji .
46010021	On mbaawataa yardugo jardugel Jawmiraawo , nden on njarda jardugel ginnaaji boo . On mbaawataa nyaamugo haa teebur Jawmiraawo , nden on nyaama haa teebur ginnaaji boo .
46010022	Malla en ngiɗi tikkingo Jawmiraawo na ? Kadi en ɓuri mo sembe na ?
46010023	Woɗɓe mon ɗon mbi'a : " Kooɗume fuu dagake . " Gooŋga , ammaa naa kuuje fuu mbooɗi . Kooɗume fuu dagake , ammaa naa kuuje fuu nafata nuɗɗinki mon .
46010024	Taa ɗaɓɓite ko nafata ko'e mon , sey ko nafata yimɓe woɗɓe .
46010025	Kusel coorreteeŋgel haa luumo , nyaame ngel . Walaa haaje on ?ama haa toy ngel iwi ngam daliila numooji ɓerɗe mon .
46010026	Ngam deftere wi'i : " Jawmiraawo mari lesdi e ko hebbini ndi fuu . "
46010027	To goɗɗo mo nuɗɗinaay ewnake on ngam nyaamdu haa saare mum , to on njaɓi ewnaandu maako , nden kam nyaame ko o jo''inanta on fuu . Walaa haaje on ?ama haa toy kusel iwi ngam daliila numooji ɓerɗe mon .
46010028	Ammaa to goɗɗo wi'i on : " Kusel ngel iwi haa kirsaaŋga cenaaŋga " , nden kam taa nyaame ngel , ngam daliila anndinɗo on ɗum , ngam daliila numo ɓernde boo .
46010029	Mi wi'aay numooji ɓerɗe mooɗon , ammaa numo maako .
46010030	To mi yetti Allah ngam nyaamdu am , koni goɗɗo hallintammi ngam daliila nyaamdu ndu njaɓmi bee yettoore ?
46010031	Ngam maajum mbi'anmi : To on ɗon nyaama malla on ɗon njara malla on ɗon kuuwa kooɗume , mbaɗe ɗum ngam teddinki Allah .
46010032	Taa cakle koomoy , koo Yahuudu'en , koo Yunaniŋko'en , koo jama'aare yimɓe Allah .
46010033	Kuuwe bana min mi huuwata . Mi ɗon tiino haa mi yerdina koomoy bee kooɗume fuu . Mi ɗaɓɓitittaa ko nafatammi , sey ko nafata yimɓe fuu ngam haa ɓe kisa .
46011001	Tokkeeɗam , bana min mi tokkori Almasiihu .
46011002	Mi ɗon mana on ngam on ɗon ciftorammi foroy , on ɗon tokko ko anndinmi on boo .
46011003	Ammaa woodi ko ngiɗmi faamtingo on : Almasiihu woni mawɗo gorko fuu , gorko woni mawɗo debbo mum , Allah boo woni mawɗo Almasiihu .
46011004	Ngam maajum to gorko ɗon waɗa do'a malla ɗon waaja nder mooɓtorde , o ɗon suddi hoore maako , nden kam o meeriɗini Almasiihu .
46011005	Ammaa to debbo ɗon waɗa do'a malla ɗon waaja nder mooɓtorde , suddaay hoore mum , nden kam o meeriɗini goriiko . O laati bana laɓɗo hoore mum .
46011006	To debbo suddaay hoore mum bee sallabi , koni o laɓaay hoore maako ? Ammaa ta''ugo gaasa malla laɓugo hoore debbo ɗum cemtuɗum . Ngam maajum sey o sudda hoore maako .
46011007	Ammaa gorko , taa sudda hoore mum , ngam jaati maako nandi bee Allah , o ɗon waŋgina tedduŋgal Allah . Ammaa debbo ɗon waŋgina tedduŋgal gorum .
46011008	Gorko iwaay haa debbo , ammaa debbo iwi haa gorko .
46011009	Allah tagaay gorko ngam debbo boo , ammaa o tagi debbo ngam gorko .
46011010	Ngam maajum debbo sudda hoore mum bee sallabi bana alaama baawɗe gorum , ngam daliila malaa'ika'en boofi .
46011011	Ammaa haa Jawmiraawo kam , gorko sendiraay bee debbo , debbo boo sendiraay bee gorko .
46011012	Ngam bana debbo iwi haa gorko , bana non gorko danya e debbo . Ammaa ɓe ɗiɗo fuu ɓe iwi haa Allah , tagɗo kuuje fuu .
46011013	Nume bee ko'e mon : To debbo ɗon toro Allah nder mooɓtorde , suddaay hoore mum boo , ɗum fottan na ?
46011014	Koo ɗabiya boo ɗon anndina on , to gorko yoofti gaasa hoore mum , ɗum cemtuɗum .
46011015	Ammaa to debbo yoofti gaasa hoore mum , ɗum daraja maako . O heɓi gaasa maako njuutka bana suddaare .
46011016	To goɗɗo yiɗi waabotirgo bee am dow haala ka'a , nden kam mi wi'an mo : Koo min , koo jama'aaje yimɓe Allah , min ngalaa al'aada feere .
46011017	Too , woodi haala feere boo . Ngam daliila maaka mi manataa on . To on ɗon mooɓto , ɗum laatataako ngam hayru mon , ammaa ngam sarru mon .
46011018	Aran , mi nani on cendaama geɓe feere feere nder jama'aare mon . Goɗɗum haala maajum mi tammi ɗum gooŋga .
46011019	Doole biɗu'aakuuji laato hakkunde mooɗon , ngam haa hoolaaɓe mbaŋga .
46011020	To on ɗon mooɓto , on nyaamataa kiirtaari Jawmiraawo bee gooŋga .
46011021	Ngam koomoy mooɗon ɗon yaawana nyaamugo nyaamdu mum . Bana ni woɗɓe luttan bee weelo , woɗɓe boo nguykan .
46011022	Asee , on mbaawataa nyaamugo e yarugo diga saare na ? Malla on njawi jama'aare yimɓe Allah na ? On ngiɗi semtingo talaka'en na ? Ko ngiɗɗon mi wi'a on ? Mi mana on na ? Fakat , mi manataa on .
46011023	Jawmiraawo bee hoore mum umri ko anndinmi on : Nder jemmaare nde Yeesu , Jawmiraawo men , hokkano haa juuɗe konne'en mum , o hoo'i tamseere ,
46011024	o yetti Allah ngam maare , o yewi nde , o wi'i : " Ɗum ɓandu am yewaandu ngam mooɗon . Kuuwe ɗum ngam haa on ciftorammi . "
46011025	Ɓaawo nyaamugo maɓɓe , o hoo'i jardugel boo , o wi'i : " Jardugel ngel woni alkawal kesal ngal Allah tabitinta bee ?i?am am . Koondey njaroton nder maagel fuu , mbaɗe ɗum ngam haa on ciftorammi . "
46011026	To on ɗon nyaama tamseere nde'e , on ɗon njara nder jardugel ngel boo , on ɗon ngaajina kubar maayde Jawmiraawo , haa nyalaade o wari .
46011027	To goɗɗo nyaami tamseere Jawmiraawo , yari nder jardugel maako , ammaa hakkilanaay hoore mum , nden kam o waɗi aybe dow ɓandu Jawmiraawo e ?i?am mum .
46011028	Ngam maajum sey koomoy linya hoore mum , hiddeko o nyaama tamseere , o yara nder jardugel boo .
46011029	Ngam to o sendindiraay ɓandu Jawmiraawo bee nyaamdu meere , o fooɗanan hoore maako kiita bee nyaamugo maako e yarugo maako .
46011030	Ngam daliila maajum ɗuuɗɓe nder mooɗon nyawi , tampi , ɗuuɗɓe boo maayi .
46011031	To en kakkilani ko'e men , Allah hiitataako en .
46011032	Ammaa to o ɓocci en , ɗum laatoto ngam o elta en , ngam taa o do''a en kiita hawtaade bee duniyaaru fuu .
46011033	Ngam maajum , deerɗam'en , to on ɗon mooɓto ngam nyaamugo kiirtaari Jawmiraawo , munye haa to on kawti on fuu .
46011034	To goɗɗo nani weelo , sey o aarta o nyaama diga saare . Nden kam mooɓtaago mon fooɗantaa on kiita Allah . Haalaaji luttuɗi , mi ta''an ɗi to mi wari .
46012001	Too , en linya haala dokke ɗe Ruuhu Ceniiɗo hokkata . Deerɗam'en , mi yiɗi on paama ɗum laaɓɗum .
46012002	Yaake on nuɗɗinaayno Jawmiraawo , al'aada mon ɗonno yerɓa on haa labbi muukaaji .
46012003	Ngam maajum ngiɗmi on paamta ɗu'um : To Ruuhu Allah naŋgi goɗɗo , goɗɗo oo waawataa wi'ugo : " Yeesu naalaaɗo ! " Bana non boo , goɗɗo wi'ataa : " Yeesu woni Jawmiraawo " , sonaa Ruuhu Allah ɗon nder maako .
46012004	Woodi dokke feere-feereeje , ammaa Ruuhu ngootu ɗon hokka ɗe fuu .
46012005	Woodi kuuɗe feere-feereeje , ammaa Jawmiraawo gooto umri huuwugo ɗe fuu .
46012006	Woodi boo baawɗe huuwugo feere-feereeje , ammaa Allah gooto ɗon hokka koomoy baawal mum .
46012007	Dokkal Ruuhu Allah ɗon waŋga nder koomoy meeɗen haa ngal nafa jama'aare fuu .
46012008	Goɗɗo , Ruuhu ɗon hokka mo dokkal wolwugo bee hikma , goɗɗo boo ɗon heɓa dokkal wolwugo bee anndal .
46012009	Ruuhu maajum ɗon hokka goɗɗo nuɗɗinki cembiɗki , goɗɗo feere boo baawal yamɗitingo .
46012010	Ngu ɗon hokka oo baawal huuwugo kaayeefiiji , oya boo dokkal waɗugo annabaaku . Goɗɗo feere ɗon heɓa dokkal sendindirgo Ruuhu Allah bee ruuhuuji goɗɗi . Oo ɗon heɓa dokkal wolwugo bee ɗemɗe ɗe anndaaka , oya boo dokkal fassitirgo ɗe .
46012011	Ammaa Ruuhu ngootu go huuwata ɗum fuu , ngu ɗon yeɗa koomoy baawal mum bana ngu muuyi .
46012012	Almasiihu laati bana ɓandu wooru marndu terɗe ɗuuɗɗe . Fakat , ɓandu maajum wooru , koo ndu woodi terɗe feere-feereeje boo .
46012013	En fuu , Yahuudu'en e iwɓe haa ummaatooje goɗɗe , maccuɓe e rimɓe , en keɓi ngiiwam baptisma bee Ruuhu ngootu go , ngam haa en kawta nder ɓandu wooru , en fuu en laati yarnaaɓe Ruuhu maajum boo .
46012014	Ɓandu kam laataaki tergal gootal , ammaa terɗe ɗuuɗɗe .
46012015	Teema kosŋgal wi'an : " Mi laataaki juŋŋgo , ngam maajum mi hawtaay bee ɓandu . " Bee non fuu , ngal terde ɓandu fakat .
46012016	Malla nofru wi'an : " Naa mi yiitere , ngam maajum mi hawtaay bee ɓandu . " Fakat , ɗum haɗataa nofru laataago terde ɓandu .
46012017	To ɓandu fuu laatake yiitere , noy ndu narrata ? To ndu laatake nofru tan , noy ndu luuɓnirta ?
46012018	Fakat , Allah hawti terɗe kooɗeye nder ɓandu wooru bana o muuyi .
46012019	To ɓandu fuu laatake terde woore tan , nden kam naa ɗum ɓandu .
46012020	Ammaa jonta , woodi terɗe ɗuuɗɗe haa ɓandu wooru .
46012021	Yiitere fotaay wi'ugo juŋŋgo : " Mi walaa haaje ma . " Hoore boo fotaay wi'ugo kosɗe : " Mi walaa haaje mon . "
46012022	Naa non sam ! Ammaa terɗe ɓandu ɗe ndaareten bana tampuɗe , kanje ɗe ɓuran nafugo .
46012023	Terɗe ɗe pottanaay en , en ɓuran hakkilango ɗe . Terɗe ɗe cemtirten , en cuuɗan ɗe bee hakkiilo .
46012024	Terɗe ɓuranɗe fottango en , ngalaa haaje suuɗeego . Allah hawti ɓandu fuu , hokki terɗe leesɗe tedduŋgal ɓuranŋgal .
46012025	Ngam o yiɗaa luural laato nder ɓandu , ammaa terɗe fuu njiŋgindira bee hakkiilo wooto .
46012026	To terde woore naawi , terɗe fuu naawan bee maagal . To woore teddinaama , ɗe fuu ɗe ceyodo bee maare boo .
46012027	On fuu on ɓandu Almasiihu , koomoy mooɗon laati terde haa maaru .
46012028	Allah hokki koomoy joonde mum nder jama'aare : aran nelaaɓe , ɗiɗawre waajooɓe kubaruuji Allah , tataɓre boo jaŋginooɓe . Nden huuwooɓe kaayeefiiji , e waawɓe yamɗitingo e wallooɓe e ɗowooɓe e wolwooɓe bee ɗemɗe ɗe anndaaka .
46012029	Naa ɓe fuu ɓe nelaaɓe malla waajooɓe malla jaŋginooɓe . Naa ɓe fuu ɓe huuwooɓe kaayeefiiji
46012030	malla waawɓe yamɗitingo malla wolwooɓe bee ɗemɗe ɗe anndaaka malla fassitirooɓe ɗe .
46012031	Tefe dokke ɓuranɗe mawnugo .
46013001	To mi anndi wolwugo ɗemɗe yimɓe e malaa'ika'en fuu , ammaa mi walaa yiide , nden kam mi nandan bee njamndi iidoori malla bee koŋsiire hooloore .
46013002	To mi heɓi dokkal waajugo kubaruuji Allah , malla to mi anndi sirriiji Allah fuu , to mi woodi nuɗɗinki haa mi sottina kooseeje boo , ammaa mi walaa yiide , nden kam mi huunde meere .
46013003	Koo to mi sendani talaka'en jawdi am fuu , to mi jaɓi wuleego ngam daliila nuɗɗinki am boo , ammaa mi walaa yiide , nden kam ɗum nafataa yam sam .
46013004	Marɗo yiide munyanan woɗɓe , woonanan ɓe . O haajataa , o jurataako , o mawnitittaako .
46013005	Marɗo yiide huuwataa cemtuɗum , o suklantaako hoore maako , o tikkataa law , o limataa aybeeji goɗɗo .
46013006	O seyortaako kuuɗe kalluɗe , ammaa o seyorto gooŋga .
46013007	Marɗo yiide munyanan kooɗume fuu . Nuɗɗinki maako e tammunde maako e munyal maako tampataa sam .
46013008	Yiide ɗon duumo haa foroy . Bolle annabaaku njinnan , wolwugo bee ɗemɗe Ruuhu timman , anndal boo majjan .
46013009	Ngam anndal men e waaju men waŋgintaa gooŋga fuu , sey geɓe pamare .
46013010	Ammaa geɓe man majjan to gooŋga fuu waŋgi .
46013011	Yaake mi ɓiŋgelno , mi wolwi bana ɓiŋgel , mi numi bana ɓiŋgel , mi hiisti bana ɓiŋgel boo . Jonta laatiimi gorko , ngam maajum accumi laawol ɓiŋgel .
46013012	Jonta en ɗon ngi'a bana foto nder daarorgal , en ngi'ataa ɗum laaɓɗum . Ammaa saa'i waran haa en ngi'a Allah gite bee gite . Jonta mi anndi mo dow dow , ammaa saa'i maajum mi anndan mo laaɓɗum bana kaŋko o anndiri yam .
46013013	Jonta kam , kuuje tati ɗon tabiti : nuɗɗinki e tammunde e yiide . Ammaa yiide ɓuri kooɗume fuu mawnugo .
46014001	Tiine haa keɓon yiide . Ɗaɓɓite dokke Ruuhu boo , sakkoma baawal waajugo kubaruuji Allah .
46014002	Bolwanɗo bee ɗemɗe ɗe anndaaka , wolwantaa yimɓe , sey Allah , ngam walaa paamanɗo mo . Bee baawɗe Ruuhu Allah o ɗon wolwa bolle sirriije .
46014003	Ammaa gaajanɗo kubaruuji Allah ɗon wolwana yimɓe haa o walla ɓe , o sembiɗina ɓe , o de'itina ɓe .
46014004	To goɗɗo wolwi bee ɗemɗe ɗe anndaaka , o nafan hoore maako tan . Ammaa gaajanɗo kubaruuji Allah ɗon nafa jama'aare fuu .
46014005	Mi yiɗi on fuu on keɓa wolwugo bee ɗemɗe ɗe anndaaka , ammaa mi ɓuran yiɗugo on keɓa waajugo kubaruuji Allah . Kanjum ɗum ɓuran nafugo jama'aare dow wolwugo bee ɗemɗe ɗe anndaaka . Ngam wolwugo bee ɗemɗe man nafataa jama'aare sonaa goɗɗo fassitiri ɗe ngam haa o sembiɗina nuɗɗinki jama'aare fuu .
46014006	Deerɗam'en , ko ɗum nafata on to mi wari haa mooɗon , mi wolwi bee ɗemɗe ɗe anndaaka ? Fakat , ɗum nafataa on , sonaa to mi waŋginani on gooŋgaaji Allah , malla to mi waddani on anndal , malla to mi waaji on kubaruuji Allah , malla to mi anndini on .
46014007	Ciftore kuuje gimi bana algaytaaru malla moolooru . To puufoowo ndu malla piyoowo ndu waɗaay ɗum laaɓɗum , noy goɗɗo heɓtirta gimol maako ?
46014008	Malla to puufoowo luwal konu fuufaay laaɓɗum , moy taaskanto haɓre ?
46014009	Bana non haa mooɗon boo : To on mbolwi bee ɗemɗe ɗe anndaaka , noy goɗɗo faamrata ko mbi'ɗon ? Nden kam on mbolwi meere .
46014010	Woodi ɗemɗe ɗuuɗɗe feere-feereeje nder duniyaaru , ummaatoore koondeye woodi ɗemŋgal mum .
46014011	Ammaa to mi anndaa ɗemŋgal ngal goɗɗo wolwani yam , nden kam goɗɗo oo laatani yam jananno , min boo mi jananno haa maako .
46014012	Onon on ɗon camɗina dokke Ruuhu masin . Tiine heɓugo dokke nafooje ngam mawninki jama'aare .
46014013	Ngam maajum , to goɗɗo waawi wolwugo bee ɗemɗe ɗe anndaaka , sey o toro Allah haa o heɓa baawal fassitirgo ɗe boo .
46014014	To mi ɗon waɗa do'a bee ɗemŋgal janannal , ruuhu am ɗon do'o , ammaa hakkiilo am huuwataa .
46014015	To non kam , ko mbaɗanmi ? Mi waɗan do'a bee ruuhu am , ammaa mi waɗan do'a bee hakkiilo am boo . Mi yiman maŋgtoore bee ruuhu am , ammaa mi yiman nde bee hakkiilo am boo .
46014016	Ammaa to a ɗon maŋgta Allah bee ɗemŋgal ruuhu , noy goɗɗo nder mooɓtorde mo anndaa ɗemŋgal man wi'rata " Aamiina " haa do'a ma ? Ngam o faamataa sam ko mbi'ata .
46014017	Koo to do'a ma wooɗi masin , ɗum nafataa mo sam .
46014018	Mi ɗon yetta Allah ngam mi ɓuri on fuu wolwugo bee ɗemɗe ɗe anndaaka .
46014019	Ammaa nder mooɓtorde mi ɓuran yiɗugo mi wolwa bolle jowi paameteeɗe haa mi anndina woɗɓe , dow bolle ujine sappo bee ɗemŋgal janannal .
46014020	Deerɗam'en , taa nume bana ɓikkoy . Nder kuuɗe mon laate on ngalaa halleende bana ɓikkoy . Ammaa nder numooji mon laate on mawɓe .
46014021	Ndaa ko winda nder deftere Allah :
46014022	Ngam maajum wolwugo bee ɗemɗe man laati alaama , naa ngam nuɗɗinɓe , ammaa ngam sooyɓe nuɗɗinki . Ammaa waaju kubaruuji Allah laataaki alaama ngam sooyɓe nuɗɗinki , sey ngam nuɗɗinɓe .
46014023	To jama'aare mon fuu mooɓtake , koomoy mooɗon fuɗɗi wolwugo bee ɗemɗe ɗe anndaaka . Nden humaki'en malla heefeerɓe ngari , nasti . Ɓe ndaarataa on bana yinnaaɓe na ?
46014024	Ammaa to koomoy ɗon waaja kubaruuji Allah , cooyɗo nuɗɗinki malla humakiijo boo nasti , nden kam bolle ɗe o nanata fuu paamtinan mo aybeeji maako . Bolle ɗe'e fuu kiitoto mo ,
46014025	numooji ɓernde maako cuuɗiiɗi mbaŋgan . O sujidanan Allah , o seedoto : " Fakat , Allah ɗon wondi bee mooɗon . "
46014026	Deerɗam'en , to non kam , noy mbaɗoton ? To on ɗon mooɓti , oo woodi yimre , oya woodi anndinol , goɗɗo woodi wahayu , goɗɗo feere wolwan bee ɗemŋgal ngal anndaaka , goɗɗo feere fahin fassitiran ngal . Sey ɗum fuu ɗum nafa ngam mawninki jama'aare .
46014027	To ɗemɗe jananne kam , acce yimɓe ɗiɗo mbolwa , taa ɓura tato , ɓe mbolwa bee tokkindirki boo . Sey goɗɗo fassitira ko wi'ete .
46014028	Ammaa to passitiroowo woodaa , sey bolwanɗo bee ɗemɗe go jeeɗo nder mooɓtorde , o wolwana hoore maako e Allah .
46014029	Heɓɓe wahayu Allah ɗiɗo malla tato mbolwa , luttuɓe fuu linya ko ɓe mbi'ata .
46014030	Teema goɗɗo heɓan wahayu saa'i goɗɗo feere ɗon wolwa tawon . Nden kam arano acca .
46014031	On fuu on mbaawan waajugo kubaruuji Allah , gooto gooto bee tokkindirki , ngam haa jama'aare fuu faama , nuɗɗinki koomoy sembiɗa .
46014032	Waajooɓe kubaruuji Allah ɗon naŋgta ruuhuuji muuɗum'en .
46014033	Allah yiɗaa en njooɗodo bee fitina , sey bee jam .
46014034	bana non nder mooɓtorde mooɗon boo : Sey rewɓe njeeɗo . Ɓe nduŋganaaka wolwugo . Sey ɓe laato ɗowtiiɓe bana no tawreeta umri .
46014035	To ɓe ngiɗi faamtugo huunde , sey ɓe ?ama worɓe maɓɓe haa saare . Ngam to debbo wolwi nder mooɓtorde , ɗum cemtuɗum .
46014036	Malla haa mooɗon wolde Allah iwi ? Malla haa mooɗon tan nde wari ?
46014037	To goɗɗo numi o keɓɗo wahayuuji malla o keɓɗo Ruuhu Allah , nden kam o faaman ko mbindanmi on ɗum umrooje Jawmiraawo .
46014038	Ammaa to o jaɓaay ɗum , Allah boo jaɓataa mo .
46014039	Ngam maajum , deerɗam'en , tiine waajugo kubaruuji Allah , ammaa taa kaɗe wolwugo bee ɗemɗe ɗe anndaaka .
46014040	Sey kooɗume fuu laato bee laawol booɗŋgol , bana no haandi .
46015001	Deerɗam'en , sey mi siftinora on linjiila ka ngaajumi on . On njaɓi ka , nuɗɗinki mon ɗon dari dow maaka .
46015002	Bee maaka kisoton , to on njogitake ka bana ngaajirmi on ka . To naa non , on nuɗɗini meere .
46015003	Mi anndini on kubaruwol ngol njaɓmi bee hoore am . Ndaa ko aartumi wi'ugo on : Almasiihu maayi ngam daliila hakkeeji men bana no winda nder defte .
46015004	Ɓe uwi mo . Nyande tataɓre Allah ummitini mo diga maayde , bana no winda nder defte .
46015005	O waŋgani Piyer , nden o waŋgani pukara'en sappo e ɗiɗo fuu .
46015006	Ɓaawo maajum o waŋgani deerɗiraaɓe ko ɓuri teemeɗɗe njowo . Ɓurna maɓɓe ɗon lutti haa jonta , ammaa woɗɓe maɓɓe maayi .
46015007	Ɓaawo maajum o waŋgani Yakuba , nden o waŋgani nelaaɓe fuu .
46015008	Haa ragare , ɓaawo maɓɓe fuu , o waŋgani yam , min boo , koo mi laati bana ɓiŋgel danyaaŋgel ngel hebbidinaay lebbi mum .
46015009	Mi ɓurɗo leesugo caka nelaaɓe , ngam mi toonyi jama'aare yimɓe Allah . Mi he'aay wi'eego nelaaɗo .
46015010	Ammaa ngam mo''ere Allah laatiimi nelaaɗo , mo''ere maako dow am laataaki meere boo . Mi huuwi ko ɓuri nelaaɓe fuu , waato naa min huuwi ɗum , ammaa mo''ere Allah nder am .
46015011	Koo min , koo kamɓe , minin nelaaɓe fuu min ɗon ngaajina linjiila bana mbi'mi on , bana non nuɗɗinirɗon boo .
46015012	Ndaa ni waaju amin : Allah ummitini Almasiihu diga maayde . Noy woɗɓe mon mbi'rata maayɓe ummitittaako ?
46015013	To ummitineeki maayɓe woodaa , nden kam Almasiihu boo ummitaaki .
46015014	To Almasiihu ummitaaki , nden kam waaju amin laati meere , nuɗɗinki mon boo meere .
46015015	Ko tulli ɗum , min pewani Allah , ngam min ceedi mo o ummitini Almasiihu diga maayde . Asee , o ummitinaay mo , to fakat maayɓe ummitittaako kam .
46015016	Ngam to maayɓe ummitittaako , nden kam Almasiihu boo ummitaaki .
46015017	Ammaa to Almasiihu ummitaaki , nuɗɗinki mon nafataa , on majjuɓe nder hakkeeji mon haa jonta ,
46015018	nuɗɗinɓe Almasiihu maayɓe boo kalki .
46015019	To en tammake heɓugo hayru haa Almasiihu nder ngeendam jontaajam tan , nden kam en ɓuran yimɓe fuu yurmugo .
46015020	Ammaa fakat , Almasiihu ummiti diga maayde , ngam maajum maayɓe fuu ummititto .
46015021	Bana no maayde nastiri duniyaaru ngam daliila neɗɗo , bana non ummitineeki maayɓe boo wardan bee neɗɗo .
46015022	Yimɓe fuu maayan ngam daliila kawtal muuɗum'en bee Aadamu . Ɓe fuu ɓe ummititto boo ngam daliila kawtal maɓɓe bee Almasiihu ,
46015023	ammaa koomoy dow tokkindirki mum : Almasiihu woni aartuɗo . To o waroyi , Masiihiŋko'en ummititto .
46015024	Nden timmoode waran . Almasiihu halkan marɓe laamu e baawɗe , e ruuhuuji konneeji Allah fuu , nden o hokka laamu haa juŋŋgo Allah Baabiraawo .
46015025	Ngam doole Almasiihu laamo sey to Allah wallini konne'en maako fuu les kosɗe maako .
46015026	Konneejo ragareejo kalketeeɗo , ɗum waade .
46015027	Ngam deftere wi'i : " Allah wallini kooɗume fuu les kosɗe maako . " To wi'aama : " Kooɗume fuu " , fakat Allah ballinanɗo mo ɗum limaaka :
46015028	To Ɓiɗɗo Allah laatake Jawmiraawo dow kooɗume fuu , nden kam o sappanan Allah , baɗɗo mo Jawmiraawo dow kooɗume fuu , haa Allah laato kooɗume fuu nder koomoy .
46015029	Numte haala feere boo : Woodi woɗɓe nder jama'aare mon , jaɓanɓe ngiiwam baptisma ngam maayɓe . To gooŋga , maayɓe ummitittaako , ɗume ngiiwam man nafata kadi ?
46015030	Koo minin boo , ngam ɗume min njaɓata naawneego malla mbareego tum ?
46015031	Deerɗam'en , fakat bana mi mantorto on yeeso Jawmiraawo men Yeesu Almasiihu , nyalɗe fuu mi ɗon nder joote maayde .
46015032	Haa Efesus mbaɗmi haɓre saatunde bana bee dabbaaji kalluɗi . To mi walaa tammunde ummitineego , ɗume ɗum nafatammi ? To maayɓe ummitittaako , ndikka en tokko koŋgol ngo'ol : " Nyaamen , njaren , ngam jaŋgo en maayan . "
46015033	Taa este ko'e mon ! " Gondal bee kalluɗo wonnan gikku mbooɗŋgu . "
46015034	Laate on hakkilɓe , fottananɓe Allah , taa mbaɗe hakke . Ammaa woɗɓe mon anndaa Allah . Mi wi'i ɗum ngam haa on cemta .
46015035	Teema goɗɗo ?aman : " Noy maayɓe ummitorto ? Ɓandu nduye ɓe marata ? "
46015036	Kayya ! A walaa hakkiilo na ? To a aawi aawdi , doole ndi maaya tawon ngam haa fuɗŋgo maari yeeɗa .
46015037	Ko aawa boo , naa ɗum fuɗŋgo maŋgo bee haakooji mum , ammaa ɗum gawel meere , bana gawel gawri malla kooŋgele .
46015038	Ammaa Allah ɗon hokka gawel fuu irin ɓandu maagel bana o muuyi . Aawdi koondiye heɓan ɓandu muuɗum .
46015039	Ɓalli kuuje marɗe yoŋki naa ɗi gooti . Ɓalli yimɓe cendiri bee ɓalli dabbaaji , ɓalli colli cendiri bee ɓalli liɗɗi .
46015040	Woodi boo ɓalli asama e ɓalli lesdi . Ɓalli lesdi mari ngarol , ammaa ɓalli asama boo mari ngarol feere .
46015041	Naaŋge woodi ngarol mum , lewru woodi ngarol feere , koode boo ngoodi ngarol feere . Koo ngarol koode boo laataaki gootol , jayŋgol horre nde'e sendiri bee jayŋgol horre ndeya .
46015042	Bana non ummitineeki maayɓe laatorto . Ko uwa , ɗum nyolan . Ko ummititto , ɗum halkataa sam .
46015043	Ko uwa , ɗum tampuɗum , nyidduɗum . Ko ummititto , ɗum cembiɗɗum , booɗɗum masin .
46015044	Ko uwa , ɗum ɓandu ndu kusel . Ko ummititto , ɗum ɓandu ndu ruuhu . To woodi ɓandu ndu kusel , woodi ɓandu ndu ruuhu boo .
46015045	Ngam deftere wi'i : " Aadamu , neɗɗo arano laati yoŋki geeti . " Ammaa Aadamu ragareejo , waato Almasiihu , laati Ruuhu ndokkoowu ngeendam .
46015046	Naa mo Ruuhu aartata , ammaa mo ɓandu , ɓaawoɗon mo Ruuhu .
46015047	Aadamu arano tagraama bee mbulwuldi lesdi . Aadamu ɗiɗaɓo iwi haa asama .
46015048	Yimɓe lesdi nandi bee Aadamu iwɗo haa mbulwuldi . Yimɓe asama nandan bee iwɗo haa asama .
46015049	Jonta en nandi bee mbulwuldiijo . Ammaa saa'i waran nde nandeten bee iwɗo haa asama .
46015050	Deerɗam'en , ko ngiɗmi faamtingo on , ndaa ɗum : Marɓe kusel e ?i?am nastataa laamu Allah . Ɓandu maayanndu heɓataa duumaago .
46015051	Sey mi waŋginana on sirri : Naa en fuu en maayan , ammaa en fuu en ngayloto .
46015052	Ɗum waɗan law , bana ma''annde yiitere , saa'i hoolo luwal anndinta garki kiitoowo duniyaaru . Haa puufki luwal man , maayɓe ummititto bee ngeendam nduumiiɗam . Enen yeeɗɓe saa'i maajum , en keɓan ɓalli kesi .
46015053	Ɓalli men kalkanɗi ɓornoto ɓandu duumiindu ndu halkataa .
46015054	To ɗum laatake bana non , nden kam wolde annabaaku gooŋɗan :
46015055	An waade , toy jaalorgal ma ?
46015056	Baawɗe waade iwi haa hakke , baawɗe hakke boo iwi haa tawreeta .
46015057	Ammaa yettoore laatano Allah , dokkanɗo en jaalorgal bee Jawmiraawo men Yeesu Almasiihu .
46015058	Ngam maajum , onon deerɗam'en yiɗaaɓe , laate on tabitɓe ɓe ndimbataako . Cuklane kuugal Jawmiraawo foroy , ngam on anndi tiinaare mon nder kawtal bee Jawmiraawo laatataako meere .
46016001	Too , sey mi ɓesda bolle seɗɗa dow walliinde ceede ngam yimɓe Allah haa Urusaliima . Bana no mbi'rumi jama'aaje nuɗɗinɓe nder Galaatiya , kuuwe onon boo bana non .
46016002	Nyande Alat fuu sey koomoy mooɗon resa ceede seɗɗa baakin no o waawi . Cige ɗum booɗɗum haa mi wara . Nden kam walaa haaje mi fuɗɗa mooɓtugo ɗum .
46016003	To mi wari , mi nelan suɓaaɓe mon bee bataakeeji haa Urusaliima , haa ɓe njahra dokkal mon ton .
46016004	To dokkal mon he'i haa mi yahra ngal bee hoore am , nden kam ɓe njahdan bee am .
46016005	Mi tammi tokkaago nder Makedoniya ngam haa mi yaala jama'aaje Masiihiŋko'en ton . Ɓaawo maajum ngaranmi haa mooɗon .
46016006	Teema mi faɓɓan haa mooɗon , to heɓoto mi waɗan dabbunde haa mooɗon boo . Nden on mballammi nder haaje jahaaŋgal am haa nokkuure nde ngiɗmi yahugo .
46016007	To mi wari laarugo on , mi yiɗaa dillugo law . Mi yiɗi faɓɓugo haa mooɗon , to Jawmiraawo duŋgake .
46016008	Ammaa mi jooɗoto haa Efesus haa juulde Pentekosta .
46016009	Ngam mi heɓi baawɗe huuwugo kuugal maŋgal nafoowal haa ɗo , koo nde konne'en ɗuuɗani yam boo .
46016010	To Timote wari haa mooɗon , njaɓɓe mo booɗɗum haa o jooɗo caka mooɗon bilaa kulol . Ngam kaŋko boo o ɗon huuwana Jawmiraawo bana am .
46016011	Taa goɗɗo yawo mo . Mballe mo haa o timmina jahaaŋgal maako bee jam , ngam haa o warta haa am . Min e deerɗiraaɓe haa ɗo min ɗon ndeena garki maako .
46016012	Ammaa Apollos , deerɗiraawo men kam , mi tiɗɗini mo ɗuuɗɗum o yaha haa mooɗon bee deerɗiraaɓe woɗɓe . Ammaa o sali yahugo jonta . Yeeso seɗɗa , to o heɓi laawol , o yahan .
46016013	Ayne , tabite nder nuɗɗinki . Tiɗɗine ɓerɗe mon , laate on sembiɗɓe .
46016014	Ko kuuwoton fuu , kuuwe ɗum bee yiide .
46016015	Deerɗam'en , on anndi Estefanas e saare mum . Kamɓe ɓe nuɗɗinɓe aartuɓe nder Akaya , ɓe ɗon tiini huuwango yimɓe Allah .
46016016	Mi ɗon toro on on ɗowtano irin maɓɓe , kamɓe e huuwdooɓe bee maɓɓe , tiiniiɓe fuu .
46016017	Mi ɗon seyoro garki Estefanas e Fortunatus e Aka'ikus . Kamɓe ɓe ndokki yam ko on mbaawaay ngam on daayiiɓe .
46016018	Ɓe nde'itini ɓernde am , bana ɓe nde'itini nde mooɗon . Camɗine irin maɓɓe .
46016019	Jama'aaje Masiihiŋko'en nder lesdi Asiya fuu koofni on . Akilas e Piriskilla e nuɗɗinɓe mooɓtotooɓe nder saare maɓɓe fuu koofni on bee innde Jawmiraawo .
46016020	Deerɗiraaɓe wonɓe haa ɗo fuu koofni on .
46016021	Ndaa ko mbindumi bee juŋŋgo am : Min Pol mi hoofni on .
46016022	To goɗɗo yiɗaa Jawmiraawo bee ɓernde woore , naaloore dow maako ! " Maranata " - war , ya Jawmiraawo amin !
46016023	Mo''ere Jawmiraawo men Yeesu wondu bee mooɗon .
46016024	Yiide am ɗon tabitani on nder kawtal bee Yeesu Almasiihu .
47001001	Bataakewol ngo'ol iwi haa Pol , nelaaɗo Yeesu Almasiihu bee muuyo Allah , min bee Timote , deerɗiraawo men , yahugo haa jama'aare yimɓe Allah wonɓe haa Korintu , e Masiihiŋko'en nder lesdi Akaya fuu :
47001002	Allah , Baabiraawo men , e Yeesu Almasiihu , Jawmiraawo men ndokka on mo''ere e jam .
47001003	Yettoore laatano Allah , Baabiraawo Jawmiraawo men Yeesu Almasiihu , ngam o baabiraawo enɗoowo , o Allah de'itinoowo min foroy .
47001004	Koo to ɓillaaje ɗuuɗani min , kaŋko o ɗon sembiɗina min tum . Ngam maajum min mbaawan sembiɗingo yaranɓe boneeji feere-feereeji . Min ndokkan ɓe de'itinki ki min keɓi haa Allah .
47001005	Bana no geɗal boneeji ɗuuɗirani min , bana non boo de'itinki ɗuuɗani min haa maako .
47001006	To min ɗon njara bone , ɗum laatoto haa onon on nde'ita , on kisa . To Allah de'itini min , ɗum laatoto haa onon on cembiɗa , on munyana irin boneeji ɗi min njarata .
47001007	To min ɗon ciftora on , hoolaare amin ɗon tabiti , ngam min anndi on ɗon kawta bee amin nder boneeji , bana non nder de'itinki boo .
47001008	Deerɗiraaɓe , min ngiɗi anndingo on ɓillaaje keɓɗe min nder lesdi Asiya . Ɗe teddani min masin haa ɓuri sembe amin . Min itti koo tammunde ngeendam boo .
47001009	Min maati nder ɓerɗe amin bana min do''aaɓe kiita mbareego . Ɗum laati ngam taa min koolo ko'e amin , ammaa min koolo Allah , ummitinoowo maayɓe .
47001010	Kaŋko o hisni min ɓillaaje maayde fuu , min ɗon koolo mo o hisnan min koo yeeso ɗo boo .
47001011	Onon on ɗon mballa min bee do'aaji mon . Ɗuuɗɓe ɗon ndo'ano min , Allah boo jaɓanan ɓe , woonanan min , ngam haa ɗuuɗɓe ngetta mo ngam amin .
47001012	Numooji ɓerɗe amin ɗon ceedo min joonde amin nder duniyaaru , sakkoma caka mooɗon , laati bee gooŋgaaku e laaɓeeŋga ɗum Allah hokki min . Kanjum min mantorto . Min tokkaaki faamu yimɓe , sey mo''ere Allah .
47001013	Walaa ko saawi nder bataakeeji amin , sonaa ko on njaŋgata , ko on paamata boo . Min ɗon tammi , yeeso ɗo on paamtan
47001014	ko paamoton jonta dow dow . To Yeesu , Jawmiraawo men waroyi , on mbaawan mantoraago min bana minin min mantorto on .
47001015	Ngam daliila anndugo ɗum mi waɗno anniya yaalugo haa mooɗon nder jahaaŋgal am haa Makedoniya . Mi muuyno yahrango on mo''ere Allah ɗiɗawre . Saa'i lortaago am e Makedoniya mi yaaltanno on fahin , haa on mballammi nder haaje jahaaŋgal am yahugo Yahudiya .
47001016	
47001017	Nde mi waɗa anniya ka'a , mi numaayno bee hakkiilo am na ? Malla mi waɗi ɗum bana anniya yimɓe tan na ? Kadi mi wi'i " ooho " , ammaa mi numi " aa'a " na ?
47001018	Fakat bana Allah o koolniiɗo , ko mbi'mi on laataaki ooho bee aa'a ɗiɗi fuu .
47001019	Yeesu Almasiihu , Ɓiɗɗo Allah mo min anndini on , min e Silas e Timote , kaŋko o laataaki ooho bee aa'a , sey ooho tan .
47001020	Fakat , kaŋko woni ooho dow koŋguɗi Allah fuu . Ngam daliila maako mbi'eten " aamiina " boo ngam teddinki Allah .
47001021	Allah bee hoore mum tabitini en , minin bee mooɗon , nder kawtal bee Yeesu Almasiihu . O suɓi en ,
47001022	o waɗani en lamba maral maako . O hokki en Ruuhu maako nder ɓerɗe men bana jiŋginafa hayruuji ɗi o sigani en .
47001023	Allah woni ceedoowo yam , o hiito yam to mi fewi ! Mi waraay haa Korintu tawon ngam haa mi hoynana on .
47001024	Min ɗaɓɓataa laamanaago nuɗɗinki mon , ngam on ɗon tabiti nder maaki . Ammaa min ngiɗi wallugo on haa keɓon seyo .
47002001	Ngam maajum mi waɗi anniya taa mi wara haa mooɗon ngam sunugo on .
47002002	Ngam to on cunake , moy seynatammi ?
47002003	Kanjum mi windani on ɗum . To mi wari haa mooɗon , mi yiɗaa on cunammi , ngam haani mi seyoro on . Mi anndi fakat , to min mi heɓi seyo , nden kam on fuu on ceyoto .
47002004	Bataakewol naane mi winduno ngol bee gonɗi ɗuuɗɗi e cakle ɗuuɗɗe , ɓernde am naawino masin . Ammaa mi windaay haa mi suna on . Mi ɗaɓɓititi waŋginango on no mi yiɗiri on masin .
47002005	To goɗɗo nder mooɗon laatake daliila suno , naa min o suni , ammaa on fuu . Malla ndikka mi wi'a o suni woɗɓe mooɗon , ngam taa mi saalo gooŋga .
47002006	Ɓurna mooɗon hiiti mo , ɗum he'i kadi .
47002007	Jonta kam , sey on njaafo mo , on nde'itina mo , ngam taa ɓernde maako ta''a , o itta tammunde fuu .
47002008	Ngam maajum mi ɗon toro on : Kolle mo yiide mon .
47002009	Mi windani on ngam haa mi linya gooŋgaaku mon , mi heɓta to on ɗon tokko anndinol am foroy .
47002010	To on njaafake goɗɗo oo , nden kam min boo mi yaafoto mo . To mi woodi haaje yaafaago kooɗume , fakat kaŋko boo mi yaafoto mo ngam daliila mooɗon yeeso Almasiihu ,
47002011	ngam taa Sayɗaanu jaalo en . Ngam en anndi dabareeji maako booɗɗum .
47002012	Mi yotti Torowas haa mi waajina linjiila Almasiihu ton . Jawmiraawo hoynani yam kuugal am boo .
47002013	Ammaa mi walaano de'ere , ngam mi tawaay soobaajo am Titus ton . Ngam maajum mi jaɓɓotiri bee maɓɓe , mi dilli Makedoniya .
47002014	Yettoore laatano Allah , ngam barka Almasiihu o ɗon yahra min foroy nder jahaaŋgal jaaliiɗo . Bana ni o huuwtinirta min haa min anndina kubar maako kootoy , anndal maajum ɗon heewa lesdi bana uureeŋgol belŋgol .
47002015	Min laati bana urle belɗe ɗe Almasiihu lii'ani Allah . Uureeŋgol maajum ɗon yotto hisanɓe e majjanɓe fuu .
47002016	Haa majjanɓe ɗum uureeŋgol maayde haa ɓe maaya . Haa hisanɓe ɗum uureeŋgol ngeendam haa ɓe ngeeɗa . Moy he'i huuwugo kuugal ngal ?
47002017	Ɗuuɗɓe ɗon ndaara wolde Allah bana huunde filu . Minin min laataaki bana maɓɓe , ngam Allah neli min . Min ɗon mbolwa bee ɓernde laaɓnde yeeso Allah , bana huuwanooɓe Almasiihu .
47003001	Asee ! Min ɗon puɗɗita maŋgtugo ko'e amin na ? Malla min ngoodi haaje bana yimɓe woɗɓe haa min njahrana on bataakeeji anndinirɗi min na , malla min njaɓa irin maaji haa mooɗon na ?
47003002	Onon bee ko'e mon on laati bataakewol anndinirgol min , bindaaŋgol nder ɓerɗe amin . Koomoy to yiɗi , jaŋgan ngol , anndan ngol .
47003003	Fakat , onon on bataakewol Almasiihu , minin min mbindi ngol . Ngol windaaka bee dawa , ammaa bee Ruuhu Allah geeto . Ngol windaaka dow alluhaaje kaa'e , ammaa nder ɓerɗe yimɓe .
47003004	Min ɗon mbi'a ɗum ngam min ɗon kooli Allah ngam daliila Almasiihu .
47003005	Minin bee ko'e amin min ke'aay huuwugo kuugal ngal sam . Baawal amin fuu iwi haa Allah .
47003006	Kaŋko o waawni min anndingo alkawal maako kesal kootoy . Ngal daraaki dow umrooje bindaaɗe , ammaa dow Ruuhu maako . Umrooje bindaaɗe ɗon njahra haa maayde , ammaa Ruuhu ɗon yahra haa ngeendam .
47003007	Umrooje man mbindaama bee karfeeje dow alluhaaje kaa'e . Saa'i maajum tedduŋgal Allah waŋgi . Yeeso Muusa yayni boo , haa yimɓe Isra'iila mbaawaay munyugo jayŋgol man , koo ngol jinnanŋgol . To kuugal umrooje gadduŋgal maayde mari tedduŋgal bana nga'al ,
47003008	nden kam kuugal Ruuhu jahranŋgal haa ngeendam maran tedduŋgal ɓurŋgal mawnugo piw .
47003009	Kuugal gaddanŋgal yimɓe do''eeki kiita maa mari tedduŋgal , sakko kuugal gaddananŋgal ɓe yerduye Allah .
47003010	Fakat , tedduŋgal ɓooymawal fotataa bee tedduŋgal kesal sam , ngal laati bana meere .
47003011	Koo caaliiɗum maa waŋgini tedduŋgal Allah , sakko duumotooɗum haa foroy .
47003012	Ngam daliila tammunde tabinde nde'e min ɗon mbolwa bee dartaare .
47003013	Min mbaɗataa bana Muusa mo wirni yeeso muuɗum bee suddaare , ngam taa yimɓe Isra'iila ngi'a no jayŋgol maago jinnirta .
47003014	Ammaa hakkiilooji maɓɓe mbaawataa faamugo boo . To ɓe ɗon njaŋga bolle alkawal ɓooymawal , suddaare maajum ɗon waali dow maaje haa warugo hande . Nde ittataake , sey to goɗɗo jaɓi Almasiihu .
47003015	Koo jonta boo , koondeye ɓe njaŋgata tawreeta Muusa , suddaare maajum ɗon waali dow hakkiilooji maɓɓe .
47003016	Ammaa ko laatani Muusa , ɗum laatanto ɓe boo , bana ko winda : " To goɗɗo lortake haa Jawmiraawo , suddaare sottan . "
47003017	Mo wi'ete Jawmiraawo haa ɗo , ɗum Ruuhu . Ammaa haa Ruuhu Jawmiraawo woni , ton ndimu woni .
47003018	Enen fuu en ɗon ndaara tedduŋgal bee geese cudditaaɗe , en ɗon mbaŋgina ngal bana daarorgal . Bana ni en ngaylorto haa en nanda bee Jawmiraawo , haa tedduŋgal maako ɓesdano en yeeso yeeso . Kanjum woni kuugal Ruuhu Jawmiraawo nder meeɗen .
47004001	Allah enɗi min , halfini min kuugal nga'al . Ngam maajum min ittataa tammunde sam .
47004002	Min cali kuuɗe cuuɗiiɗe , cemtiniiɗe fuu , min kuuwataa bee dabareeji , min ngaylataa wolde Allah boo . Ammaa min ɗon anndina gooŋga maako laaɓka . Koomoy linyoowo ɓernde mum yeeso Allah , gooŋɗinan min .
47004003	Linjiila ka min ngaajinta , fakat ka suuɗaaki . Ka suuɗoto majjanɓe tan .
47004004	Kamɓe ɓe nuɗɗinaay ka , ngam Sayɗaanu , ɗowanteeɗo duniyaaru ndu wumni hakkiilooji maɓɓe , ngam taa ɓe ngi'a jayŋgol linjiila . Jayŋgol man ɗon waŋgina tedduŋgal Almasiihu . Nder Almasiihu boo , Allah bee hoore mum waŋgata .
47004005	Min ngaajintaa haala ko'e amin , sey haala Yeesu Almasiihu , kaŋko woni Jawmiraawo . Minin kam min huuwanooɓe on ngam daliila Yeesu .
47004006	Ɓooyma Allah wi'i : " Sey annoora yayna nder nyiɓre . " Allah oo acci annoora mum yayna nder ɓerɗe amin boo , ngam haa min annda tedduŋgal Allah ngal waŋgata bana jayŋgol dow yeeso Almasiihu .
47004007	Anndal ngal min keɓi , nandi bee ndesaari . Ammaa minin min nandi bee payanɗe loope , ngam haa koomoy yi'a no baawɗe mawɗe ɗe'e iwi haa Allah , naa haa min .
47004008	Min ɓilliiɓe koonoy , ammaa min timminaaka . Min sakliiɓe nde ɗuuɗɗum , ammaa min ittataa tammunde .
47004009	Konne'en ɗuuɗɓe ɗon toonyo min , ammaa Allah accataa min . Ɓe ɗon ndo''a min haa lesdi , ammaa min kalkaay .
47004010	Foroy min ɗon maata maayde Almasiihu nder ɓalli amin , ngam haa ngeendam maako boo waŋga nder maaji .
47004011	Nder ngeendam amin fuu min ɓadiiɓe maayde ngam daliila Yeesu , haa ngeendam maako boo waŋga nder ɓalli amin maayanɗi .
47004012	Bana wi'ugo : Maayde Yeesu ɗon huuwa nder amin , ammaa ngeendam maako ɗon huuwa nder mooɗon .
47004013	Deftere wi'i : " Mi nuɗɗini Jawmiraawo , ngam maajum mbolwumi . " Nuɗɗinki man iwi haa Ruuhu Allah , minin boo min keɓi ki . Min ɗon nuɗɗini Jawmiraawo , ngam maajum min accataa waajingo linjiila .
47004014	Allah ummitini Jawmiraawo men Yeesu diga maayde . Min anndi o ummitinan min , minin boo , bee Yeesu , o darnan min bee mooɗon yeeso maako .
47004015	Ɗum fuu ɗum laatoto ngam mooɗon , haa mo''ere Allah yotto yimɓe ɗuuɗɓe , limgal maɓɓe ɓesdo yeeso yeeso . Bana ni limgal yettooɓe Allah , teddinooɓe mo ɓesdorto .
47004016	Ngam daliila maajum min ittataa tammunde sam . Fakat , ngeendam ɓalli amin ɗon halka , ammaa ngeendam ɗam Allah hokki min , ɗon hesɗita nyalɗe fuu .
47004017	Fakat , min ɗon nder ɓillaare , ammaa nde hoynde , nde duurataa . Nde waddanan min tedduŋgal duumiiŋgal , maŋgal masin .
47004018	Min tiitataako kuuje gi'eteeɗe , ammaa kuuje ɗe ngi'ataake . Ngam kuuje gi'eteeɗe nduurataa , ammaa kuuje ɗe ngi'ataake , kanje nduumoto .
47005001	Min anndi , to suudu amin jontaaru , waato ɓandu lesdiiru yibbinaama , suudu feere ɗon ngam amin haa asama . Allah bee hoore mum waɗi ndu , ndu duumoto haa foroy .
47005002	Yaake min ɗon njooɗi haa duniyaaru , min ɗon uuma . Min ɗon ngenwa ɓorneego suudu maajum iwndu haa asama .
47005003	Sey min keɓa ɓandu hesru , ngam taa min mbaŋga yeeso Allah min tembuɓe .
47005004	Yaake min ɗon ngeeɗa nder ɓandu lesdiiru , min ɗon uuma , min ɗon ɓillo . Min ngiɗaa ɓortaago ɓandu amin maayanndu , min ngiɗi ɓornaago ɓandu duumiindu dow maaru , ngam haa ngeendam moɗa maayanɗum .
47005005	Koo jonta boo Allah ɗon huuwa nder amin ngam haa ɗum laato bana ni . O hokki min Ruuhu maako bana jiŋgina hayruuji garanɗi .
47005006	Ngam maajum min ɗon tiɗɗina ɓerɗe amin foroy . Min anndi , yaake min ɗon nder ɓandu ndu'u , min daayiiɓe bee Jawmiraawo .
47005007	Min mbaawataa yi'ugo mo tawon , kawtal amin bee maako laati nder nuɗɗinki tan .
47005008	Ammaa min hooliiɓe . Min ɓuri yiɗugo haa min egga e ɓandu ndu'u , min njooɗodo bee Jawmiraawo .
47005009	Ammaa dow maajum fuu min ngiɗi fottango mo , koo min jooɗiiɓe haa ɗo koo min jooɗodiiɓe bee maako .
47005010	Doole en fuu en mbaŋgoya yeeso leeso kiita Almasiihu . Saa'i maajum koomoy meeɗen heɓan mbarjaari deydey kuuɗe mum haa duniyaaru , koo booɗɗe koo kalluɗe .
47005011	Min ngiɗi faamtingo yimɓe ko Jawmiraawo muuyi . Ammaa nyande feere Jawmiraawo ?aman min dow kuugal amin fuu , doole min jaabo mo . Kaŋko o anndi min booɗɗum . Ammaa min tammi onon boo on anndi min nder numooji ɓerɗe mon .
47005012	Min ngiɗaa maŋgtugo ko'e amin yeeso mooɗon fahin . Ammaa min ngiɗi on paama on ngoodi daliila mantoraago min , haa on cukka kunduɗe yimɓe woɗɓe , jurortooɓe kuuje gi'eteeɗe , naa gikku laaɓŋgu .
47005013	To on ndaari min saa'i feere bana min yinnaaɓe , nden kam ɗum haala hakkunde amin bee Allah . Ammaa to min mari hakkiilo , nden kam min mari ngo ngam mooɗon .
47005014	Almasiihu waŋginani en yiide mum . Yiide maajum woni daliila kuuɗe amin fuu . En anndi fakat , to gooto maayi mbattudi yimɓe fuu ,
47005015	nden kam ɓe fuu ɓe laati bana maayɓe . O maayi ngam maɓɓe , ngam maajum ɓe maraay ngeendam maɓɓe , ammaa ɓe ngeeɗan ngam maako , kaŋko maayɗo ngam maɓɓe , ummitinaaɗo nder maayɓe ngam maɓɓe boo .
47005016	Ngam maajum , yeeso ɗo min ndaarataa koo gooto fodde gikku yimɓe . Koo Almasiihu boo , to min meeɗi laarugo mo bana non , yeeso ɗo min meetataa .
47005017	Koomoy hawti bee Almasiihu , laati neɗɗo keso . Ko o laatino ɓooyma , saalake , kooɗume fuu laati kesum .
47005018	Allah huuwi ɗum , o umri min min ngaajina kubaruwol ngo'ol . Naane en laatino konne'en maako , ammaa bee Almasiihu o waɗi sulhu bee meeɗen .
47005019	Ko Almasiihu huuwi , ɗum laati bana kuugal Allah on . O laatini konne'en maako sooba'en maako , o limantaa ɓe aybeeji maɓɓe . O halfini min yeynugo kubar kuugal maako kootoy .
47005020	Ngam maajum min wakiili'en Almasiihu . Allah ɗon wolwana on bee kunduɗe amin . Ngam daliila Almasiihu min ɗon toro on : Njaɓe soobaaku ngu Allah waɗata bee mooɗon .
47005021	Almasiihu waɗaay hakke sam . Ammaa Allah yowi hakkeeji meeɗen fuu dow maako , ngam haa keɓen yerduye Allah nder kawtal bee Almasiihu .
47006001	Minin min huuwdooɓe bee Allah . Ngam maajum min ɗon toro on : On keɓi mo''ere Allah , kakkile ngam taa nde majjira on .
47006002	Ngam o wi'i :
47006003	Min ngiɗaa goɗɗo heɓa felugo kuugal amin . Ngam maajum min ɗon kakkila , taa min kaɗa nuɗɗinki goɗɗo koonoy .
47006004	Ammaa nder kooɗume fuu min ɗon mbaŋgina min huuwanooɓe Allah . Bee munyal ɗuuɗŋgal min ɗon eftira caɗeele e torraaji e ɓillaaje .
47006005	Yimɓe ɓocci min , nastini min nder cuuɗi fursina . Ɓe ummini fitina dow amin . Min comi bee kuuɗe , nde ɗuuɗɗum min keɓaay ɗaanaago , min keɓaay nyaamugo .
47006006	Min ɗon mbaŋgina min huuwanooɓe Allah bee laaɓeeŋga amin e anndal amin , bee munyal e mbooɗeeŋga , bee ballal Ruuhu Ceniiɗo , bee yiide nde walaa naafikaare ,
47006007	bee waaju gooŋga , bee baawɗe Allah . Balmi amin ngam fiyugo konne'en e aynugo ko'e amin , ɗum gooŋgaaku .
47006008	Yimɓe ɗon teddina min , ɓe ɗon njawna min boo . Ɓe ɗon mbolwa booɗɗum dow amin , ɓe ɗon mbolwa kalluɗum boo . Woɗɓe ɗon ndaara min bana fewooɓe , koo min ɗon mbolwa gooŋga .
47006009	Ɓe ɗon mbi'a ɓe anndaa min , ammaa fakat koomoy anndi min . Ɓe ɗon ndaara min bana maayɓe , ammaa ndaa , min ɗon ngeeɗi . Ɓe ɗon ɓocca min , ammaa ɓe mbaraay min tawon .
47006010	Ɓe ɗon cuna min , ammaa min ɗon ceyi foroy . Min nandi bee talaka'en , ammaa min ɗon ndiskina ɗuuɗɓe . Min laati bana min ngalaa kooɗume , ammaa fakat min ɗon mari kooɗume fuu .
47006011	Onon Korintu'en , min mbolwani on bee dartaare . Min maɓɓitani on ɓerɗe amin jaasɗum .
47006012	Min maɓɓanaay on ɗe , ammaa onon on maɓɓani min ɓerɗe mooɗon .
47006013	Mi ɗon wolwana on bana ɓikkoy am . Kuuwane min bana min kuuwranta on , maɓɓite ɓerɗe mon jaasɗum .
47006014	Taa laate huuwdooɓe bee yimɓe ɓe nuɗɗinaay Jawmiraawo , kawtal maajum fottaay . Noy gooŋgaaku hawtirta bee halleende , malla annoora bee nyiɓre ?
47006015	Almasiihu e Sayɗaanu mbaawataa narrugo . To non kam , noy nuɗɗinɗo narrata bee mo nuɗɗinaay ?
47006016	Ɗume hawtata haykaliiru Allah bee labbi ? Fakat enen en haykaliiru Allah geeto , ngam Allah wi'i :
47006017	Ngam maajum o wi'i boo :
47006018	mi laatoto baaba mon ,
47007001	Soobiraaɓe am , bolle Allah ɗe'e fuu laatani en . Ngam maajum en laɓɓinu ko'e men , en ittu ko soɓnata ɓandu malla ruuhu . Sey en laato senaaɓe timmuɓe , en hulɓe Allah .
47007002	Maɓɓitane min ɓerɗe mon . Min mbaɗaay koo gooto mon aybefe , min mbonnaay koo gooto mon , min koocaay maral goɗɗo bee ?oyre .
47007003	Mi wi'aay ɗum haa mi hiito on . Mi aarti wi'ugo , ɓerɗe amin maɓɓitani on ngam haa en ngonda koo nder maayde koo nder ngeendam .
47007004	Mi ɗon hooli on laaɓɗum , mi ɗon mantoro on ɗuuɗɗum . Nder ɓillaaje amin fuu mi ɗon heewi de'ere e seyo .
47007005	Koo wakkati min njotti Makedoniya boo , min keɓaay siwtaago sam . Saklere laatani min kootoy , jokkirli bee yimɓe woɗɓe , kulol boo nder ɓerɗe amin .
47007006	Ammaa Allah , de'itinoowo sakliiɓe , de'itini min bee garki Titus .
47007007	Naa garki maako tan de'itini min , ammaa o yecci min boo no on nde'itiniri mo . O yecci min on ɗon ngenwa yi'ugo yam , on ɗon mimsito ko waɗi , on ɗon tiino wallugo yam boo . Kanjum ɗum seyni yam masin .
47007008	Bataakewol am suni on , ammaa mi mimsitaaki windugo ngol . Aran , nde ngi'mi no ngol suniri on , mi ɓadakeno mimsitaago .
47007009	Ammaa jonta kam mi ɗon seyo . Fakat mi seyoraaki sunugo on , ammaa suno mon tuubni on . Allah huuwtiniri suno mon ngam hayru , ngam maajum min mbaɗaay on sarru .
47007010	Ngam suno ngo Allah huuwtinirta ɗum , laatinan tuubu , tuubu boo waddan kisndam . Nder suno bana ngo'o , mimsitaare woodaa . Ammaa suno fodde gikku duniyaaru yahran haa maayde .
47007011	Ndaare ko Allah laatini bee suno mon : On ɗon tiino masin , on ɗon ɗaɓɓa laɓɓingo ko'e mon e aybe . Hakkiilooji mon ummi , kulol mon ɗuuɗi , on ɗon ngenwammi , on ɗon tiino hiitaago halleende . Bee maajum fuu on mbaŋgini ko'e mon on laaɓɓe nder haala ka'a .
47007012	Mi windaay bataakewol go ngam daliila baɗɗo aybe malla ngam baɗaaɗo aybe . Ammaa mi windi ngol haa on paama , haa on mbaŋgina yeeso Allah boo no on tiinorto ngam amin .
47007013	Kanjum mbaɗɗon , ngam maajum min nde'iti .
47007014	Mi mantorino on yeeso maako , onon boo on cemtinaay yam . Foroy min mbolwani on gooŋga . Bana non boo ko min mantori on yeeso Titus , ɗum laati gooŋga .
47007015	Yiide maako haa mooɗon ɗon ɓesdo , koondeye o siftorta no on njaɓɓori mo bee kulol e diwŋgol , no on ɗowtorani umrooje am fuu .
47007016	Walaa ko haɗatammi hoolaago on , kanjum mi seyorto .
47008001	Deerɗiraaɓe , min ngiɗi anndingo on ko mo''ere Allah huuwi nder jama'aaje Masiihiŋko'en haa lesdi Makedoniya .
47008002	Nuɗɗinki maɓɓe foondaama bee ɓillaaje ɗuuɗɗe , ammaa ɓe ngoodi seyo maŋgo masin . Ngam maajum , koo ɓe talaka'en boo , ɓe mooɓti dokke ɗuuɗɗe .
47008003	Mi ɗon seedano ɓe ɓe ndokki ko ɓe mbaawi , fakat ko ɓuri baawɗe maɓɓe , ɓe ndokki bee muuyo maɓɓe boo .
47008004	Ɓe tori min ɗuuɗɗum haa ɓe keɓa duŋgaye hawtugo bee woɗɓe nder walliinde ngam yimɓe Allah haa lesdi Yahudiya .
47008005	Ɓe kuuwi ko ɓuri tammunde amin . Ɓe aarti ɓe ndokki ko'e maɓɓe haa Jawmiraawo , nden bee muuyo Allah haa amin boo .
47008006	Ngam maajum min tiɗɗini Titus haa o suklano kuugal ngal caka mooɗon . Kaŋko o fuɗɗi ngal , jonta o walla on timmingo ngal bee caahaaki .
47008007	Onon on feesiiɓe nder kooɗume fuu , on ngoodi nuɗɗinki e baawal wolde e anndal e tiinaare e yiide hedi amin . Min ngiɗi on laato feesiiɓe nder kuugal nga'al boo .
47008008	Mi wi'aay on ɗum bana umroore . Ammaa bee kubar tiinaare woɗɓe ngiɗmi foondugo laaɓeeŋga yiide mon .
47008009	On anndi mo''ere nde Jawmiraawo men Yeesu Almasiihu waɗani on . Koo o diskuɗo , o wartiri hoore maako o talakaajo ngam daliila mooɗon , haa o riskina on bee talakaaku maako .
47008010	Mi yecci on ko mi numata . Mi tammi ɗum nafan on to on timmini ko puɗɗuɗon . Diga rowani on mbaɗi anniya , on puɗɗi kuugal man boo .
47008011	Jonta kam , timmine ngal . On tiini waɗugo anniya , bana non boo tiine timmingo ɗum . Ndokke fodde baawɗe mon .
47008012	To on tiinake hokkugo , Allah jaɓan dokkal mon . O ɗon ?ama ko on mari , naa ko on maraay .
47008013	Mi wi'aay on laato talaka'en ngam haa woɗɓe poofta . Ammaa mi yiɗi fotingo on bee maɓɓe .
47008014	Jonta ɗum fottan onon on mballa ɓe nder haaje maɓɓe . Yeeso ɗo , to onon on ɓillake , kamɓe ɓe mballa on . Bana ni potuki laatorto ,
47008015	bana ko winda :
47008016	Min ɗon ngetta Allah baɗɗo tiinaare amin nde'e nder ɓernde Titus boo ngam haa o walla on .
47008017	Titus jaɓi tornde amin . Naa kanjum tan , ammaa ngam daliila tiinaare maako o waɗi anniya yahugo haa mooɗon .
47008018	Hawtaade bee maako min neli deerɗiraawo mo nuɗɗinɓe fuu teddinta ngam waaju linjiila .
47008019	Jama'aaje haa ɗo cuɓi mo ngam haa o ɗofta min saa'i min njahrata dokkal go haa Yahudiya . Min ɗon kuuwa ɗum haa min teddina Jawmiraawo , min mbaŋgina anniya amin boo .
47008020	Min ɗon kakkila no min njogorto dokkal maŋgal nga'al , ngam taa goɗɗo heɓa felugo min .
47008021	Min ngiɗi huuwugo ko fotti , naa yeeso Jawmiraawo tan , ammaa yeeso yimɓe boo .
47008022	Min nelan deerɗiraawo goɗɗo bee maɓɓe . Min poondi tiinaare maako nde ɗuuɗɗum , min tawi o tiiniiɗo foroy . Jonta boo o ɓesdi tiinaago , ngam o ɗon hooli on ɗuuɗɗum .
47008023	Titus woni kawtiɗɗiraawo am , kuuwdoowo bee am ngam hayru mooɗon . Deerɗiraaɓe yahdanɓe bee maako , kamɓe ngoni nelaaɓe jama'aaje , ɓe teddinooɓe Almasiihu .
47008024	Kolle ɓe yiide mon . Nden kam nuɗɗinɓe fuu anndan fakat min mantoraaki on meere .
47009001	Walaa haaje mi windana on dow walliinde ngam yimɓe Allah haa lesdi Yahudiya .
47009002	Mi anndi on muuyi wallugo ɓe . Mi mantori on haa Makedoniya'en boo , mi wi'i : " Deerɗiraaɓe nder Akaya ɗon mooɓta dokkal man diga rowani . " Tiinaare mon findini ɗuuɗɓe maɓɓe .
47009003	Jonta nelanmi deerɗiraaɓe go ngam taa manoore amin dow mooɗon laato meere . Mi yiɗi walliinde mon taasko fakat bana mbi'mi .
47009004	Ngam to Makedoniya'en ngardi bee am , tawi on mooɓtaay dokkal man , doole min cemtira hoolaare amin , sakkoma onon on cemtan !
47009005	Ngam maajum mi laari ɗum bana doole mi toro deerɗiraaɓe go aarta min yahugo haa mooɗon , ɓe mooɓta dokkal ngal mbi'ɗon diga naane , ngal taasko hiddeko min ngara , ngal waŋga ngal caahu fakat , naa ngal jomorgol .
47009006	Ciftore ɗu'um : Aawɗo peetum , peetum sodata , aawɗo ɗuuɗɗum boo , ɗuuɗɗum sodata .
47009007	Koomoy hokka deydey anniya ɓernde mum , naa bee mimsitaare malla bee doole . Ngam Allah ɗon yiɗi dokkanɗo bee seyo .
47009008	Allah waawan ɗuɗɗinango on mo''e fuu , naa deydey haaje mon tan , ammaa haa on mboonana woɗɓe boo bee caahaaki .
47009009	Bana ko winda :
47009010	Allah dokkanɗo aawoowo aawdi e nyaamdu , hokkan on aawdi deydey haaje mon , fuɗnan ndi , haa caahu mon waɗa nafuda ɗuuɗka .
47009011	O riskinan on haa on laato saahiiɓe foroy , haa ɗuuɗɓe ngetta Allah ngam dokke mon ɗe min njahranta ɓe .
47009012	Fakat , dokkal mon wallan yimɓe Allah nder haaje muuɗum'en . Ammaa ko ɓuri ɗum , ngal ɗuɗɗinan gettooje haa Allah .
47009013	To dokkal maajum waŋgini gooŋgaaku mon , nden kam ɓe teddinan Allah , ngam on ɗowtani seedamku linjiila Almasiihu , on cendi hayruuji mon boo bee maɓɓe e bee yimɓe fuu .
47009014	To ɓe ngi'i no mo''ere Allah ɗuuɗirani on , ɓe ndo'anto on , ɓe ngenwan on masin .
47009015	Dow maajum fuu , ngetten Allah ngam dokkal muuɗum , ngal tindintaake .
47010001	Too , min Pol mi yiɗi wolwango on haala hoore am jonta . Woɗɓe ɗon mbi'a mi leesɗo saa'i mi ɗon wondi bee mooɗon , ammaa mi cembiɗɗo dow mooɗon saa'i mi daayiiɗo . Mi ɗon toro on bee yaŋkinaare Almasiihu e mbooɗeeŋga muuɗum :
47010002	Taa ndooleeɗam hollugo on sembe am to mi wari haa mooɗon . Kamɓe ɓe mbi'i min ɗon kuuwa fodde gikku duniyaaru . Mi anndi mi he'i hollugo ɓe sembe am .
47010003	Fakat , minin min yimɓe , ammaa min kaɓataa bana yimɓe .
47010004	Nder haɓre amin min kuuwtinirtaa balmi duniyaaru , sey balmi Allah cembiɗɗi . Bee maaji min ɗon ngibbina mahi . Min ɗon ndo''a numooji fewre ,
47010005	min ɗon ngibbina mawnitaare fuu nde luuti anndal Allah . Min ɗon ngartira numooji fuu naŋgaaɗi , haa ɗi ɗowtano Almasiihu .
47010006	Min taaskiiɓe hiitaago geddal fuu , to on laatake on timmuɓe nder ɗowtaare .
47010007	Ndaare le ko waŋgani gite mon . To goɗɗo limi hoore mum nder yimɓe Almasiihu , sey o numta kadi , ngam minin boo min yimɓe Almasiihu .
47010008	Walaa daliila mi semta , koo to mi ɗuɗɗini mantoraago baawɗe ɗe Jawmiraawo hokki min . Ammaa min keɓi baawɗe man haa min mbo''ina on , naa ngam min mbonna on .
47010009	Mi yiɗaa on numa mi ɗon ɗaɓɓita hulnugo on bee bataakeeji am .
47010010	Ngam woɗɓe ɗon mbi'a : " Bataakeeji Pol tedduɗi , cembiɗɗi . Ammaa to o ɗon wondi bee meeɗen , o tampuɗo , bolle maako boo meereeje . "
47010011	Koomoy numi bana ni , ndaa ko mi wi'ata mo : Bana no bataakeeji amin mba'i saa'i min daayiiɓe , bana non kuuɗe amin boo mba'i saa'i min ngondan bee mooɗon .
47010012	Fakat , min potaay nandingo ko'e amin bee maŋgtanɓe ko'e muuɗum'en . Kamɓe ɓe ɗon poondira ko'e maɓɓe bee poondirɗum maɓɓe , ɓe ɗon nandinira ko'e maɓɓe bee ko'e maɓɓe boo . Kayto , ɓe faataaɓe !
47010013	Minin kam min mantataako bana ni , min caalataako keerol ngol Allah waɗani min . O yottini min bee linjiila Almasiihu haa mooɗon . Kanjum woni keerol juro amin .
47010014	To min mantorake ɗum , min caalaaki keerol , ngam fakat min njotti haa mooɗon bee linjiila Almasiihu .
47010015	Min njurataako meere bee kuugal yimɓe woɗɓe . Ammaa min ɗon tammi , to nuɗɗinki mon ɓesdake , maŋgu amin boo ɓesdoto caka mooɗon . Bee non fuu min caalaaki keerol ngol Allah waɗani min .
47010016	Teema yeeso ɗo min keɓan waajingo linjiila nder lesɗe gaɗa mooɗon . Walaa haaje min njuroro kuugal ngal goɗɗo feere aarti huuwugo nder ngesa muuɗum .
47010017	Deftere wi'i : " To goɗɗo yiɗi mantaago , sey o mantoro kuugal Jawmiraawo . "
47010018	Goɗɗo laatoto gerdaaɗo to Jawmiraawo maŋgti mo , naa to o maŋgti hoore maako .
47011001	Ko ngiɗmi kam , haa on munyanammi , koo to mi laatake paataaɗo seɗɗa . Useni munyaneeɗam mi maŋgta hoore am jonta .
47011002	Mi ɗon haaja on bee kaajal bana ngal Allah . On laati bana paanyo debbo mo kaɓɓanmi gorko gooto tan , waato Almasiihu . Mi yiɗi mi yahrana mo paanyo man o laaɓɗo .
47011003	On anndi no mboodi estiri Hawwa bee ?oyre mum . Mi ɗon hula hakkiilooji mooɗon , taa mbonno bana non , haa on acca yiɗugo Almasiihu bee laaɓeeŋga e ɓernde woore .
47011004	Ngam to goɗɗo wari haa mooɗon , waaji on Yeesu feere mo min ngaajaay , on munyanan mo bee koyɗum . On njaɓan ruuhu feere ngu on njaɓaayno haa amin , on njaɓan linjiila feere boo ka on nanaayno haa amin .
47011005	Mi anndi fakat mi tullaay nelaaɓe mon hayniiɓe sam .
47011006	Teema mi laataaki wela-ɗemŋgaljo , ammaa mi marɗo anndal , mi waŋginani on ngal koondey e koonoy .
47011007	Nde ngaajumi on linjiila , mi ɗaɓɓaay ngeenaari haa mooɗon , mi leesni hoore am ngam haa on ɓaŋgo . Kadi bee maajum mbaɗmi on aybe na ?
47011008	Yaake mi ɗonno huuwa haa mooɗon , mi jaɓi ngeenaari haa jama'aaje goɗɗe , fakat mi ɓilli ɗe ngam daliila mooɗon .
47011009	Yaake mi ɗonno wondi bee mooɗon , nde mi ɓilliiɗo , mi teddanaay koo gooto mon . Ngam deerɗiraaɓe warɓe diga Makedoniya kumtani yam haaje am fuu . Mi yiɗaano teddango on nder kooɗume . Koo yeeso ɗo boo mi yiɗaa .
47011010	Bee gooŋga Almasiihu ngonka nder am mbi'anmi on : Walaa koo gooto nder Akaya fuu jaɓtatammi juro am ngo'o .
47011011	Ngam ɗume mbi'mi ɗum ? Ngam mi yiɗaa on na ? Aa'a , Allah anndi mi yiɗi on !
47011012	Ko kuuwanmi jonta , mi tokkoto huuwugo ɗum . Kanjum ngam taa nelaaɓe hayniiɓe go keɓa daliila juraago , taa ɓe mbi'a ɓe ɗon kuuwa kal kal bee am .
47011013	Kamɓe ɓe laataaki nelaaɓe bee gooŋga , ɓe fewooɓe , waɗooɓe rikisi , ɓe mbaɗi ko'e maɓɓe bana ɓe nelaaɓe Almasiihu .
47011014	Kanjum ɗum walaa kaayeefi , ngam Sayɗaanu boo ɗon waɗa hoore mum bana o malaa'ikaajo annoora .
47011015	Ngam maajum naa ɗum kayniiɗum to wallooɓe mo ɗon mbaɗa ko'e muuɗum'en bana ɓe huuwanooɓe gooŋga . Ammaa haa timmoode ɓe keɓan kiita deydey kuuɗe maɓɓe .
47011016	Sey mi wi'a ɗum fahin : Taa goɗɗo laarammi bana mi paataaɗo . Ammaa to on ngiɗi laarugo yam bana non , nden kam njaɓeeɗam bana mi paataaɗo , haa min boo mi juro seɗɗa .
47011017	Fakat , ko mbolwanmi jonta , ɗum fottanaay Jawmiraawo . To mi jaɓi juraago , mi wolwan bana mi walaa hakkiilo .
47011018	Ammaa ndaa , ɗuuɗɓe ɗon njuroro ɓural muuɗum'en haa duniyaaru . Ngam maajum min boo mi fuɗɗan juraago .
47011019	Onon kam on hakkilɓe , ngam maajum on ɗon munyana faataaɓe bee seyo .
47011020	On ɗon munyana koomoy toonyi on , nyaami on , naŋgi on bee tuuforgol , yawi on , maari on .
47011021	Mi ɗon semta wi'ugo ɗum : Nder kuuɗe bana ɗe'e min tampuɓe .
47011022	Ɓe Ibraniŋko'en na ? Min boo nonnon . Ɓe Isra'iila'en na ? Min boo nonnon . Ɓe asŋgol Ibrahiima na ? Min boo nonnon .
47011023	Ɓe huuwanooɓe Almasiihu na ? Sey mi wolwa bana mi ginnaaɗo : Mi ɓuri ɓe nder kuugal maajum . Mi ɓuri ɓe tiinaago . Mi ɓuri ɓe nastineego nder cuuɗi fursina . Mi ɓuri ɓe ɓocceego . Mi ɓuri ɓe nastugo joote maayde .
47011024	Nde jowi Yahuudu'en ɓocci yam ɓocci cappanɗe tati e joweenayi .
47011025	Nde tati Roma'en paɗɗi yam bee cabbi . Nde woore yimɓe piɗi yam bee kaa'e . Nde tati koombowal yooli bee am , nde woore mi jooɗi jemmaare e nyalawmaare nder ndiyam .
47011026	Mi waɗi jahaale ɗuuɗɗe . Mi yari bone nder maaje . Fasooɓe purkiti yam . Yimɓe lenyol am e heefeerɓe toonyi yam . Mi yari bone nder gure , nder laɗɗe , nder mbeela , caka deerɗiraaɓe fewooɓe boo .
47011027	Mi munyani torra e ɓillaare . Nde ɗuuɗɗum mi heɓaay ɗaanaago , nde ɗuuɗɗum nanmi weelo e ɗomka . Nde ɗuuɗɗum mi heɓaay nyaamdu sam , jaaŋgol torri yam , mi walaa limce boo .
47011028	Taa mi limta kuuje goɗɗe , ammaa woodi ko ɓuri ɓillugo yam nyalɗe fuu , ɗum suklanaago jama'aaje fuu .
47011029	To goɗɗo maati tampere , min boo mi maatan nde . To goɗɗo do''ake , waɗi aybe , ɓernde am naawan masin .
47011030	To doole mi juro , nden kam mi jurorto tampere am .
47011031	Allah , Baabiraawo Jawmiraawo men Yeesu anndi mi fewataa . Yettoore laatano mo haa foroy !
47011032	Saa'i mi ɗonno haa Damas , kaliifaajo laamiiɗo Aretas jo''ini aynooɓe haa dammuɗe berniwol haa ɓe naŋgammi .
47011033	Ammaa deerɗiraaɓe ndirtini yam nder silaawo haa wurdere mahol taariiŋgol berniwol . Bana ni kisrumi juuɗe kaliifaajo .
47012001	Doole mi juro , koo to ɗum nafaay goɗɗo sam . Sey mi wolwa haala kaayeefiiji ɗi Jawmiraawo yi'ni yam , e wahayuuji ɗi o hokki yam .
47012002	Mi anndi goɗɗo Masiihiŋkeejo . Waɗi duuɓi sappo e nayi jonta , kaŋko o eeŋgtinaama haa asamawu tataɓu . Koo ɗum laati bee ɓandu , koo Jawmiraawo yi'ni mo ɗum , mi anndaa , sey Allah tan anndi ɗum .
47012003	Mi anndi fakat , goɗɗo oo eeŋgtinaama haa aljanna . Koo ɗum laati bee ɓandu , koo Jawmiraawo yi'ni mo ɗum , mi anndaa , sey Allah tan anndi ɗum .
47012004	Ton haa aljanna o nani bolle sirriije ɗe neɗɗo fotaay wolwugo .
47012005	Goɗɗo oo njurortoomi , ammaa mi jurortaako hoore am , sonaa tampere am .
47012006	Koo to mi yiɗi juraago , naa mi paataaɗo , ngam mi wi'an gooŋga . Ammaa mi yiɗaa juraago , ngam taa goɗɗo ɓurnammi dow ko o yi'i haa am malla ko o nani haa am .
47012007	Mi yi'i kaayeefiiji ɗi tindintaake . Ammaa ngam taa mi mawnito bee maaji , Allah hokki yam ko naawatammi bana gi'al , ɗum bana nelaaɗo Sayɗaanu mo faɗɗatammi ngam taa mi mawnito .
47012008	Nde tati toriimi Jawmiraawo haa o ittanammi ɗum .
47012009	Ammaa o jaabi yam : " Mo''ere am he'an haaje ma fuu . Yaake a tampuɗo , baawɗe am ɓuran huuwugo nder maaɗa . " Jonta munyananmi tampe am bee seyo , mi ɗon juroro ɗe boo , ngam haa baawɗe Almasiihu ngonda bee am .
47012010	Ngam maajum ceyortoomi tampe am , mi seyoto to yimɓe kuɗi yam , toonyi yam , to cakle e ɓillaaje keɓi yam ngam daliila Almasiihu . Ngam yaake mi tampuɗo , yaake maajum mi cembiɗɗo .
47012011	Fakat , mi wolwi bana mi paataaɗo , ammaa on ndooli yam wolwugo bana non . Ngam onon on ceedanaaki yam bana no haandi . Koo to mi laataaki kooɗume , mi tullaay nelaaɓe mon hayniiɓe sam .
47012012	Kuuɗe anndinooje nelaaɗo fuu laati caka mooɗon , mi holli on munyal timmuŋgal , mi huuwi kaayeefiiji e kuuɗe baawɗe .
47012013	Woodi ko mi huuwani jama'aaje goɗɗe , mi huuwanaay on ɗum na ? Mi ɗaɓɓaay on kumtanammi haaje am . Njaafaneeɗam aybewol ngo'ol !
47012014	Jonta taaskiimi warugo haa mooɗon tataɓre . To mi wari , mi teddantaa on . Onon ɗaɓɓanmi , naa ceede mon . Fakat , ɓikkoy nyaamnataa saarooji , ammaa saarooji nyaamnan ɓikkoy .
47012015	To min kam , bee seyo ndokkanmi ko marmi fuu , koo hoore am boo , ngam haa mi walla on . Kadi on pamɗitinan yiɗugo yam ngam mi ɓuri yiɗugo on na ?
47012016	Walaa ngaaba , mi teddanaay on . Ammaa teema goɗɗo wi'an mi ?oyri on , mi naŋgi on bee dabare .
47012017	Woodi nelaaɓe am mi neli ngam jaɓtugo kuuje mon na ?
47012018	Mi nelno Titus e deerɗiraawo goɗɗo haa mooɗon . Kadi Titus jaɓti on na ? Na minin ɗiɗo min ɗon kuuwa bee anniya ngoota , min ɗon tokko laawol gootol na ?
47012019	Teema on ɗon numa diga ɓooyma , min ngiɗi laɓɓingo ko'e amin yeeso mooɗon . Naa non sam ! Min ɗon mbolwa yeeso Allah bana yimɓe Almasiihu . Deerɗiraaɓe yiɗaaɓe , min ɗon mbi'a ɗum fuu ngam haa min mawnina on nder nuɗɗinki .
47012020	Mi ɗon hula , saa'i ngaranmi haa mooɗon mi tawataa on bana no ngiɗmi , onon boo on tawataa yam bana no ngiɗɗon . Mi ɗon hula mi tawan jokkirli e kaajal e ɓernuki e ciɗotiral e bolle kalluɗe e tufle e mawnitaare e fitinaaji .
47012021	To mi wari haa mooɗon kadiboo , mi yiɗaa Allah am leestinammi , haa mi woya dow ɗuuɗɓe waɗnooɓe hakke , ngam ɓe tuubaay , ɓe accaay waɗugo coɓɗum e njeenu e daakaareeku .
47013001	Mi ɗon wara haa mooɗon tataɓre . Deftere wi'i : " Sey wullaandu fuu daro dow seedamku seedooɓe ɗiɗo malla tato . "
47013002	Waɗɓe hakke caka mooɗon e luttuɓe fuu mbi'anmi fahin ko mbi'noomi yaake mi ɗonno wondi bee mooɗon ɗiɗawre . To mi wari fahin , mi hiitoto ɓe fakat .
47013003	On keɓan seedamku ngu ɗaɓɓititton , on paaman Almasiihu ɗon wolwa bee hunduko am . Kaŋko naa o tampuɗo haa mooɗon , ammaa o waŋginan baawɗe maako nder mooɗon .
47013004	Saa'i o maayi haa leggal gaafaaŋgal , saa'i maajum o tampuɗo . Ammaa jonta o geeto bee baawɗe Allah . Ngam daliila kawtal amin bee Almasiihu minin boo min tampuɓe . Ammaa on ngi'an min yeeɗɓe bee maako ngam daliila baawɗe Allah .
47013005	Linye ko'e mon kadi . On ɗon tabiti nder nuɗɗinki na ? Sey on keɓta ɗum bee ko'e mon . On anndi Yeesu Almasiihu ɗon wondi bee mooɗon na ? To naa non , on ndo''ake .
47013006	Ammaa mi ɗon hooli on anndan minin min ndo''aaki .
47013007	Min ɗon toro Allah ngam taa on kuuwa kalluɗum . Min ɗaɓɓataa tabitingo gooŋga amin , ammaa min ngiɗi on kuuwa ko fotti , koo to minin min laatake bana min do''iiɓe .
47013008	Min mbaawataa honugo gooŋga , sey huuwango ka .
47013009	Min ɗon ceyo to minin min tampuɓe , ammaa onon on sembiɗɓe . Ngam maajum min ɗon toro Allah boo haa on laato timmuɓe .
47013010	Mi ɗon windana on kuuje ɗe'e fuu saa'i mi daayiiɗo tawon . Ngam to mi wari , mi yiɗaa saatango on bee baawɗe ɗe Jawmiraawo hokki yam . Mi heɓaay baawɗe man haa mi yibbina on , sey ngam mi tabitina on .
47013011	Too , deerɗiraaɓe , njooɗe jam . Tiine haa on laato timmuɓe , njaɓe bolle am haa ɓerɗe mon . Njooɗode bee narral e hoolaare . Nden kam Allah , dokkoowo en yiide e jam , wondan bee mooɗon .
47013012	Koofnindire bee harlotirgo . Yimɓe Allah fuu koofni on .
47013013	
47013014	Mo''ere Jawmiraawo men Yeesu Almasiihu , e yiide Allah , e kawtal Ruuhu Ceniiɗo wondu bee mooɗon fuu .
48001001	Bataakewol ngo'ol iwi haa Pol , nelaaɗo . Mi laataaki nelaaɗo bee muuyo yimɓe malla dow hunduko neɗɗo , ammaa bee umroore Yeesu Almasiihu e Allah Baabiraawo , ummitinɗo Yeesu nder maayɓe .
48001002	Deerɗiraaɓe wonduɓe bee am fuu kawti bee am haa min nelda koofli amin haa jama'aaje Masiihiŋko'en nder lesdi Galaatiya .
48001003	Allah , Baabiraawo men , e Yeesu Almasiihu , Jawmiraawo men ndokka on mo''ere e jam .
48001004	Almasiihu hokki hoore mum ngam daliila hakkeeji men , ngam haa o hisna en jamanuuru hallundu ndu'u . Bana ni o huuwri muuyo Allah , Baabiraawo men .
48001005	Tedduŋgal laatano Allah haa abada abadin . Aamiina !
48001006	Mi ɗon hayɗina on . Bee linjiila Allah ewnori on haa on ngeeɗa bee mo''ere Almasiihu . Ammaa law on acci mo , on ngayliti haa linjiila feere .
48001007	Fakat , linjiila feere woodaa . Ammaa woodi yimɓe woɗɓe , saklinɓe on . Ɓe ɗon ɗaɓɓa waylugo linjiila Almasiihu .
48001008	Ammaa to goɗɗo , koo min , koo malaa'ikaajo iwɗo haa asama boo waaji on linjiila feere , luutka ka min ngaaji on , nden kam naaloore Allah ukkano mo !
48001009	Mi meeɗi wi'ugo on ɗum , sey mi wi'a ɗum fahin : To goɗɗo waaji on linjiila feere , luutka ka njaɓɗon , nden kam naaloore Allah ukkano mo !
48001010	Kadi mi yiɗi yerdingo yimɓe na ? Woodaa ! Mi ɗon ɗaɓɓa yerduye Allah . Malla mi ɗon ɗaɓɓa fottango yimɓe ? Nden kam naa mi maccuɗo Almasiihu .
48001011	Onon deerɗam'en , sey mi faamtina on : Linjiila ka ngaajinmi , iwaay haa numooji yimɓe .
48001012	Mi jaɓaay ka haa neɗɗo , walaa neɗɗo anndini yam ka . Ammaa Yeesu Almasiihu waŋgani yam , anndini yam ka .
48001013	On meeɗi nanugo no tokkoriimi diina Yahuudu'en ɓooyma . Mi ɗonno toonyo jama'aaje yimɓe Allah bilaa enɗam , haa mi halka ɗe .
48001014	Mi ɗonno ɗowtano farillaaji tawreeta e umrooje kaakaaji am bee tiinaare ko ɓuri ngorgiraaɓe am fuu .
48001015	Ammaa Allah enɗi yam , suɓi yam diga mi siwa danyeego . O ewni yam haa mi huuwana mo . Nde ɗum fottani mo ,
48001016	o waŋginani yam Ɓiɗɗo maako , haa mi waajina kubar maako nder ummaatooje . Saa'i maajum mi sarwotiraay bee neɗɗo ,
48001017	mi yahaay Urusaliima boo haa mi yiida bee nelaaɓe aartuɓe yam , ammaa mi yaawɗi yahugo lesdi Arabiya , diga ton mi lorti haa Damasfa .
48001018	Mi munyi duuɓi tati , nden mi yehi Urusaliima haa mi yiida bee Piyer . Mi jooɗodi bee maako asaweeje ɗiɗi .
48001019	Mi yi'aay nelaaɓe ton , sey Yakuba , deerɗu Jawmiraawo .
48001020	Ko mbindanmi on ɗum gooŋga , Allah anndi mi fewataa .
48001021	Ɓaawo maajum mi yehi lesdi Siriya e lesdi Silikiya .
48001022	Yaake man , jama'aaje Masiihiŋko'en nder Yahudiya anndaano yam .
48001023	Ammaa ɓe nani ko woɗɓe mbi'i : " Toonyiiɗo en naane , jonta o ɗon waajina nuɗɗinki ki o ɗaɓɓuno halkugo . "
48001024	Ɓe teddini Allah ngam daliila am .
48002001	Ɓaawo duuɓi sappo e nayi njahmi Urusaliima fahin . Barnabas yahdi bee am , mi hoo'i boo Titus bee am .
48002002	Mi yehi ton ngam daliila wahayu ngu Allah hokki yam . Mi hawti bee mawɓe jama'aare , mi yecci ɓe linjiila bana no ngaajiranmi ka nder ummaatooje . Ngam mi yiɗaa kuugal am laato meere , koo aartuŋgal koo jontawal .
48002003	Soobaajo am Titus o Yunaniŋkeejo , ammaa ɓe ndoolaay mo juulnaago .
48002004	Woodino deerɗiraaɓe naafiki'en , nastuɓe jama'aare bee dabare . Kamɓe ɓe ɗaɓɓi linyugo ndimu amin nder kawtal bee Almasiihu , ɓe ɗaɓɓi wartirgo min maccuɓe tawreeta boo .
48002005	Ammaa min ɗowtanaaki ɓe koo tis , ngam haa gooŋga linjiila tabitana on .
48002006	Wi'eteeɓe mawɓe go - fakat , ko ɓe laatino ɓooyma , walaa ko yaali yam , ngam Allah sendindirtaa yimɓe . Wi'eteeɓe mawɓe go njowanaay yam kooɗume .
48002007	Ɓe paami Allah halfini yam waaju linjiila nder ummaatooje saadooni'en , bana no o halfiniri Piyer waaju linjiila caka Yahuudu'en .
48002008	Allah tabitini Piyer o nelaaɗo caka Yahuudu'en , bana non boo o tabitini yam mi nelaaɗo haa ummaatooje goɗɗe .
48002009	Yakuba e Piyer e Yuhanna , laareteeɓe bana daŋraŋge nder jama'aare , annditi mo''ere nde Allah hokki yam bee kuugal ngal . Ngam maajum ɓe ndokki min , min e Barnabas , juŋŋgo narral , ngam haa minin min kuuwa nder ummaatooje goɗɗe , kamɓe boo caka Yahuudu'en .
48002010	Ammaa ɓe tori min min ciftora talaka'en nder jama'aare Urusaliima . Kanjum min tiini huuwugo ɗum .
48002011	Nde Piyer wari haa Antakiya , mi feli mo gite yimɓe , ngam o waɗno aybe .
48002012	Aran o nyaamdunooɗo bee deerɗiraaɓe ɓe njuulnaaki . Nden yimɓe Yakuba woɗɓe ngari , ɓe samɗinooɓe juulnol masin . Piyer huli ɓe . Ngam maajum o seedi bee deerɗiraaɓe go , o acci nyaamdugo bee maɓɓe .
48002013	Deerɗiraaɓe Yahuudu'en woɗɓe haa Antakiya mbaɗi naafikaare bana Piyer , koo Barnabas boo fuɗɗi hulugo , tokki naafikaare man .
48002014	Nde ngi'mi ɓe ɗon cela gooŋga linjiila , mi wi'i Piyer yeeso yimɓe fuu : " An a Yahuuduujo , ammaa haa ɗo a jooɗi bana a goɗɗo ummaatooje . Jonta boo a yiɗi doolugo yimɓe ummaatooje haa ɓe laato bana Yahuudu'en na ? "
48002015	Fakat , enen en danyaaɓe nder Yahuudu'en , naa en yimɓe ummaatooje ɓe anndaa tawreeta .
48002016	Ammaa en anndi walaa mo heɓata yerduye Allah bee ɗowtanaago tawreeta , sey bee nuɗɗingo Yeesu Almasiihu . Enen boo en nuɗɗini Yeesu Almasiihu , en ɗon ɗaɓɓita yerduye Allah bee nuɗɗinki man , naa bee ɗowtanaago tawreeta . Ngam bee kuuɗe tawreeta walaa koo gooto heɓata yerduye Allah .
48002017	Nonnon , koo minin Yahuudu'en boo min ɗon kooli Almasiihu ngam haa min keɓa yerduye Allah . Waato minin min marɓe hakke kal kal bee yimɓe ummaatooje . To non kam , Almasiihu ɗon sembiɗina hakke na ? Naa non sam !
48002018	Ammaa to goɗɗo meeriɗini tawreeta , wi'i ka hisnataa , ɓaawoɗon boo tabitini ka fahin , nden kam o waŋgini hoore maako o luutɗo tawreeta .
48002019	Min kam mi maayɗo hedi tawreeta , kaŋka kan mbari yam . Jonta mi ɗon yeeɗa ngam Allah . Mi maaydi bee Almasiihu dow leggal gaafaaŋgal .
48002020	Naa min yeeɗata jonta , ammaa Almasiihu ɗon yeeɗa nder am . Yaake mi ɗon yeeɗa nder duniyaaru ndu , mi ɗon yeeɗa bee nuɗɗingo Ɓiɗɗo Allah mo yiɗi yam , hokki yoŋki mum ngam am .
48002021	Min mi meeriɗintaa mo''ere Allah . Ngam to goɗɗo heɓi yerduye Allah bee ɗowtanaago tawreeta , nden kam Almasiihu maayi meere .
48003001	Onon Galaatiya'en faataaɓe ! Moy hiili on ? Na mi waŋginani gite mon Yeesu Almasiihu , maayɗo dow gaafaaŋgal na ?
48003002	Njaabeeɗam ?amol gootol tan : Allah hokki on Ruuhu mum ngam on ɗowtani tawreeta na , malla ngam on nani linjiila , on nuɗɗini Almasiihu ?
48003003	Koni on paamataa ? Ko Ruuhu fuɗɗi nder mooɗon , on ngiɗi timminirgo ɗum bee sembe mooɗon na ?
48003004	Ko laatani on , ɗum fuu ɗum meere na ? Fakat , kuuje mawɗe bana ɗe'e laatataako meere !
48003005	Allah hokki on Ruuhu mum , ɗon huuwa kaayeefiiji caka mooɗon boo . O ɗon waɗa ɗum ngam on ɗowtani tawreeta na ? Malla ngam on nani linjiila , on nuɗɗini Almasiihu ?
48003006	Numte le haala Ibrahiima . Deftere wi'i : " Ibrahiima nuɗɗini Allah , kanjum Allah limani mo ɗum gooŋgaaku . "
48003007	Bee maajum paamoton ɗu'um : Nuɗɗinɓe Allah , kamɓe ngoni ɓiɓɓe Ibrahiima bee gooŋga .
48003008	Deftere wi'i diga ɓooyma no yimɓe ummaatooje keɓrata yerduye Allah bee nuɗɗinki . Bana ni deftere anndiniri Ibrahiima linjiila diga ɓooyma boo , nde wi'i : " Bee maaɗa ummaatooje fuu keɓan barka . "
48003009	Ibrahiima nuɗɗini Allah , nuɗɗinɓe Allah bana Ibrahiima keɓan barka Allah bana Ibrahiima boo .
48003010	Ammaa tuugtooɓe kuuɗe tawreeta , naaloore ɗon dow maɓɓe . Ngam deftere wi'i : " Naaloore Allah dow koomoy mo ɗowtanaaki foroy umrooje bindaaɗe nder deftere tawreeta nde'e fuu . "
48003011	Ammaa bee non fuu , walaa mo heɓata yerduye Allah dow laawol tawreeta , ngam deftere wi'i boo : " Nuɗɗinɗo Allah heɓan yerduye maako , yeeɗan . "
48003012	Tawreeta kam darataako dow nuɗɗinki sam , ammaa " kuuwanɗo umrooje ɗe'e yeeɗan bee maaje . "
48003013	Almasiihu rimɗini en e naaloore nde tawreeta waddani en , ngam kaŋko o laati naalaaɗo mbattudife meeɗen . Deftere wi'i : " Koomoy ɓilaaɗo haa leggal , o naalaaɗo . "
48003014	Yeesu Almasiihu huuwi ɗum ngam haa barka Allah dow Ibrahiima warana ummaatooje fuu . Koomoy nuɗɗini Almasiihu , heɓan Ruuhu ngu Allah wi'i o hokkan ɗum .
48003015	Deerɗam'en , sey mi faamtina on bee balndol al'aada yimɓe : To goɗɗo waɗi alkawal , tabitini ngal , nden kam walaa potanɗo meeriɗingo ngal malla ɓesdugo goɗɗum haa maagal .
48003016	Yoo , Allah waɗani Ibrahiima alkawal , ngam maako e danygol maako . Deftere wi'aay " danygolji ma " , bana ɗi ɗuuɗɗi , ammaa " danygol ma " , bana ngol neɗɗo gooto , waato Almasiihu .
48003017	Ndaa ko ngiɗmi wi'ugo : Allah waɗani Ibrahiima alkawal , tabitini ngal . Duuɓi teemeɗɗe nayi e cappanɗe tati ( 430 ) ɓaawo maajum , tawreeta wari . Ka waawataa meeriɗingo alkawal man .
48003018	Allah wi'i Ibrahiima o hokkan mo maral . To dokkal maajum darake dow tawreeta , nden kam ngal darataako dow koŋgol alkawal . Ammaa Allah mo''ani ɗum Ibrahiima bee koŋgol alkawal .
48003019	Nde non kam , ɗume tawreeta nafata ? Ka ɓesdaama ngam haa ka waŋgina kuuɗe luutanɗe muuyo Allah , sey to danygol Ibrahiima go wari , waato mo koŋgol alkawal wolwi e muuɗum . Tawreeta hokkaama bee malaa'ika'en , goɗɗo hakkundeejo boo waddi ka .
48003020	Ammaa to ɗum goɗɗo gooto , walaa haaje hakkundeejo wara . Allah boo o gooto !
48003021	To non kam , tawreeta ɗon luuta koŋgol alkawal Allah na ? Naa non sam ! Ngam to tawreeta laatakeno fakat ngam haa ka waddana yimɓe ngeendam , nden kam goɗɗo heɓanno yerduye Allah dow laawol tawreeta .
48003022	Ammaa deftere wi'i hakke ɗon laamano yimɓe fuu , ngam haa dokkal fodde koŋgol Allah laatano ɓe dow laawol nuɗɗinki . Koomoy nuɗɗini Yeesu Almasiihu , heɓan ngal .
48003023	Ammaa diga jamanu nuɗɗinki siwa , tawreeta ɗonno jogiti en bana nder suudu fursina , haa nuɗɗinki man waŋgi .
48003024	Bana non tawreeta laatino eltoowo en haa Almasiihu wari , ngam haa en keɓa yerduye Allah bee nuɗɗinki .
48003025	Jonta jamanu nuɗɗinki waɗi , ngam maajum en ndimɗi e juŋŋgo eltoowo .
48003026	Ngam daliila nuɗɗinki on fuu on laati ɓiɓɓe Allah nder kawtal bee Yeesu Almasiihu .
48003027	Saa'i on keɓi ngiiwam baptisma bee innde Almasiihu , on kawti bee maako , o laati bana limce ɗe ɓorniiɗon .
48003028	Ngam maajum walaa ko sendirta Yahuuduujo bee mo laataaki Yahuuduujo , malla maccuɗo bee dimo , malla gorko bee debbo . Onon fuu on laati neɗɗo gooto nder kawtal bee Yeesu Almasiihu .
48003029	Ammaa to on laatake yimɓe Almasiihu , nden kam on asŋgol Ibrahiima boo , on keɓan ko Allah wi'no Ibrahiima .
48004001	Ndaa ko ngiɗmi wi'ugo : Yaake ɓiɗɗo donanɗo maral baaba o derkeejo tawon , walaa ko sendirta mo bee maccuɗo , koo o marɗo kuuje fuu .
48004002	Woɗɓe ɗon kakkilana mo , kaŋko e maral maako , haa warugo nyalaade nde baaba maako ta''ino .
48004003	Bana non enen boo , yaake en ciwa heewtugo , en maccuɓe ruuhuuji laamaniiɗi duniyaaru .
48004004	Ammaa nde wakkati Allah waɗi , o neli Ɓiɗɗo maako . Kaŋko o danyaama e debbo , o leestani tawreeta ,
48004005	ngam haa o rimɗina jeyaaɓe tawreeta fuu , o laatina en ɓiɓɓe Allah .
48004006	Onon on laati ɓiɓɓe Allah fakat . Ngam maajum o hokki on Ruuhu Ɓiɗɗo maako nder ɓerɗe mon , ngu ɗon ewno : " Abba ! " waato : " Baaba am ! "
48004007	Nonnon , njeyaaŋgu mon timmi , on ɓiɓɓe . To on ɓiɓɓe , nden kam on keɓan boo ko Allah sigani ɓiɓɓe mum .
48004008	Ɓooyma on anndaano Allah , on maccuɓeno ɗowanteeɓe ɓe laataaki ɗowanteeɓe bee gooŋga .
48004009	Ammaa jonta on anndi Allah , ndikka mi wi'a : Allah anndi on . Koni lorotooɗon haa ruuhuuji tampuɗi jurumɗi go ? Kadi on ngiɗi on laato maccuɓe maaji fahin na ?
48004010	On ɗon kakkilana nyalɗe goɗɗe e lebbi goɗɗi e duuɓi goɗɗi .
48004011	Mi huli , taa kuugal am fuu laato meere caka mooɗon .
48004012	Deerɗam'en , mi ɗon toro on : Laate bana am . Min boo mi laati bana mooɗon . On mbaɗaay yam aybe sam .
48004013	On ɗon ciftora no aartirmi waajugo on linjiila . Saa'i maajum mi nyawɗo .
48004014	Nyaw am foondi munyal mon masin . Ammaa on njawaaki yam , on calaaki yam sam . On njaɓi yam bana malaa'ikaajo Allah , bana on njaɓranno Yeesu Almasiihu .
48004015	Saa'i maajum on keewi seyo . Toy ngo jonta ? Mi ɗon seedano on , to on mbaawino , on ɗoofanno gite mon , on ndokkammi .
48004016	Kadi mi laati konneejo mon ngam mi ɗon yecca on gooŋga na ?
48004017	Yimɓe woɗɓe ɗon cuklano on masin , ammaa naa ngam hayru mon . Ɓe ɗon ɗaɓɓa sendugo on bee am , ngam haa on tokko ɓe bee tiinaare .
48004018	Booɗɗum to on nanani goɗɗo ngam hayru , ammaa sey on nanana mo foroy , naa saa'i ngondanmi bee mooɗon tan .
48004019	Onon ɓikkoy am , mi ɗon yara bone ngam daliila mooɗon fahin , bana luuwe debbo ɓesnanɗo , ngam haa jaati Almasiihu waŋga nder mooɗon .
48004020	Mi yiɗi wondugo bee mooɗon jonta , haa mi wolwana on hunduko bee hunduko . Mi cakliiɗo masin , mi anndaa ko mbaɗananmi on .
48004021	Onon kam on ngiɗi leestango tawreeta . Mi ɗon ?ama on : On nanaay ko tawreeta wi'ata na ?
48004022	Deftere wi'i : Ibrahiima woodi ɓiɓɓe ɗiɗo , oo ɓii Hajara , culaaɗo , oya boo ɓii Saratu , dimo .
48004023	Ɓii culaaɗo danyaama bee baawɗe ɓandu , ammaa ɓii dimo danyaama ngam daliila koŋgol Allah .
48004024	Ndaa ko saawi nder haala maajum : Rewɓe ɗiɗo ɓe'e , ɓe alkawalji Allah ɗiɗi . Alkawal gootal , waato Hajara , iwi haa hooseere Sina , ɗon danya maccuɓe .
48004025	Hajara , ɗum hooseere Sina nder lesdi Arabiya . O fotan bee Urusaliima , berniwol jontawol , jooɗiiŋgol bee ɓikkoy mum nder njeyaaŋgu .
48004026	Ammaa Urusaliima ngol asama , ngol dimol . Kaŋgol woni daada meeɗen .
48004027	Ngam deftere wi'i :
48004028	Deerɗam'en , onon on nandi bee Isiyaaku , on laati ɓiɓɓe Allah ngam daliila koŋgol alkawal .
48004029	Ammaa ɓooyma danyaaɗo bee laawol yimɓe toonyi danyaaɗo fodde Ruuhu Allah . Bana non hande boo ɗum wa'i .
48004030	Ammaa ɗume deftere wi'ata ? " Riiw culaaɗo bee ɓiyum fuu , ngam ɓii culaaɗo ronataa , sey ɓii dimo . "
48004031	Deerɗam'en , enen en laataaki ɓiɓɓe culaaɗo , ammaa en ɓiɓɓe dimo .
48005001	Almasiihu rimɗini en haa en njooɗo en rimɓe . Ngam maajum tabite nder ndimu , taa acce goɗɗo wartira on maccuɓe fahin .
48005002	Naneeɗam ! Min Pol ko mbi'anmi on : To on njaɓi juulnaago , nden kam Almasiihu nafataa on sam .
48005003	Koomoy jaɓi juulnaago , mi ɗon seedo mo fahin , o haɓɓi hoore maako haa o ɗowtano tawreeta fuu .
48005004	To on ɗaɓɓiti yerduye Allah dow laawol tawreeta , nden kam on ceedi bee Almasiihu , on ngurtoto mo''ere Allah boo .
48005005	Minin min ɗon tammi heɓugo yerduye Allah . Kanjum min nuɗɗinta , min ɗon ndeena ɗum bee baawɗe Ruuhu Allah .
48005006	To goɗɗo hawti bee Almasiihu , juulnol malla sooynde juulnol fuu walaa saman , sey nuɗɗinki ki huuwrata bee yiide tan .
48005007	On puɗɗi laawol mon booɗɗum . Moy haɗi on tokkaago gooŋga ?
48005008	Ɓe ngiɗi estugo on , ammaa esto maajum iwaay haa Allah ewniiɗo on .
48005009	Taa ngejjite : " Ufnirɗum seɗɗa ufnan kuroori njiiɓaandi fuu . "
48005010	Ammaa ngam daliila Jawmiraawo mi ɗon hooli on , mi anndi on numataa bee hakkiilo feere . Estuɗo on o kiiteteeɗo , koo ɗum moye .
48005011	Deerɗam'en , to mi ɗon waajina nafuda juulnol haa jonta bana ko ɓe pewantammi , ngam ɗume ɓe toonyoto yam ? To fakat mi waajino bana non , nden kam haala gaafaaŋgal Almasiihu ɓillataano ɓe .
48005012	Fitinɓe on ɓe'e , tiiniiɓe juulnugo , ndikka ɓe ta''a les maɓɓe fuu .
48005013	Deerɗam'en , Allah ewni on haa on laato rimɓe . Ammaa taa kuuwtinire ndimu mon bana hujja suunooji mon . Mballindire bee yiide .
48005014	Tawreeta fuu hawti nder umroore woore : " Yiɗ keeddiɗɗiraawo ma bana hoore ma . "
48005015	Ammaa to on ɗon ngatindira , on ɗon nyaamindira bana dabbaaji kalluɗi , kakkile ngam taa on moɗindira .
48005016	Ndaa ko ngiɗmi wi'ugo : Acce Ruuhu Allah laamano on , taa tokke suunooji ko'e mon .
48005017	Suunooji neɗɗo ɗon luuta Ruuhu Allah , Ruuhu Allah boo ɗon hona suunooji neɗɗo . Ngam daliila haɓre man on mbaawataa huuwugo booɗɗum ko ngiɗɗon .
48005018	Ammaa to Ruuhu Allah ɗon ɗowa on , nden kam tawreeta walaa baawɗe dow mooɗon .
48005019	Ko suuno neɗɗo laatinta , ɗum baŋguɗum : njeenu e kuuɗe coɓɗe , cemtiniiɗe ,
48005020	e cujidanki labbi e hiilaaji e nganyŋgu e haɓre e kaajal e tikkere e jokkirli e luural e biɗu'aakuuji ,
48005021	e nganyaandi e wuykere e pijirle kalluɗe e kuuɗe goɗɗe irin ɗe'e . Ko mbi'mi on diga ɓooyma , sey mi wi'a ɗum fahin : Huuwanɓe irin kuuɗe ɗe'e keɓataa joonde nder laamu Allah .
48005022	Ammaa Ruuhu Allah ɗon mawnina nafuda feere , waato yiide e seyo e hoolaare e munyal e enɗam e mbooɗeeŋga e gooŋgaaku
48005023	e yaŋkinaare e naŋgtaare . Walaa umroore haɗata kuuje ɗe'e .
48005024	Koomoy laati goɗɗo Yeesu Almasiihu , tiggi hoore mum bee giɗaaɗi e suunooji fuu haa gaafaaŋgal .
48005025	Ruuhu Allah hokki en ngeendam , sey en ɗowtano Ruuhu maajum bee yoŋkiiji men fuu .
48005026	Mawnitaare e tikkere e kaajal , taa ɗum meeta laataago caka mooɗon .
48006001	Deerɗam'en , to on tawi goɗɗo baɗɗo aybewol kooŋgole , onon marɓe Ruuhu Allah , lortine mo dow laawol booɗŋgol . Ammaa kolle mo enɗam . Kakkile ngam taa on ndo''o bee ko'e mon .
48006002	Mballindire roondaago dooŋgle mon , bana ni on ɗowtoranto umroore Almasiihu .
48006003	To goɗɗo laari hoore mum bana o mawɗo , ammaa o laataaki non , nden kam o majjini hoore maako .
48006004	Sey koomoy linya kuugal mum . To ngal fotti , o heɓan mantoraago ko o huuwi bee hoore maako . Walaa haaje o foondira ɗum bee kuugal goɗɗo .
48006005	Ngam doole koomoy fuu efta dooŋgal kuuɗe mum , jaabano hoore mum .
48006006	Jaŋginaaɗo kubar nuɗɗinki senda ko o mari bee jaŋginoowo mo .
48006007	Taa este ko'e mon ! Allah accataa goɗɗo fijira mo . Ko neɗɗo aawi fuu , kanjum sodata .
48006008	To goɗɗo aawi dow ngesa suunooji mum , codol ngesa maajum laatoto maayde tan . Ammaa to o aawi dow ngesa Ruuhu , Ruuhu fuɗnanan mo ngeendam nduumiiɗam .
48006009	Taa comen huuwugo mbooɗeeŋga , ngam to en tampaay , en keɓan codol booɗŋgol nder wakkati maajum .
48006010	Ngam maajum , yaake en ngoodi wakkati , sey en kuuwana yimɓe fuu booɗɗum , sakkoma hawtiɗɗiraaɓe men nder nuɗɗinki .
48006011	Ndaare no karfeeje mawniri ɗe mbindanmi on jonta bee juŋŋgo am .
48006012	Ɗaɓɓanɓe yerduye yimɓe bee kuuɗe ɓandu , kamɓe ɓillata on bee haala juulnol . Ammaa ɓe ɗon mbaɗa ɗum fuu ngam taa Yahuudu'en toonyo ɓe ngam daliila gaafaaŋgal Almasiihu .
48006013	Koo ɓe juulniiɓe , ɓe ɗowtantaako tawreeta . Ɓe ngiɗi on njaɓa juulnol ngam haa ɓe njuroro ɗum .
48006014	Min kam mi jurortaako kooɗume , sonaa gaafaaŋgal Jawmiraawo men Yeesu Almasiihu . Ngam daliila maayde maako haa gaafaaŋgal , duniyaaru laatani yam maayndu , min boo mi maayɗo hedi duniyaaru .
48006015	Ngam maajum juulnol malla sooynde juulnol fuu walaa saman . To goɗɗo laatake neɗɗo keso , kanjum tan mari saman .
48006016	Tokkotooɓe laawol ngo'ol fuu , Allah hokku ɓe jam e mo''ere , kamɓe e ummaatoore Isra'iila gooŋgaare , yimɓe Allah fuu .
48006017	Yeeso ɗo , taa goɗɗo fitinammi . Min mi maccuɗo Yeesu , ɓattajje haa ɓandu am ɗon mbaŋgina ɗum .
48006018	Onon deerɗam'en , mo''ere Jawmiraawo men Yeesu Almasiihu wondu bee mooɗon . Aamiina !
49001001	Bataakewol ngo'ol iwi haa Pol , nelaaɗo Yeesu Almasiihu bee muuyo Allah , yahugo haa yimɓe Allah wonɓe haa Efesus , hoolaaɓe nder kawtal muuɗum'en bee Yeesu Almasiihu .
49001002	Allah , Baabiraawo men , e Yeesu Almasiihu , Jawmiraawo men ndokka on mo''ere e jam .
49001003	Yettoore laatano Allah , Baabiraawo Jawmiraawo men Yeesu Almasiihu . Ngam o hokki en barkaaji maako kooɗiye gonɗi nder asama , en keɓi ɗi fuu bee Almasiihu .
49001004	Diga o tagaayno duniyaaru , o suɓi en haa en laato yimɓe maako nder kawtal bee Almasiihu , en ndaro yeeso maako en senaaɓe ɓe ngalaa aybefa . O yiɗi en ,
49001005	ngam maajum o waɗi anniya jaɓugo en bana ɓiɓɓe maako bee kuugal Almasiihu . Kanjum woni muuyo maako , bana ni ɗum fottani mo .
49001006	En maŋgta mo''ere maako kaayeefiire nde o hokki en bee Ɓiɗɗo maako giɗaaɗo .
49001007	Ngam daliila ?i?am Almasiihu ndufaaɗam keɓɗen ndimu e yaafuye hakkeeji men . Bana ni Allah waŋginani en maŋgu mbooɗeeŋga muuɗum .
49001008	O woonani en ɗuuɗɗum masin , o hokki en faamu e hakkiilo fuu .
49001009	O anndini en anniya maako sirriiha ka o waɗno diga ɓooyma bee muuyo maako ,
49001010	haa o laatina ɗum nder saa'iire fottannde bee Almasiihu . O waɗi anniya mooɓtugo kuuje gonɗe nder asama e dow lesdi fuu , o waɗa Almasiihu laato hoore maaje .
49001011	Nder kawtal bee Almasiihu keɓɗen geɗal men haa kisndam . Allah , kuuwanɗo kooɗume fuu fodde muuyo mum e nufaye mum , suɓno en diga ɓooyma haa en keɓa ɗum .
49001012	Ngam maajum , sey maŋgten tedduŋgal maako , naa minin aartuɓe reenugo Almasiihu tan ,
49001013	ammaa onon boo , onon nanɓe wolde gooŋga , kubar kisndam mon . Nde nuɗɗinɗon , Allah hokki on Ruuhu mum Ceniiŋgu ngu o wi'no o hokkan . Bana ni o waɗani on lamba maral maako .
49001014	Ruuhu maajum woni ceedoowo hayruuji fuu ɗi Allah tammani en . En keɓan ɗi to kisndam men timmidi . En maŋgta tedduŋgal maako !
49001015	Too , mi nani haala nuɗɗinki mon dow Yeesu , Jawmiraawo men , non boo haala yiide mon haa yimɓe Allah fuu .
49001016	Ngam maajum mi accataa yettugo Allah ngam daliila mooɗon . Mi ɗon siftora on foroy nder do'aaji am .
49001017	Mi ɗon toro Allah , Baabiraawo Jawmiraawo men Yeesu Almasiihu , Allah marɗo tedduŋgal , haa o hokka on Ruuhu maako , ngu faamtina on , ngu waŋginana on Allah haa anndon mo .
49001018	Allah maɓɓita hakkiilooji mon bee jayŋgol mum , haa on ngi'a timmitirde laawol nde o ewni on haa on njotto ton , on paama maŋgu maral kaayeefiwal ngal o sigani yimɓe maako .
49001019	On paama boo baawɗe maako ɓurɗe mawnugo , kuuwooje nder meeɗen , enen nuɗɗinɓe . Baawɗe ɗe'e , Allah huuwtiniri ɗe bee sembe muuɗum fuu ,
49001020	nde o ummitini Almasiihu nder maayɓe , nde o jo''ini mo haa nyaamo maako haa asamanji .
49001021	Haa ton Almasiihu ɗon laamano mawɓe asama , e marɓe laamu e baawɗe , e jawmiraaɓe e inɗe tedduɗe ewneteeɗe kooɗeye , naa nder jamanuuru ndu'u tan , ammaa nder waranndu boo .
49001022	Allah wallini kooɗume fuu les kosɗe maako , waɗi mo Jawmiraawo dow kooɗume fuu , laatini mo hooreejo jama'aare nuɗɗinɓe .
49001023	Kayre woni ɓandu Almasiihu . Nder maare Almasiihu ɗon waŋga bee laaɓɗum , kaŋko kebbinanɗo kooɗume fuu kootoy .
49002001	Naane kam on maayɓeno , ngam on ɗowtanaaki Allah , on mbaɗi aybeeji .
49002002	On tokki laawol kalluŋgol ngol duniyaaru ndu , on ɗowtani laamiiɗo ruuhuuji gonɗi nder hawa hakkunde asama bee lesdi . Koo jonta boo ruuhu man ɗon laamano yimɓe luutooɓe Allah .
49002003	Fakat , en fuu en laatino bana maɓɓe , en tokkino suunooji men . En mbaɗino ko ɓalli men e hakkiilooji men ɗaɓɓi fuu . Bana no en mba'ino bee ɗabiya , tikkere Allah ɗonno dow meeɗen bana dow yimɓe woɗɓe fuu .
49002004	Ammaa enɗam Allah ɗuuɗi , yiide maako boo mawni masin .
49002005	Koo en maayɓeno ngam en luuti mo , kaŋko o yeeɗini en hawtaade bee Almasiihu . Taa ngejjite : On kisi ngam daliila mo''ere maako tan .
49002006	Allah ummitini en bee Almasiihu , jo''idini en bee maako haa asamanji .
49002007	Bana ni o waŋginirta no mo''ere maako ɓurdi kooɗume fuu mawnugo . Jamanuuji garanɗi fuu ngi'an mbooɗeeŋga maako nga o huuwani en bee Yeesu Almasiihu .
49002008	Fakat , kisndam mon ɗon dari dow mo''ere maako tan . Naa ɗum kuugal mooɗon , ɗum dokkal Allah ngal njaɓɗon bee nuɗɗinki .
49002009	Kisndam mon iwaay haa kuuɗe mon , ngam taa goɗɗo heɓa juraago .
49002010	Enen bee ko'e men en kuugal Allah . Kaŋko o tagri en bee Almasiihu haa en kuuwa kuuɗe booɗɗe . Kanje boo , Allah aarti taaskitini ɗe ngam haa en kuuwa ɗe .
49002011	Numte ko laatinooɗon naane . Onon on yimɓe ummaatooje . Yahuudu'en ɗon mbi'a ɓe ɓe saadooni'en , ɓe ɗon mbi'a ko'e maɓɓe boo ɓe juulniiɓe . Ammaa juulnol maɓɓe ɗon waɗe haa ɓandu bee juuɗe yimɓe .
49002012	Saa'i maajum on ceedi bee Almasiihu , on jananɓe , on ngalaa kawtal bee Isra'iila , on daayiiɓe alkawalji ɗi Allah haɓɓuno bee ummaatoore mum suɓaande . On njooɗino nder duniyaaru , on ngalaa tammunde hayru , on ngalaa Allah .
49002013	On daayinooɓe Allah , ammaa nder kawtal bee Yeesu Almasiihu on ɓadiiɓe jonta ngam ?i?am Almasiihu ndufaaɗam .
49002014	Kaŋko o waɗani en sulhu , o laatini Yahuudu'en e yimɓe woɗɓe fuu ummaatoore woore . Bee maayde maako o yibbiniri mahol cenduŋgol caka meeɗen , o timmini konnaagu caka meeɗen .
49002015	O sottini tawreeta bee umrooje mum e farillaaji mum , ngam haa o hawta asli yimɓe ɗiɗi , o laatina ɓe ummaatoore hesre nder kawtal bee maako , o waɗana ɓe sulhu .
49002016	Bee maayde maako dow leggal gaafaaŋgal o itti konnaagu , bee gaafaaŋgal man o hawti asli ɗiɗi nder ɓandu wooru , o sulhindira ɓe bee Allah .
49002017	Nonnon ɗum laatori . Almasiihu wari , waaji yimɓe fuu kubar sulhu , onon yimɓe ummaatooje daayinooɓe Allah , e Yahuudu'en ɓadinooɓe mo fuu .
49002018	Ngam daliila Almasiihu en fuu en keɓi ɓaditaago Allah Baabiraawo bee ballal Ruuhu ngootu .
49002019	Jonta kam , onon yimɓe ummaatooje go , naa on jananɓe malla hoɗɓe , ammaa on hawtiɗɗiraaɓe ummaatoore Allah , on yimɓe saare Allah boo .
49002020	Onon boo on laati kaa'e ɗe suudu nyiɓaandu ndu caɓɓawal mum laati nelaaɓe e annabo'en . Yeesu Almasiihu bee hoore mum laati hayre ɓurnde tedduŋgal .
49002021	Kaŋko o ɗon jogi nyiɓol fuu haa ngol mawna , ngol laato haykaliiru Jawmiraawo seniindu .
49002022	Nder kawtal bee maako onon boo on kaa'e nastinaaɗe nder mahugo suudu ndu Ruuhu Allah jooɗoto haa muuɗum .
49003001	Ngam maajum min Pol , kaɓɓaaɗo ngam daliila Yeesu Almasiihu , ngam hayru mooɗon boo , onon yimɓe ummaatooje , mi ɗon toro Allah .
49003002	On meeɗi nanugo fakat no Allah yowani yam kuugal waŋgingo mo''ere mum ngam mooɗon .
49003003	O waŋginani yam anniya maako sirriiha , bana ko aartumi windango on bee bolle seɗɗa .
49003004	To on njaŋgi ko mbindumi , on anndan no mi faamri sirri Almasiihu .
49003005	Ɓooyma yimɓe anndaano sirri maajum , ammaa jonta Allah waŋgini ɗum bee Ruuhu mum haa senaaɓe mum nelaaɓe e annabo'en .
49003006	Ndaa sirri oo : Nder kawtal bee Yeesu Almasiihu , yimɓe ummaatooje keɓan geɗal barkaaji Allah kal kal bee Yahuudu'en , ɓe laatoto terɗe haa ɓandu Almasiihu , ɓe keɓan hayruuji boo ɗi Allah wi'no hokkan Isra'iila .
49003007	Allah mo''ani yam , waɗi yam kuuwanoowo linjiila man . Bana ni o waŋginiri baawɗe maako haa am .
49003008	Fakat , min mi tullidiɗɗo Masiihiŋko'en fuu . Ammaa Allah enɗi yam , halfini yam waajugo ummaatooje , haa mi anndina ɓe jeynitaare Almasiihu ɗuunde nde heɓtataake sam ,
49003009	haa mi holla ɓe no Allah timminirta nufaye mum . Allah , tagɗo kuuje fuu waɗno nufayeere man diga jamanuuji ciwa , ammaa o suuɗino nde .
49003010	Jonta o waŋginiran nde bee jama'aare Masiihiŋko'en , ngam haa marɓe laamu e baawɗe nder asamanji ngi'a faamuuji Allah feere feere fuu .
49003011	Allah huuwi ɗum fodde anniya ka o waɗino diga ɓooyma , o timminira ka bee Yeesu Almasiihu , Jawmiraawo men .
49003012	En ɗon nuɗɗini Jawmiraawo oo , ngam maajum keɓɗen dartaare e hoolaare haa en ndaro yeeso Allah .
49003013	Ngam maajum mi ɗon toro on boo , taa on itta tammunde ngam daliila boneeji am . Mi ɗon yara ɗi ngam mooɗon , ɗi laatanto on tedduŋgal .
49003014	Ngam maajum mi ɗon sujidana Allah . Kaŋko woni Baabiraawo bee gooŋga .
49003015	Ko wi'ete baaba fuu haa asama e dow lesdi , heɓi innde mum haa maako .
49003016	Mi ɗon toro Allah , marɗo tedduŋgal maŋgal , haa o sembiɗina ɓerɗe mon bee baawɗe Ruuhu maako ,
49003017	haa Almasiihu jooɗo nder ɓerɗe mon , mo njaɓɗon bee nuɗɗinki . Mi ɗon toro Allah haa on mbaɗa ɗaɗi nder yiide , on tabita nder maare ,
49003018	ngam haa on keɓa faamugo , onon e yimɓe Allah fuu , no nufaye maako yaajiri , juutiri , towri , luggiri fuu ,
49003019	haa anndon yiide Almasiihu boo , koo to nde ɓuri faamu neɗɗo . Allah hebbina on bee kebbinki muuɗum fuu .
49003020	Allah waawan huuwugo ko ɓuri do'aaji men e numooji men , ngam o ɗon huuwa nder meeɗen bee baawɗe maako mawɗe .
49003021	Tedduŋgal laatano mo nder jama'aare Masiihiŋko'en , non boo bee kuugal Yeesu Almasiihu , haa gide fuu , haa abada abadin . Aamiina !
49004001	Ngam maajum , min kaɓɓaaɗo ngam daliila Jawmiraawo , mi ɗon toro on : Kuuwe ko fotti , bana ewnaaɓe Allah kuuwrata .
49004002	Taa mawnite dow woɗɓe , njooɗe bee mbooɗeeŋga e munyal , munyindire bee yiide .
49004003	Tiine jooɗodaago hakkiilo wooto bana Ruuhu Allah hawriti on , hoolaare hawta on fuu bana ɓoggol .
49004004	Onon fuu on keɓi Ruuhu ngootu , on laati ɓandu wooru . Tammunde woore laatani on bee ewnaandu Allah .
49004005	Woodi Jawmiraawo gooto e nuɗɗinki gooti e ngiiwam baptisma ngootam .
49004006	Woodi Allah gooto tan , kaŋko woni Baabiraawo yimɓe fuu , o ɗon laamano ɓe fuu , o ɗon huuwra bee maɓɓe fuu , o ɗon huuwa nder maɓɓe boo .
49004007	Koomoy meeɗen heɓi geɗal mo''ere , deydey ko Almasiihu hokki mo .
49004008	Ngam deftere wi'i :
49004009	Ko saawi nder bolle ɗe'e ? O eeŋgi , ɗum bana wi'ugo : O aarti o jippi haa nokkuuje lesdi ɓurɗe leesugo .
49004010	Jippiiɗo oo , kaŋko woni eeŋgtuɗo haa dow asamanji ngam haa o hebbina tageefooji fuu .
49004011	Kaŋko woni dokkuɗo dokke boo : O waɗi woɗɓe nelaaɓe , woɗɓe annabo'en , woɗɓe waajooɓe , woɗɓe boo ardiiɓe e jaŋginooɓe jama'aare .
49004012	O waɗi ɗum fuu haa ɓe taaskitina yimɓe Allah ngam kuugal muuɗum , haa ɓe mawnina ɓandu Almasiihu boo .
49004013	Bana ni en fuu en kawritan bee nuɗɗinki gooti e anndal Ɓiɗɗo Allah gootal , en laato timmuɓe nder kawtal bee Almasiihu , en njotto darnde maako timmunde .
49004014	Ɓaawoɗon en laatataako ɓikkoy , anndinol goɗɗo dimbataa en bana ?uuge e hendu ndimbirta koombowal . To nuɗɗinki goɗɗo heewtaay tawon , nden kam waɗooɓe rikisi keɓan estugo mo bee hiilaaji e dabareeji .
49004015	Ammaa enen en ngaajindira gooŋga , en ngiɗindira , ngam haa en mawna nder kooɗume fuu , en njotto darnde Almasiihu , laatiiɗo hoore meeɗen .
49004016	Ngam daliila maako terɗe ɓandu fuu ɗon mooɓi , ɓandu fuu ɗon hawti bee jokke mum kooɗeye . Terɗe ɓandu ɗon mballindira , kooɗeye bee kuugal muuɗum'en . Bana ni ɓandu ɗon ɓesdo , ɗon mawna bee yiide .
49004017	Ndaa ko mbi'anmi on bee innde Jawmiraawo , mi ɗon tiɗɗina on taa on meeta tokkaago al'aadaaji yimɓe ummaatooje . Kamɓe , numooji maɓɓe ɗon majjina ɓe .
49004018	Hakkiilooji maɓɓe nyiɓɓi , ko'e maɓɓe caati , ɓe anndaa Allah . Ngam maajum ɓe cendi bee ngeendam ɗam Allah hokkata .
49004019	Ɓe ngalaa naŋgtaare , ɓe njoofi ko'e maɓɓe haa kuuɗe cemtiniiɗe e coɓɗe kooɗeye , ɓe tokki suunooji maɓɓe fuu .
49004020	Onon kam on ekkitaaki irin kuuɗe ɗe'e bee ekkitinol Almasiihu .
49004021	On nani kubar maako fakat , on njaɓi mo , on anndinaaɓe gooŋga ka waŋgi nder maako .
49004022	Ngam maajum sey on ceeda bee neɗɗo mon ɓooymaajo , waato bee kuuɗe mon ɓooymaaje . Ko laatiiɗon ɓooyma , suunooji pewooji ɗon kalka ɗum .
49004023	Acce ɓerɗe mon e hakkiilooji mon kesɗita foroy .
49004024	Sey on ɓorno neɗɗo keso mo Allah tagi dow jaati mum , haa on kuuwa pottuɗum , ceniiɗum fodde gooŋga Allah .
49004025	Ngam maajum acce fewugo . Mbolwindire gooŋga , ngam en fuu en kawti bana terɗe haa ɓandu Almasiihu .
49004026	To on tikki , taa mbaɗe hakke . Taa on nyalla bee tikkere ,
49004027	ngam taa on ndokka Iblisa laawol naŋgugo on .
49004028	Laatinooɗo gujjo , taa meeta wujjugo . Sey o huuwa kuugal gooŋga bee juuɗe maako , haa o wuura , o heɓa wallugo laafuɓe boo .
49004029	Taa mbolwe bolle bonnooje , sey nafooje tan , haa on mawnina nuɗɗinki woɗɓe , on mo''ana nananɓe on .
49004030	Taa mettine Ruuhu Ceniiŋgu , ngam bee maagu Allah waɗani on lamba maral muuɗum , haa o rimɗina on nder nyalaade warannde .
49004031	Ngam maajum cottine metteeŋga e ɓernuki e tikkere fuu diga nder ɓerɗe mon . Taa telɓindire , taa kuɗindire , itte nganyaandi fuu caka mooɗon .
49004032	Ammaa maslindire , mboonindire , njaafotire bana Allah yaaforani on ngam daliila Almasiihu .
49005001	Onon on ɓiɓɓe Allah yiɗaaɓe . Ngam maajum kuuwe bana maako .
49005002	Sey on kuuwa bee yiide . Ciftore no Almasiihu yiɗiri en haa o hokki yoŋki maako ngam meeɗen . O lii'ani ki Allah bana kirsaaɗum , bana dokkal ngal Allah yerdi ɗum .
49005003	On laati yimɓe Allah . Ngam maajum njeenu e coɓki e suuno e irin maaji fuu fottaay caka mooɗon , koo wolwugo haala man .
49005004	Bana non boo bolle cemtiniiɗe e meereeje e tunwuɗe pottaay . Ndikka on ngetta Allah bee ɗemɗe mon .
49005005	On anndi , walaa jeenoowo malla coɓɗo malla cuunaaɗo ( fakat , suuno e sujidango labbi ɗum gootum ) , walaa koo gooto maɓɓe heɓata joonde nder laamu Almasiihu bee Allah .
49005006	Taa acce goɗɗo esta on bee haalaaji meereeji . Ngam daliila kuuje ɗe'e fuu tikkere Allah ukkanto kooɓeye ɓe ɗowtantaako mo .
49005007	Taa kawte bee irin maɓɓe sam .
49005008	Onon boo on ɗonno nder nyiɓre , ammaa jonta on ɗon ngondi bee annoora ngam kawtal mon bee Jawmiraawo . Ngam maajum kuuwe boo bana yimɓe annoora .
49005009	Mbooɗeeŋga e gooŋgaaku e gooŋga fuu haa annoora iwata .
49005010	Tiine heɓtugo ko fottanta Jawmiraawo .
49005011	Taa kawte bee huuwooɓe kuuɗe meereeje ɗe nyiɓre , ammaa mbaŋgine kuuɗe man .
49005012	Fakat , kuuɗe ɗe'e ɗe ɓe kuuwata bee sirri , koo wolwugo ɗe woni cemtuɗum .
49005013	Ammaa ɗe fuu ɗe mbaŋgan laaɓɗum to annoora waŋgini ɗe .
49005014	Ngam to huunde waŋgi , nde laatoto annoora . Ngam maajum ngimeten :
49005015	Ngam maajum linye laabi mon booɗɗum , naa bana faataaɓe , ammaa bana marɓe hakkiilo .
49005016	Naftore wakkati , ngam nyalaaɗe jontaaje ɗe kalluɗe .
49005017	Kadi , taa laate faataaɓe , ammaa paame ko Jawmiraawo ɗaɓɓata haa mooɗon .
49005018	Taa keewe nguykinoojam , ɗam ittan naŋgtaare . Ndikka on keewa Ruuhu Allah .
49005019	Ceynindire bee gime jabuura e maŋgtooje e gime ɗe Ruuhu hokkata on . Ngimane Jawmiraawo , maŋgte mo bee ɓerɗe mon fuu .
49005020	Ngette Allah Baabiraawo koondey ngam kooɗume bee innde Jawmiraawo men Yeesu Almasiihu .
49005021	Koomoy mooɗon leestana woɗɓe ngam daliila ɗowtaare mon haa Almasiihu .
49005022	Onon rewɓe , leestane worɓe mon . Bana ni mbaŋgirton on leestani Jawmiraawo .
49005023	Ngam gorko laati hoore debbo mum , bana Almasiihu laatori hoore jama'aare Masiihiŋko'en . Almasiihu woni kisnoowo jama'aare laatiinde ɓandu muuɗum .
49005024	Bana jama'aare ɗon leestana Almasiihu , bana non rewɓe boo leestirana worɓe muuɗum'en nder kooɗume fuu .
49005025	Onon worɓe , ngiɗe rewɓe mon bana Almasiihu yiɗiri jama'aare . O hokki hoore maako ngam maare ,
49005026	haa o sena nde . O laɓɓini nde bee ngiiwam e wolde maako ,
49005027	haa o darna nde yeeso maako bana ɓaŋgeteeɗo booɗɗo , laaɓɗo mo walaa batte malla nyodi malla aybe feere .
49005028	Bana non boo worɓe , sey ɓe ngiɗa rewɓe maɓɓe bana ɓalli maɓɓe . Gorko giɗɗo debbo mum , yiɗi hoore mum .
49005029	Fakat , walaa mo wanyata ɓandu mum , ammaa o nyaamnan ndu , o aynan ndu . Bana ni Almasiihu huuwanta jama'aare boo ,
49005030	ngam enen en terɗe ɓandu maako .
49005031	Deftere wi'i : " Gorko accan baaba mum e daada mum , ɗakkotiran bee debbo mum , kamɓe ɗiɗo ɓe laatoto ɓandu wooru . "
49005032	Aayaare nde'e ɗon waŋgina sirri mawɗo . Haa am kam , nde ɗon wolwa haala Almasiihu bee jama'aare mum .
49005033	Ammaa nde ɗon wolwa haala mooɗon boo : Sey koomoy mooɗon yiɗa debbo mum bana hoore mum , debbo boo teddina gorum .
49006001	Onon ɓikkoy , ɗowtane saarooji mon ngam daliila kawtal mon bee Jawmiraawo . Kanjum ɗum pottuɗum .
49006002	" Teddin baaba ma e daada ma " , kanjum woni umroore arandeere ɓesdannde koŋgol hayru :
49006003	" Nden kam a heɓan hayru , balɗe ma njuutan haa duniyaaru . "
49006004	Onon baabiraaɓe , taa mettine ɓerɗe ɓikkoy mon , ammaa ne'e koy , elte koy nder laawol Jawmiraawo .
49006005	Onon jeyaaɓe , ɗowtane jawmiraaɓe mon haa duniyaaru bee kulol e diwŋgol e ɓernde woore , bana on ɗowtoranto Almasiihu .
49006006	Ɗowtane ɓe , naa gite maɓɓe tan haa on ngerdina ɓe , ammaa kuuwe muuyo Allah bee anniya mon , bana jeyaaɓe Almasiihu .
49006007	Kuuwe kuugal mon bee tiinaare bana huuwanooɓe Jawmiraawo , naa yimɓe .
49006008	On anndi , kuuɗe booɗɗe ɗe goɗɗo huuwata fuu , koo o maccuɗo koo o dimo , Jawmiraawo warjoto ɗe .
49006009	Onon jawmiraaɓe , njogore jeyaaɓe mon bana no fotti . Acce furkitaago ɓe . On anndi Jawmiraawo ɗon haa asama , kaŋko o mari on fuu , onon bee maɓɓe . Yeeso maako yimɓe fuu poti kal .
49006010	Yeeso ɗo , cembiɗe nder kawtal mon bee Jawmiraawo . Acce baawɗe maako mawɗe cembiɗina on .
49006011	Koo'e balmi Allah fuu ngam haa on keɓa dartanaago dabareeji Iblisa .
49006012	Ngam en kaɓataa bee yimɓe , ammaa bee ruuhuuji kalluɗi gonɗi hakkunde asama bee lesdi , marɗi laamu e baawɗe nder jamanuuru nyiɓɓundu ndu'u .
49006013	Ngam maajum njoge balmi Allah , haa on keɓa dartanaago konneejo to nyalaade hallunde wari . To on njaalake kooɗume fuu , nden kam on tabitan .
49006014	Taaske kadi , taade gooŋga bana taadorgol , ɓorne gooŋgaaku bana sulke .
49006015	Taaskitaare waajingo kubar sulhu laato paɗe haa kosɗe mon .
49006016	Koondey fuu njoge nuɗɗinki bana wawarde mon . Bee maaki nyifoton kuri Sayɗaanu giiteleeji fuu .
49006017	Kufne kisndam bana hufneere njamndi , naŋge wolde Allah boo bana kaafahi ki Ruuhu Allah hokkata on .
49006018	Mbaɗe ɗum fuu bee do'a . Tore Allah ngam haa o walla on . Tore mo foroy bana Ruuhu maako ekkitinirta on . Ayne , taa acce do'anaago yimɓe Allah fuu .
49006019	Tore mo ngam am boo , haa o hokkammi wolwugo bolle pottuɗe , haa mi waŋgina sirri linjiila bee dartaare .
49006020	Koo mi kaɓɓaaɗo nder fursinafe jonta , mi nelaaɗo kuuwanoowo linjiila . Ndo'aneeɗam haa mi waajina ka bee dartaare bana no umraami .
49006021	Tikikus , deerɗiraawo men giɗaaɗo , kuuwanoowo Jawmiraawo koolaaɗo yeccan on no njooɗoriimi , ko mbaɗanmi boo .
49006022	Kanjum mi neli mo haa mooɗon , o anndina on no minin fuu min ngorri , haa o de'itina ɓerɗe mon .
49006023	Allah Baabiraawo e Yeesu Almasiihu , Jawmiraawo , ndokka deerɗiraaɓe fuu jam e yiide iwnde haa nuɗɗinki .
49006024	Mo''ere Allah laatano yiɗɓe Jawmiraawo men Yeesu Almasiihu bee yiide nde wonnataako .
50001001	Bataakewol ngo'ol iwi haa Pol e Timote , maccuɓe Yeesu Almasiihu , yahugo haa yimɓe Allah , nuɗɗinɓe Yeesu Almasiihu wonɓe haa Filippi fuu , bee ardiiɓe e wallooɓe jama'aare :
50001002	Allah , Baabiraawo men , e Yeesu Almasiihu , Jawmiraawo men ndokka on mo''ere e jam .
50001003	Koondeye mi siftori on , mi ɗon yetta Allah am ngam mooɗon ,
50001004	mi ɗon do'ano on bee seyo nder do'aaji am fuu .
50001005	Ngam on njaɓi linjiila , on mballi yam anndingo ka diga nyande aartunde haa warugo hande .
50001006	Mi anndi fakat , Allah puɗɗuɗo kuugal booɗŋgal nder mooɗon timminan ngal boo haa nyalaade Yeesu Almasiihu waroyta .
50001007	To mi ɗon numana on bana ni , ɗum pottuɗum , ngam mi ɗon jogi on nder ɓernde am . On fuu on laati hawtiɗɗiraaɓe kuugal ngal Allah mo''ani yam , koo jonta boo , saa'i mi kaɓɓaaɗo nder fursinafa haa mi seedano linjiila , mi tabitina ka yeeso kiita .
50001008	Mi ɗon yenwa on fuu bee yiide iwnde haa ɓernde Yeesu Almasiihu , Allah anndi mi ɗon wolwa gooŋga .
50001009	Mi ɗon toro Allah haa yiide mon ɓesdo yeeso yeeso bee faamu e anndal kooŋgale ,
50001010	haa on cuɓa ko ɓuri fottugo . Bana ni on laatorto laaɓɓe , on ngalaa aybe nder nyalaade Almasiihu waɗata kiita ,
50001011	on huuwanɓe kuuɗe pottuɗe ɗuuɗɗe ɗe Almasiihu huuwrata bee mooɗon ngam teddinki Allah e maŋgtoore mum .
50001012	Onon deerɗiraaɓe , mi yiɗi on paama booɗɗum . Naawɗum ko heɓi yam , walli linjiila yahugo yeeso yeeso .
50001013	Aynooɓe laamorde e wonɓe haa ɗo fuu anndi jonta mi kaɓɓaaɗo ngam mi kuuwanoowo Almasiihu .
50001014	Kaɓɓorli am cembiɗini ɓerɗe deerɗiraaɓe ɗuuɗɓe , haa ɓe ɓesdi hoolaago Jawmiraawo , ɓe ɗon ɓesda waajingo wolde Allah bilaa kulol boo .
50001015	Gooŋga kam , woɗɓe ɗon ngaajina kubar Almasiihu ngam daliila kaajal dow am , malla ngam ɓe ngiɗi gaabotiral . Ammaa woɗɓe ɗon ngaajina kubar maako bee anniya mbooɗka .
50001016	Ɓe ɗon mbaɗa ɗum ngam ɓe ngiɗi Almasiihu , ngam ɓe anndi Allah halfini yam seedanaago linjiila .
50001017	Ammaa ɓeya ɗon ngaajina kubar Almasiihu bee numooji kaajuɗi , naa bee ɓerɗe laaɓɗe . Ɓe ɗon ɗaɓɓa ɗuɗɗingo ɓillaaje am nder fursina .
50001018	Kanjum ɗum daamataa yam . To ɓe ɗon ngaajina kubar Almasiihu koonoy , koo bee faasikaare koo bee ɓerɗe gooŋɗuɗe , min kam mi seyorto ɗum . Koo yeeso ɗo boo mi seyoto ,
50001019	ngam mi anndi timmoode ɓillaaje am fuu ɗum kisndam am , barka do'aaji mon e ballal Ruuhu Yeesu Almasiihu .
50001020	Tammunde am ɗon tabiti , mi ɗon hooli Allah semtintaa yam dow kuugal am sam . Ammaa bana foroy , non jonta boo hoolaare am timmidi , mi anndi mi teddinan Almasiihu , koo bee ngeendam am koo bee maayde am boo .
50001021	Min kam , Almasiihu woni ngeendam am , maayugo boo ɗum riba .
50001022	Ammaa to mi tokkake yeeɗugo , ɗum nafan haa mi ɓesda huuwango Almasiihu . Ngam maajum mi anndaa ko cuɓanmi .
50001023	Hakkiilo am sendake ɗiɗi : Mi ɓuri yiɗugo mi dilla , mi wonda bee Almasiihu , kanjum ɗum ɓurantam wooɗugo piw .
50001024	Ammaa ngam daliila mooɗon kam , ndikka mi jooɗo tawon .
50001025	Ngam maajum anndumi fakat mi jooɗoto , mi wonda bee mooɗon fuu , mi walla on ɓesdaago , haa nuɗɗinki mon heewa seyo .
50001026	To mi wartani on , on keɓan mantoraago kawtal mon bee Yeesu Almasiihu ngam daliila am .
50001027	Ammaa sey joonde mon fottida bee linjiila Almasiihu . Koo mi heɓan warugo haa mooɗon , mi yi'a on , koo mi heɓataa boo , sey mi nana kubar mon , on ɗon tabiti dow hakkiilo wooto , on ɗon kaɓda ngam nuɗɗinki linjiila bee ɓernde woore .
50001028	Taa acce konne'en kulna on koo seɗɗa . Bee maajum Allah hollirta ɓe kamɓe ɓe halkuɓe , ammaa onon on jaaliiɓe .
50001029	Allah waɗani on mo''ere ngam haa on teddina Almasiihu , naa bee nuɗɗingo mo tan , ammaa bee munyango bone ngam maako boo .
50001030	On ɗon kawta bee am nder haɓre . Naane on ngi'i haɓre am nde'e , jonta boo on ɗon nana haala maare .
50002001	To goɗɗo tiɗɗini on bee innde Almasiihu , to o wolwani on bee yiide , on njaɓan ɗum na ? On ɗon camɗina kawtal ngal Ruuhu Allah hawriti en na ? On ɗon ngiɗindira na ? On ɗon enɗindira na ?
50002002	To nonnon , nden kam timmidine seyo am : Njooɗode hakkiilo wooto e yiide woore e ɓernde woore e anniya ngoota .
50002003	Taa kuuwe kooɗume bee numooji kaajuɗi malla ngam mantoraago ko'e mon meere . Taa koomoy mawnito dow woɗɓe , ammaa o laara ɓe bana ɓuranɓe mo .
50002004	Taa goɗɗo ɗaɓɓa ko nafata hoore mum , ammaa ko nafata deerɗum'en .
50002005	Kuuwindire foroy fodde numooji iwɗi haa Yeesu Almasiihu :
50002006	Kaŋko o woodino darnde Allah ,
50002007	Ammaa o leestini hoore maako ,
50002008	Fakat o leestini hoore maako ,
50002009	Ngam maajum Allah ɓaŋgti mo dow kooɗume fuu ,
50002010	To innde Yeesu ewnaama ,
50002011	Ɗe fuu ɗe teddinan Allah , ɗe ceedoto :
50002012	Soobiraaɓe am , saa'i mi ɗonno wondi bee mooɗon , on ɗowtani yam foroy . Sakkoma jonta nde mi daayiiɗo , ɗowtaneeɗam boo . Kuuwe kisndam mon bee kulol e diwŋgol .
50002013	Ngam Allah bee hoore mum ɗon findina muuyo mon , o ɗon hokka on baawɗe huuwugo ɗum boo , ngam o waɗi anniya hisnugo on .
50002014	Nder kuuɗe mon fuu taa ngurngurte dow Allah , taa ceke yiide maako ,
50002015	ngam haa on laato laaɓɓe ɓe ngalaa aybe , on ɓiɓɓe Allah timmuɓe caka yimɓe duniyaaru wonniiɓe , halluɓe . Sey on njayna caka maɓɓe bana koode asama .
50002016	Njoge kubar ngeendam , haa mi heɓa mantoraago on nder nyalaade Almasiihu , ngam kuugal am e torra am fuu laataaki meere .
50002017	Onon on ɗon lii'ano Allah nuɗɗinki mon e ɗowtaare mon bana dokkal . Teema ?i?am am laatoto dokkal dufeteeŋgal dow dokkal mooɗon . To non kam , mi seyoto , mi hawtanan seyo mooɗon .
50002018	Bana non ceye onon boo , ceyode bee am .
50002019	Mi ɗon hooli Yeesu , Jawmiraawo men , mi heɓan nelugo Timote haa mooɗon yeeso seɗɗa , ngam haa o de'itinammi bee kubar mooɗon .
50002020	Mi walaa goɗɗo mo hakkiilo mum nandi bee ngo maako , cuklaniiɗo on bana maako boo .
50002021	Luttuɓe fuu ɗon cuklano ko'e muuɗum'en , naa kuugal ngam Yeesu Almasiihu .
50002022	Onon on anndi o koolaaɗo . Bana ɓiɗɗo wallirta baaba mum , non o huuwdi bee am ngam linjiila .
50002023	Mi tammi nelugo mo haa mooɗon law , to mi yi'i ko laatanto yam .
50002024	Mi ɗon hooli Jawmiraawo boo , yeeso seɗɗa min bee hoore am mi waran haa mooɗon .
50002025	Mi laari bana pottuɗum mi lornana on deerɗiraawo men Epafroditus , kuuwdoowo bee am , balloowo yam haɓugo . On nelno mo haa am , haa o wallammi nder haaje am .
50002026	Ammaa o ɗon yenwa on masin , hakkiilo maako ummi ngam on nani o nyawɗono .
50002027	Fakat o nyawino haa o ɓadi maayugo . Ammaa Allah enɗi mo , naa Epafroditus tan , ammaa min boo , ngam taa mettamɓeram ɗuuɗanammi .
50002028	Ngam maajum mi yaawɗi lornugo mo haa mooɗon , haa on ceyo fahin bee yi'ugo mo , min boo saklere am usto .
50002029	Njaɓɓe mo bee seyo bana goɗɗo Jawmiraawo . Teddine irin maako ,
50002030	ngam o ɓadino maayugo ngam kuugal Almasiihu . O suklanaaki yoŋki maako , ngam haa o hebbina ko luttuno haa ballal mooɗon ngam am .
50003001	Deerɗam'en , ko lutti wi'eego : Ceyore kawtal mon bee Jawmiraawo . Windango on haala ka'a fahin saklataa yam , ammaa ɗum tabitinan anndal mon .
50003002	Ndeente e waajooɓe halluɓe , dawaaɗi'en ɓe'e , ɗaɓɓooɓe ta''ugo laral ɓandu .
50003003	Mi ɗon wi'a bana ni ngam enen en mari juulnol gooŋɗuŋgol , naa kamɓe , enen huuwanooɓe Allah bee ballal Ruuhu maako . En ɗon mantoro kawtal men bee Yeesu Almasiihu , ammaa en tuugtataako ko yimɓe mbi'ata ɓural muuɗum'en .
50003004	Koyɗum haa am mi tuugto irin ɓural maajum . To goɗɗo tammake woodi daliila tuugtaago ngal , min mi ɓuran mo .
50003005	Nyande joweetataɓre am njuulnaami . Mi danyaama nder Isra'iila , lenyol Benyamin , mi Ibraniŋkeejo asliijo . To hakkilango tawreeta kam , mi Farisaajo .
50003006	Nder maajum mi tiinino masin haa mi toonyino jama'aare Masiihiŋko'en . To woodi gooŋgaaku dow laawol tawreeta , nden kam mi laaɓɗo .
50003007	Kuuje ɗe'e fuu , ɓooyma mi limino ɗe bana riba . Ammaa jonta mi ɗon lima ɗe bana asar , ngam daliila Almasiihu .
50003008	Naa kuuje ɗe'e tan , ammaa mi ɗon lima kooɗume fuu bana asar , ngam mi heɓi ko ɓuri ɗum fuu saman : Mi anndi Yeesu Almasiihu , Jawmiraawo am . Ngam daliila maako ngudinmi kooɗume . Mi ɗon laara ɗum bana mbuuri meere , ngam haa mi heɓa Almasiihu .
50003009	Sey kawtal bee maako tan ɗaɓɓanmi . Mi meetataa ɗaɓɓugo gooŋgaaku am bee ɗowtanaago tawreeta . Ammaa mi ɗon ɗaɓɓa yerduye Allah bee nuɗɗingo Almasiihu . Ngam to mi ɗon nuɗɗini Almasiihu , nden kam Allah yerdoto yam .
50003010	Walaa ko ngiɗmi , sey anndugo Almasiihu e baawɗe ummitineeki mum . Mi yiɗi hawtugo bee maako nder torraaji maako e maayde maako ,
50003011	ngam haa mi heɓa min boo mi yotto ummitineeki maayɓe .
50003012	Mi wi'aay mi heɓi ɗum fuu malla mi yottake keerol daɗadaɗa . Ammaa mi ɗon dogga bee sembe ngam haa mi naŋga keɓal jaalorgal , ngam Almasiihu aarti , naŋgi yam .
50003013	Fakat , deerɗam'en , mi laaraay hoore am bana mi yottake . Ndaa ko mbaɗanmi : Mi ɗon yejjita ko accumi ɓaawo , mi ɗon tiito yeeso .
50003014	Mi ɗon haɓda yottaago keerol daɗadaɗa , haa mi heɓa keɓal daɗki , waato ngeendam haa asama . Ngam ngeendam maajum Allah ewnori yam bee Yeesu Almasiihu .
50003015	Sey en numa bana non to en limi ko'e men nder timmuɓe . To woodi goɗɗum ko paamroton bee laawol feere , Allah waŋginanan on ɗum .
50003016	Bee non fuu , sey en tokko laawol ngol tokkiiɗen haa jonta .
50003017	Kuuwe bana am , onon deerɗam'en , ndaare tokkiiɓe misaalu ɗum keɓɗon haa amin .
50003018	Ko mbi'mi on nde ɗuuɗɗum , jonta mbi'anmi ɗum bee gonɗi : Woodi ɗuuɗɓe huuwanɓe bana konne'en kubar maayde Almasiihu dow leggal gaafaaŋgal .
50003019	Ragare maɓɓe ɗum halkere . Suunooji maɓɓe laati ɗowanteeɗo maɓɓe . Ko ɓe mbi'ata tedduŋgal maɓɓe , ɗum yawnaare maɓɓe . Ɓe ɗon cuklano kuuje duniyaaru tan .
50003020	Ammaa enen kam , saare meeɗen haa asama woni . En ɗon ndeeni garoyki Kisnoowo en , Jawmiraawo men Yeesu Almasiihu , iwanɗo haa ton .
50003021	Kaŋko o waylan ɓalli men tampuɗi leesɗi , haa ɗi laato bana ɓandu maako marndu tedduŋgal . Ngam o baawɗo doolugo kuuje fuu haa ɗe ɗowtano mo .
50004001	Onon deerɗam'en yiɗaaɓe , ngam maajum tabite bana ni nder kawtal mon bee Jawmiraawo . Mi ɗon yenwa on masin , onon on daliila seyo am e daraja am .
50004002	Mi ɗon toro Ewodi e Sintike haa ɓe narra bana deerɗiraaɓe rewɓe , nuɗɗinɓe Jawmiraawo .
50004003	An boo , soobaajo am koolaaɗo , mi ɗon toro ma a walla rewɓe ɓe'e , ngam ɓe tiini huuwdugo bee am ngam linjiila , kamɓe e Kelemes e luttuɓe huuwdooɓe bee am . Inɗe maɓɓe fuu mbindaama nder deftere ngeendam .
50004004	Ceye foroy ngam daliila kawtal mon bee Jawmiraawo . Mi wi'an ɗum fahin : Ceye !
50004005	Mbooɗeeŋga mon waŋgana yimɓe fuu . Jawmiraawo ɓadi warugo .
50004006	Taa caklane kooɗume , ammaa anndine Allah haaje mon fuu bee do'a e tornde , bee yettoore boo .
50004007	Salaaman Allah ɓurka faamu neɗɗo fuu , aynan ɓerɗe mon e numooji mon nder kawtal bee Yeesu Almasiihu .
50004008	Deerɗam'en , ndaa ko lutti wi'eego : Kakkilane ko wooɗi , ko he'i mantoore , waato ko gooŋɗi , ko fotti , ko laaɓi , ko he'i yiɗeego e teddineego .
50004009	Kuuwe ko anndinmi on , ko ekkitinmi on bee bolle am e kuuɗe am . Allah boo , dokkoowo en jam , wondan bee mooɗon .
50004010	Kawtal men bee Jawmiraawo laatani yam daliila seyo maŋgo jonta , ngam on keɓi baawɗe wallugo yam fahin . Koo naane maa , on ɗonno ciftorammi , ammaa on keɓaay hollugo ɗum .
50004011	Mi wi'aay ɗum ngam daliila haaje . Ngam mi ekkiti heynitaago bee ko keɓmi ,
50004012	koo ɗum seɗɗa koo ɗum ɗuuɗɗum masin . Mi ekkiti heynitaago koondey e kootoy , mi anndi weelo e haarannde , ɗuuɗeeŋga e sooynde .
50004013	Mi munyanan kooɗume fuu , ngam Almasiihu hokkatam sembe .
50004014	Ammaa on kuuwi booɗɗum bee wallugo yam jonta nder ɓillaare am .
50004015	Onon Filippi'en on anndi booɗɗum , saa'i min puɗɗi waajingo linjiila , nde ngurtiimi Makedoniya , walaa jama'aare hawti bee am dow haala hokkugo e jaɓugo , sey onon tan .
50004016	Saa'i mi ɗonno haa Tessaloniiki , on neldi yam walliinde , naa nde woore tan .
50004017	Taa nume mi ɗon ɗaɓɓa ceede mon . Mi yiɗi risku mooɗon ɓesdo , waato nuɗɗinki mon waɗa nafuda .
50004018	Yoo , mi heɓi dokkal ngal nelduɗon bee juŋŋgo Epafroditus . Ɗum ɓuri haaje am piw . Ɗum laati bana dokkal urdi mbelndi . Allah seyorto ngal , yerdoto ngal .
50004019	Allah am humtanan on haajeeji mon fuu bee tedduŋgal muuɗum maŋgal , ɗum laatanto on bee Yeesu Almasiihu .
50004020	Tedduŋgal laatano Allah , Baabiraawo men haa abada abadin . Aamiina !
50004021	Koofne yimɓe Allah fuu bee innde Yeesu Almasiihu . Deerɗiraaɓe wonduɓe bee am koofni on .
50004022	Masiihiŋko'en wonɓe haa ɗo fuu koofni on , sakkoma deerɗiraaɓe huuwanooɓe laamiiɗo Roma .
50004023	Mo''ere Jawmiraawo men Yeesu Almasiihu wondu bee mooɗon fuu .
51001001	Bataakewol ngo'ol iwi haa Pol , nelaaɗo Yeesu Almasiihu bee muuyo Allah , min bee Timote , deerɗiraawo men ,
51001002	yahugo haa yimɓe Allah wonɓe haa Kolossi , deerɗiraaɓe amin tokkiiɓe Almasiihu bee gooŋga :
51001003	Min ɗon ndo'ano on tum . Nder do'a amin , min ɗon ngetta Allah , mo Baabiraawo Yeesu Almasiihu , Jawmiraawo meeɗen .
51001004	Kadi min nani no on nuɗɗiniri Yeesu Almasiihu , min nani boo no on ngiɗiri nuɗɗinɓe Allah fuu .
51001005	Nde kubar linjiila yotti on , on nani haala tammunde maaka . Non nuɗɗinki mon e yiide mon fuu ndari dow tammunde mon . Tammunde nde , Allah on ɗon ayna nde haa asama .
51001006	Yimɓe ɗon ngaaja linjiila man haa duniyaaru fuu , ka ɗon waddana yimɓe barka . Non ɗum laati haa mooɗon diga nyande on aarti nanugo kubar mo''ere Allah , diga on puɗɗi anndugo linjiila ka bee gooŋga .
51001007	On nani ka haa Epafras , kuuwdiɗɗiraawo amin giɗaaɗo , kuuwanoowo Almasiihu haa mooɗon .
51001008	Kaŋko yecci min haala yiide nde Ruuhu Allah hokki on .
51001009	Ngam maajum min accaay toraago Allah ngam mooɗon diga min nani kubar mon . Min ɗon toro Allah , o anndina on muuyo maako fuu , o hokka on hakkiilo e faamu bee Ruuhu maako .
51001010	Nden kam on mbaawan huuwugo bana Jawmiraawo yiɗi , ko fottanta mo . Joonde mon nafan bee kuuɗe booɗɗe feere feere , on ɓesdoto anndugo Allah boo .
51001011	Allah sembiɗina on bee sembe mum e baawɗe mum mawɗe haa on mbaawa munyugo kooɗume fuu .
51001012	Kadi sey on ngetta Baabiraawo bee seyo ngam kaŋko o yottini on jaɓugo geɗal kuuje booɗɗe fuu ɗe o sigani yimɓe maako nder laamu annoora .
51001013	Ngam o wurtini en baawɗe nyiɓre , o nastini en jam nder laamu Ɓiɗɗo maako giɗaaɗo .
51001014	Bee Ɓiɗɗo oo en keɓi ndimu , hakkeeji boo njaafaama .
51001015	Almasiihu ɗon waŋginana en Allah mo yi'ataake , ngam o nanduɗo bee maako . Kaŋko o afo , ɓurduɗo tagle Allah fuu .
51001016	Bee maako Allah tagri kuuje fuu haa asama e dow lesdi , naa ko yi'ete tan , ammaa ko yi'ataake boo , waato baawɗeeji e laamuuji e mawɓe asama fuu . Allah tagri kuuje fuu bee Almasiihu , o tagi ɗe ngam maako boo .
51001017	Almasiihu aarti ɗe fuu , ngam daliila maako ɗe fuu ɗe laati .
51001018	Kaŋko laati hooreejo jama'aare nuɗɗinɓe mo , laatiiɓe ɓandu maako . O fuɗɗoode ngeendam kesam boo , ngam Allah aarti ummitingo mo diga maayde , laatini mo arano nder kooɗume fuu .
51001019	Ngam Allah waɗi anniya , hebbini mo bee baawɗe muuɗum fuu ,
51001020	narrini tageefooji fuu bee muuɗum . Ɓiɗɗo maako huuwi narral man , rufi ?i?am mum , maayi dow leggal gaafaaŋgal . Bana ni Allah timminiri konnaagu bee duniyaaru , narrini tageefooji fuu bee muuɗum , koo ɗi lesdi , koo ɗi asama .
51001021	Naane kam on konne'en Allah ngam daliila kuuɗe mon kalluɗe e numooji mon kalluɗi , on daayiiɓe Allah .
51001022	Ammaa jonta , o soobri bee mooɗon ngam Ɓiɗɗo maako laati neɗɗo , maayi . Ngam maajum on laati yimɓe maako laaɓɓe ɓe ngalaa aybe .
51001023	Ammaa sey on tokko nuɗɗingo , on tabita . Taa on acca kooɗume sottina on diga tammunde nde keɓɗon saa'i on nani linjiila .
51001024	Jonta mi ɗon seyoro boneeji am ngam mooɗon . On anndi Almasiihu yari bone . Ɓandu maako , waato jama'aare nuɗɗinɓe mo , doole ndu yara bone boo . Ko mi torroto ngam mooɗon , kanjum woni geɗal am haa boneeji ɗi'i .
51001025	Allah waɗi yam mi maccuɗo jama'aare nuɗɗinɓe . O umri yam mi anndina on kubar maako fuu ngam nafugo on .
51001026	Diga fuɗɗam duniyaaru , Allah suuɗi sirri muuɗum haa koomoy . Ammaa jonta o ɗon waŋgina ɗum haa yimɓe maako .
51001027	Ngam o waɗi anniya waŋgingo tedduŋgal sirri maajum maŋgal ngal o taaskitinani yimɓe ummaatooje fuu . Sirri maajum ɗum Almasiihu gonɗo nder mooɗon , kaŋko oon hokki on tammunde heɓugo geɗal haa tedduŋgal maako .
51001028	Ngam maajum min ɗon ngaajina yimɓe fuu haala Almasiihu oo . Min ɗon maatina ɓe , min ɗon anndina ɓe anndal fuu ngal Allah hokki min , ngam haa min ndarna ɓe yeeso Allah , koomoy maɓɓe laato timmuɗo nder kawtal bee Almasiihu .
51001029	Ngam daliila maajum mi ɗon haɓda masin , mi ɗon torro , baawɗe Almasiihu cembiɗɗe ɗe o hokki yam , kanje kuuwata nder am .
51002001	Mi yiɗi anndingo on no kuugal am saɗiri . Mi ɗon huuwa ɗum ngam mooɗon e ngam yimɓe Lawdikiya . Mi ɗon huuwa ɗum boo ngam yimɓe ɓe meeɗaay yi'ugo yam tawon .
51002002	Mi yiɗi ɓe ndaro bee sembe , ɓe kawta nder yiide , ɓe keewa anndal gooŋga fuu , ɓe paama sirri Allah , kanjum woni Almasiihu .
51002003	Ko neɗɗo waawi anndugo dow Allah , o tawan ɗum fuu haa Almasiihu .
51002004	Mi ɗon wi'a ɗum ngam taa goɗɗo esta on bee dabareeji e ?oye .
51002005	Koo nde mi daayiiɗo on bee ɓandu am boo , mi ɗon wondi bee mooɗon nder numooji am . Mi ɗon seyoro nanugo no on nuɗɗiniri Almasiihu , no on tabitiri haa maako .
51002006	On njaɓi Yeesu Almasiihu , o laati Jawmiraawo mooɗon . Kadi sey on ɗakkotira bee maako boo .
51002007	Tabite nder maako bana no lekki darorto nder lesdi bee ɗaɗi maaki . Ndarne yoŋkiiji mooɗon dow maako , cembiɗine nuɗɗinki mon , njogite ko on ekkiti , ngette Allah tum .
51002008	Kakkile ngam taa goɗɗo esta on bee haala anndal lugguŋgal , malla bee ekkitinol meere iwŋgol haa numooji yimɓe tan . Ko ɓe mbi'ata , ɗum anndinol dow baawɗeeji hawa , naa dow Almasiihu .
51002009	Nder Almasiihu en ɗon ngi'a Allah e no o wa'i fuu .
51002010	To on kawti bee Almasiihu , on ngoodi kawtal bee Allah boo . Almasiihu ɓuri baawɗeeji e ruuhuuji fuu maŋgu .
51002011	Nder kawtal bee maako on keɓi irin juulnolfa . Ammaa naa juulnol ɓandu , mi ɗon wolwa haala juulnol ngol Almasiihu waɗata . Juulnol maajum , ɗum bana ittugo hakkeeji marɗi baawɗe dow ɓalli mooɗon .
51002012	Ngam nde on keɓi ngiiwam baptisma , on laati uwdaaɓe bee Almasiihu . Hawtaade bee maako on laati ummitinaaɓe ngam ngeendam kesam boo , ngam on nuɗɗini baawɗe Allah ummitinɗo Almasiihu diga maayde .
51002013	Naane , Allah ɗonno laara on bana maayɓe ngam daliila hakkeeji mooɗon , ngam Almasiihu waɗanaayno on juulnol go boo . Ammaa jonta Allah yeeɗitini on hawtaade bee Almasiihu . O yaafi hakkeeji meeɗen fuu .
51002014	O seeki ɗereewol nyamaande meeɗen ɗuunde , ɓilluŋgol en bee umrooje muuɗum . O meeriɗiniri ngol bee tiggugo ngol haa gaafaaŋgal .
51002015	Bana non o ɓortiri baawɗeeji e ruuhuuji fuu . O semtini ɗi yeeso yimɓe fuu , saa'i o yahri ɗi , ɗi kaɓɓaaɗi nder jama'aare maako .
51002016	Taa goɗɗo daama on bee umrooje dow nyaamdu e njaram , koo dow nyalɗe ceniiɗe , koo dow juulde hakkunde lebbi , koo dow nyande siwtorde .
51002017	Ɗum fuu ɗum misaalu ngam kuuje tammiiɗe warugo tan , ammaa gooŋga kuuje man woni haa Almasiihu .
51002018	Woodi woɗɓe , sujidanooɓe malaa'ika'en , wolwanɓe haala kaayeefiiji ɗi ɓe ngi'i , koomoy ɗon laara ɓe bana ɓe yaŋkiniiɓe . Taa acce ɓe mbaɗa on rikisi bee haala maɓɓe meere , ɓe mawnitiiɓe bee numooji yimɓe .
51002019	Ɓe acci ɗakkotirgo bee Almasiihu , mo laati hoore ɓandu muuɗum , kayru woni jama'aare nuɗɗinɓe mo . Ngam daliila hoore man , ɓandu fuu hawti bee jokke e ɗaɗi , ɗon mawna bana Allah muuyi .
51002020	On maaydi bee Almasiihu , ngam maajum walaa ko yaali on bee baawɗeeji e ruuhuuji gonɗi nder hawa . Koni on tokkoto huuwugo bana yimɓe duniya ? Koni on ɗowtanto dookaaji bana ɗi'i :
51002021	" Taa meem ɗum " , " Taa metta ɗuma " , " Taa meem ɗu'um boo " .
51002022	Ɗum fuu ɗum umrooje meere e anndinol yimɓe . Allah waɗi kuuje ɗe ngam yimɓe kuuwtinira ɗe .
51002023	Fakat to goɗɗo ɗon laara umrooje ɗe bana marɗe saman , o jaɓi ɗe , nden kam o doolan hoore maako sujidango baawɗeeji go , o huuwa kuuɗe yaŋkinaare , o elta ɓandu maako bee caatal boo . Ammaa kuuɗe ɗe fuu nafataa ngam jaalaago suunooji ɓandu sam .
51003001	On ummiti bee Almasiihu , on keɓi ngeendam kesam . Ngam maajum tiitine numooji mon dow kuuje asama , haa Almasiihu jooɗi haa nyaamo Allah .
51003002	Tokke numtugo kuuje gonɗe ton , naa kuuje duniyaaru .
51003003	Ngam on maayi , ngeendam mooɗon ɗon suuɗi bee Almasiihu haa Allah .
51003004	Fakat , Almasiihu woni daliila ngeendam mooɗon . To o waŋgi , onon boo on mbaŋgan bee maako , koomoy yi'an tedduŋgal ngal o hokki on .
51003005	Sey on mbara suunooji luttuɗi nder mooɗon , bana daakaareeku e huuwugo karamɗum e waɗugo njeenu e ɗaɓɓugo kuuje kalluɗe e suuno ( ngam suuno e sujidango labbi , ɗum gootum ) .
51003006	Ngam daliila suunooji ɗi'i , ɓernuki Allah waran dow sooyɓe ɗowtaare fuu .
51003007	Naane onon boo on tokki irin suunooji ɗi .
51003008	Ammaa jonta , sey on ngudina ɗi fuu : ɓernuki e tikkere e numooji kalluɗi . Taa kuudi malla bolle kalluɗe ngurto kunduɗe mon .
51003009	Taa pewpewtire , ngam on ngudini gikku mon naane bee al'aadaaji mum ,
51003010	on keɓi gikku kesu , koomoy mooɗon laati neɗɗo keso . Allah mo tagi neɗɗo keso oo , ɗon tokko hesɗitingo mo haa o nanda bee Allah , haa on fuu on annda mo bee laaɓɗum .
51003011	Ngam maajum , walaa ko sendata Yahuudu'en bee ummaatooje goɗɗe , juulniiɓe bee ɓe njuulnaaki , bilki'en bee tullidiɗɓe , malla maccuɓe bee rimɓe . Sey Almasiihu feere muuɗum lutti , kooɗume fuu hawti nder maako .
51003012	On laati yimɓe Allah ngam o yiɗi on , o suɓi on . Ngam maajum sey on laato enɗooɓe , wooɗɓe , yaŋkiniiɓe , ne'iiɓe , munyɓe .
51003013	Mballindire . To goɗɗo mon woodi daliila wullaago deerɗum , ndikka ɓe njaafotira . Njaafotire bana no Jawmiraawo yaafori on .
51003014	Dow ɗum fuu , ɓesde yiide , ngam kayre tabitinta kawtal mooɗon .
51003015	Hoolaare nde Almasiihu hokki on , acce nde heewa ɓerɗe mon . Allah hawti on bana ɓandu wooru ngam on njooɗodo bee hoolaare man . Ngette mo .
51003016	Acce kubar Almasiihu hebbina ɓerɗe mon . Ngaajindire , mballindire bee anndal e hakkiilo fuu . Ngimane Allah bee yettoore nder ɓerɗe mon . Ngimane mo jabuuraaje e maŋgtooje e gime ɗe Ruuhu maako hokkata on .
51003017	Ko kuuwoton , ko mbolwoton fuu laato bee innde Jawmiraawo Yeesu . Ngam daliila maako , ngeendam mooɗon fuu laato yettoore haa Allah Baabiraawo .
51003018	Onon rewɓe , ɗowtane worɓe mon , kanjum fottani Jawmiraawo .
51003019	Onon worɓe , ngiɗe rewɓe mon , taa caatane ɓe .
51003020	Onon ɓikkoy , ɗowtane saarooji mon , ngam ɗum fottanan Jawmiraawo .
51003021	Onon saarooji , taa elte ɓikkoy mon bee caatal , ngam taa ɓerɗe maɓɓe caklo .
51003022	Onon jeyaaɓe , ɗowtane jawmiraaɓe mon nder kuuɗe fuu . Taa kuuwane ɓe dow gite maɓɓe tan , ngam yerdingo ɓe , ammaa ɗowtane ɓe bee ɓernde gooŋgaare ngam on hulɓe Jawmiraawo .
51003023	Kuuwe kooɗume fuu bee anniya ɓernde , ngam on huuwanooɓe Jawmiraawo , naa yimɓe .
51003024	Taa ngejjite , Jawmiraawo oon warjanto on , on keɓan ko o nufani yimɓe maako . Ngam Jawmiraawo mo on kuuwanta ɗum , kaŋko woni Almasiihu .
51003025	Mo waɗi aybe , koo o moye , Allah hiitoto mo ngam aybe maako , ngam Allah sendindirtaa yimɓe .
51004001	Onon jawmiraaɓe , njoge maccuɓe mon bee gooŋgaaku bana no haani . Taa ngejjite , onon boo on ngoodi Jawmiraawo haa asama .
51004002	Tiine waɗugo do'a , taa come yettugo Allah .
51004003	To on ɗon toro , toraneeɗam min boo , ngam haa Allah hoynanammi waajugo habaru maako , haa mi waŋgina sirri Almasiihu . Ngam daliila sirri man mi ɗon haa fursina .
51004004	Tore Allah o wallammi waajugo bee laaɓɗum , bana ko haani .
51004005	Kakkilane joonde mon caka yimɓe ɓe nuɗɗinaay . Koondey on keɓi waŋgingo nuɗɗinki mon , mbaɗe ɗum .
51004006	Sey bolle mon laato belɗe , nafooje . Annde no on njaaborto koomoy .
51004007	Too , Tikikus yeccan on kubar am fuu . Mi yiɗi mo masin ngam o ɗon huuwana Jawmiraawo hawtaade bee am , o koolaaɗo nder kuuɗe maako boo .
51004008	Mi ɗon nela mo haa mooɗon ngam o seyna on bee kubar njamu am , o sembiɗina on .
51004009	O yahdan bee Onesimus , deerɗiraawo men giɗaaɗo , koolaaɗo , mo lesdi mon . Ɓe ngeccan on ko waɗi haa ɗo fuu .
51004010	Aristarkus , gonduɗo bee am nder fursina hoofni on . Non boo Markus , bandiraawo Barnabas . ( Mi wi'no on , to o yottake haa mon , njaɓɓe mo booɗɗum . )
51004011	Yeesu coometeeɗo Yustus hoofni on . Nder Yahuudu'en nuɗɗinɓe , sey yimɓe tato ɓe'e kuuwdata kuugal laamu Allah bee am . Ɓe mballi yam ɗuuɗɗum .
51004012	Epafras hoofni on . Kaŋko boo mo mooɗon , o kuuwanoowo Yeesu Almasiihu . O accaay toraago Allah ngam mooɗon . O ɗon toro mo o tabitina on , haa on laato he'uɓe , taaskiiɓe ngam huuwugo muuyo Allah fuu .
51004013	Min bee hoore am mi anndi no o huuwranta on bee sembe , no o huuwranta yimɓe Lawdikiya e yimɓe Hiyerapolis boo .
51004014	Luka , dokta men giɗaaɗo , hoofni on . Non Demas boo .
51004015	Koofne deerɗiraaɓe wonɓe haa Lawdikiya . Koofne Nimfa e nuɗɗinɓe mooɓtotooɓe haa saare maako .
51004016	To on timmini jaŋgugo bataakewol ngol , sey on ndokka ngol nuɗɗinɓe haa Lawdikiya , kamɓe boo njaŋga ngol . Njaŋge boo bataakewol ngol jama'aare nuɗɗinɓe haa Lawdikiya neldata on .
51004017	Ngecce Arkippus o tiino huuwugo kuugal Jawmiraawo ngal o halfina .
51004018	Ndaa ko mbindumi bee juŋŋgo am : Mi hoofni on . Taa ngejjite mi kaɓɓaaɗo bee callallu !
52001001	Bataakewol ngo'ol iwi haa Pol e Silas e Timote , yahugo jama'aare Masiihiŋko'en wonɓe haa Tessaloniiki , yimɓe Allah Baabiraawo e Jawmiraawo men Yeesu Almasiihu :
52001002	Koondeye min toroto Allah , min ɗon ciftora on , min ɗon ngetta Allah , Baabiraawo men , ngam daliila mooɗon fuu . Min ɗon ciftora tum no on kuuwrata bee nuɗɗinki , no on tiinorto bee yiide , no on tabitiri nder ngenka mon haa Jawmiraawo men Yeesu Almasiihu waroya .
52001003	
52001004	Onon deerɗiraaɓe , min anndi Allah yiɗi on , suɓi on haa on laato yimɓe muuɗum .
52001005	Saa'i min ngaaji on linjiila , ɗum laataaki bolle tan . Ammaa Allah waŋgini baawɗe mum bee maaka . Ruuhu maako ceniiŋgu walli min , hokki min anndal gooŋga tabitŋgal . On anndi no min kuuwri caka mooɗon ngam hayru mon .
52001006	On tokki min , on tokki Jawmiraawo boo . Koo on ɓilliiɓe masin , on njaɓi kubar maako bee seyo ngo Ruuhu Allah hokkata ɗum .
52001007	Bana ni on laatori misaalu haa tiinaare ngam nuɗɗinɓe nder lesɗe Makedoniya e Akaya fuu .
52001008	Haa mooɗon kubar Jawmiraawo iwi , yehi gaɗa keeri lesɗe ɗe'e . Kootoy fuu yimɓe nani no nuɗɗinirɗon Allah , walaa haaje minin min mbolwa haala man .
52001009	Kamɓe ɓe ɗon ngecca min no on njaɓri min , no on acciri labbi haa on ɗowtano Allah geeto , gooŋgaajo .
52001010	Jonta on ɗon ndeena garoyki Ɓiɗɗo maako diga asama , Yeesu mo Allah ummitini diga maayde , kisnanɗo en tikkere Allah warannde .
52002001	Deerɗiraaɓe , onon bee ko'e mon on anndi garki amin haa mooɗon laataaki meere .
52002002	Hiddeko min ngara haa mooɗon , ɓe toonyi min haa Filippi , ɓe kuɗi min , onon on anndi ɗum . Ammaa Allah men sembiɗini ɓerɗe amin haa min anndina on linjiila maako , koo nder haɓre ɗuunde boo .
52002003	Waaju amin daraaki dow numooji pewe malla dow anniyaaji kalluɗi , min ɗaɓɓaay ?oyrugo yimɓe boo .
52002004	Ammaa Allah linyi min , yerdi min , halfini min waaju linjiila , bana non min mbolwirta boo . Min ɗaɓɓaay fottango yimɓe , sey Allah , linyoowo ɓerɗe amin .
52002005	On anndi min meeɗaay wolwango on bee welugo hunduko , walaa suuno saawi nder bolle amin , Allah woni ceedoowo amin !
52002006	Min ɗaɓɓaay tedduŋgal haa yimɓe , koo haa mooɗon koo haa woɗɓe .
52002007	Fakat , min mbaawanno hollugo on maŋgu amin , ngam min nelaaɓe Almasiihu . Ammaa min mboonani on bana daada kakkilananɗo ɓiyum'en .
52002008	Min ngiɗi on masin haa min ndokkanno on koo yoŋkiiji amin , naa linjiila Allah tan . Bana ni yiide amin ɗuuɗiri haa mooɗon .
52002009	Onon deerɗiraaɓe , on ɗon ciftora torra amin e bone amin . Saa'i min ngaaji on linjiila , min kuuwi ngam nguure amin jemma bee naaŋge fuu , ngam taa min teddana koo gooto mooɗon .
52002010	Onon nuɗɗinɓe on seedooɓe amin , Allah boo ceedoowo amin , min njooɗori caka mooɗon min laaɓɓe , huuwɓe ko fotti , min ngalaa feloore .
52002011	Min kuuwani koomoy mooɗon bana baaba huuwranta ɓiyum'en .
52002012	Min ngaaji on , min nde'itini on , min tiɗɗini on on kuuwa ko fottanta Allah ewniiɗo on wondugo bee muuɗum nder laamu mum e tedduŋgal mum .
52002013	Min accataa yettugo Allah , ngam saa'i min ngaaji on kubaruwol maako , on njaɓaay ngol bana wolde yimɓe , ammaa bana wolde Allah . Fakat ɗum wolde Allah huuwoore nder mooɗon , onon nuɗɗinɓe .
52002014	Ko laatani jama'aaje yimɓe Allah nder Yahudiya , waato Masiihiŋko'en wonɓe ton fuu , ɗum laatani on boo , onon deerɗiraaɓe . On munyani torraaji bana ɗi maɓɓe . On njari bone haa yimɓe lenyol mon , bana ɓeya boo njari bone haa Yahuudu'en .
52002015	Yahuudu'en ɓe'e mbari Yeesu , Jawmiraawo men , e annabo'en , ɓe ɗon toonyo min boo . Ɓe pottantaa Allah , ɓe ɗon kona yimɓe fuu .
52002016	Ɓe ɗon tiino haɗugo min anndingo yimɓe ummaatooje goɗɗe kubar kisndam maɓɓe . Bana ni ɓe kebbinirta muudoore hakkeeji maɓɓe haa rufa . Ammaa tikkere Allah ukkani ɓe bee caatal mum fuu .
52002017	Onon deerɗiraaɓe , neeɓi min ceedi bee mooɗon , waato bee gite , naa bee ɓernde . Min ngenwi on masin . Ngam maajum min tiini ɗuuɗɗum haa min keɓa yi'ugo on fahin .
52002018	Min mbaɗi anniya lortaago haa mooɗon . Min Pol mi waɗi anniya man naa nde woore tan . Ammaa Sayɗaanu haɗi min .
52002019	Fakat , onon on laati daliila hoolaare amin e seyo amin , onon feere mon . On meetaleewol jaalorgal amin boo ngol min mantorto , to Yeesu , Jawmiraawo men waroyi .
52002020	Fakat , onon on tedduŋgal amin e seyo amin .
52003001	Too , haa ragare ɗum salori min . Ngam maajum min tabitini min njooɗo haa Ateena feere amin ,
52003002	min nela deerɗiraawo men Timote haa mooɗon . Kaŋko woni kuuwdiɗɗiraawo Allah , kuuwdoowo bee amin ngam waaju linjiila Almasiihu . Min neli mo haa o sembiɗina on , o tabitina nuɗɗinki mon ,
52003003	ngam taa goɗɗo mooɗon koo gooto loro ɓaawo ngam daliila torraaji keɓanɗi en . On anndi kanji ngoni geɗal men bee muuyo Allah .
52003004	Yaake min ɗonno ngondi bee mooɗon , min mbi'i on torraaji ukkanto en . Nonnon ɗum laatori , onon on anndi .
52003005	Ngam maajum mi waawaay mi tokko munyugo , mi neli Timote haa mooɗon , o annda no nuɗɗinki mon wa'i . Mi de'itaay , mi ɗonno numa teema jarriboowo heɓi do''ugo on , meeriɗini kuugal amin fuu .
52003006	Ammaa jonta Timote warti , seyni min bee kubar nuɗɗinki mon e yiide mon . O yecci min on ɗon ciftora min foroy bee yiide , on ɗon ngenwa yi'ugo min bana minin boo min ngenwirta on .
52003007	Onon deerɗiraaɓe , on ɗon tabiti nder nuɗɗinki . Kanjum ɗum tiɗɗini ɓerɗe amin nder torra amin e saklere amin fuu .
52003008	Jonta yoŋkiiji amin ngeeɗiti , ngam min anndi on ɗon tabiti nder kawtal mon bee Jawmiraawo .
52003009	Kadi yettoore fuu nde min ngettirta Allah ngam mooɗon , he'i na ? Min ɗon ngetta mo ngam daliila seyo maŋgo ngo ceynuɗon min yeeso maako .
52003010	Jemma bee naaŋge min ɗon toro mo o hoynana min yi'ugo on gite bee gite , haa min kebbitina ko relli haa nuɗɗinki mon .
52003011	Allah , Baabiraawo men , e Jawmiraawo men Yeesu Almasiihu koynana min yahugo haa mooɗon .
52003012	Jawmiraawo mawnina yiide mon , ɗuɗɗina nde hakkunde mooɗon , non boo hedi yimɓe fuu , haa nde laato bana yiide nde min ngiɗi on .
52003013	O tabitina ɓerɗe mon haa on ndaro yeeso Allah , Baabiraawo men , on senaaɓe ɓe ngalaa feloore , to Yeesu , Jawmiraawo men wardi bee malaa'ika'en mum fuu . Aamiina .
52004001	Ko lutti wi'ugo on , onon deerɗiraaɓe , ndaa ɗum : On ekkiti haa amin no Masiihiŋko'en njooɗorto haa pottana Allah . Bana non mbaɗoton boo . Jonta min ɗon toro on , min ɗon tiɗɗina on bee innde Yeesu , Jawmiraawo men , on ɓesdo yeeso yeeso .
52004002	On anndi umrooje ɗe min ndokki on bee baawɗe maako .
52004003	Ngam Allah muuyi on laato laaɓɓe , on ndaayo haala njeenu fuu .
52004004	Koomoy gorko haa mooɗon ekkito wondugo bee debbo mum bee naŋgtaare e neɗɗaaku ,
52004005	naa bee suuno bana yimɓe ɓe anndaa Allah .
52004006	Taa goɗɗo waɗa deerɗum aybefa , taa o waɗa mo rikisi nder filu . Min mbi'i on ɗum diga ɓooyma , min ndeentini on : Jawmiraawo hiitoto huuwanɓe irin kuuje ɗe'e .
52004007	Ngam Allah ewnaaki en haa en laato soɓɓe , ammaa en laato senaaɓe .
52004008	Ngam maajum , to goɗɗo salake umrooje ɗe'e , naa neɗɗo o sali , ammaa Allah , dokkuɗo on Ruuhu mum ceniiŋgu .
52004009	Walaa haaje min mbindana on haala yiide hakkunde deerɗiraaɓe . Ngam Allah bee hoore mum anndini on yiɗindirgo .
52004010	Bana non kuuwroton boo hedi deerɗiraaɓe fuu nder lesdi Makedoniya . Ammaa min ɗon toro on on ɓesdo yeeso yeeso .
52004011	Tiine jooɗaago jam , cuklane kuuɗe mon , kuuwe ngam nguure mon boo , bana no min mbi'i on diga ɓooyma .
52004012	Nden kam joonde mon fottan caka yimɓe ɓe nuɗɗinaay , on teddantaa koomoy .
52004013	Onon deerɗiraaɓe , min ngiɗi on paama haala maayɓe , ngam taa on laato suniiɓe bana yimɓe ɓe ngalaa tammunde .
52004014	En ɗon nuɗɗini Yeesu maayi , ummiti . Bana non boo maayɓe nuɗɗinnooɓe Yeesu , Allah wartiran ɓe hawtaade bee Yeesu .
52004015	Ko min mbi'ata on jonta , ɗum wolde iwnde haa Jawmiraawo : Enen luttuɓe bee yoŋki haa nyalaade garoyki Jawmiraawo , en aartataa maayɓe sam .
52004016	To Allah umri bee sawtu , to ardiiɗo malaa'ika'en hooli , luwal Allah boo fuufaama , nden kam Jawmiraawo mo asama jippoto . Maayɓe nuɗɗinnooɓe Almasiihu aartan ummitaago .
52004017	Ɓaawo maɓɓe enen luttuɓe bee yoŋki saa'i maajum en mooɓteteeɓe bee maɓɓe nder duule , ngam haa en potta bee Jawmiraawo nder hawa . Bana ni ngondirten bee Jawmiraawo haa foroy .
52004018	Kadi , nde'itindire bee bolle ɗe'e .
52005001	Onon deerɗiraaɓe , walaa haaje min mbindana on haala saa'iiji e wakkatiiji kuuje ɗe'e fuu laatoto .
52005002	Ngam onon bee ko'e mon on anndi booɗɗum , nyalaade Jawmiraawo waran dow yimɓe bana gujjo garanɗo jemma .
52005003	To ɓe mbi'i : " Jam kooɗume , walaa torra " , nden kam halkere ukkanto ɓe bana luuwe ngaranta ɓesnanɗo , ɓe ndaɗataa sam .
52005004	Ammaa onon deerɗiraaɓe on njooɗaaki nder nyiɓre , haa nyalaade maajum wara dow mooɗon bana gujjo .
52005005	On fuu on yimɓe annoora , on yimɓe nyalawma . En laataaki yimɓe jemma malla nyiɓre .
52005006	Ngam maajum taa en ɗaano bana woɗɓe , ammaa en ayna , taa en nguyka .
52005007	Ɗaaniiɓe kam , bee jemma ɓe ɗaanoto . Wuykuɓe boo , bee jemma ɓe nguykata .
52005008	Ammaa enen en yimɓe nyalawma . Ngam maajum taa nguyken . Sey en ɓorno nuɗɗinki e yiide bana sulke , en kufna tammunde kisndam bana hufneere njamndi .
52005009	Ngam Allah jo''inaay en haa maaten tikkere muuɗum , ammaa en kisra bee Jawmiraawo men Yeesu Almasiihu .
52005010	Kaŋko o maayi mbattudi meeɗen ngam haa en ngeeɗa bee maako , koo to en luttuɓe bee yoŋki koo to en maayɓe saa'i o waroyta .
52005011	Ngam maajum ngaajindire , mballindire bana no mbaɗoton jonta .
52005012	Onon deerɗiraaɓe , min ɗon toro on : Teddine suklaniiɓe on , suɓaaɓe Jawmiraawo haa ɓe ardo on , ɓe anndina on boo .
52005013	Teddine ɓe , ngiɗe ɓe ngam daliila kuugal maɓɓe caka mooɗon . Njooɗode on narruɓe .
52005014	Deerɗiraaɓe , min ɗon toro on boo on pela mbaateendam'en , on tiɗɗina tampa-ɓerɗe'en , on mballa tampuɓe , on munyana yimɓe fuu .
52005015	Kakkile ngam taa goɗɗo lornana keeddiɗɗum halleende bee halleende . Ammaa foroy tiine huuwugo mbooɗeeŋga hakkunde mooɗon , non boo haa yimɓe fuu .
52005016	Ceye foroy .
52005017	Taa acce waɗugo do'a .
52005018	Ngette Allah ngam kooɗume fuu . Kanjum woni ko Allah ɗaɓɓata haa mooɗon , onon hawtuɓe bee Yeesu Almasiihu .
52005019	Taa kaɗe kuugal Ruuhu Allah .
52005020	Taa njawe annabaakuuji .
52005021	Linye kuuje fuu , njogite ko wooɗi .
52005022	Ammaa ndaaye halleende koondeyeere .
52005023	Allah , dokkoowo en jam , timmitina senugo on , ayna on on laaɓɓe bee ruuhu e yoŋki e ɓandu fuu haa nyalaade garoyki Jawmiraawo men Yeesu Almasiihu .
52005024	Allah , ewniiɗo on huuwanan on ɗum , ngam o koolniiɗo .
52005025	Onon deerɗiraaɓe , ndo'ane min .
52005026	Koofne deerɗiraaɓe fuu bee harlotirgo .
52005027	Mi ɗon toro on ɗuuɗɗum bee innde Jawmiraawo , ngam haa on njaŋgana deerɗiraaɓe fuu bataakewol ngol .
52005028	Mo''ere Jawmiraawo men Yeesu Almasiihu wondu bee mooɗon .
53001001	Bataakewol ngo'ol iwi haa Pol e Silas e Timote , yahugo haa jama'aare Masiihiŋko'en wonɓe haa Tessaloniiki , ɓe yimɓe Allah , Baabiraawo men , e Jawmiraawo men Yeesu Almasiihu :
53001002	Allah Baabiraawo , e Yeesu Almasiihu , Jawmiraawo men ndokka on mo''ere e jam .
53001003	Onon deerɗiraaɓe , ɓerɗe amin keewi yettoore , sey min ngetta Allah foroy ngam daliila mooɗon . Kanjum ɗum fotti , ngam nuɗɗinki mon ɗon mawna masin , yiide hakkunde mooɗon boo ɗon ɓesdo yeeso yeeso .
53001004	Ngam maajum min ɗon mantoro on nder jama'aaje yimɓe Allah fuu . Min ɗon ngecca ɓe no on njogori nuɗɗinki mon , on munyananɓe toonyaare e boneeji fuu .
53001005	Kanjum woni seedamku no Allah hiitorto bee gooŋga . On ɗon njara bone ngam laamu Allah , bee maajum o laatinan on fotanɓe nastugo ngu .
53001006	Ngam Allah huuwan ko fotti , o hiitoto ɓillooɓe on , o ukkanan ɓe ɓillaare .
53001007	Ammaa onon ɓilliiɓe jonta , o siwtinan on bee amin . Kanjum ɗum laatoto saa'i Yeesu , Jawmiraawo men mo asama , waŋgata haa duniyaaru , kaŋko e malaa'ika'en maako , seedooɓe baawɗe maako .
53001008	O waran bee yiite huɓɓanŋge ngam haa o hiito heefeerɓe ɓe teddinaay Allah , e kooɓeye ɓe ɗowtanaaki linjiila Jawmiraawo men Yeesu .
53001009	Kamɓe ɓe hiitorteeɓe halkere duumiinde , ɓe sendeteeɓe bee Jawmiraawo e tedduŋgal baawɗe mum .
53001010	Ɗum laatoto nyalaade go , to o wari ngam haa yimɓe maako teddina mo , nuɗɗinɓe mo fuu kayɗina mo . Onon boo on ngondan bee maɓɓe , ngam on nuɗɗini seedamku amin .
53001011	Ngam maajum min ɗon ndo'ano on foroy . Min ɗon toro Allah men fotina on heɓugo ngeendam ɗam o ewni on haa muuɗum . Kaŋko bee baawɗe maako hebbina anniyaaji mon haa kuuwon mbooɗeeŋga , o timmitina kuugal nuɗɗinki mon .
53001012	Bana ni teddinirton innde Yeesu , Jawmiraawo men , kaŋko boo o hokkan on tedduŋgal . Ɗum fuu ɗum laatoto bee mo''ere Allah men e Jawmiraawo men Yeesu Almasiihu .
53002001	Onon deerɗiraaɓe , on ɗon ndeena Jawmiraawo men Yeesu Almasiihu wara , en mooɓto haa maako . Ammaa min ɗon toro on :
53002002	Taa hakkiilooji mon ummo law , taa on kula to goɗɗo wi'i on nyalaade Jawmiraawo wari . Teema goɗɗo waɗan annabaaku bana non , malla o waaja on ɗum , malla o wi'a minin min mbindi ɗum nder bataakewol .
53002003	Taa acce goɗɗo esta on koonoy , ngam nyalaade maajum warataa , sonaa yimɓe ɗuuɗɓe aarta , tuurtana Allah , neɗɗo kalluɗo boo waŋga , mo hoddiranaama halkere .
53002004	Kaŋko o dartanto kooɗume ko yimɓe cujidanta , ko ɓe mbi'ata ɗowanteeɗo . O ɓurnan hoore maako dow kooɗume fuu , o jooɗoto nder haykaliiru Allah , o wi'an kaŋko woni Allah .
53002005	On ciftoraay na ? Mi wi'i on ɗum fuu saa'i mi ɗonno wondi bee mooɗon .
53002006	On anndi ko haɗata ɗum laataago jonta . Ammaa to saa'iire fottannde waɗi , neɗɗo kalluɗo go waŋgan .
53002007	Baawɗe tuurtol sirriije ɗon kuuwa koo jonta boo . Ammaa kuuje go laatataako , sonaa to kaɗanɗo ɗe sotti , nden kam ɗe laatoto .
53002008	Ɓaawo maajum kalluɗo go waŋgan . Ammaa Yeesu , Jawmiraawo men mbaran mo bee poofɗe hunduko mum , halkan mo bee baŋguki mum saa'i o waroyta .
53002009	Kalluɗo oo waran bee baawɗe Sayɗaanu , huuwan kuuɗe mawɗe e kaayeefiiji pewooji .
53002010	O estan majjuɓe fuu bee hiilaaji maako kalluɗi . Ɓe majjan ngam ɓe cali yiɗugo gooŋga ka hisnanno ɓe .
53002011	Ngam maajum Allah nelanan ɓe baawɗe esto haa ɓe nuɗɗina fewre .
53002012	Kooɓeye ɓe nuɗɗinaay gooŋga , ɓe ceyori junuuba , ɓe hiiteteeɓe .
53002013	Ammaa sey min ngetta Allah foroy ngam daliila mooɗon , onon deerɗiraaɓe . Jawmiraawo yiɗi on , Allah suɓi on haa on aarta hisneego . On kisan ngam Ruuhu Allah ɗon huuwa nder mooɗon , ngam on nuɗɗini gooŋga boo .
53002014	Min ngaaji on linjiila . Bee maaka Allah ewni on haa on keɓa geɗal mon haa tedduŋgal Jawmiraawo men Yeesu Almasiihu .
53002015	Ngam maajum , onon deerɗiraaɓe , tabite , njogite ko min anndini on bee bolle amin e bataakewol amin .
53002016	Allah , Baabiraawo men yiɗi en , hokki en tammunde tabinde , tiɗɗini ɓerɗe men haa foroy bee mo''ere mum . Kaŋko e Jawmiraawo men Yeesu Almasiihu
53002017	nde'itina ɓerɗe mon , ndokka on sembe huuwugo e wolwugo ko wooɗi .
53003001	Ko lutti wi'eego , onon deerɗiraaɓe , ndaa ɗum : Ndo'ane min ngam haa kubaruwol Jawmiraawo saŋkito law , yimɓe ɗuuɗɓe teddina ngol bana ko laati haa mooɗon .
53003002	Tore Allah boo haa o hisna min dabareeji yimɓe wonniiɓe , halluɓe . Ngam naa yimɓe fuu nuɗɗinta linjiila .
53003003	Ammaa Jawmiraawo koolniiɗo . Kaŋko o sembiɗinan on , o aynan on ngam taa Sayɗaanu heɓa do''ugo on .
53003004	Ngam daliila Jawmiraawo min ɗon kooli on boo , min anndi on ɗon kuuwa ko min umri on , koo yeeso boo on kuuwan ɗum .
53003005	Jawmiraawo men Yeesu Almasiihu ɗowa ɓerɗe mon ngam haa on tokko yiide Allah e munyal maako .
53003006	Onon deerɗiraaɓe , min ɗon umra on bee innde Jawmiraawo men Yeesu Almasiihu , on ndaayo deerɗiraaɓe laatiiɓe mbaateendam'en ɓe ɗowtanaaki umrooje ɗe min ndokki on .
53003007	On anndi booɗɗum no min njooɗori caka mooɗon . Tokke min , ngam min laataaki mbaateendam'en ,
53003008	min nyaamaay nyaamdu goɗɗo meere , sonaa to min njoɓi . Min torri , min comi , min kuuwi jemma bee naaŋge fuu , ngam taa min teddana koomoy mooɗon .
53003009	Fakat , min ke'anno ɗaɓɓugo nguure haa mooɗon . Ammaa min mbaɗi ko'e amin misaalu haa tiinaare , haa on tokko min .
53003010	Yaake min ɗonno ngondi bee mooɗon , min mbi'i on : To goɗɗo salake huuwugo , taa o nyaama boo .
53003011	Kanjum ngam min nani woɗɓe mooɗon laati mbaateendam'en . Ɓe kuuwataa sam , ammaa ɓe ɗon nasta haala ka yaalaay ɓe .
53003012	Irin maɓɓe , min ɗon pela ɓe , min ɗon umra ɓe bee innde Jawmiraawo men Yeesu Almasiihu , sey ɓe nde'a , ɓe kuuwa ngam ɓe nyaamna ko'e maɓɓe .
53003013	Onon deerɗiraaɓe fuu , taa come huuwugo ko wooɗi .
53003014	To goɗɗo ɗowtanaaki umrooje amin nder bataakewol ngo'ol , maande mo , taa kawte bee maako , haa o semta .
53003015	Ammaa taa ndaare mo bana konneejo , sey pele mo bana deerɗiraawo .
53003016	Jawmiraawo , marɗo jam hokku on jam koondey bee koonoy . Jawmiraawo wondu bee mooɗon fuu .
53003017	Ndaa , koofŋgol mbindumi bee juŋŋgo am : Pol - ni bindol am , kanjum woni seedamku bataakeeji am fuu .
53003018	Mo''ere Jawmiraawo men Yeesu Almasiihu wondu bee mooɗon fuu .
54001001	Bataakewol ngo'ol iwi haa Pol , nelaaɗo Yeesu Almasiihu bee umroore Allah , Kisnoowo en , e Yeesu Almasiihu , daliila tammunde men .
54001002	Mi ɗon windana Timote , laatiiɗo ɓiɗɗo am gooŋgaajo ngam mi nastini mo nuɗɗinki :
54001003	Saa'i mi ɗonno yaha Makedoniya , mi tori ma a jooɗo haa Efesus . Yimɓe woɗɓe ton ɗon anndina haalaaji feere . Umru ɓe ɓe acca ɗum .
54001004	Sey ɓe acca suklanaago kiccaaji sirriiji e defte asli comnanɗe meere . Ngam haala maajum umminan gaabotiral tan , ka nafataa kebbinki nufayeere Allah nde annduɗen bee nuɗɗinki .
54001005	Nafuda umroore nde'e woni yiide iwnde haa ɓernde laaɓnde e numo ɓernde laaɓŋgo e nuɗɗinki ki walaa naafikaare .
54001006	Woɗɓe celi laawol booɗŋgol , ɗon tokko haala meere .
54001007	Ɓe ɗon ndaara ko'e maɓɓe bana ɓe jaŋginooɓe umrooje Allah , ammaa ɓe paamataa ko ɓe mbolwata , ɓe anndaa kuuje ɗe ɓe tabitinta bee sembe .
54001008	Enen kam en anndi tawreeta wooɗi , to goɗɗo ɗon huuwtinira ka bana no haandi ,
54001009	to o yejjitaay ɗu'um : Umrooje mbaɗaaka ngam huuwanɓe ko fotti , sey ngam halluɓe e luutooɓe . Ɗe laati ngam yawiiɓe Allah e marɓe hakke , ngam soɓɓe e faasiki'en , ngam mbarooɓe baaba malla daada , ngam mbarooɓe ko'e fuu ,
54001010	ngam jeenooɓe e luuɗu'enfa , ngam soorrooɓe maccuɓe , ngam fewooɓe e hunortooɓe fewre e huuwooɓe kooɗume ko luuti anndinol gooŋgawol .
54001011	Anndinol ngol iwi haa linjiila ka kalfinaami , kubaruwol baŋginanŋgol tedduŋgal Allah , marɗo barka fuu .
54001012	Mi ɗon yetta Jawmiraawo men Yeesu Almasiihu mo hokki yam sembe huuwugo kuugal am . Mi ɗon yetta mo ngam o laari yam bana koolaaɗo , o nastini yam kuugal maako .
54001013	Ɓooyma kam , mi wolwuno kalluka dow maako , mi toonyino yimɓe maako , mi torruno ɓe bee caatal . Ammaa Allah enɗi yam , ngam mi walaano nuɗɗinki , mi anndaano ko kuuwmi .
54001014	Jawmiraawo men mo''ani yam ɗuuɗɗum masin , hokki yam nuɗɗinki e yiide iwnde haa kawtal men bee Yeesu Almasiihu .
54001015	Ndaa wolde hoolniinde nde wooɗi haa koomoy jaɓa nde bilaa seko : Yeesu Almasiihu wari nder duniyaaru ngam haa o hisna marɓe hakke . Min woni ɓurduɗo maɓɓe ,
54001016	ammaa ngam daliila maajum Allah enɗi yam , ngam haa Yeesu Almasiihu waŋgina munyal mum ɗuuɗŋgal bee am , min ɓurduɗo nder marɓe hakke mi laato aartuɗo nuɗɗinanɓe mo , heɓanɓe ngeendam nduumiiɗam .
54001017	Allah woni laamiiɗo duumiiɗo , o maayataa , o yi'ataake , kaŋko feere maako woni Allah . Maŋgu e tedduŋgal laatano mo haa abada abadin . Aamiina !
54001018	An Timote , ɓiŋgel am , mi halfini ma anndinol ngol . Siftor ko annabo'en mbolwi dow maaɗa naane . Bolle maɓɓe laato balmi ma nder haɓre woonde nde kaɓata .
54001019	Joga nuɗɗinki ma e numo ɓernde ma laaɓŋgo . Woɗɓe nananaay numooji ɓerɗe muuɗum'en , ngam maajum nuɗɗinki maɓɓe majji .
54001020	Himeneyus e Aleksandire ɗon nder maɓɓe . Mi hokki ɓe haa juŋŋgo Sayɗaanu haa ɓe ekkito ɓe acca wolwugo kalluka .
54002001	Ndaa ko aartanmi anndingo jama'aare nuɗɗinɓe : Mbaɗe do'aaji e torndeeji e gettooje ngam yimɓe fuu .
54002002	Ndo'ane laamiiɓe e marɓe baawɗe kooɓeye , ngam haa en njooɗo bee jam e de'ere , bee kulol Allah e neɗɗaaku fuu .
54002003	Kanjum ɗum wooɗi , ɗum fottanan Allah , Kisnoowo en .
54002004	O yiɗi yimɓe fuu kisa , keɓa anndal gooŋga .
54002005	Ngam Allah o gooto , woodi neɗɗo hakkundeejo men bee Allah boo gooto , kaŋko woni Yeesu Almasiihu .
54002006	O hokki hoore maako ngam haa o rimɗina yimɓe fuu . Bana ni o gooŋɗiniri anniya Allah nder saa'iire nde Allah ta''ino ɗum .
54002007	Ngam maajum Allah waɗi yam mi nelaaɗo , mi jaŋginoowo ummaatooje , haa mi yeyna kubar maako bee nuɗɗinki e gooŋgaaku . Mi wi'i gooŋga , mi fewaay !
54002008	Yoo , mi yiɗi worɓe mbaɗa do'a kootoy nder mooɓtorde , ɓe mbeeɗa juuɗe maɓɓe hedi Allah , bee ɓernde laaɓnde , bilaa tikkere malla jokkirgol .
54002009	Rewɓe boo , mi yiɗi ɓe ɓorno limce pottanɗe ɓorneego , ɓe ne'iiɓe , semtooɓe . Taa ɓe pawno bee moorɗi caɗɗi malla kaŋgeeri malla luuluuje malla limce ɗuuɗa-samanje ,
54002010	ammaa bee kuuɗe booɗɗe , bana ko fottanta rewɓe wi'eteeɓe hulɓe Allah .
54002011	Sey rewɓe keɗito anndinol bee jeende e ɗowtaare .
54002012	Mi duŋgataako ɓe ngaaja malla ɓe laamano worɓe .
54002013	Ngam Aadamu aarti Hawwa tageego .
54002014	Aadamu tokkaaki esto , ammaa debbo tokki ngo , luuti umroore Allah .
54002015	Rewɓe kisan bee danyugo ɓikkoy , ammaa sey ɓe tabita nder nuɗɗinki e yiide e senaare , ɓe laato semtooɓe boo .
54003001	Ndaa wolde hoolniinde : To goɗɗo yiɗi o laato ardiiɗo jama'aare nuɗɗinɓe , o ɗaɓɓi kuugal booɗŋgal .
54003002	Sey ardiiɗo laato goɗɗo mo walaa feloore , marɗo debbo gooto , naŋgtiiɗo , kakkilɗo , ne'iiɗo , beernoowo hoɗɓe , baawɗo ekkitingo .
54003003	Taa o laato guykoowo malla ?aggiiɗo , ammaa o munyɗo , naa o jokkiroowo malla cuunaaɗo ceede .
54003004	Sey o laamano saare maako booɗɗum , o elta ɓikkoy maako haa koy ɗowtano mo , koy teddina mo .
54003005	Ngam to goɗɗo waawaay laamanaago saare mum , noy o aynirta mooɓtorde yimɓe Allah ?
54003006	To goɗɗo keso nder nuɗɗinki , taa mbaɗe mo ardiiɗo . Ngam to o keso , teema o mawnititto . Nden kam Iblisa heɓan wullaago mo , Allah boo hiitoto mo .
54003007	Sey o mara innde woonde koo haa yimɓe ɓe nuɗɗinaay boo , ngam taa ɓe keɓa huɗugo mo dow aybeeji maako ɓooymaaji . To naa non , o yanan nder tuuforgol Iblisa .
54003008	Wallooɓe jama'aare nuɗɗinɓe , kamɓe boo ɓe laato wooɗa-gikku'en , taa ɓe laato naafiki'en malla yarooɓe inaboojam ɗuuɗɗam malla suunaaɓe riba kalluka .
54003009	Sey ɓe kakkilana gooŋga nuɗɗinki ka Allah waŋgini ɗum , ɓe njogo ka bee numo ɓernde laaɓŋgo .
54003010	Kamɓe boo , sey jama'aare aarta , linya ɓe . To ɓe ngalaa feloore , nden kam ɓe nasta kuugal .
54003011	Rewɓe maɓɓe boo laato wooɗa-gikku'en , taa ɓe laato waɗooɓe tufle , ammaa ɓe naŋgtiiɓe , hoolaaɓe nder kooɗume fuu .
54003012	Balloowo fuu laato marɗo debbo gooto , sey o laamano ɓikkoy maako e saare maako booɗɗum .
54003013	To ɓe kuuwi kuugal maɓɓe booɗɗum , ɓe keɓanan ko'e maɓɓe darnde woonde , non boo dartaare ɗuunde ngam ɓe ɗon nuɗɗini Yeesu Almasiihu .
54003014	Yoo , mi windani ma ɗum fuu . Mi ɗon tammi warugo haa maaɗa yeeso seɗɗa .
54003015	Ammaa to mi faasiti , bataakewol ngol anndinan ma no kuuwrata nder saare Allah , waato nder jama'aare yimɓe Allah geeto . Kayre woni daŋraŋgal gooŋga e caɓɓawal muuɗum .
54003016	Fakat , sirri diina men mawɗo :
54004001	Ruuhu Allah wi'i laaɓɗum , nder nyalɗe ragareeje yimɓe woɗɓe accan nuɗɗinki , ɗowtanto ruuhuuji pewooji e anndinol ginnaaji .
54004002	Ɓe tokkoto esto naafiki'en e fewooɓe . Ɓerɗe fewooɓe ɓe'e mbaati , bana njamndi ngulndi jaw tufi ɗe .
54004003	Ɓe ɗon kaɗa te'ugo e nyaamugo kuuje feere feere . Ammaa Allah tagi kuuje ɗe , ngam haa nuɗɗinɓe Almasiihu , annduɓe gooŋga nyaama ɗe bee yettugo Allah .
54004004	Ko Allah tagi fuu ɗum booɗɗum , walaa karamɗum , to en njaɓi ɗum bee yettoore .
54004005	Ngam wolde Allah e do'a ɗon cena ɗum .
54004006	To a anndini deerɗiraaɓe kuuje ɗe'e , nden kam a kuuwanoowo Almasiihu booɗɗo , nyaamnoowo yoŋki mum bee kubar nuɗɗinki e anndinol booɗŋgol ngol tokkiɗa bee tiinaare .
54004007	Ammaa kiccaaji meereeji bana ɗi rewɓe nayeeɓe , sey a salo ɗi . Eltu hoore ma haa kulol Allah .
54004008	Ɗowtingo ɓandu ɗon nafa seɗɗa , ammaa kulol Allah ɗon nafa kooɗume fuu , ngam ngol waddanan en ngeendam jonta e nder wakkatiiji garanɗi .
54004009	Kanjum woni wolde hoolniinde nde haani koomoy jaɓa nde bilaa seko .
54004010	Ngam maajum en ɗon kuuwa , en ɗon kaɓda , ngam en ɗon tammi heɓugo kisndam haa Allah geeto . Kaŋko woni Kisnoowo yimɓe fuu , sakkoma nuɗɗinɓe Almasiihu .
54004011	Umru nuɗɗinɓe kuuje ɗe , anndin ɓe ɗe .
54004012	Taa goɗɗo yawo ma ngam a ndottidaay tawon . Laatana nuɗɗinɓe fuu misaalu haa bolle e kuuɗe e yiide e nuɗɗinki e laaɓeeŋga .
54004013	Suklana jaŋgango ɓe defte ceniiɗe , waaju ɓe , ekkitin ɓe , haa to mi wari .
54004014	Taa yeeba dokkal Ruuhu Allah ngal keɓɗa nde annabo'en mooɓtorde ewni ma haa kuugal , ndotti'en boo mballini juuɗe muuɗum'en dow hoore maaɗa .
54004015	Suklana kuuɗe ɗe bee tiinaare , ngam haa koomoy fuu yi'a no ɓesdortooɗa yeeso yeeso .
54004016	Hakkilan hoore ma , hakkilan anndinol ma boo . To a tokkake huuwugo ɗum , a hisnan hoore ma e nananɓe ma fuu .
54005001	Taa telɓan goɗɗo ndottiijo . To woodi daliila felugo mo , wolwan mo bana o baaba ma . Suka'en , sey a fela ɓe bana deerɗa'en ,
54005002	rewɓe nayeeɓe bana daadiraaɓe , rewɓe woɗɓe boo bana deerɗa'en rewɓe , bee ɓernde laaɓnde .
54005003	Teddin rewɓe yurumɓe , wallu ɓe to ɓe keɓataa walliinde haa yimɓe saare maɓɓe .
54005004	Ammaa to debbo jurumɗo woodi ɓiɓɓe e taaniraaɓe , sey kamɓe ɓe ekkito huuwugo kuuɗe diina haa yimɓe saare maɓɓe , ɓe mbarjo daada maɓɓe malla maama maɓɓe , ngam kanjum ɗum fottanan Allah .
54005005	Debbo jurumɗo mo walaa cuklaniiɗo ɗum , ɗon tammi heɓugo hayru haa Allah , ɗon toro mo ballal jemma bee naaŋge fuu .
54005006	Ammaa debbo jurumɗo ɗaɓɓanɗo welwelo , laati bana maayɗo , koo o ɗon bee yoŋki tawon .
54005007	Yeccu ɗum rewɓe yurumɓe fuu , ngam taa goɗɗo heɓa felugo ɓe .
54005008	Ammaa to goɗɗo suklanaaki bandum'en , sakkoma wonduɓe bee muuɗum nder saare , nden kam o yeddi nuɗɗinki , o tulli mo nuɗɗinaay .
54005009	Taa windu innde debbo jurumɗo haa ɗereewol rewɓe yurumɓe , sonaa to duuɓi maako njottake cappanɗe joweego , o te'anooɗo nde woore tan .
54005010	Sey o laato anndaaɗo ngam kuuɗe maako booɗɗe , waato o mawnini ɓiiyiiko'en booɗɗum , o weerni hoɗɓe , o looti kosɗe Masiihiŋko'en , o walli ɓilliiɓe , o huuwi kuuɗe booɗɗe kooɗeye .
54005011	Ammaa sala windugo inɗe rewɓe yurumɓe luttuɓe . Ngam to suuno waɗi ɓe , ɓe accan Almasiihu , ɓe ɗaɓɓan te'eego .
54005012	Bana non ɓe laatorto aybuɓe , ngam ɓe pistan anniya ka ɓe mbaɗno bee nuɗɗinki .
54005013	Dow maajum fuu ɓe mboowran bee sooynde kuugal , ɓe ngiiloto diga suudu haa suudu nder wuro fuu . Ko tulli ɗum boo , ɓe mbaɗan tufle , ɓe nastan haala ka yaalaay ɓe , ɓe mbolwan ko fottaay .
54005014	Ngam maajum ngiɗmi rewɓe ɓe'e te'e fahin , ɓe ndanya ɓikkoy , ɓe cuklano ci'e maɓɓe , ngam taa konne'en men keɓa hallingo en .
54005015	Fakat , rewɓe yurumɓe woɗɓe celi laawol gooŋga , ɓe ɗon tokko Sayɗaanu .
54005016	To debbo nuɗɗinɗo woodi rewɓe yurumɓe haa saare mum , sey o walla ɓe ngam taa ɓe teddana jama'aare nuɗɗinɓe . Jama'aare kam walaa rewɓe yurumɓe ɓe ngalaa suklaniiɓe ɗum .
54005017	Ndotti'en ardiiɓe , huuwooɓe kuugal man booɗɗum , ke'i heɓugo ngeenaari cowi ɗiɗi , sakkoma tiiniiɓe bee waaju e anndinki .
54005018	Ngam deftere wi'i : " Taa waɗan ngaari corɓoori sabakaare . " Non boo : " Kuuwoowo he'i heɓugo ngeenaari mum . "
54005019	Taa jaɓ wullaandu dow dawroowo jama'aare nuɗɗinɓe , sonaa to seedooɓe ɗiɗo malla tato tabitini ndu .
54005020	Waɗɓe aybe fuu , sey a fela ɓe yeeso jama'aare , ngam haa luttuɓe kula .
54005021	Mi ɗon toro ma yeeso Allah e Yeesu Almasiihu e malaa'ika'en suɓaaɓe , a ɗowtano wasuyeeji ɗi'i , taa a sendindira yimɓe , taa a ɓurna koomoy nder kuuɗe ma fuu .
54005022	Taa yaaw wallingo juuɗe ma dow hoore goɗɗo haa a halfina mo kuugal nder jama'aare . Taa hawtu bee hakkeeji yimɓe woɗɓe , aynu hoore ma a laaɓɗo .
54005023	Taa yar ndiyam tan , ndikka a yara inaboojam seɗɗa haa a hoynana reedu ma , ngam nyawji ma tokkindirɗi boo .
54005024	Hakkeeji yimɓe woɗɓe mbaŋgi hiddeko kiita waɗa , haa woɗɓe ɗi mbaŋgan ɓaawoɗon .
54005025	Bana non boo kuuɗe booɗɗe mbaŋgirta . Koo to ɗe ɗon cuuɗi jonta , ɗe mbaŋgan fakat .
54006001	Koomoy laati jeyaaɗo goɗɗo mo nuɗɗinaay , laara jawmum bana ke'iiɗo teddinki fuu , ngam taa goɗɗo hallina innde Allah e anndinol men .
54006002	Koomoy laati jeyaaɗo goɗɗo Masiihiŋkeejo , taa yawo mo ngam o deerɗiraawo . Sey o huuwana mo bee tiinaare ɓurnde , ngam jawmiiko boo nuɗɗinɗo , giɗaaɗo , tiinotooɗo woonugo .
54006003	To goɗɗo waddi anndinol feere , to o tokkaaki bolle gooŋgaaje ɗe Jawmiraawo men Yeesu Almasiihu e anndinol diina men ,
54006004	nden kam o mawnitiiɗo meere mo anndaa kooɗume . O ginnaaɗo , cuunaaɗo gaabotiral e jokkirgol dow bolle . Ndaa ko iwata haa maajum : Kaajal e jokkirgol e bolle mettuɗe e gikke kalluɗe
54006005	e haɓre nde walaa keerol . Hakkiilo yimɓe ɓe'e majji , gooŋga boo majjiri ɓe . Ɓe tammi diina ɗum laawol riskugo .
54006006	Fakat , diina ɗum riba makka , to goɗɗo naŋgti suuno mum .
54006007	En nasti duniyaaru en tembuɓe , en ngurtoto ndu boo en tembuɓe .
54006008	Ngam maajum , to en ngoodi nyaamdu e limce , ɗum he'an en .
54006009	Ammaa ɗaɓɓanɓe riskugo , estooji ngaranan ɓe . Ɓe nastan tuuforgol suunooji paataaɗi , kalluɗi , do''anɗi yimɓe nder majjere e halkere .
54006010	Ngam suuno ceede woni ɗaɗol halleende fuu . Woɗɓe cuunaama ɗe masin , haa ɓe celi laawol nuɗɗinki , ɓe ngaddani ko'e maɓɓe torraaji naawɗi .
54006011	Ammaa an , goɗɗo Allah , doggu kuuje ɗe'e . Ɗaɓɓu gooŋgaaku e kulol Allah e nuɗɗinki e yiide e munyal e de'ere ɓernde .
54006012	Sey a haɓa haɓre nuɗɗinki woonde haa keɓa ngeendam nduumiiɗam . Allah ewni ma haa ngeendam man saa'i mbaɗɗa seedamku nuɗɗinki ma mbooɗŋgu yeeso seedooɓe ɗuuɗɓe .
54006013	Yeeso Allah , geeɗinoowo kuuje fuu , e Yeesu Almasiihu , baɗɗo seedamku mbooɗŋgu yeeso Pontiyu Pilaatu , umran ma mi :
54006014	Huuw wakiilaaku ma bee laaɓɗum , bilaa feloore , haa nyalaade Jawmiraawo men Yeesu Almasiihu waŋgata .
54006015	Baŋguki maajum laatoto nder saa'iire fottannde bee muuyo Allah , marɗo barka fuu , Baawɗo feere muuɗum , laamiiɗo laamlaamɓe , Jawmiraawo jawmiraaɓe .
54006016	Kaŋko feere maako woni duumiiɗo , o ɗon jooɗi nder annoora ka ɓadataake , walaa neɗɗo meeɗi yi'ugo mo , waawataa yi'ugo mo boo . Tedduŋgal e baawɗe duumiiɗe laatano mo . Aamiina !
54006017	Umru riskuɓe bee kuuje duniyaaru ndu , taa ɓe mawnito . Taa ɓe koolo risku ngu tabitittaa , ammaa ɓe koolo Allah , dokkanɗo en kooɗume fuu bee caahaaki haa en ceyoro ɗum .
54006018	Yeccu ɓe ɓe kuuwa mbooɗeeŋga , kuuɗe booɗɗe laato riski maɓɓe , ɓe laato saahiiɓe , ɓe mballa woɗɓe bee jawdi maɓɓe .
54006019	Bana ni ɓe cigoranto ko'e maɓɓe ndesaari mboondi , tabindi ngam nyalɗe garanɗe , haa ɓe keɓa ngeendam gooŋga fakat .
54006020	An Timote , hakkilan anndinol ngol kalfinaɗa . Daaya haalaaji meereeji e gaabi paataaɗi , ɗum ko woɗɓe mbi'ata anndal lugguŋgal .
54006021	Ɓe ɗon mana ngal yeeso yimɓe , ammaa ɓe celi laawol nuɗɗinki .
55001001	Bataakewol ngo'ol iwi haa Pol , nelaaɗo Yeesu Almasiihu bee muuyo Allah , ngam anndinki ngeendam ngonɗam nder kawtal bee Yeesu Almasiihu .
55001002	Mi ɗon windana Timote , ɓiɗɗo am giɗaaɗo :
55001003	Mi ɗon yetta Allah mo kuuwananmi bee numo ɓernde laaɓŋgo , bana kaakaaji am fuu . Mi ɗon siftore nder do'aaji am jemma bee naaŋge fuu , mi ɗon yetta mo foroy .
55001004	Mi ɗon siftora gonɗi ma , mi ɗon yenwa yi'ugo ma , ngam haa ɓernde am heewa seyo .
55001005	Mi ɗon siftora nuɗɗinki ma ki walaa naafikaare . Nuɗɗinki man , maama ma debbo , bi'eteeɗo Lo'is e daadafa ma Ewnike aarti ma marugo ki . Mi anndi fakat ki ɗon jooɗi nder maaɗa boo .
55001006	Ngam maajum mi ɗon siftinore : Hakkilan dokkal Allah ngal keɓɗa nde mballinmi juuɗe am dow hoore maaɗa .
55001007	Allah hokki en Ruuhu mum , ngu hebbintaa en bee kulol , ammaa bee sembe e yiide e naŋgtaare .
55001008	Taa semtu seedanaago Jawmiraawo men malla seedanaago yam , min kaɓɓaaɗo ngam daliila maako . Ammaa munyan geɗal ma haa torraaji ngam linjiila , deydey baawɗe ɗe Allah hokkete .
55001009	Kaŋko o hisni en , o ewni en haa en laato yimɓe maako , naa ngam kuuɗe men booɗɗe , ammaa ngam muuyo maako e mo''ere maako . O mo''ani en bee Yeesu Almasiihu diga jamanuuji ciwa sam .
55001010	Ammaa jonta ɗum waŋgi bee garki Yeesu Almasiihu , Kisnoowo en . Kaŋko o timmini baawɗe waade , o waŋgini ngeendam e duumaare . Kanjum , linjiila ɗon anndina en ɗum .
55001011	Allah waɗi yam mi nelaaɗo , mi jaŋginoowo haa mi yeyna ka .
55001012	Ngam maajum mi ɗon yara boneeji ɗi boo . Ammaa ɗi kulnataa yam , ngam mi anndi mo nuɗɗinmi . Mi ɗon hooli mo o baawɗo aynugo ko o halfini yam , haa to nyalaade kiita wari .
55001013	Joga bolle ɗe nanɗa haa am , tokka ɗe bana misaalu haa anndinol , a tabita nder nuɗɗinki e yiide , ko laatani en nder kawtal men bee Yeesu Almasiihu .
55001014	Anndinol booɗŋgol ngol kalfinaɗa , joga ngol bee ballal Ruuhu Ceniiɗo njooɗiiŋgu nder meeɗen .
55001015	A anndi , wonɓe nder lesdi Asiya fuu acci yam , koo Figelus e Hermogenes boo .
55001016	Jawmiraawo hinno saare Onesiforus , ngam kaŋko o seyni yam nde ɗuuɗɗum . O semtiraay yam , koo mi kaɓɓaaɗo nder fursina .
55001017	Nde o yotti Roma , o fuɗɗi tefugo yam bee tiinaare ɗuunde , haa o heɓti yam .
55001018	Jawmiraawo walla mo , hokka mo hinnuye Allah nder nyalaade kiita . Haa Efesus o huuwani yam kuuɗe ɗuuɗɗe , an a anndi ɗum booɗɗum .
55002001	An ɓiŋgel am , sey a sembiɗa bee mo''ere nde keɓɗen nder kawtal men bee Yeesu Almasiihu .
55002002	A nani ko ngaajinmi yeeso seedooɓe ɗuuɗɓe . Halfin ɗum yimɓe hoolaaɓe , waawɓe anndingo woɗɓe .
55002003	Munyan geɗal ma haa torraaji bana soojeejo Yeesu Almasiihu gooŋgaajo .
55002004	Walaa soojeejo suklanto haala nguure mum , ngam o yiɗi mawɗo maako yerdo mo .
55002005	Non boo baɗoowo gala haa pijirle . To o ɗowtanaaki umrooje gala , o heɓataa keɓal jaalorgal .
55002006	Demoowo boo ɗon torro ɗuuɗɗum . Ngam maajum haandi o aarta yimɓe nyaamugo ɓiɓɓe ngesa maako .
55002007	Numtu ko saawi nder bolle am , Jawmiraawo faamtinan ma kooɗume fuu .
55002008	Siftor Yeesu Almasiihu , ummitiiɗo diga maayde , Kisnoowo mo asŋgol Daawuda , fodde linjiila ka ngaajinanmi .
55002009	Ngam linjiila maajum mi ɗon yara bone , mi kaɓɓaaɗo bee callallu boo bana baɗɗo kalluɗum . Ammaa wolde Allah haɓɓaaka .
55002010	Mi ɗon munyana ɗum fuu ngam daliila suɓaaɓe Allah , ngam haa kamɓe boo ɓe keɓa kisndam e tedduŋgal duumiiŋgal haa Yeesu Almasiihu .
55002011	Ndaa wolde hoolniinde :
55002012	To en ɗon munyana bone , en laamoto bee maako boo .
55002013	To en laataaki hoolaaɓe , kaŋko o tabitan o koolniiɗo ,
55002014	Siftinor ɗum nuɗɗinɓe , reentin ɓe yeeso Allah , ngam taa ɓe njokkira dow bolle . Jokkirli man nafataa kooɗume , ammaa ɗi mbonnan nanooɓe .
55002015	Tiina haa a waŋga yeeso Allah a koolaaɗo , a kuuwoowo mo semtintaake dow kuugal mum , a anndinoowo kubar gooŋga bana no fotti .
55002016	Seedu bee haalaaji meereeji cemtiniiɗi , ngam waɗooɓe ɗi ɗon ɓesdo daayaago Allah .
55002017	Anndinol maɓɓe nandi bee huuduure layannde . Himeneyus e Filetus ɗon nder maɓɓe .
55002018	Kamɓe ɓe acci gooŋga , ɓe ɗon mbonna nuɗɗinki woɗɓe bee wi'ugo ummitineeki men waɗi , timmi .
55002019	Ammaa Allah wallini caɓɓawal , ngal ɗon tabiti . Ndaa ko winda dow maagal : " Jawmiraawo anndi yimɓe muuɗum . " Non boo : " Koomoy ceediiɗo innde Jawmiraawo , sey acca huuwugo kalluɗum . "
55002020	Woodi taasaaje e payanɗe feere-feereeje nder saare mawnde . Goɗɗe ɗe cardi malla kaŋgeeri , goɗɗe boo ɗe leɗɗe malla loope . Ɗe'e laati ngam kuuje marɗe saman , ɗeya ngam kuuje meereeje malla gudinteeɗe .
55002021	To goɗɗo laɓɓini hoore mum e kuuje kalluɗe ɗe mbi'mi , nden kam jawmu saare huuwtiniran mo ngam kuuje marɗe saman , ngam o cenaaɗo , nafoowo jawmum ngam kuuɗe booɗɗe fuu .
55002022	An , reenta e suunooji sukaaku , ɗaɓɓu gooŋgaaku e nuɗɗinki e yiide e jam , an e seedotooɓe Jawmiraawo bee ɓerɗe laaɓɗe .
55002023	Ammaa sala ?amɗe iwɗe haa faataare e humakaare , ɗe umminan jokkirli tan .
55002024	Kuuwanoowo Jawmiraawo , taa jokkira , ammaa o laato ɗelemɗo haa koomoy fuu , o ekkitinoowo booɗɗo , munyɗo .
55002025	Sey o elta luutooɓe bee mbooɗeeŋga . Teema Allah wallan ɓe ɓe tuuba haa ɓe paama gooŋga .
55002026	Nden kam ɓe keɓtan hakkiilo maɓɓe , ɓe ndaɗa tuuforgol Iblisa . Ngam kaŋko o naŋgi ɓe , o waɗi ɓe tokkiiɓe muuyo maako .
55003001	Anndu , nder nyalɗe ragareeje kam , wakkatiiji caɗɗi laatoto .
55003002	Fakat , yimɓe laatoto yiɗɓe ko'e muuɗum'en , suunaaɓe ceede , jurotooɓe meere , mawnitittooɓe . Ɓe kuɗan woɗɓe , ɓe ɗowtantaako saarooji maɓɓe . Ɓe ngettataa koomoy , ɓe teddintaa ceniiɗum sam ,
55003003	ɓe ngalaa yiide , ɓe ngalaa enɗam , ɓe waɗooɓe tufle , ɓe ngalaa naŋgtaare , ɓe saatuɓe , ɓe nganyan mbooɗeeŋga .
55003004	Ɓe jambotooɓe , ɓe numataa kuuɗe maɓɓe , ammaa ɓe keewan mawnitaare . Ɓe ɓuran yiɗugo welwelo dow Allah .
55003005	Gite yimɓe kam ɓe tokkoto diina men , ammaa ɓe ngeddan baawɗe maaka . Daaya irin maɓɓe !
55003006	Woɗɓe maɓɓe ɗon nasta cuuɗi yimɓe boo , haa ɓe laatina rewɓe humaki'en tokkiiɓe ɓe . Rewɓe ɓe'e ɓe siftoranɓe hakkeeji maɓɓe ɗuuɗɗi , ɓe dasaaɓe suunooji kooɗiye .
55003007	Rewɓe ɓe'e ɗon ekkito tum , ammaa ɓe njottataako anndal gooŋga .
55003008	Bana no Yannes e Yamberes ndartani Muusa , bana non yimɓe ɓe'e ndartanto gooŋga . Hakkiilooji maɓɓe mbonni , nder nuɗɗinki boo ɓe meere'en .
55003009	Ammaa ɓe keɓataa yahugo yeeso yeeso , ngam faataare maɓɓe waŋganan koomoy , bana faataare Yannes e Yamberes boo .
55003010	Ammaa an a tokki anndinol am e gikku am e anniyaaji am , non boo nuɗɗinki am e munyal am e yiide am , e dartaare am
55003011	e boneeji am e torraaji am . A anndi ko heɓi yam haa Antakiya e Ikoniya e Listira , boneeji caatuɗi ɗi njarmi . Ammaa nder maaji fuu Jawmiraawo hisni yam .
55003012	Koomoy hawti bee Yeesu Almasiihu , yiɗi jooɗaago bee kulol Allah , fakat o toonyeteeɗo .
55003013	Ammaa halluɓe e rikisi'en tullitan yeeso yeeso , ɓe estan woɗɓe , ɓe esteteeɓe bee ko'e maɓɓe boo .
55003014	Ammaa an kam , sey a tabita nder gooŋgaaji ɗi ekkitiɗa , ɗi nuɗɗinɗa bee sembe . A anndi ekkitinɓe ma ,
55003015	a anndi defte ceniiɗe boo diga a derkeno . Kanje ɗe mbaawan faamtingo ma laawol kisndam ɗam keɓeten to en nuɗɗini Yeesu Almasiihu .
55003016	Ko winda nder defte man fuu , ɗum laati bee wahayu Allah . Ɗum wallan anndingo gooŋga , e waŋgingo boofi , e wo''itingo aybeeji , e ekkitingo ko fottani Allah ,
55003017	ngam haa koomoy tokki Allah laato timmuɗo , taaskaniiɗo kuuɗe booɗɗe kooɗeye .
55004001	Mi ɗon toro ma yeeso Allah e Yeesu Almasiihu mo hiitoto maayɓe e yeeɗɓe fuu . O waran fakat , ngam haa o darna laamu maako . Ngam maajum umran ma mi :
55004002	Anndin yimɓe kubar Allah bee dartaare , koo ɗum fottanan ɓe , koo ɗum fottantaa ɓe . Waŋgin aybeeji maɓɓe , fel ɓe , tiɗɗin ɓe , faamtin ɓe bee munyal fuu .
55004003	Ngam nder nyalɗe garanɗe ɓe caloto nanugo anndinol laaɓŋgol . Ammaa ɓe cuɓanan ko'e maɓɓe jaŋginooɓe deydey suunooji maɓɓe , haa ɓe nana ko welata noppi maɓɓe .
55004004	Ɓe accan nanugo gooŋga , ɓe ngaylititto haa ɓe kakkilana kiccaaji sirriiji .
55004005	Ammaa an kam , laata a de'a-hakkiiloojo nder kooɗume fuu . Munyan torraaji ma . Huuw kuugal gaajoowo linjiila , timmitin wakiilaaku ma .
55004006	Min kam , ?i?am am ɓadi laataago dokkal dufeteeŋgal , saa'i waɗi mi eggita .
55004007	Mi haɓi haɓre woonde , mi timmitini daɗadaɗa , mi jogiti nuɗɗinki .
55004008	Jonta keɓal daɗki ɗon reenammi : Jawmiraawo , kiitoowo gooŋgaajo seedoto gooŋgaaku am nder nyalaade kiita maako , naa gooŋgaaku am tan , ammaa ngu yenwanɓe baŋguki maako fuu .
55004009	Yaawɗa warugo haa am , taa neeɓ .
55004010	Demas acci yam , ngam o yiɗi jamanuuru jontaaru , o dilli Tessaloniiki . Kereskes yehi Galaatiya , Titus boo yehi Dalmaatiya .
55004011	Luka feere mum ɗon wondi bee am . Hoo'u Markus , wardu bee maako , ngam kaŋko o nafatam masin nder kuugal Jawmiraawo .
55004012	Mi neli Tikikus haa Efesus .
55004013	To a ɗon wara , waddanam mojaare am nde accumi haa juŋŋgo Karpus haa Torowas , waddu boo defte ɗe accumi ton , sakkoma defte kuuwraaɗe bee lare .
55004014	Aleksandire kilaajo waɗi yam halleende ɗuunde . Jawmiraawo hiitoto mo deydey kuuɗe maako .
55004015	Reenta e maako , an boo , ngam o dartani bolle amin bee caatal .
55004016	Nyande arande nde ndariimi yeeso kiita ngam haa mi jaabano hoore am , walaa mo walli yam . Ɓe fuu ɓe acci yam . Taa Jawmiraawo limana ɓe ɗum aybe !
55004017	Ammaa Jawmiraawo wondi bee am , sembiɗini yam , ngam haa mi timmitina kuugal waaju am , yimɓe iwɓe haa lesɗe fuu nana ngu . Kaŋko o hisni yam hunduko mbarooga .
55004018	Fakat , Jawmiraawo hisnatam halleende fuu , yottintam jam nder laamu maako ngu asama . Tedduŋgal laatano mo haa abada abadin . Aamiina !
55004019	Hoofnu Piriskilla e Akilas , hoofnu saare Onesiforus boo .
55004020	Erastus ɗon haa Korintu . Torofimus , mi acci mo haa Miletus , ngam o nyawɗo .
55004021	Yaawɗa warugo hiddeko dabbunde waɗa .
55004022	Jawmiraawo wondu bee maaɗa , mo''ere Allah wondu bee mooɗon fuu .
56001001	Bataakewol ngo'ol iwi haa Pol , maccuɗo Allah , nelaaɗo Yeesu Almasiihu . Mi kalfinaaɗo nastingo suɓaaɓe Allah nuɗɗinki e anndal gooŋga bana diina men anndinirta ka .
56001002	Diina men ɗon dari dow tammunde heɓugo ngeendam nduumiiɗam . Diga jamanuuji ɓooymaaji Allah mo fewataa wi'no hokkan en ngeendam maajum .
56001003	Nder saa'iire ta''aande boo o waŋgini wolde maako bee waaju kubar maako . Allah , Kisnoowo en halfini yam waaju ngu bee umroore .
56001004	Mi ɗon windana Titus , ɓiɗɗo am giɗaaɗo nder nuɗɗinki men gooti :
56001005	Mi acci ma haa Kereta , ngam haa a mo''ina ko lutti huuwugo . Sey a darna dawrooɓe jama'aare nuɗɗinɓe nder gure fuu . Siftor ko mi wi'i ma :
56001006	Dawroowo jama'aare nuɗɗinɓe laato mo walaa feloore , marɗo debbo gooto , ɓiɓɓe maako boo ɓe nuɗɗinɓe , taa goɗɗo heɓa felugo ɓe ngam ɓe ngalaa neɗɗaaku , ɓe luutooɓe .
56001007	Sey ardiiɗo jama'aare nuɗɗinɓe laato mo walaa feloore , ngam o wakiiliijo Allah . Taa o laato mawnitiiɗo malla tikkoowo malla guykoowo malla ?aggiiɗo malla cuunaaɗo ceede ,
56001008	ammaa o beernoowo hoɗɓe , giɗɗo mbooɗeeŋga , kakkilɗo , gooŋgaajo , laaɓa-ɓerndeejo , naŋgtiiɗo .
56001009	Sey o hakkilana kubaruwol koolniiŋgol deydey anndinol ngol o jaɓi . Bana ni o laatorto baawɗo tiɗɗingo jama'aare bee anndinol laaɓŋgol , o fela waabotooɓe boo .
56001010	Ngam woodi yimɓe ɗuuɗɓe , ɓurna maɓɓe nder Yahuudu'en nuɗɗinɓe , ɓe tuurtooɓe , estooɓe woɗɓe bee haala meere .
56001011	Walaa ko mo''inta ɓe , sey sukkugo kunduɗe maɓɓe , ngam ɓe ɗon mbonna kawtal yimɓe nder ci'efa bee ekkitingo ko haanaay . Ɓe ɗon mbaɗa ɗum ngam haa ɓe keɓa riba kalluka .
56001012	Goɗɗo lesdi maɓɓe wolwi bana annaboojo , o wi'i : " Kereta'en ɗon pewa foroy . Ɓe dabbaaji kalluɗi , mbaateendam'en , suklantooɓe deeɗi muuɗum'en tan . "
56001013	O wi'i gooŋga dey ! Ngam maajum fel ɓe bee caatal , haa hakkiilooji maɓɓe njamɗita bee nuɗɗinki .
56001014	Sey ɓe acca suklanaago kiccaaji Yahuudu'en sirriiji , taa ɓe tokko farillaaji yimɓe tuurtanɓe gooŋga .
56001015	Haa laaɓa-ɓerɗe'en , kooɗume fuu laaɓi . Ammaa haa soɓɓe e sooyɓe nuɗɗinki , walaa ko laaɓi , ngam hakkiilooji maɓɓe e numooji ɓerɗe maɓɓe coɓi .
56001016	Ɓe ɗon mbi'a ɓe anndi Allah , ammaa kuuɗe maɓɓe ɗon luuta ɗum . Ɓe nyidduɓe , tuurtooɓe , ɓe mbaawaay huuwugo kuugal booɗŋgal kooŋgale .
56002001	Ammaa an , ko mbolwata fuu , sey ɗum tokko anndinol gooŋgawol .
56002002	Yeccu worɓe nayeeɓe ɓe laato de'a-hakkiilo'en , ne'iiɓe , naŋgtiiɓe , waŋginɓe nuɗɗinki e yiide e munyal .
56002003	Bana non boo rewɓe nayeeɓe laato senaaɓe nder kuuɗe muuɗum'en , taa ɓe laato waɗooɓe tufle malla horɓe nguykinoojam , ammaa ɓe anndinooɓe ko wooɗi .
56002004	Sey ɓe ekkitina derke'en rewɓe yiɗugo worɓe muuɗum'en e ɓikkoy muuɗum'en ,
56002005	haa ɓe laato hakkilɓe , naŋgtiiɓe , daada'en ci'efa wooɗɓe , ɗowtantooɓe worɓe muuɗum'en , ngam taa goɗɗo hallina kubar Allah .
56002006	Tiɗɗin suka'en boo haa ɓe laato hakkilɓe .
56002007	An bee hoore ma laatana ɓe misaalu haa kuuɗe booɗɗe nder kooɗume fuu . Anndinol ma fuu daro dow gooŋga e de'ere hakkiilo .
56002008	Bolle ma laato laaɓɗe , ɗe ngeddataake . Bana ni cemtinirta konne'en men , ngam ɓe keɓataa wolwugo kalluɗum kooɗume dow meeɗen .
56002009	Jeyaaɓe boo , sey ɓe ɗowtano jawmiraaɓe maɓɓe , ɓe ngerdina ɓe bee kooɗume fuu . Taa ɓe laato waabooɓe ,
56002010	taa ɓe ngujja jawmiraaɓe maɓɓe kooɗume , ammaa ɓe hoolaaɓe timmuɓe foroy . Kuuɗe maɓɓe fuu mawnina saman anndinol ngol Allah , Kisnoowo en hokki en .
56002011	Ngam Allah waŋgini mo''ere mum , haa yimɓe fuu kisa .
56002012	Mo''ere maajum ɗon tiɗɗina en accugo halleende e suunooji duniyaaru fuu , haa en njooɗo bee hakkiilo e gooŋgaaku e kulol Allah nder duniyaaru ndu .
56002013	En ɗon tammi heɓugo hayru nduumiiŋgu , ngam en ɗon ndeena nyalaade nde tedduŋgal Allah men mawɗo e ngal Yeesu Almasiihu , Kisnoowo en waŋgata .
56002014	Kaŋko o hokki yoŋki maako ngam meeɗen . Bana ni o rimɗini en e halleende fuu , o laɓɓini en haa en laato yimɓe maako , maral maako , tiinotooɓe huuwugo kuuɗe booɗɗe .
56002015	Kanjum , anndin ɗum nanooɓe ma , tiɗɗin ɓe , fel ɓe bee baawɗe ma fuu . Taa accu koo gooto maɓɓe yawna baawɗe ma .
56003001	Siftinor nuɗɗinɓe ɓe leestana laamiiɓe e marɓe baawɗe , ɓe ɗowtano ɓe , ɓe taaskano kuugal booɗŋgal kooŋgale .
56003002	Taa ɓe mbolwa kalluka dow koomoy , taa ɓe njokkira boo , ammaa ɓe laato munyɓe , ɓe kolla yimɓe fuu mbooɗeeŋga .
56003003	Ngam ɓooyma enen boo en ngalaano faamu , en laatino luutɓe , majjuɓe . En laatino maccuɓe suunooji e giɗaaɗi kooɗiye . En ɗonno njooɗi bee nganyaandi e kaajindirki , woɗɓe nganyi en , enen boo en nganyi ɓe .
56003004	Ammaa Allah , Kisnoowo en waŋginani en mbooɗeeŋga mum e yiide mum .
56003005	O hisni en , naa ngam en kuuwi ko fottani mo , ammaa ngam o enɗi en . Nde keɓɗen ngiiwam baptisma , Ruuhu Ceniiɗo danyi en fahin , laatini en yimɓe hesɓe .
56003006	Ruuhu maajum , Allah waanji ngu ɗuuɗɗum dow meeɗen bee Yeesu Almasiihu , Kisnoowo en .
56003007	Ngam daliila mo''ere Almasiihu keɓɗen yerduye Allah , en keɓan ngeendam nduumiiɗam boo ɗam ndeeneten .
56003008	Kanjum woni wolde hoolniinde .
56003009	Ammaa daaya ?amɗe iwɗe haa faataare , daaya haala defte asli e jokkirli e gaabotiral dow tawreeta . Ɗum fuu ɗum nafataa , ɗum meereejum meere .
56003010	Goɗɗo biɗu'aakuujo , fel mo nde woore , nde ɗiɗi boo . To o nanaay ma , accu mo .
56003011	A anndi irin maako wonnake fuu , ɗon waɗa hakke . Bana ni o hiitorto hoore maako .
56003012	To mi neli Artemas malla Tikikus haa maaɗa , yaawɗa warugo haa am haa Nikopolis , ngam mi waɗi anniya dabbugo ton .
56003013	Wallu Jenas , alkaaliijo , e Apollos , tiina humtango ɓe haaje maɓɓe fuu ngam jahaaŋgal maɓɓe .
56003014	Yimɓe meeɗen , kamɓe boo sey ɓe ekkito huuwugo kuuɗe booɗɗe , ɓe mballa woɗɓe to haaje wallugo waɗi . To naa non , nuɗɗinki maɓɓe nafataa .
56003015	Wonduɓe bee am fuu koofni ma . Hoofnu soobiraaɓe amin nuɗɗinɓe ton .
57001001	Bataakewol ngo'ol iwi haa Pol , kaɓɓaaɗo ngam daliila Yeesu Almasiihu , min e Timote , yahugo haa Filemon , soobaajo amin , kuuwdoowo bee amin .
57001002	Min neldi ngol boo haa Afiya , deerɗiraawo meeɗen debbo , e Arkippus , kuuwdiɗɗiraawo men , e nuɗɗinɓe mooɓtotooɓe nder saare ma .
57001003	Allah Baabiraawo men e Yeesu Almasiihu Jawmiraawo men ndokka on mo''ere e jam .
57001004	Deerɗam Filemon , koondey mi toroto Allah , mi ɗon siftore , mi ɗon yetta mo ,
57001005	ngam mi nani no a yiɗiri yimɓe Allah fuu , no a nuɗɗiniri Yeesu Almasiihu boo .
57001006	Mi ɗon toro Allah , haa kawtal meeɗen nder nuɗɗinki walla en faamugo barka ka keɓɗen bee Almasiihu .
57001007	Deerɗam giɗaaɗo , yiide ma seyni yam masin , ngam a seyni yimɓe Allah fuu .
57001008	Ngam maajum , mi huuwtinirtaa baawɗe ɗe Almasiihu hokki yam . Mi waawanno umrugo ko haani jonta ,
57001009	ammaa ngam daliila yiide mi ɗon toro ma bee toraago . Min Pol , ndottiijo , jonta boo mi kaɓɓaaɗo ngam Yeesu Almasiihu ,
57001010	mi ɗon toro ma ngam Onesimus , mo laati ɓiŋgel am haa ɗo nder fursinafa , ngam min mi nastini mo nuɗɗinki .
57001011	Naane o nafaay ma , ammaa jonta o nafete , o nafatam boo .
57001012	Jonta mi ɗon lorna mo haa maaɗa , hakkiilo am e yiide am fuu ɗon yahda bee maako .
57001013	Mi ɓuranno yiɗugo o jooɗodo bee am haa o wallammi bana a wallanno yam yaake mi ɗon haa fursina ngam linjiila .
57001014	Ammaa mi yiɗaano ta''ugo haala man sonaa to a yerdake , ngam taa a huuwa mbooɗeeŋga bee doole , sey bee yiide .
57001015	Teema Onesimus seedi bee ma baakin seɗɗa ngam haa o wonda bee ma haa foroy ,
57001016	naa bana maccuɗo , ammaa ko ɓuri maccuɗo piw , bana deerɗiraawo giɗaaɗo nder nuɗɗinki . Min mi yiɗi mo masin , ammaa mi tammi an a ɓuratam yiɗugo mo piw , naa bana neɗɗo tan , ammaa bana tokkiiɗo Jawmiraawo boo .
57001017	To a laari yam bana soobaajo ma fakat , nden kam jaɓɓa mo bana no a jaɓɓorto yam , min .
57001018	To o huuwino ma kalluɗum , to a tokkake mo nyamaande koondeye , min a ?amata .
57001019	Ndaa , mi windi bee juŋŋgo am : Min Pol , mi yoɓete . ( Ngam annditingo ma : Min woni kisnuɗo yoŋki ma . )
57001020	Useni , deerɗam , waɗanam ɗum ngam yiide Jawmiraawo . Seynu ɓernde am bana ko fotti caka deerɗiraaɓe !
57001021	Mi anndi fakat a waɗan ko mi ?ami ma . Wakkati mi ɗon winda ɗum , mi anndi a waɗan ko ɓuri ɗum boo .
57001022	Taaskitanam weerde , ngam mi tammi Allah jaɓan do'a mooɗon , o lornatam haa mooɗon .
57001023	Epafras hoofni on . Min ɗon ngondi nder fursina ngam daliila Yeesu Almasiihu .
57001024	Huuwdooɓe bee am boo koofni on , waato Markus e Aristarkus e Demas e Luka .
57001025	Mo''ere Jawmiraawo meeɗen Yeesu Almasiihu wondu bee mooɗon fuu .
58001001	Ɓooyma , bee kunduɗe annabo'en , Allah wolwani kaakaaji meeɗen nde ɗuuɗɗum bee laabi feere feere .
58001002	Ammaa nder balɗe ragareeje ɗe'e , Allah wolwani en bee hunduko Ɓiɗɗo muuɗum . Bee maako Allah tagri duniyaaru e asama , o suɓi mo boo ngam o marna mo kuuje fuu haa foroy .
58001003	Ɓiɗɗo Allah ɗon waŋgina annoora tedduŋgal Allah , o nandi bee Allah , o ɗon jogi duniyaaru bee wolde maako sembinde . Ɓaawo o laɓɓini yimɓe diga hakkeeji muuɗum'en , o jooɗi haa asama haa nyaamo Allah , marɗo baawɗe fuu .
58001004	Ɓiɗɗo laati o ɓurduɗo malaa'ika'en tedduŋgal , bana no innde nde Allah hokki mo ɓuri nde maɓɓe .
58001005	Ngam Allah meeɗaay wi'ugo koomoy malaa'ikaajo :
58001006	Ammaa nde Allah ɓadi nelugo Ɓiɗɗo muuɗum afo haa duniyaaru , o wi'i :
58001007	Ndaa ko Allah wi'i dow malaa'ika'en :
58001008	Ammaa dow Ɓiɗɗo o wi'i :
58001009	A yiɗi gooŋga , a wanyi fewre .
58001010	Kadiboo o wi'i :
58001011	kanji ɗi timman , ammaa an a tabitan .
58001012	a taggan ɗi bana ngapaleewol ,
58001013	Allah meeɗaay wi'ugo koomoy malaa'ikaajo :
58001014	Ɓeye ngoni malaa'ika'en ? Ɓe ruuhuuji , ɓe ɗon kuuwana Allah . Allah ɗon nela ɓe ngam haa ɓe mballa heɓanɓe kisndam .
58002001	Ngam maajum sey en ɓesda hakkilango gooŋgaaji ɗi en nani , ngam taa en cela laawol .
58002002	Kubaruwol ngol malaa'ika'en ngaddi ɓooyma , ngol gooŋɗi , goɗɗo mo ɗowtanaaki ngol , heɓan kiita deydey aybefa muuɗum .
58002003	Kadi noy noy en kisrata to en ɗon ngeebi kisndam mawɗam ɗa'am ? Jawmiraawo bee hoore muuɗum aarti waŋgingo kisndam man , nananɓe mo tabitinani en ɗam .
58002004	Allah boo sembiɗini seedamku maɓɓe bee hollugo en baawɗe maako e kaayeefiiji feere feere . Fahin o sendani yimɓe maako dokke Ruuhu Ceniiŋgu fodde muuyo maako .
58002005	Ngam Allah hokkaay malaa'ika'en laamu dow duniyaaru ndu en mbolwata dow muuɗum , waato duniyaaru waranndu .
58002006	Ammaa aayaaje feere mbi'i :
58002007	Wakkati seɗɗa a leesni mo les malaa'ika'en ,
58002008	a wallinani mo kooɗume fuu . "
58002009	Ammaa en ngi'i no Allah leesniri Yeesu les malaa'ika'en wakkati seɗɗa ngam haa Yeesu maaya ngam yimɓe fuu , kanjum woni mo''ere Allah haa meeɗen . Jonta Yeesu heɓi tedduŋgal e hormu ngam boneeji ɗi o yari nder maayde maako .
58002010	Allah woni Jawmiraawo kuuje fuu , tonaa ngam maako , walaa ko daroto . Ngam maajum ɗum fottani mo o laatina Yeesu timmidiɗɗo bee yarugo bone ngam o yahra ɓiɓɓe ɗuuɗɓe haa tedduŋgal maako . Ngam Yeesu on yahrata ɓe haa kisndam .
58002011	Mo yahrata yimɓe haa Allah , e ɓe o yahrata man fuu , ɓe ngoodi Baabiraawo gooto . Ngam maajum o semtaay ewnaago ɓe deerɗiraaɓe maako .
58002012	Bana o wi'i :
58002013	Kadiboo o wi'i :
58002014	Ɓiɓɓe man ngoodi ɓandu e ?i?am , ngam maajum Yeesu bee hoore muuɗum laati bana maɓɓe , o hoo'i ɓandu bana ndu maɓɓe . O waɗi ɗum ngam haa , bee maayde maako , o halka marɗo baawɗe dow maayde , waato Iblisa .
58002015	Bana ni o rimɗiniri laatiiɓe maccuɓe balɗe maɓɓe fuu ngam ɓe kuli maayde .
58002016	Ɗum laaɓɗum , naa malaa'ika'en o wallata , ammaa bana deftere wi'i :
58002017	Ngam maajum doole o laato nanduɗo bee deerɗiiko'en nder kuuje fuu , ngam haa o laato hooreejo liman'en maɓɓe koolaaɗo , enɗuɗo nder kuugal muuɗum yeeso Allah , haa yimɓe keɓa yaafuye hakkeeji muuɗum'en .
58002018	Jonta o waawan wallugo estaaɓe , ngam kaŋko bee hoore maako o estaama , o yari bone .
58003001	Onon deerɗam'en , nastanɓe laamu Allah bee ewnaandu muuɗum , ndaare Yeesu mo Allah neli haa o laato hooreejo liman'en dow nuɗɗinki ki en ceedoto .
58003002	Ngam o koolaaɗo haa Allah , cuɓɗo mo ngam kuugal ngal , bana Muusa boo o koolaaɗo nder kuugal muuɗum nder saare Allah fuu .
58003003	Mahoowo suudu ɓuri suudu man tedduŋgal . Bana non Yeesu ɓurdata Muusa tedduŋgal .
58003004	Saare fuu woodi darnuɗo ɗum , ammaa Allah woni darnuɗo kuuje fuu .
58003005	Muusa woni koolaaɗo nder saare Allah fuu . O suka Allah , o wolwi haala kuuje ɗe Allah tammi waŋgingo nder jamanuuji garanɗi .
58003006	Ammaa Almasiihu o Ɓiɗɗo koolaaɗo , o mawɗo nder saare Allah . Enen en laati saare maako , to en njoofaay cuusal meeɗen e hoolaare meeɗen , to en njogake tammunde meeɗen haa timmoode .
58003007	Ruuhu Allah wi'i :
58003008	taa cattine ko'e mon bana kaakaaji mon tuurtanno yam
58003009	Ton kaakaaji mon njarribi yam , poondi munyal am ,
58003010	Ngam maajum mi ɓernani ɓe , mi wi'i :
58003011	Ngam daliila ɓernuki am mi huni :
58003012	Deerɗam'en , kakkile taa ɓernde koomoy mooɗon halla , sooya nuɗɗinki haa o waylito , o acca Allah geeto .
58003013	Mballindire caka mooɗon balɗe fuu nde " hande " maajum ɗon , ngam taa hakke esta on , taa on cattina ko'e mooɗon .
58003014	Ngam en fuu en laati yimɓe Almasiihu , to en accaay jogaago hoolaare nde en njogino diga fuɗɗam .
58003015	Ndaa ko deftere Allah wi'i :
58003016	Ɓeye nani sawtu Allah , tuurtani mo ? Yimɓe ɓe Muusa wurtini Misra fuu .
58003017	Ɓeye Allah ɓernani duuɓi cappanɗe nayi ? O ɓernani waɗooɓe hakke , do''iiɓe , maayɓe nder ladde .
58003018	Nde Allah huni hunayeere nde'e : " Ɓe keɓataa nastugo siwtaare am " , dow ɓeye o wolwi ? O wolwi dow tuurtuɓe go .
58003019	En ngi'i ɓe keɓaay nastugo siwtaare man ngam ɓe nuɗɗinaay .
58004001	Yoo , Allah wi'no hokkan en laawol nastugo siwtaare muuɗum . Sey en kula , ngam taa gooto mooɗon tampa nastugo siwtaare man .
58004002	Ngam enen boo en nani kubaruwol ceynoowol bana yimɓe nder ladde go . Ɓe nani ngol , ammaa ngol nafaay ɓe , ngam ɓe njaɓaay ngol bee nuɗɗinki .
58004003	Ammaa enen en nuɗɗini , ngam maajum en keɓan nastugo siwtaare Allah . Bana no Allah wi'i :
58004004	Fakat , ndaa ko winda dow nyande joweeɗiɗawre :
58004005	Haala ka'a winda haa nokkuure feere boo :
58004006	Aartuɓe nanugo koŋgol Allah nastaay siwtaare maako ngam ɓe nuɗɗinaay , ammaa woodi woɗɓe heɓanɓe nastugo siwtaare man .
58004007	Ngam maajum Allah waɗi nyande wonde wi'eteende " hande " . O wolwi haala maare ɓaawo duuɓi ɗuuɗɗi bee hunduko Daawuda , o wi'i :
58004008	Ngam to Yosuwa yahrino yimɓe haa siwtaare Allah , Allah wolwataano haala nyande feere ɓaawoɗon .
58004009	To non kam , wakkati siwtaare ngam yimɓe Allah tammi warugo tawon . Siwtaare man nandi bee siwtaare Allah nyande joweeɗiɗawre .
58004010	Ngam koomoy nasti siwtaare man , siwtoto e kuuɗe muuɗum bana no Allah siwtori e kuuɗe muuɗum .
58004011	Ngam maajum sey en kaɓda bee tiinaare ngam haa en keɓa nastugo siwtaare Allah . Taa koomoy meeɗen tuurtana mo bana ɓeya go tuurtiri , ngam taa laato en keɓaay nastugo siwtaare man .
58004012	Ngam wolde Allah ɗon yeeɗi , ɗon huuwa . Nde ɓuri kaafahi kookiye marki mbeldiiji ɗiɗi ta''ugo . Nde ɗon ta''a haa yotto kawtirɗe i'e e mbosam , waato yoŋki e ruuhu . Nde ɗon hiito suunooji e numooji ɓerɗe yimɓe .
58004013	Walaa ko nyukkanto Allah . Kooɗume fuu ɗon waŋgi haa gite maako . Doole en fuu en njaabano ko'e meeɗen yeeso maako .
58004014	Ngam maajum sey en njogo nuɗɗinki ki en ceedoto bee ɓernde woore . Ngam en ngoodi hooreejo liman'en mo yotti haa joonde Allah fakat , ɗum Yeesu , Ɓiɗɗo Allah .
58004015	Hooreejo liman'en meeɗen waawi yurmingo tampe meeɗen , ngam kaŋko o nani estooji kal kal bee meeɗen , ammaa o waɗaay hakke .
58004016	Ngam maajum taa en kula ɓaditaago leeso laamu Allah haa mo''ere tawete . En keɓan enɗam e mo''ere ton , koondey en tampi fuu .
58005001	Hooreejo liman'en fuu laati cuɓaaɗo nder yimɓe , o huuwana Allah ngam maɓɓe , o lii'o dokke e kirsaaɗi ngam ittugo hakkeeji .
58005002	O waawan yurmingo sooya-anndal'en , waɗooɓe aybe , ngam kaŋko bee hoore maako o ɗon tampa nder kuuje ɗuuɗɗe .
58005003	Ngam maajum sey o wadda kirsaaɗi ngam ittugo hakkeeji , naa ngam yimɓe tan , ammaa ngam hoore maako boo .
58005004	Walaa mo hoosanta hoore muuɗum tedduŋgal haa o laato hooreejo liman'en . Sey bee ewnaandu Allah tan goɗɗo laatorto hooreejo liman'en , bana no Haruna laatorino .
58005005	Koo Almasiihu boo teddinaay hoore muuɗum ngam haa o laato hooreejo liman'en . Ammaa Allah wi'i mo :
58005006	Haa aayaare feere o wi'i :
58005007	Yaake Yeesu ɗonno haa duniyaaru , o waɗi do'a , o tori Allah bee bojji e gonɗi , ngam Allah waawi hisnugo mo diga maayde . Allah boo nani tornde maako ngam o ɗowtani ɗum , o mawninaay hoore maako .
58005008	Ammaa koo nde o Ɓiɗɗo Allah , o ekkitori ɗowtaare bee yarugo bone .
58005009	Nde o laati timmidiɗɗo , o laati baaba kisndam nduumiiɗam ngam koomoy ɗowtani mo .
58005010	Allah boo darni mo hooreejo liman'en fodde limanku Malkisadaka .
58005011	Lutti haala ɗuuɗka ka mi wolwaay , ammaa caɗɗum tindingo on ka , ngam on paamataa law .
58005012	Wakkati he'i haa on laato anndinooɓe , ammaa haa jonta on mari haaje goɗɗo anndina on kuuje ɓurɗe hoyugo nder habaru Allah . Haani on nyaama nyaamdu sembindu , ammaa on ɗon musina kosam tawon .
58005013	Koomoy musinta kosam , o ɓiŋgel tawon , o anndaa sendindirgo gooŋga bee fewre .
58005014	Mawɓe ke'i nyaamdu tiindu , ngam ɓe elti hakkiilooji maɓɓe , ɓe anndi sendindirgo booɗɗum bee kalluɗum .
58006001	Ngam maajum njehen yeeso haa anndinol mawɓe , taa en tokko jooɗaago haa anndinol fuɗɗanɓe nder nuɗɗinki Almasiihu . Taa en puɗɗita wallingo caɓɓawal nuɗɗinki , bana haala accugo kuuɗe meereeje , e nuɗɗingo Allah ,
58006002	e ekkitingo ngiiwamji baptisma feere feere , e wallingo juuɗe , e ummitaaki maayɓe , e kiita nduumiika .
58006003	Aa'a , njehen yeeso ! En mbaɗan ɗum , to Allah muuyi .
58006004	Noy loriiɓe ɓaawo ngartata haa ɓe tuuba fahin ? Ɓe meeɗi jooɗaago haa annoora Allah , ɓe metti dokkal asama , ɓe njaɓi geɗal maɓɓe haa Ruuhu Ceniiɗo .
58006005	Ɓe anndi fakat wolde Allah wooɗi , ɓe maati baawɗe jamanuuru waranndu .
58006006	Nden ɓe lori ɓaawo ! Waɗataako ɓe ngarta ɓe tuuba . Ngam to goɗɗo lorake ɓaawo , ɗum laati bana to o ɓili Ɓiɗɗo Allah haa leggal gaafaaŋgal fahin , o jambi mo yeeso yimɓe .
58006007	Allah ɗon barkiɗina lesdi , ndi ɗon yara iyeende nde Allah toɓnata dow maari tum , ndi ɗon fuɗna haakooji ngam haa ɗi nafa remooɓe .
58006008	Ammaa to ndi fuɗni gi'e e geene meere tan , ndi nafataa kooɗume . Neeɓataa , Allah naalan ndi , haa yiite halka ndi .
58006009	Ammaa koo to min ɗon mbolwa bana ni , onon yiɗaaɓe , min ɗon kooli on . Min anndi on ɗon dow laawol booɗŋgol , waato laawol kisndam .
58006010	Allah o gooŋgaajo , o yejjitittaa kuuɗe mooɗon , malla yiide nde on kolli mo bee wallugo nuɗɗinɓe , bandiraaɓe mon , on ɗon mballa ɓe jonta boo .
58006011	Min ngiɗi koomoy mooɗon tokko bee tiinaare muuɗum haa timmoode , ngam haa on keɓa ko on tammoto .
58006012	Min ngiɗaa on laato mbaateendam'en , ammaa on tokko aartuɓe on nuɗɗingo bee munyal , heɓɓe ko Allah wi'i hokkan en .
58006013	Nde Allah waɗi alkawal bee Ibrahiima , o huni o waɗan bana o wi'i . Nde walaa ɓurɗo mo , o huni ɗum bee innde maako .
58006014	O wi'i : " Mi ɗon haɓɓa alkawal bee maaɗa , mi barkiɗinan ma , mi hokkan ma ɓiɓɓe ɗuuɗɓe . "
58006015	Ibrahiima reeni bee munyal , ngam maajum o heɓi ko Allah wi'no mo .
58006016	To neɗɗo hunake , o ɗon hunoro bee innde ɓurannde nde maako , hunayeere man ɗon timmina haalaaji caka yimɓe .
58006017	Allah boo tabitini alkawal muuɗum bee hunayeere . Bana ni o faamtiniri jaɓanɓe alkawal man , o fistataa anniya maako .
58006018	Woodi kuuje ɗiɗi ɗe pistataake , waato alkawal e hunayeere . Waɗataako Allah fewa nder maaje . Kanjum ɗum ɗon tiɗɗina en , haa en njogo tammunde tabinde nde o hokki en .
58006019	Tammunde nde'e laatani en bana tiggirgal yoŋki , nde dimbataako , nde laati hisrude , nde ɗon saalo gaɗa wirndallo haykaliiru asama haa yotto nder yeɓre maaru ɓurnde senaago .
58006020	Yeesu aarti en nastugo ton , o nasti ton ngam meeɗen . O laati hooreejo liman'en haa foroy bana Malkisadaka .
58007001	Malkisadaka oo , o laamiiɗo Saliima , o limanjo Allah Ɓaŋgiiɗo . Nde Ibrahiima ɗonno warta konu mbarki laamiiɓe , Malkisadaka fotti bee maako , barkiɗini mo .
58007002	Ibrahiima hokki Malkisadaka yeɓre woore nder sappo haa ko o heɓi fuu . Maana innde maako woni Laamiiɗo-gooŋgaaku . Kadiboo o laamiiɗo Saliima , bana wi'ugo Laamiiɗo-salaaman .
58007003	Walaa mo anndi baaba maako malla daada maako malla kaakaaji maako . Walaa mo anndi haala danyeeki maako malla maayde maako . O laati bana Ɓiɗɗo Allah , o laati limanjo haa foroy .
58007004	Ndaare maŋgu Malkisadaka ! Ibrahiima , kaaka meeɗen aartuɗo hokki mo yeɓre woore nder sappo haa keɓal konu muuɗum fuu .
58007005	Tawreeta umri ɓiɓɓe Lewi laatiiɓe liman'en , ɓe njaɓa yeɓre woore nder sappo haa jawdi yimɓe Isra'iila , waato ɓe ɗon njaɓa ɗum haa bandiraaɓe maɓɓe , koo nde kamɓe boo ɓe asŋgol Ibrahiima .
58007006	Malkisadaka laataaki nder lenyol Lewi , ammaa o jaɓi yeɓre woore nder sappo haa Ibrahiima , o barkiɗini keɓɗo alkawal Allah .
58007007	Walaa seko , barkiɗinɗo ɓuri barkiɗinaaɗo tedduŋgal .
58007008	Nder limanku Lewi'en , maayanɓe njaɓan yeɓre woore nder sappo . Ammaa nder limanku Malkisadaka , goɗɗo mo maayataa jaɓi yeɓre woore nder sappo . Kanjum woni seedamku deftere .
58007009	Bana wi'ugo : Nde Ibrahiima hokki yeɓre woore nder sappo haa kuuje muuɗum , Lewi boo hokki ɗum , koo nde ɓiɓɓe muuɗum tammi jaɓugo yeɓre man .
58007010	Saa'i maajum Lewi danyaaka tawon , ammaa o ɗonno nder ɓandu kaaka maako Ibrahiima nde Malkisadaka fotti bee Ibrahiima .
58007011	Allah hokki yimɓe Isra'iila tawreeta , darni ka dow limanku Lewi'en . To kuugal liman'en Lewi'en laatino timmuŋgal , haaje walaa limanjo goɗɗo waŋga , nanduɗo bee Malkisadaka , naa goɗɗo asŋgol Haruna .
58007012	To limanku waylake , doole umroore boo waylo .
58007013	Kuuje ɗe'e mbolwaama dow Jawmiraawo meeɗen . Kaŋko o laati mo lenyol feere . Walaa goɗɗo nder lenyol maako meeɗi laataago limanjo haa hirsirde .
58007014	Koomoy fuu anndi o danyaama nder lenyol Yahuuda . Muusa meeɗaay wolwugo haala lenyol ngo'ol , nde o wolwi haala liman'en .
58007015	Haala ka'a ɓesdan laaɓugo maa : Limanjo goɗɗo waŋgi , mo nandi bee Malkisadaka .
58007016	O laataaki limanjo bee umrooje yimɓe , ammaa o laati limanjo bee baawɗe ngeendam ɗam timmataa .
58007017	Ngam deftere wi'i :
58007018	Umroore ɓooymaare wudinaama , ngam nde tampi , nde nafaay .
58007019	Ngam tawreeta Muusa waawaay timmidingo kooɗume . Jonta en keɓi tammunde ɓurnde mawnugo , kayre ɓadinta en bee Allah .
58007020	Dow maajum boo woodi hunayeere Allah . Limanku naane darnaama bilaa hunayeere bana nde'e .
58007021	Ammaa Yeesu laati limanjo bee hunayeere nde Allah wi'i mo :
58007022	Ngam maajum en anndi fakat , Yeesu waddi alkawal ɓurŋgal ngal naane .
58007023	Woodi huunde feere boo : Liman'en naane ɓe ɗuuɗɓe , ngam maayde haɗi ɓe tokkaago kuuɗe maɓɓe .
58007024	Ammaa Yeesu ɗon yeeɗi haa foroy , limanku maako timmataa .
58007025	Ngam maajum o waawan hisnugo yimɓe ɓe o yahri haa Allah jonta e haa foroy , ngam o ɗon yeeɗi haa foroy ngam o torano ɓe Allah .
58007026	Yeesu woni hooreejo liman'en baawɗo humtango en haaje meeɗen fuu . O ceniiɗo , walaa aybe koo tis haa maako . O sendaama bee marɓe hakke , o ɓaŋgtaama dow asamanji .
58007027	O nandaay bee luttuɓe hoore'en liman'en , o walaa haaje hokkugo kirseteeɗi balɗe fuu , aran ngam hakkeeji maako , nden ngam hakkeeji yimɓe . Ammaa nde o hokki yoŋki maako sadaka , ki laati sadaka ngoota , nde woore , ka he'i haa foroy .
58007028	Tawreeta Muusa suɓi tampuɓe ngam ɓe laato hoore'en liman'en . Ammaa hunayeere Allah warnde ɓaawo tawreeta , suɓi Ɓiɗɗo mo laati timmidiɗɗo haa foroy .
58008001	Ndaa laaɓɗum haala ka'a fuu : En ngoodi hooreejo liman'en bana oo , jooɗiiɗo dow leeso laamu haa nyaamo Allah , mawɗo asamanji .
58008002	O laati hooreejo liman'en haa nokkuure ɓurnde senaago nder laymaaru gooŋgaaru ndu Jawmiraawo waɗi , naa neɗɗo .
58008003	Hoore'en liman'en fuu cuɓaama ngam ɓe lii'ano Allah dokke e kirsaaɗi . Ngam maajum sey hooreejo liman'en meeɗen boo wadda ko o lii'oto .
58008004	To o ɗonno haa duniyaaru , o laatataakono limanjo sam , ngam woodi liman'en lii'otooɓeno dokke fodde tawreeta Yahuudu'en .
58008005	Kuugal limanku ngal ɓe kuuwata , laati misaalu tan haa ko woni nder asama . Non ɗum laati bee Muusa boo . Nde o ɓadake waɗugo laymaaru , Allah wi'i mo : " Sey a waɗa ɗum fuu fodde misaalu mo mi holli ma dow hooseere . "
58008006	Ammaa jonta Yeesu heɓi kuugal limanku ɓurŋgal ngal maɓɓe . Bana non boo alkawal ngal o haɓɓi hakkunde Allah bee yimɓe , ɓuri ngal naane saman , ngam ngal ɗon dari dow koŋguɗi Allah ɓurɗi ɗi naane tabitgo .
58008007	To alkawal aranal walaano aybe , walaa haaje alkawal ɗiɗaɓal .
58008008	Ammaa Allah tawi aybe haa yimɓe muuɗum , ngam o wi'i :
58008009	" Ngal nandataa bee alkawal ngal kaɓɓumi bee kaakaaji maɓɓe ,
58008010	" Ammaa ɓaawo nyalɗe ɗe'e ,
58008011	Walaa haaje goɗɗo anndina keeddiɗɗum malla deerɗum ,
58008012	Ngam mi yaafoto aybeeji maɓɓe ,
58008013	Nde o wolwi haala alkawal kesal , Allah hiiɗini aranal . Ammaa ko hiiɗi , ɗum ɓadake jinnugo .
58009001	Alkawal aranal woodino farillaaji dow cujidanki Allah . Ngal woodino nokkuure seniinde boo nde yimɓe mbaɗi .
58009002	Yimɓe mbaɗi laymaaji ɗiɗi . Laymaaru arandu ewnaama nokkuure seniinde . Nder maaru woodi jo''inirɗum pittirlaaji e teebur bee tamseeje jo''inaaɗe yeeso Allah .
58009003	Ɓaawo wirndallo ɗiɗaɓo , woodi laymaaru wi'eteendu nokkuure ɓurnde senaago .
58009004	Nder maaru woodi gulduɗum urle ɗum kaŋgeeri , e sundukru alkawal suddaandu bee kaŋgeeri . Nder sundukru man woodi taasawo kaŋgeeri bee mannu nder maago , e sawru Haruna wilitiindu , e alluhaaje kaa'e ɗiɗi bee bolle alkawal bindaaɗe dow maaje .
58009005	Dow sundukru man woodi fotooji keruba'en laatiiɓe misaalu joonde Allah . Ɓe mbeeɗi bileeji maɓɓe dow nokkuure haa hakkeeji njaafaama . Ammaa jonta min mbaawataa tindingo kuuje ɗe'e fuu .
58009006	Nde kuuje fuu ndari bana ni , liman'en tokki nastugo laymaaru arandu balɗe fuu , ngam haa ɓe kuuwa kuuɗe maɓɓe .
58009007	Ammaa laymaaru ɗiɗawru , sey hooreejo liman'en tan nastata ton , kaŋko boo hitaande fuu nde woore . O ɗon nasta bee ?i?am ɗam o lii'anto Allah ngam hoore maako e ngam hakkeeji ɗi yimɓe mbaɗi bilaa anniya .
58009008	Ndaa ko Ruuhu Ceniiɗo anndinta bee kuuje ɗe'e : Yaake laymaaru arandu ɗon dari tawon , laawol nastugo laymaaru ɗiɗawru maɓɓitaaki tawon .
58009009	Suudu arandu woni misaalu ngam hollugo en ko laati jonta . Ɗum yiɗi wi'ugo : Dokke e kirsaaɗi lii'anaaɗi Allah mbaawataa mo''ingo ɓernde cujidoowo haa o laato timmidiɗɗo .
58009010	Dokke man laati haala nyaamdu e njaram e laɓɓinki kuuje bee laabi feere feere . Ɗum fuu ɗum haala yaasi , ɗum nafi haa warugo saa'iire nde Allah wayli ɗum fuu .
58009011	Ammaa jonta Almasiihu wari . Kaŋko woni hooreejo liman'en dow kuuje booɗɗe ɗe ngarani en jonta . O ɗon huuwa nder laymaaru ɓurndu ndu naane mawnugo e wooɗugo . Juuɗe yimɓe mbaɗaay ndu , waato ndu iwaay haa duniyaaru ndu .
58009012	Almasiihu saali nder laymaaru arandu , o nasti nde woore tan haa nokkuure ɓurnde senaago , ɗum he'i haa foroy . O nastaay bee ?i?am jawɗi be'i e ga'i kalhali boo , ammaa o nasti bee ?i?am hoore maako . Bana ni o heɓrani en kisndam nduumiiɗam .
58009013	?i?am jawɗi be'i e ga'i e ndoondi wiige mbiccaama dow yimɓe soɓɓe , kanjum ɗum laɓɓini ɓe , itti coɓki maɓɓe .
58009014	Nde non kam , ?i?am Almasiihu ɓuran nafugo piw . Bee Ruuhu nduumiiŋgu o hokkiri yoŋki maako haa Allah bana sadaka ka walaa aybe koo tis . ?i?am maako laɓɓinan ɓerɗe meeɗen , ittan aybeeji meeɗen , ngam taa en mbaɗa ko yahrata en haa maayde , ammaa en keɓa huuwango Allah , dokkoowo ngeendam .
58009015	Ngam maajum Almasiihu woni kaɓɓuɗo alkawal kesal , ngam haa ewnaaɓe Allah keɓa barkaaji duumiiɗi ɗi Allah wi'no hokkan . Ɗum waɗoto ngam gooto maayi , rimɗini yimɓe diga aybeeji ɗi ɓe mbaɗno yaake ɓe ɗonno nder alkawal ɓooymawal .
58009016	Haa ɗereewol wasuye woni , sey tammiiɓe ronugo ngooŋɗina gasiiɗo ngol maayi .
58009017	Ngam ɗereewol wasuye nafataa kooɗume to gasiiɗo ngol ɗon bee yoŋki tawon , sey ɓaawo maayde maako ngol nafata .
58009018	Kanjum waɗi , koo alkawal ɓooymawal boo tabitaay , sey nde ɓe tabitini ngal bee ?i?am .
58009019	Aran , Muusa waŋgini umrooje fuu bana ɗe mbinda nder tawreeta . Nden o hoo'i ?i?am ga'i kalhali hawtaade bee ndiyam , o wicci ɗam dow deftere tawreeta e yimɓe fuu bee haako isop e uuluuji boɗeejum .
58009020	O wi'i : " ?i?am ɗa'am ɗon tabitina alkawal ngal Allah umri on on ɗowtano . "
58009021	Bana non boo , Muusa wicci ?i?am dow laymaaru e dow kuuje kuugal diina fuu .
58009022	Fodde tawreeta ɓurna kuuje fuu laɓɓinaama bee ?i?am . Walaa yaafuye hakkeeji , sonaa to ?i?am rufi .
58009023	Kuuje ɗe'e , laatiiɗe misaaluuji haa ko woni nder asama , doole ɗe laato cenaaɗe bana non . Ammaa kuuje haa asama mari haaje sadakaaji ɓurɗi ɗi duniyaaru .
58009024	Ngam Almasiihu nastaay nokkuure seniinde nde yimɓe mbaɗi , waato misaaluwol meere . Ammaa o nasti nder asama , ngam haa o seetto en yeeso Allah .
58009025	Hooreejo liman'en haa Yahuudu'en ɗon nasta nokkuure seniinde hitaande fuu bee ?i?am ndabbaawa . Ammaa Almasiihu nastataa tum ngam o hokka yoŋki maako .
58009026	To o waɗino non , diga fuɗɗam tageeki duniyaaru o torrotono nde ɗuuɗɗum . Aa'a , o waŋgi jonta haa timmoode jamanuuji fuu , o waŋgi nde woore ngam foroy , ngam haa o itta hakkeeji bee hokkugo yoŋki maako .
58009027	Koomoy fuu maayan nde woore , ɓaawoɗon Allah hiitoto mo .
58009028	Bana non Almasiihu boo hokki yoŋki muuɗum nde woore ngam o itta hakkeeji ɗuuɗɓe . O waŋgan ɗiɗawre , naa ngam o itta hakkeeji , ammaa ngam o hisna reenɓe mo .
58010001	Tawreeta Yahuudu'en maraay kuuje gooŋgaaje , sey misaalu maaje tan . Ɗe laati bana ɗowdi kuuje booɗɗe ɗe tammi warugo . Duuɓi fuu ɓe tokki lii'anaago Allah kirseteeɗi . Kadi bee kirseteeɗi bana ɗi'i , noy tawreeta waawri timmidingo waddanɓe ɗi haa Allah ?
58010002	To sujidanooɓe Allah laɓɓinaamano e hakkeeji maɓɓe fakat , hakkeeji man naawataano ɓerɗe maɓɓe fahin , walaa haaje lii'aago kirseteeɗi fahin .
58010003	Ammaa kirseteeɗi ɗon ciftinora yimɓe hakkeeji muuɗum'en hitaande fuu .
58010004	Ngam ?i?am ga'i e be'i waawataa ittugo hakkeeji .
58010005	Ngam maajum , nde Almasiihu ɓadi warugo nder duniyaaru , o wi'i Allah :
58010006	A seyortaako dabbaaji guleteeɗi ,
58010007	Nden mbi'mi : Ndaa yam , mi huuwan ko ngiɗɗa , ya Allah ,
58010008	Aran o wi'i : " A yiɗaa kirsaaɗi e dokke , a seyortaako dabbaaji guleteeɗi malla kirseteeɗi ngam ittuki hakke . " O wi'i ɗum koo nde dokke ɗe'e fuu lii'aama fodde tawreeta .
58010009	Nden o wi'i : " Ya Allah , ndaa yam , mi huuwan ko ngiɗɗa . " Bana ni Allah wili sadakaaji ɓooymaaji , o waɗi sadaka Almasiihu mbattudi maaji .
58010010	Yeesu huuwi ko Allah yiɗi , ngam maajum en laɓɓinaama e hakkeeji bee sadaka ɓandu maako ka o waɗi nde woore , ka he'i haa foroy .
58010011	Liman'en fuu ɗon kuuwa kuuɗe muuɗum'en balɗe fuu , ɓe ɗon tokki lii'aago kirseteeɗi . Kirseteeɗi man mbaawataa ittugo hakkeeji .
58010012	Ammaa Almasiihu waɗi sadaka ngoota ngam hakkeeji , ka he'i haa foroy . Ɓaawoɗon o jooɗi haa juŋŋgo Allah nyaamo .
58010013	Ton o ɗon reena haa Allah laatina konne'en maako jaaɓruɗum kosɗe maako .
58010014	Non bee sadaka ngoota o timmidini laɓɓinaaɓe e hakke , o laatini ɓe timmidiɗɓe haa foroy .
58010015	Ruuhu Ceniiŋgu boo ɗon seedano en ɗum . Aran ngu wi'i :
58010016	" Jawmiraawo wi'i : Ɓaawo nyalɗe ɗe'e
58010017	Nden o wi'i : " Mi meetataa siftorgo hakkeeji maɓɓe e kuuɗe maɓɓe kalluɗe . "
58010018	Ngam maajum , nde Allah yaafi ɗum , walaa haaje lii'aago kirseteeɗi ngam ittugo hakke fahin .
58010019	Onon deerɗiraaɓe , ngam daliila ?i?am Almasiihu ndufaaɗam en keɓi laawol nastugo nokkuure ɓurnde senaago .
58010020	O maɓɓitani en laawol kesol , jahranŋgol en haa ngeendam , gaɗa wirndallo , kaŋgo woni ɓandu maako .
58010021	En ngoodi hooreejo liman'en laatiiɗo mawɗo saare Allah .
58010022	Ngam maajum sey en ɓadito Allah bee ɓerɗe gooŋgaaje , bee nuɗɗinki cembiɗki , bee ɓerɗe laɓɓinaaɗe diga hakke , ɓalli boo giiwaaɗi bee ndiyam ceniiɗam .
58010023	Sey en njogo tammunde nde en ceedoto , ngam Allah o koolniiɗo , o waɗan ko o wi'i .
58010024	Sey koomoy meeɗen cuklano deerɗum'en , tiɗɗina ɓe haa en mbaŋgina yiide , haa en kuuwa kuuɗe booɗɗe .
58010025	Taa en acca mooɓtaago bee nuɗɗinɓe bana woɗɓe mbaɗata . Ammaa sey en cembiɗindira , sakkoma nde on anndi nyande Jawmiraawo ɓadake warugo .
58010026	En anndi gooŋga . To en ɗon tokko waɗugo hakke bee anniya , walaa sadaka waawata ittugo hakke meeɗen .
58010027	To non kam , walaa ko luttata , sey hulugo kiita e yiite nge tammi halkugo konne'en Allah !
58010028	Koomoy yawi tawreeta Muusa , o mbareteeɗo bilaa enɗam , to seedooɓe ɗiɗo malla tato tabitini aybe maako .
58010029	Sakkoma to goɗɗo yawake Ɓiɗɗo Allah , to o laari ?i?am alkawal Allah ɗam laɓɓini mo bana huunde meere , to o huɗi Ruuhu mo''ere ! Fakat , kaŋko o heɓan kiita ɓurka hallugo .
58010030	Ngam en anndi mo wi'i :
58010031	Yanugo haa juŋŋgo Allah geeto ɗum kulniiɗum masin !
58010032	Ciftore no on njooɗori naane . Nder balɗe man , ɓaawo Allah yaynani on bee annoora muuɗum , on njari boneeji ɗuuɗɗi , ammaa ɗi ɓuraay on sembe .
58010033	Ɓe kuɗi woɗɓe mooɗon , ɓe toonyi ɓe , ammaa luttuɓe mooɗon boo tiɗɗini huɗaaɓe go .
58010034	Ɓerɗe mooɗon naawi ngam daliila haɓɓaaɓe . Nde wuyɓe ngujji jawdi mooɗon , on munyi asar man , ngam on anndi luttani on kuuje ɓurɗe wooɗugo , ɗe timmataa .
58010035	Taa njoofe dartaare mooɗon , ngam nde waddanan on mbarjaari mawndi .
58010036	On mari haaje munyal ngam haa on kuuwa muuyo Allah , on keɓa ko o wi'i o hokkan .
58010037	Ngam deftere wi'i :
58010038	Ammaa yimɓe am gooŋga'en nuɗɗinan , ɓe ngeeɗan .
58010039	Enen kam en laataaki nder loriiɓe ɓaawo , halkanɓe . Ammaa en ɗon tabiti nder nuɗɗinki , en kisan .
58011001	Hooliiɓe Allah anndi fakat o hokkan ɓe ko ɓe tammoto , ɓe anndi fakat , kuuje ɗe ɓe ngi'aay tawon , ɗe ɗon tabiti .
58011002	Bee hoolaare bana ni yimɓe jamanuuji ɓooymaaji laati yerdaaɓe Allah .
58011003	En ɗon kooli Allah , ngam maajum en anndi wolde Allah tagi duniyaaru e asama . Ko en ngi'ata fuu , ɗum iwi haa ko yi'ataake .
58011004	Habila hooli Allah . Ngam maajum o hokki Allah dokkal ɓurŋgal ngal Kayinu . Nde o ɗon hooli Allah , o heɓi yerduye Allah ngam Allah bee hoore muuɗum jaɓi dokkal maako . Koo nde o maayi , o ɗon wolwana en bee hoolaare maako .
58011005	Anuhu hooli Allah . Ngam maajum Allah eeŋgtini mo , o maayaay . Walaa mo heɓti Anuhu , ngam Allah eeŋgtini mo . Deftere wi'i , diga o eeŋgtinaaka , o fottani Allah .
58011006	Bilaa hoolaare goɗɗo waawataa fottango Allah . Koomoy yiɗi warugo haa Allah , sey nuɗɗina Allah ɗon , o ɗon warjo ɗaɓɓitanɓe mo boo .
58011007	Nuuhu hooli Allah . Ngam maajum o nani ko Allah wi'i dow asar ko tammi warugo koo nde o yi'aay ɗum . O ɗowtani mo , o sehi koombowalfe . Nder maagal kaŋko bee yimɓe saare maako fuu ɓe kisi . Hoolaare maako hiiti duniyaaru fuu . Nuuhu nuɗɗini Allah , heɓi yerduye maako .
58011008	Ibrahiima hooli Allah . Ngam maajum o ɗowtani Allah nde Allah ewni mo o yaha haa lesdi ndi Allah wi'no hokkan mo . O acci lesdi maako bilaa anndugo haa o yahata .
58011009	O hooli Allah , o jooɗi bana jananno nder lesdi ndi Allah wi'i hokkan mo . O jooɗi nder laymaaji , kaŋko e Isiyaaku e Yakubu , jaɓɓe ko Allah wi'i bana kaŋko o jaɓri ɗum .
58011010	Ngam Ibrahiima ɗonno reena berniwol ngol Allah diidi , mahi , berniwol marŋgol caɓɓaaje tabitɗe .
58011011	Ibrahiima hooli Allah . Ngam maajum o heɓi baawɗe danyugo ɓiŋgel koo nde duuɓi maako caali , Saratu boo laatino dimaro . O hooli Allah waɗan ko o wi'i .
58011012	Koo nde o laati bana maayɗo , o laati kaaka yimɓe ɗuuɗɓe bana koode asama , malla bana njaareendi maayo ndi limataako .
58011013	Yimɓe ɓe'e fuu maayi bee hoolaago Allah . Ɓe keɓaay ko Allah wi'no hokkan ɓe , ammaa diga daayiiɗum ɓe eewi ɗum , ɓe ceyori ɗum . Ɓe cemtaay wi'ugo ɓe jananɓe e hoɗɓe haa duniyaaru .
58011014	Wi'ɓe ɗum ngiɗi wi'ugo ɓe ɗon ɗaɓɓita lesdi halal maɓɓe .
58011015	Ɓe numaay lesdi ndi ɓe acci . To naa non , ɓe keɓanno loraago ton .
58011016	Aa'a , ɓe ngenwi lesdi ɓurdundi , waato asama . Ngam maajum Allah semtiraay ewneego Allah maɓɓe , ngam o waɗani ɓe berniwol .
58011017	Ibrahiima hooli Allah . Ngam maajum o lii'ani mo ɓiɗɗo maako Isiyaaku bana kirseteeŋga , nde Allah jarribi mo . Koo nde Allah wi'i hokkan mo danygol , o yerdi hokkugo ɓiɗɗo maako bajjo bana kirseteeŋga .
58011018	Allah wi'no mo : " Bee Isiyaaku keɓrata danygol . "
58011019	Ibrahiima numi Allah waawan ummitingo Isiyaaku diga maayde . Non o heɓti Isiyaaku bana diga maayde .
58011020	Isiyaaku hooli Allah . Ngam maajum o barkiɗini Yakubu e Isuwa ngam balɗe garanɗe .
58011021	Yakubu hooli Allah . Ngam maajum o barkiɗini ɓiɓɓe Yusufu hiddeko o maaya . O tuggi sawru maako , o sujidani Allah .
58011022	Yusufu hooli Allah . Ngam maajum nde o ɓadi maayugo , o wolwi haala egguki Isra'iila'en diga Misra , o tindini ɓe ko ɓe mbaɗata bee i'e maako .
58011023	Saarooji Muusa kooli Allah . Ngam maajum ɓe kulaay luutugo umroore laamiiɗo , ɓe nyukkini Muusa lebbi tati ɓaawo danyeeki muuɗum ngam ɓe ngi'i o ɓiŋgel booɗŋgel .
58011024	Muusa hooli Allah . Ngam maajum , nde o mawni , o sali laataago ɓii ɓiɗɗo Firawna debbo .
58011025	O ɓuri yiɗugo o yara bone bee yimɓe Allah dow mettaago seyo hakkeeji baakin seɗɗa .
58011026	O numi yarugo bone yawaare ngam Almasiihu ɓuri ndesaaji Misra fuu saman , ngam o accaay numugo mbarjaari ndi o tammi heɓugo .
58011027	Muusa hooli Allah . Ngam maajum o hulaay tikkere laamiiɗo , ammaa o wurti Misra . O dimbaaki sam , bana o laari Allah mo yi'ataake .
58011028	O hooli Allah . Ngam maajum o waɗi juulde Paska , o umri Isra'iila'en ɓe mbicca ?i?am dow dammuɗe , ngam taa malaa'ikaajo maayde mbara ɓiɓɓe maɓɓe afɓe .
58011029	Yimɓe Isra'iila kooli Allah . Ngam maajum ɓe keɓi eeraago maayo Maaliya bana dow lesdi njoorndi . Nde Misra'en ɗaɓɓi tokkaago ɓe , maayo moɗi ɗum'en .
58011030	Yimɓe Isra'iila kooli Allah . Ngam maajum ɓe ngaanci , ɓe taari wuro Yeriko balɗe joweeɗiɗi , haa mahol maago yibbi .
58011031	Rahab , debbo daakaareejo , hooli Allah . Ngam maajum o jaɓɓi Isra'iila'en horooɓe bee seyo . Ngam man o mbaraaka bee luttuɓe ɓe ɗowtanaaki Allah .
58011032	Ɗume ɓesdanmi limtugo ? Wakkati he'aay mi wolwa haala Gedeyon , Barak , Samson , Yefta , Daawuda , Samuyila e annabo'en .
58011033	Ɓe fuu ɓe kooli Allah . Ngam maajum ɓe kaɓi bee laamuuji , ɓe njaali . Ɓe mbaɗi ko Allah yiɗi , ɓe keɓi boo ko Allah wi'no hokkan . Ɓe cukki kunduɗe barooɗe ,
58011034	ɓe nyifi yiite huɓɓanŋge , ɓe kisi mbareego bee kaafahi . Ɓe tampi , ammaa ɓe keɓi sembe . Ɓe laati waawɓe nder konu , ɓe njaali sooje'en jananɓe .
58011035	Rewɓe kooli Allah . Ngam maajum ɓe keɓti maayɓe maɓɓe , waato ɓe ummitinaama , ɓe ngeeɗiti fahin .
58011036	Yimɓe duniyaaru njanci woɗɓe maɓɓe , ɓocci ɓe , kaɓɓi woɗɓe , cakkini ɓe nder fursina ,
58011037	piɗi ɓe bee kaa'e haa ɓe maayi , ta''i ɓalli maɓɓe geɓe ɗiɗi , mbari ɓe bee kaafahi . Ɓe ngiili ɓe ɗon ɓorni lare be'i e baali , ɓe talkiɗi , ɓe torraama , ɓe toonyaama .
58011038	Duniyaaru haananaay ɓe . Ɓe ngiili nder laɗɗe e kooseeje bana riiwaaɓe , ɓe njooɗi nder lowi e nder gasɗe .
58011039	Yimɓe ɓe'e fuu ɓe nuɗɗini Allah , ɓe keɓi yerduye maako . Ammaa ɓe keɓaay ko o wi'no hokkan ,
58011040	ngam o waɗi anniya hokkugo en ko ɓuri wooɗugo . Allah yiɗaa ɓe laato timmidiɗɓe , sonaa hawtaade bee meeɗen .
58012001	Ummaatoore ɗuunde , seedooɓe hoolaare maɓɓe , ɗon taari en bana ruuldere . Ngam maajum , sey en ngudina kooɗume ko teddanta en , sey en ngudina dooŋgal hakke ɗakkotooŋgal en bee sembe . Sey en tiino timmitingo daɗadaɗa meeɗen .
58012002	Taa en acca laarugo Yeesu , ngam hoolaare meeɗen ɗon dari dow maako diga fuɗɗoode haa timmoode . Nde ɓe mbari mo haa leggal gaafaaŋgal , o munyi ɗum . O hakkilanaay mbustu maayde nde'e , ngam daliila seyo ngo Allah sigani mo . Jonta o ɗon jooɗi dow leeso laamu haa nyaamo Allah .
58012003	Nume boneeji ɗi o yari , no o munyiri yawaare marɓe hakke ! Kanjum ɗum wallan on ngam taa on tampa , taa on njoofa hoolaare mooɗon sam .
58012004	Ngam nder haɓre mooɗon bee hakke on kaɓaay haa yotti maayde tawon .
58012005	On ngejjiti bolle cembiɗinooje ɗe Allah wolwani on , onon ɓiɓɓe maako na ? O wi'i :
58012006	Ngam Jawmiraawo ɗon elta yiɗaaɓe muuɗum ,
58012007	Munye torra mooɗon bana elto baaba , ngam torra mooɗon ɗon waŋgina Allah ɗon huuwana on bana ɓiɓɓe muuɗum . Woodi ɓiŋgel ngel baaba muuɗum eltataa na ?
58012008	To Allah eltaay on bana o eltirta ɓiɓɓe maako fuu , nden kam naa on ɓiɓɓe maako , ammaa on njaalu'en .
58012009	Ciftoren baabiraaɓe meeɗen haa duniyaaru . Ɓe elti en , ammaa en ɗon teddina ɓe . Sakkoma Baabiraawo meeɗen haa asama , sey en ɗowtano mo haa en ngeeɗa !
58012010	Baabiraaɓe meeɗen haa duniyaaru elti en wakkati seɗɗa , bana ɗum fottani ɓe . Ammaa Allah ɗon elta en ngam mbooɗeeŋga meeɗen , ngam haa en kawta bee maako nder senaare .
58012011	Yaake o ɗon elta en , en ɗon maata naawɗum , naa seyo . Ammaa ɓaawoɗon jaɓɓe elto man paaman ngo wooɗi , ngo laatini ɓe huuwooɓe ko fotti , ngo waddani en jam .
58012012	Kadi ɓaŋgte juuɗe mooɗon comɗe , cembiɗine koppi mooɗon tampuɗi !
58012013	Tokke laabi darnuɗi , ngam taa kosŋgal naawanŋgal tullita , ammaa ngal yamɗita .
58012014	Tiine jooɗaago jam bee koomoy . Tiine ɓesdaago nder senaare , ngam bilaa maare walaa mo yi'ata Jawmiraawo .
58012015	Kakkile ngam taa koo gooto mooɗon loro ɓaawo , acca mo''ere Allah . Kakkile taa koomoy mooɗon laato bana haako haaɗko ko ɗon mawna , ko ɗon torra yimɓe ɗuuɗɓe bee tooke maako .
58012016	Kakkile ngam taa koomoy mooɗon halla bana Isuwa . Ngam Isuwa ɗowtanaaki Allah , o soorri daraja afaaku maako ngam o heɓa o nyaama nde woore tan .
58012017	On anndi ɓaawoɗon nde o yiɗi heɓugo barka baaba maako , o heɓaay . O heɓaay waylugo ko o waɗno boo , koo nde o tefi ɗum bee bojji .
58012018	Onon on ngaraay bana no Isra'iila'en ngarno , haa ko on mbaawi meemugo , waato haa hooseere Sina bee yiite huɓɓanŋge , malla haa nyiɓre , malla haa naargewol ,
58012019	malla haa hoolo algaytaaru , malla haa hoolo sawtu . Nde yimɓe nani sawtu man , ɓe tori taa ɓe meeta nanugo koo wolde woore ,
58012020	ngam ɓe mbaawaay munyugo umroore nde'e : " Koo to ndabbaawa meemi hooseere , sey nga mbare bee kaa'e . "
58012021	Laarugo ɗum hulni koo Muusa boo haa o wi'i : " Mi ɗon diwna ngam kulol ! "
58012022	Ammaa onon on ngari haa hooseere Siyona , haa berniwol Allah geeto , waato Urusaliima ngol asama , bee mooɓtorde juulde nde malaa'ika'en ujine ujineeje .
58012023	On ngari haa mooɓtorde ɓiɓɓe Allah afɓe , ɓe inɗe muuɗum'en mbinda haa asama . On ngari haa Allah , kiitoowo yimɓe fuu , on ngari haa yoŋkiiji gooŋga'en laatiiɓe timmidiɗɓe .
58012024	On ngari haa Yeesu , kaɓɓuɗo alkawal kesal , on ngari haa ?i?am mbiccaaɗam mbaŋginanɗam kuuje booɗɗe ko ɓuri ?i?am Habila .
58012025	Ngam maajum kakkile , taa cale nanugo bolwanɗo jonta . Saliiɓe nanugo bolwuɗo haala Allah haa duniyaaru , kisaay . Kadi noy enen en tammi hisugo , to en ɗoyli bolwanɗo diga asama !
58012026	Ɓooyma sawtu maako dimbi duniyaaru , ammaa jonta o wi'i : " Nde woore fahin mi dimban naa duniyaaru tan , ammaa asama boo . "
58012027	Bolle " nde woore fahin " ɗon kolla en laaɓɗum no tagaaɗum fuu dimboto , ittete ngam haa ko dimbataako tabita .
58012028	Ngam maajum ngetten Allah , ngam en keɓan laamu ngu dimbataako . Cujidanen Allah bana ɗum fottanta mo , bee kulol boo ,
58012029	ngam fakat Allah meeɗen woni yiite nyaamooye .
58013001	Tokke yiɗindirgo ngam on deerɗiraaɓe .
58013002	Taa ngejjite weernugo hoɗɓe . Woɗɓe mbaɗi ɗum , njaɓɓi malaa'ika'en bilaa anndugo ɓe malaa'ika'en .
58013003	Ciftore haɓɓaaɓe nder fursina , bana on haɓɓaaɓe bee maɓɓe . Ciftore toonyaaɓe , bana on toonyaaɓe bee maɓɓe .
58013004	Sey yimɓe fuu camɗina teegal , te'aaɓe boo taa mbaɗa njeenu . Allah hiitoto daakaare'en e jeenooɓe .
58013005	Taa cuune ceede , ammaa ceye bee ko on mari . Ngam Allah wi'i : " Mi accataa ma , mi yeebataako ma sam . "
58013006	Ngam maajum en ɗon mbi'a bee dartaare :
58013007	Taa ngejjite ardiiɓe on naane , wolwanɓe on haala Allah . Nume no ɓe njooɗori , no ɓe maayri , tokke nuɗɗinki maɓɓe .
58013008	Yeesu Almasiihu o tabitɗo keenya e hande e haa foroy .
58013009	Taa acce anndinol feere malla janannol selna on laawol gooŋga . Ɗum wooɗi to yoŋkiiji meeɗen keɓi sembe nder mo''ere Allah , naa bee tokkaago farillaaji dow nyaamdu . Tokkiiɓe irin farillaaji ɗi'i keɓaay nafuda .
58013010	Liman'en huuwooɓe nder laymaaru Yahuudu'en keɓataa nyaamugo kirseteeɗi haa hirsirde meeɗen .
58013011	Hooreejo liman'en ɗon wadda ?i?am dabbaaji nder nokkuure ɓurnde senaago haa o lii'o ɗam ngam ittuki hakkeeji , ammaa ɓe ɗon ngula dabbaaji man haa yaasi saŋgeere .
58013012	Ngam maajum Yeesu boo maayi yaasi dammugal berniwol , ngam haa o laɓɓina yimɓe diga hakke muuɗum'en bee ?i?am maako .
58013013	Sey en njaha haa maako yaasi saŋgeere ngam en kawta bee maako munyango semteende man .
58013014	Ngam en ngalaa joonde tabinde haa duniyaaru ndu , en ɗon ngenwa joonde warannde .
58013015	Barka Yeesu sey en lii'ano Allah maŋgtoore bana dokkal , waato en ceedo innde maako tum bee kunduɗe meeɗen .
58013016	Taa ngejjite huuwugo mbooɗeeŋga . Mballindire , ngam kanjum woni sadakaaji pottananɗi Allah .
58013017	Ɗowtane ardiiɓe on , tokke umrooje maɓɓe . Ɓe ɗon ayna yoŋkiiji mooɗon bilaa siwtaare , ngam ɓe njaaboto Allah dow kuuɗe maɓɓe . To on ɗowtanake ɓe , ɓe kuuwan bee seyo . To naa non , ɓe kuuwan bee mone , kanjum boo ɗum waddanan on sarru .
58013018	Tokke toraago Allah ngam meeɗen . En anndi fakat ɓerɗe meeɗen laaɓi , ngam foroy en ngiɗi huuwugo ko fotti .
58013019	Mi ɗon ɓesda toraago on , on toro Allah ngam am , ngam haa o lornammi haa mooɗon bee jaawal .
58013020	Allah ummitini Jawmiraawo meeɗen Yeesu diga maayde , kaŋko o laati gaynaako baali mawɗo ngam daliila maayde maako . Bee ?i?am maako o tabitini alkawal duumiiŋgal .
58013021	Allah dokkoowo en jam , walla on huuwugo kuuɗe booɗɗe fuu ɗe o ɗaɓɓata haa mooɗon . Kaŋko bee hoore maako huuwan nder meeɗen ko fottanta mo . O waɗan ɗum bee Yeesu Almasiihu . Tedduŋgal laatano Almasiihu haa abada abadin . Aamiina !
58013022	Onon deerɗiraaɓe , mi ɗon toro on : Njaɓe bolle am ɗe'e bee seyo , haa ɗe tiɗɗina ɓerɗe mooɗon . Bataakewol am ngo'ol juutaay .
58013023	Mi yiɗi anndingo on , deerɗiraawo meeɗen Timote yoofaama nder fursina . To o yottake ɗo law , mi yahdan bee maako to mi ɗo yaha laarugo on .
58013024	Koofne ardiiɓe on fuu , koofne yimɓe Allah fuu . Deerɗiraaɓe haa Italiya koofni on .
58013025	Mo''ere Allah laatano on fuu .
59001001	Bataakewol ngol iwi haa Yakuba , maccuɗo Allah e Jawmiraawo men Yeesu Almasiihu .
59001002	Deerɗam'en , ceye masin to caɗeele feere feere keɓi on .
59001003	Ngam on anndi to nuɗɗinki mooɗon ɗon tabiti koo nder saɗeende , ɗum ɓesdan munyal .
59001004	Ammaa kakkile ngam haa on laato munyɓe haa timmoode , on laato timmuɓe ɓe ngalaa feloore nder kooɗume .
59001005	Ammaa to hikma goɗɗo mooɗon ngakki , sey o toro Allah . Kaŋko o hokkan mo ka , ngam o hokkan koomoy bee yiide , o tampataa .
59001006	Ammaa sey o toro bee nuɗɗinki , bilaa sekugo sam , ngam mo seki nandi bee ?uuge weendu ɗe hendu soggata bana yiɗi .
59001007	Taa irin goɗɗo man tammo heɓugo kooɗume haa Jawmiraawo ,
59001008	ngam o tabitaay , o anndaa ko o tammi waɗugo .
59001009	Sey laafuɗo juro to Allah ɓaŋgti mo ,
59001010	diskuɗo boo juro to Allah leesni mo . Ngam riskuɓe njinnan bana pindi ladde .
59001011	To naaŋge wuli , fuɗŋgo ɗaylan , pindi mum saaman , wooɗugo man fuu halkan . Bana non diskuɗo boo halkan yaake o ɗon suklano kuuɗe maako .
59001012	Barka laatanto koomoy munyani caɗeele , ngam to o jaalake ɗe , o heɓan ngeendam ɗam Allah wi'i hokkan yiɗɓe mo .
59001013	To goɗɗo jarribaama , taa o wi'a : " Allah jarribake yam . " Ngam Allah jarribataake bee halleende , kaŋko boo o jarribataako koomoy .
59001014	Ammaa jarraba ɗon naŋga goɗɗo to suuno maako esti mo , naŋgi mo .
59001015	To suuno man rimi , ɗum warti hakke . To hakke mawni , ɗum riman maayde .
59001016	Deerɗam'en , taa esto naŋga on !
59001017	Caahu mbooɗŋgu e dokkal timmuŋgal fuu iwi dow , ɗum iwi haa Allah , tagɗo jayli asama . O waylataako , nyiɓɓuki laatataako haa maako bana haa jayli manfa .
59001018	Nder muuyo maako o hokkiri en ngeendam bee wolde maako gooŋgaare , ngam haa joonde meeɗen ɓura joole tagle maako fuu .
59001019	Deerɗam'en yiɗaaɓe , ciftore ɗu'um : Sey koomoy fuu yaawa nanugo , ammaa taa o yaawa wolwugo , taa o yaawa tikkugo boo .
59001020	Ngam tikkanɗo huuwataa ko fotti yeeso Allah .
59001021	Ngam maajum ngudine halleende e kuuɗe kalluɗe fuu . Tuubane Allah , njaɓe wolde nde o aawata nder ɓerɗe mooɗon , ngam nde waawan hisnugo on .
59001022	Taa on numa nanugo wolde Allah tan he'i . Aa'a , sey on mbaɗa ko nde wi'i on .
59001023	Koomoy nani wolde Allah , ammaa waɗaay ko nde wi'i , kaŋko o nandi bee daarɗo ɓandu muuɗum nder daarorgal , yi'i no wa'i ,
59001024	dilli , yejjiti no wa'no .
59001025	Ammaa Allah barkiɗinan kuuɗe goɗɗo kuuwanɗo ko umroore wi'i mo , ngam o ɗon hakkilana nde , o ɗon tokko hakkilango nde tum , naa nanugo meere , law o yejjita . Kayre woni umroore timmunde , nde ɗon rimɗina yimɓe .
59001026	Woodi mo numi o goɗɗo diina na ? To o hakkilanaay ko o wolwata , diina maako laati meere , o fewani hoore maako .
59001027	Ndaa ko woni diina gooŋgaha , laaɓka haa Allah Baabiraawo : Hakkilango atiime'en e rewɓe yurumɓe nder ɓillaare maɓɓe , aynugo hoore muuɗum ngam taa haala duniyaaru nasta ɓernde mum , wonna nde .
59002001	Deerɗam'en ! Nde on laati nuɗɗinɓe Jawmiraawo meeɗen Yeesu Almasiihu , Jawmiraawo tedduɗo , taa on cendindira yimɓe sam ngam daliila maral .
59002002	To diskuɗo nasti mooɓtorde mooɗon , ɗon ɓorni limce booɗɗe , halagaare woonde boo ɗon haa hoondu . Nden laafuɗo boo nasti , ɗon ɓorni tekkaaje .
59002003	On teddini ɓorniiɗo booɗɗe , on mbi'i mo : " Jooɗa dow koromwal . " Ammaa on mbi'i laafuɗo boo : " Dara ɗo , malla jooɗa haa lesdi . "
59002004	To on mbaɗi non , nden kam on mbaɗi aybe bee sendindirgo yimɓe . On mbaɗi haala ka bee numooji kalluɗi .
59002005	Deerɗam'en yiɗaaɓe , nananeeɗam ! Allah suɓi laafuɓe duniyaaru ngam haa ɓe ndiska nder nuɗɗinki , ɓe mara laamu ngu Allah wi'i hokkan yiɗɓe mo .
59002006	Ammaa onon on ɗon leesna laafuɓe . Kadi moy ɓillata on ? Moy yahrata on yeeso hiitooɓe ? Naa riskuɓe na ?
59002007	Kamɓe kallinta innde woonde nde Allah hokki on .
59002008	Fakat on mbaɗi booɗɗum to on ɗowtanake umroore mawnde tawaande haa deftere Allah : " Yiɗ keeddiɗɗa bana hoore ma . "
59002009	Ammaa to on cendindiri yimɓe fodde maral maɓɓe , on nasti hakke , umroore man hiitoto on ngam on njawi nde .
59002010	Ngam koo to goɗɗo ɗowtanake umrooje fuu , ammaa o ɗowtanaaki woore , o kiiteteeɗo bana luutɗo tawreeta fuu .
59002011	Ngam mo wi'i : " Taa waɗ njeenu " , o wi'i boo : " Taa mbar hoore . " Koo to a waɗaay njeenu , ammaa a waɗi mbar-hoore , a luuti tawreeta fuu .
59002012	Mbolwe , kuuwe bana hiiteteeɓe bee umrooje dimɗinooje yimɓe .
59002013	Ngam to goɗɗo walaa enɗam , Allah hiitoto mo bilaa enɗam . Ammaa enɗam jaaloto kiita .
59002014	Deerɗam'en ! Ɗume ɗum nafata to goɗɗo wi'i : " Mi woodi nuɗɗinki " , ammaa kuuɗe maako ngooŋɗinaay ɗum ? Nuɗɗinki man hisnan mo na ?
59002015	To woodi deerɗiraaɓe ɓe ngalaa limce , ɓe ngalaa nyaamdu ,
59002016	to a wi'i ɓe : " Allah barkiɗina on ! Kolte , nyaame , kaare . " Ko ɗum nafata to a hokkaay ɓe kooɗume ngam haaje maɓɓe ?
59002017	Non nuɗɗinki boo laati , to ki hawtaay bee kuuɗe , ki nafataa .
59002018	Ammaa to goɗɗo wi'i : " An a woodi nuɗɗinki , min boo mi woodi kuuɗe " , mi jaaboto : " Hollam nuɗɗinki bilaa kuuɗe , min boo mi holle nuɗɗinki am bee kuuɗe . "
59002019	A nuɗɗini Allah o gooto na ? Booɗɗum ! Ginnaaji boo nuɗɗini , ammaa ɗi ɗon ndiwna ngam kulol .
59002020	Paataaɗo ! A yiɗi holleego nuɗɗinki bilaa kuuɗe nafataa sam na ?
59002021	Noy kaaka meeɗen Ibrahiima heɓri yerduye Allah ? Bee kuuɗe o heɓi ɗum , nde o yahri Isiyaaku haa hirsirde .
59002022	A faamataa na ? Nuɗɗinki maako hawti bee kuuɗe maako . Ki laati timmuki ngam kuuɗe maako .
59002023	Bana non ko deftere Allah wi'no gooŋɗiri : " Ibrahiima nuɗɗini Allah , Allah boo limani mo ɗum gooŋgaaku . " Allah ewni mo soobaajo muuɗum .
59002024	Kadi na on paami , neɗɗo heɓan yerduye Allah bee kuuɗe , naa bee nuɗɗinki tan .
59002025	Non boo Rahab , daakaareejo . O heɓi yerduye Allah ngam kuuɗe maako , nde o jaɓɓi nelaaɓe Yahuudu'en , o walli ɓe wurtaago bee laawol feere .
59002026	Bana no ɓandu bilaa yoŋki walaa nafuda , non nuɗɗinki bilaa kuuɗe nafataa sam .
59003001	Deerɗam'en ! Taa ɗuuɗɓe mooɗon laato anndinooɓe , ngam on anndi minin anndinooɓe , kiita boofi amin ɓuran kiita luttuɓe fuu saatugo .
59003002	En fuu en ɗon mboofa tum . Mo woofataa nder bolle muuɗum , kaŋko woni timmuɗo , baawɗo naŋgtugo ɓandu fuu .
59003003	En ɗon nastina laɓaŋge haa kunduɗe pucci ngam ɗi ɗowtano en , bana ni en keɓan yahrugo ɗi haa en ngiɗi fuu .
59003004	Nume boo haala koombowal . No ngal mawniri fuu , no hendu yahrata ngal fuu , laanyoowo ɗon laanya ngal bee laanyirgel peetel , ɗon yahra ngal haa yiɗi fuu .
59003005	Non boo ɗemŋgal . No ngal famɗiri fuu , ngal ɗon juroro wolwugo haalaaji mawɗi .
59003006	Ɗemŋgal boo bana yiite . Ngal mooɓi halleende fuu , ngal jooɗi nder ɓandu , ngal ɗon saŋkita halleende haa ɓandu fuu . Bee yiite iwŋge haa jahannama ngal jamnan balɗe meeɗen fuu , diga danyeeki haa yotto maayde .
59003007	Neɗɗo waawi eltugo tagle fuu : kuuje ladde e colli e ladooji e liɗɗi fuu .
59003008	Ammaa walaa meeɗɗo eltugo ɗemŋgal . Ngal halli , ngal eltataake , ngal heewi tooke barooje .
59003009	Bee maagal en ɗon ngetta Jawmiraawo meeɗen e Baabiraawo meeɗen , bee maagal boo en ɗon kuɗa yimɓe , tagaaɓe dow nandal bee Allah .
59003010	Bolle gettooje e bolle kuɗooje haa hunduko wooto ngurtoto . Deerɗam'en , kanjum ɗum haanaay sam .
59003011	Walaa seeɓoore ɓulata ndiyam mbelɗam e ndiyam kaaɗɗam haa ɓuldude woore .
59003012	Deerɗam'en , ibbi rimataa ngalbiije , inabohi boo rimataa ibbe , non boo ndiyam kaaɗɗam laatataako mbelɗam .
59003013	Woodi hikmaajo , marɗo faamu caka mooɗon na ? Sey o waŋgina ɗum bee joonde woonde , bee huuwugo kuuɗe booɗɗe bee yaŋkinaare e hikma .
59003014	Ammaa to on ngoodi kaajal caatuŋgal e jokkirgol nder ɓerɗe mooɗon , nden kam taa on mawnito , taa on pewa , on luuta gooŋga .
59003015	Irin hikma ka'a iwaay haa dow , ka iwi haa duniyaaru , ka iwi haa ɗabiya neɗɗo , ka iwi haa Sayɗaanu .
59003016	Ngam haa kaajal e jokkirgol ngoni , ton sooynde narral e halleende fuu ngoni boo .
59003017	Ammaa hikma iwka haa dow laaɓi saray . Kadiboo ka ɗon wadda jam e neɗɗaaku e soobaaku , ka heewi enɗam , ka riman kuuɗe booɗɗe , ka sendindirtaa yimɓe , ka waɗataa tufle .
59003018	Narrinooɓe yimɓe ɗon mbaɗa jam , nafuda maɓɓe ɗum kuuɗe ɗe Allah yerdoto .
59004001	Haa toy kaɓe e jokkirli caka mooɗon iwata ? Ɗum iwi haa suunooji mooɗon kaɓanɗi nder ɓalli mooɗon foroy .
59004002	On ngiɗi heɓugo kuuje goɗɗe , ammaa on keɓataa ɗe , ngam maajum on taaski mbarugo woɗɓe , on ɗon kaaja boo . On ɗon ɗaɓɓa kuuje , ammaa on keɓataa ɗe , ngam maajum on ɗon njokkira , on ɗon kaɓa . On keɓaay ko on ngiɗi , ngam on toraaki ɗum haa Allah .
59004003	Koo to on ɗon toro mo , on keɓataa ngam numooji mooɗon kalli , on ɗon toro ngam seynugo ɓalli mooɗon .
59004004	Onon tuurtanooɓe Allah ! On anndaa soobaaku bee duniyaaru ɗum konnaagu bee Allah na ? To on coobri bee duniyaaru , nden kam on laati konne'en Allah .
59004005	Taa nume ko deftere wolwi ɗum meere , nde wi'i : " Hakkiilo ngo o hokki en haaji masin . "
59004006	Ammaa mo''ere nde Allah mo''ani en , ɓuri mawnugo . Ngam deftere wi'i : " Allah ɗon leesna mawnitiiɓe , ammaa o ɗon mo''ana leesɓe . "
59004007	Ngam maajum tuubane Allah . To on ndartake Sayɗaanu , o doggan on .
59004008	Ɓadite Allah , kaŋko boo o ɓadititto on . Laɓɓine juuɗe mooɗon , onon marɓe hakke . Laɓɓine ɓerɗe mooɗon , onon naafiki'en .
59004009	Cune , ngooke , mboye . Jaleeɗe mooɗon laato bojji , seyo mooɗon laato suno .
59004010	Leestine ko'e mooɗon yeeso Jawmiraawo , nden kam o ɓaŋgtan on .
59004011	Deerɗam'en , taa on mbolwa kalluka dow deerɗiraaɓe . Koomoy wolwi kalluka dow deerɗum , malla hiiti mo , wolwi kalluka dow tawreeta , hiiti ka . To a hiiti tawreeta , a laataaki ɗowtaniiɗo ka , ammaa a laati kiitoowo ka .
59004012	Allah feere muuɗum hokki en tawreeta , kaŋko hiitoto ka ngam kaŋko feere maako mari baawɗe hisnugo malla halkugo . An a moy , haa a hiito deerɗiraawo ?
59004013	Nananeeɗam , onon wi'anɓe : " Hande malla jaŋgo min ndillan haa wuro kaja , min nduuma ton , min mbaɗa filu , min nyaama riba ɗuuɗka . "
59004014	On anndaa ko waɗata jaŋgo . Ngam on laati bana cuurɗe pamare , ɗe mbaŋgi seɗɗa , law ɗe majji .
59004015	Haani on mbi'a : " To Allah muuyi , to o yahri yoŋki , min mbaɗan ni bee ni . "
59004016	Ammaa jonta on ɗon mawnito , on ɗon njuro . Irin juro ngo'o wooɗaay .
59004017	Koomoy anndi huuwugo mbooɗeeŋga , huuwaay ɗum , waɗi aybe .
59005001	Nananeeɗam jonta , onon riskuɓe ! Mboye , ngooke ngam boneeji tammiiɗi warugo dow mooɗon .
59005002	Jawdi mooɗon nyoli , moo?u nyaami limseeji mooɗon .
59005003	Kaŋgeeri e cardi mooɗon fuuni . Ɗum laatoto seedamku dow mooɗon , ɗum nyaaman ɓalli mooɗon bana yiite . On mbaagi jawdi nder balɗe ragareeje ɗe'e .
59005004	On njoɓaay ngeenaari huuwooɓe gese mooɗon . Nane bojji maɓɓe ! Bojji sodooɓe ?aamle mooɗon njottake haa Allah Jawmiraawo , baawɗo kooɗume .
59005005	Joonde mooɗon haa duniyaaru ndu'u heewi neeminaare e pijirle . On payni ko'e mooɗon ngam nyalaade kirsol .
59005006	On kiiti mo walaa aybe , on mbari mo . Kaŋko o dartanaaki on .
59005007	Deerɗam'en , munye haa to Jawmiraawo wari . Ndaare no demoowo munyrata , o ɗon reena haa gese maako ɓenda booɗɗum . O ɗon reena iyeende arande e ɓaawoore .
59005008	Onon boo , sey munyon ! Taa come , ngam nyande garki Jawmiraawo ɓadake .
59005009	Deerɗam'en , taa ngullotire , ngam taa Allah hiito on . Kiitoowo ɗon dari haa dammugal , yiɗi nastugo .
59005010	Deerɗam'en , ciftore annabo'en wolwuɓe bee innde Jawmiraawo . Munye nder bone bana kamɓe boo ɓe munyiri .
59005011	En ɗon mbi'a ɓe barkiɗinaaɓe ngam ɓe accaay munyugo . On nani haala munyal Ayuba , on anndi boo no Allah humtiri haaje maako haa ragare . Ngam Jawmiraawo o keewɗo enɗam e mbooɗeeŋga .
59005012	Deerɗam'en , taa kune sam , to on mbi'i on mbaɗanan goɗɗo huunde feere . Taa kunore bee asama , taa kunore bee lesdi , taa kunore bee kooɗume . Wi'ugo " ooho " malla " aa'a " he'i , taa ɓura non ngam taa Allah hiito on .
59005013	Woodi jaroowo bone caka mooɗon na ? O waɗa do'a . Woodi ceyiiɗo na ? O yima gime gettooje .
59005014	Woodi nyawɗo caka mooɗon na ? O ewno dawrooɓe jama'aare nuɗɗinɓe . Ɓe toro Allah ngam maako , ɓe moytira mo nebbam bee innde Jawmiraawo .
59005015	Tornde nde'e , to hawti bee nuɗɗinki , hisnan nyawɗo . Jawmiraawo yamɗitinan mo , yaafanto mo hakkeeji ɗi o waɗno .
59005016	Mbaŋgine hakkeeji mooɗon hakkunde mooɗon , tore Allah ngam koomoy mooɗon , ngam haa on njamɗita . Tornde gooŋgaajo woodi baawɗe , nafan masin .
59005017	Eliya o goɗɗo bana meeɗen . O tori Allah bee tiinaare ngam taa iyeende toɓa . Duuɓi tati bee reeta nde toɓaay .
59005018	O tori mo fahin , asama yoofi iyeende , lesdi waɗi ?aamnde .
59005019	Deerɗam'en ! To gooto mooɗon seli laawol gooŋga , sey goɗɗo lorna mo .
59005020	Ciftore ɗu'um : Koomoy lorni marɗo hakke diga laabi kalluɗi , hisni yoŋki marɗo hakke oo , suddan hakkeeji ɗuuɗɗi .
60001001	Bataakewol ngo'ol iwi haa Piyer , nelaaɗo Yeesu Almasiihu , yahugo haa suɓaaɓe Allah , laatiiɓe jananɓe saŋkitiiɓe haa lesɗe Pontus e Galaatiya e Kappadosiya e Asiya e Bitiniya .
60001002	On laati suɓaaɓe ngam daliila muuyo Allah Baabiraawo . Ruuhu maako seni on , haa on ɗowtano Yeesu Almasiihu , haa ?i?am maako laɓɓina on .
60001003	Ngetten Allah , Baabiraawo Jawmiraawo meeɗen Yeesu Almasiihu ! O enɗi en , o hokki en ngeendam kesam bee ummitingo Yeesu Almasiihu diga maayde . Ɗum hebbini ɓerɗe meeɗen bee tammunde gooŋgaare .
60001004	En ɗon tammo heɓugo barkaaji Allah mawɗi ɗi o sigani yimɓe maako . O sigani on ɗi haa asama . Ton ɗi nyolataa , ɗi mbonnataako , ɗi ustataako boo .
60001005	On ɗon nuɗɗini mo . Ngam maajum o ɗon ayna on bee baawɗe maako . Nder balɗe ragareeje on keɓan kisndam taaskitinaaɗam diga jonta .
60001006	Ceyore ɗum , koo to boneeji feere-feereeji keɓanɗi on jonta ɗon cuna on seɗɗa .
60001007	Boneeji man poondan nuɗɗinki mooɗon , to ki gooŋgahi . Koo kaŋgeeri maa , wonnoto , ammaa ɓe ɗon poonda ndi bee yiite . Sakko nuɗɗinki mooɗon , ki ɓuri kaŋgeeri saman piw , sey ki foonde ngam taa ki jinna . Ɓaawo poondol man , on keɓan gettooje e tedduŋgal e maŋgu , nyande Yeesu Almasiihu waŋganta yimɓe fuu .
60001008	Koo nde on ngi'aay mo , on ngiɗi mo . Koo nde on ngi'ataa mo jonta , on nuɗɗini mo . Ngam maajum on ɗon ceyo bee seyo tedduŋgo , ɗuuɗŋgo , ngo ɓuri wolweego ,
60001009	ngam on keɓan ko on tammoto nder nuɗɗinki mooɗon , kanjum woni kisndam yoŋkiiji mooɗon .
60001010	Annabo'en mbaɗi annabaaku dow barkaaji ɗi Allah tammi hokkugo on , ngam Ruuhu Allah wondi bee maɓɓe , holli ɓe Almasiihu tammi yarugo bone , ɓaawoɗon o tammi heɓugo tedduŋgal . Annabo'en go tefi haala ka , linyi ka bee hakkiilo ngam ɓe keɓta ndey ka waɗata , e noy ka laatorto .
60001011	
60001012	Allah waŋginani ɓe kubaruwol ngo'ol , ngol laataaki ngam ko'e maɓɓe , ammaa o halfinani ɓe ngol ngam mooɗon . Nelaaɓe waajinɓe on linjiila ngecci on gooŋgaaji ɗi'i . Ɓe ngaaji on ɗi bee baawɗe Ruuhu Ceniiɗo iwŋgu haa asama . Malaa'ika'en maa , ngiɗi faamugo haala ka .
60001013	Ngam maajum , sey numooji mooɗon taaskano kuugal ! Kakkile , njo''ine tammunde mooɗon fuu haa barka ka keɓoton saa'i Yeesu Almasiihu waŋgi .
60001014	Ɗowtane Allah , taa tokke suunooji mooɗon ɗi tokkinooɗon yaake on anndaa gooŋga .
60001015	Ammaa bana Allah ewniiɗo on o Ceniiɗo , laate onon boo on seniiɓe nder ko mbaɗoton fuu .
60001016	Ngam Allah wi'i : " Laate seniiɓe ngam min mi Ceniiɗo . "
60001017	To on ɗon mbaɗa do'a , on ɗon ewno Allah , Baabiraawo . To o ɗon hiito yimɓe , o sendindirtaa ɓe , ammaa o ɗon hiito ɓe deydey kuuɗe maɓɓe . Ngam maajum timmine balɗe ngeendam mooɗon luttuɗe haa duniyaaru bee ɗowtanaago mo .
60001018	Ngam on anndi saman ko coottiraaɗon ngam taa on njooɗo bilaa tammunde bana kaakaaji mooɗon . Saman coottaari mooɗon ustataako bana saman kaŋgeeri malla cardi .
60001019	Ammaa on keɓi ndimu bee ?i?am caɗɗam ɗam Almasiihu , mo laati bana jawgel laaɓŋgel ngel walaa aybefa .
60001020	Allah suɓi mo diga duniyaaru tagaaka tawon , o waŋgini mo haa mooɗon nder balɗe ragareeje ɗe'e .
60001021	Ngam barka maako on nuɗɗini Allah mo ummitini mo diga maayde , teddini mo . Bana non nuɗɗinki mooɗon e tammunde mooɗon haa Allah tabitirta .
60001022	Jonta nde on ceni ko'e mooɗon bee ɗowtanaago gooŋga , on ngiɗi deerɗiraaɓe nder nuɗɗinki . Ngam maajum ngiɗindire bee ɓerɗe laaɓɗe , bilaa naafikaare .
60001023	Ngam on laati danyaaɓe hesɓe bee wolde Allah yeere nde timmataa . On danyaaɓe haa Baabiraawo mo maayataa .
60001024	Bana ko winda :
60001025	Ammaa wolde Jawmiraawo re'ataa . "
60002001	Ngam maajum ngudine halleende fuu : Fewre , tufle , kaajal bee kuudi fuu !
60002002	Bana no ɓikkoy keccoy ngiɗiri kosam tum , onon boo ngiɗe wolde Allah gooŋgaare bana non , haa on mawna bee maare , on kisa .
60002003	Ngam bana deftere wi'i : " On metti mbooɗeeŋga Jawmiraawo . "
60002004	Ngare haa maako . O laati hayre yeere nde yimɓe meeriɗini , ammaa nde Allah suɓi ngam ɗuuɗugo saman maare .
60002005	Ngare , laate kaa'e geete , mahruɗe haykaliiru Ruuhu Ceniiɗo . Acce Yeesu Almasiihu hokka on baawɗe laataago liman'en seniiɓe lii'anooɓe Allah sadakaaji pottananɗi mo .
60002006	Ngam deftere wi'i :
60002007	Hayre nde'e mari saman ɗuuɗɗo haa onon nuɗɗinɓe , ammaa haa sooyɓe nuɗɗinki :
60002008	Fahin deftere feere wi'i :
60002009	Ammaa onon ngoni asŋgol cuɓaaŋgol , liman'en laamiiɗo , yimɓe seniiɓe , halal Allah mo wurtini on nyiɓre , yahri on haa annoora maako kayɗiniika , suɓi on haa on ngaajina kuuɗe maako booɗɗe .
60002010	Naane on laataaki yimɓe Allah , ammaa jonta on laati yimɓe maako . Naane on anndaa enɗam Allah , ammaa jonta on njaɓi enɗam maako .
60002011	Soobiraaɓe am , on laati hoɗɓe e jananɓe haa duniyaaru ndu . Ngam maajum mi tori on taa on accana suunooji ɓandu laawol , ngam tum ɗi ɗon ɗaɓɓa halkugo yoŋkiiji mooɗon .
60002012	Sey joonde mooɗon caka heefeerɓe wooɗa masin , ngam koo to ɓe ngulli on bee wi'ugo on halluɓe , doole ɓe anndita kuuɗe mooɗon booɗɗe , ɓe teddina Allah nyande garki maako .
60002013	Ngam daliila Jawmiraawo , ɗowtane mawɓe duniyaaru . Ɗowtane mawɗo lesdi ngam o ɓuri luttuɓe maŋgu .
60002014	Ɗowtane ngomna'en , ngam ɓe nelaaɓe mawɗo lesdi haa ɓe kiito halluɓe , ɓe teddina wooɗɓe .
60002015	Ngam ndaa ko woni muuyo Allah : Bee kuuɗe booɗɗe ɗe on kuuwata , on nje''ina faataaɓe wolwanɓe bolle meereeje .
60002016	Bee Yeesu Almasiihu on keɓi ndimu . Taa cudde halleende koondeye bee ndimu ngu , ammaa laate maccuɓe Allah .
60002017	Teddine yimɓe fuu , ngiɗe deerɗiraaɓe nuɗɗinɓe , kule Allah , teddine mawɗo lesdi .
60002018	Onon huuwooɓe , ɗowtane jaagorɓe mooɗon , on teddina ɓe . Taa mbaɗe ɗum haa wooɗɓe e ɗelma-gikku'en tan , ammaa koo haa saatuɓe boo .
60002019	Ɗum booɗɗum to on munyi naawɗum bone ko ukkanto on meere ngam daliila Allah .
60002020	Ɗume munyal mooɗon nafata to on munyi piyɗe ɗe ɓe piyi on ngam aybeeji mooɗon ? Ammaa to on munyi boneeji ɗi on njari ngam huuwugo gooŋga , Allah barkiɗinan on .
60002021	Ngam irin man Allah ewni on . Ngam Almasiihu bee hoore mum yari bone ngam mooɗon , o holli on laawol yarugo bone ngam haa on tokko mo .
60002022	O meeɗaay waɗugo hakke , walaa meeɗɗo nanugo fewre haa hunduko maako .
60002023	Nde ɓe kuɗi mo o huutaaki , nde o yari bone , o jeeɗi , ammaa o jo''ini tammunde maako haa Allah , kiitoowo gooŋgaajo .
60002024	Almasiihu bee hoore muuɗum roondi hakkeeji meeɗen haa ɓandu muuɗum dow leggal gaafaaŋgal , ngam haa en laato maayɓe hedi hakke , ammaa yeeɗɓe hedi mbooɗeeŋga .
60002025	On laatino bana baali majjuɗi , ammaa jonta Allah lorni on ngam haa on tokko gaynaako aynoowo yoŋkiiji mooɗon .
60003001	Bana non boo onon rewɓe , ɗowtane worɓe mooɗon . Ngam to woɗɓe maɓɓe nuɗɗinaay wolde Allah , ɗowtaare mooɗon yahran ɓe haa nuɗɗinki . Ɗum waɗan koo to on mbolwaay koo tis ,
60003002	ngam ɓe ndaaran no joonde mooɗon laaɓrata , no on cujidiranta Allah bee gooŋga .
60003003	Taa kuuwtinire pawne ngam wo''ingo ɓalli mooɗon , bee moorugo gaasa , koo bee pawne jamɗe caɗɗe coggu , koo bee ɓornuce booɗɗe .
60003004	Ndikka wooɗugo mooɗon iwa diga nder ɓerɗe mooɗon , waato hakkiilo de'iiŋgo ngo jinnataa , ɗum mari saman masin haa yeeso Allah .
60003005	Bana ni rewɓe seniiɓe ɓooyma laatiniri ko'e maɓɓe ɓe wooɗɓe , ɓe jo''ini tammunde maɓɓe haa Allah . Ɓe ɗowtaniiɓe worɓe maɓɓe .
60003006	Saratu waɗi ɗum , o ɗowtani Ibrahiima , o ewni mo jaagorɗo maako . Onon ngoni ɓikkoy maako to on kuuwi mbooɗeeŋga , to on kulaay kooɗume .
60003007	Onon worɓe boo : Anndite no sembe rewɓe yottaaki sembe mooɗon , sey on teddina ɓe , ngam kamɓe boo Allah hokkan ɓe ngeendam bana o hokkata on ɗam . Mbaɗe ɗum ngam taa kooɗume haɗa do'aaji mooɗon .
60003008	Dow ko mi wolwi fuu , mi wi'i fahin : Sey on fuu on mara numo wooto , njurmindire , ngiɗindire bana deerɗiraaɓe , mballindire , taa kolle deerɗiraaɓe maŋgu .
60003009	Taa lorne halleende bee halleende , malla kuudi bee kuudi . Ndikka on mbarkiɗina , ngam nde Allah ewni on o wi'i o barkiɗinan on .
60003010	Bana deftere wi'i :
60003011	o acca halleende , o waɗa mbooɗeeŋga ,
60003012	Ngam Jawmiraawo ɗon hakkilana gooŋga'en ,
60003013	Moy waɗata on halleende to on tiini waɗugo mbooɗeeŋga ?
60003014	Ammaa koo to on njari bone ngam huuwugo mbooɗeeŋga , on ceyoto masin . Taa kule yimɓe , taa hakkiilooji mooɗon njiiɓo .
60003015	Ammaa teddine Almasiihu nder ɓerɗe mooɗon , o laato Jawmiraawo mooɗon . Laate taaskiiɓe koondey haa on mbaawa jaabaago koomoy to ?ami on haala tammunde mooɗon .
60003016	Ammaa njaabe ?amɓe on bee yaŋkinaare e teddingo . Numooji ɓerɗe mooɗon laato laaɓɗi , ngam to ɓe kuɗi on , ɓe mbolwi kalluka dow joonde mooɗon woonde nder kawtal bee Almasiihu , ɓe cemtan .
60003017	To ɗum laatake muuyo Allah , ndikka yarugo bone ngam kuuɗe booɗɗe dow yarugo bone ngam kuuɗe kalluɗe .
60003018	Ngam Almasiihu bee hoore muuɗum maayi nde woore ngam hakkeeji yimɓe , nafuda man jinnataa haa foroy . O walaa hakke , ammaa o maayi ngam marɓe hakke , ngam o yahra on haa Allah . Yimɓe mbari mo , ammaa Ruuhu Ceniiɗo yeeɗitini mo .
60003019	Bee baawɗe Ruuhu ngu , o jippi haa yoŋkiiji maɓɓaaɗi , o waajini ɗi .
60003020	Waato yoŋkiiji ɗi ɗowtanaakino Allah , koo nde o holli ɓe munyal nder jamanu Nuuhu , yaake Nuuhu ɗonno seha koombowal . Yimɓe njoweetato tan nasti koombowal man , kisi ndiyam .
60003021	Ndiyam ɗa'am laati misaalu sappingo on ngiiwam baptisma , ɗam ɗon hisna on naa bee lootugo tuundi ɓandu , ammaa bee waɗango Allah alkawal bee numo ɓernde laaɓŋgo . Ngiiwam baptisma hisni on bee ummitineeki Yeesu Almasiihu
60003022	mo eeŋgi haa asama , jooɗi haa nyaamo Allah . O ɗon laamano malaa'ika'en , e mawɓe e baawɗeeji asama fuu .
60004001	On anndi Almasiihu yari bone nder ɓandu muuɗum . Cembiɗine ko'e mooɗon bee numo bana ngo Almasiihu , ngam koomoy to ɗon yara bone , faalataa hakkeeji .
60004002	Diga jonta , haa luttuɗum balɗe mooɗon haa duniyaaru , sey on njooɗo nder muuyo Allah , naa nder suunooji ɓandu .
60004003	Joonde nde on njooɗino nder ko heefeerɓe kuuwata , he'i . On njooɗino nder halleende , suunooji , nguyka , pijirle kalluɗe , on cujidanino labbi karminaaɗi .
60004004	Jonta heefeerɓe ɗon kayɗina ngam on kawtataa bee maɓɓe nder joonde maɓɓe hallunde e pijirle maɓɓe kalluɗe . Ngam maajum ɓe nasti huɗugo on .
60004005	Ammaa sey ɓe njaabo Allah , taaskiiɗo hiitaago yeeɗɓe e maayɓe .
60004006	Kanjum waɗi Almasiihu waajini maayɓe boo kubaruwol ceynoowol , waato haa hiitaaɓeno nder ɓandu bana yimɓe fuu kiitorte . O waajini ɓe ngol ngam haa Ruuhu Ceniiɗo hokka ɓe baawɗe jooɗaago jam bana Allah jooɗori .
60004007	Kuuje fuu ɓadake timmugo . Naŋgte ko'e mooɗon , kakkile haa on mbaawa waɗugo do'a .
60004008	Ko ɓuri fuu , ngiɗindire bee yiide gooŋgaare , ngam yiide suddan hakkeeji ɗuuɗɗi .
60004009	Ewnindire haa ci'e mooɗon bee seyo .
60004010	Koomoy mooɗon hakkilana dokkal ngal Allah hokki mo , woonana woɗɓe bee man . Bana ni on laatorto aynooɓe dokke Allah feere feere , wooɗɓe .
60004011	Koomoy waaji , sey o waajo wolde Allah . Koomoy huuwani goɗɗo , sey o huuwana mo bee sembe ɗe Allah hokkata mo . Nder ko en mbaɗata fuu , sey en teddina Allah bee Yeesu Almasiihu . Kaŋko jeyi tedduŋgal e baawɗe haa foroy ! Aamiina .
60004012	Soobiraaɓe am , taa kayɗine boneeji ɗi on njarata , bana ɗi kayɗiniiɗi .
60004013	Ndikka seyaago ngam on ɗon kawta nder bone Almasiihu ngam haa on keewa seyo yaake tedduŋgal maako waŋgi .
60004014	On laatake barkiɗinaaɓe to ɓe kuɗi on ngam on tokki Almasiihu , ngam ɗum waŋgini Ruuhu Allah tedduŋgu jippi haa mooɗon .
60004015	Taa gooto mooɗon yara bone ngam o laati mbaroowo hoore , malla gujjo , malla pasoowo , malla naatalmaajo .
60004016	Ammaa to on njari bone ngam on tokki Almasiihu , taa cemte ɗum . Sey on ngetta Allah ngam on njogi innde Almasiihu .
60004017	Wakkati kiita yottake , Allah boo aartan hiitaago yimɓe muuɗum . To ka fuɗɗi haa meeɗen , noy ɗum laatorto haa ɓe njaɓaay kubaruwol ceynoowol ngol Allah ?
60004018	Bana no deftere wi'i :
60004019	Ngam maajum , koomoy yari bone ngam Allah muuyani mo ɗum , taa o acca huuwugo mbooɗeeŋga , ammaa o hoolo tagɗo mo , mo yoofataa mo sam .
60005001	Jonta , mi ɗon toro dawrooɓe jama'aare nuɗɗinɓe wonɓe caka mooɗon . Min boo mi dawroowo bana mooɗon , mi seedi boneeji ɗi Almasiihu yari , mi nastan tedduŋgal ngal Allah tammi waŋginango en . Mi ɗon toro on :
60005002	Ayne tokkere nde Allah hokki on , ayne nde bee yiide bana no Allah yiɗi , naa bee doole . Kuuwe , naa ngam heɓugo ceede meere , ammaa ngam on ngiɗi ɗum .
60005003	Taa laamane yimɓe ɓe Allah hokki on , ammaa laatane ɓe misaalu haa ɓe tokko on .
60005004	To gaynaako mawɗo waŋgi , on keɓan meetaleewol marŋgol tedduŋgal ngal jinnataa .
60005005	Onon derke'en boo , ɗowtane mawɓe bana non . On fuu , laate yaŋkiniiɓe , mballindire ngam deftere wi'i :
60005006	Ngam maajum njaŋkine ko'e mooɗon haa Allah baawɗo , haa o ɓaŋgta on yaake o yiɗi .
60005007	Ndokke mo numooji mooɗon fuu , ngam o ɗon hakkilana on .
60005008	Kakkile , ayne ! Ngam konneejo mooɗon , waato Iblisa , ɗon halli bana mbarooga mbeelaaŋga tefanŋga mo o nyaama .
60005009	Tabite nder nuɗɗinki mooɗon , kaɓe bee maako ngam on anndi yimɓe nuɗɗinɓe bana mooɗon nder duniyaaru fuu ɗon njara bone bana ni .
60005010	Ammaa to on njari bone wakkati seɗɗa , marɗo mo''ere fuu , waato Allah bee hoore muuɗum laatinan on on timmuɓe . O darnan on , o sembiɗinan on , haa on ndaro booɗɗum bana dow tapaare . Nder Yeesu Almasiihu , o ɗon ewno on haa on kawta bee maako nder tedduŋgal maako duumiiŋgal .
60005011	Baawɗe laatano mo haa foroy ! Aamiina .
60005012	Silas mo kooliimi ɗum bana deerɗiraawo gooŋgaajo , walli yam windango on bataakewol ngol . Mi yiɗi sembiɗingo on , mi yiɗi seedaago on mo''ere nde laati mo''ere Allah fakat . Tabite nder maare .
60005013	Jama'aare nuɗɗinɓe haa Baabila nde Allah suɓi bana o suɓiri on , hoofni on . Ɓiŋgel am Markus boo hoofni on .
60005014	Koofnindire booɗɗum bana deerɗiraaɓe .
61001001	Bataakewol ngo'ol iwi haa Simon Piyer , maccuɗo e nelaaɗo Yeesu Almasiihu , yahugo haa heɓɓe nuɗɗinki booɗki bana ki amin . On keɓi ki bee yerduye Allah meeɗen e bee Yeesu Almasiihu .
61001002	Mo''ere e jam ɗuuɗana on bee anndugo Allah e Yeesu , Jawmiraawo meeɗen .
61001003	Allah hokki en baawɗe maako mawɗe ngam taa kooɗume tampana en haa joonde meeɗen nder nuɗɗinki . O hokkiri en ɗe bee anndugo mo , nde o ewni en haa en kawta bee maako nder tedduŋgal e mbooɗeeŋga maako .
61001004	Bana ni ko o wi'i o hokkan en , laatani en huunde mawnde , woonde masin . To on njaɓi ko o wi'i on , on kisan suunooji kalkooji gonɗi nder duniyaaru , on keɓan nastugo ɗabiya Allah .
61001005	Ngam maajum , ɗaɓɓite ngam haa nuɗɗinki mooɗon waŋgina mbooɗeeŋga e anndal e
61001006	naŋgtaare e tiinaare e ɗowtanaago Allah ,
61001007	yiide deerɗiraaɓe e yiide Allah .
61001008	Haani on mara ɗum . To ɗum ɗuuɗi haa mooɗon , ɗum laatinan on tiiɗɓe haa on njaha yeeso bee anndugo Jawmiraawo men Yeesu Almasiihu .
61001009	Koomoy mo walaa ɗum , yi'ataa daayiiɗum , laati bana bumɗo , yejjiti hakkeeji muuɗum lootanooma .
61001010	Ngam maajum , deerɗam'en , njoge ewnaandu Allah e cuɓki muuɗum bee sembe . To on mbaɗi non , on nastataa halleende .
61001011	Bana non on keɓan baawɗe nastugo laamu nduumiiŋgu ngu Jawmiraawo e Kisnoowo meeɗen Yeesu Almasiihu .
61001012	Ngam maajum , tum mi ɗon siftinora on haala ka , koo to on anndi ka , koo to on ndari bee sembe nder gooŋga ka on njaɓi .
61001013	Ammaa mi numi ɗum haani mi findina on bee ciftinorki ki nde mi ɗon bee yoŋki tawon .
61001014	Ngam mi anndi yeeso seɗɗa mi accan ɓandu nyolooru ndu , bana Jawmiraawo meeɗen Yeesu Almasiihu yecci yam bee laaɓɗum .
61001015	Ngam maajum mi haɓdan waɗugo ko mi waawi fuu ngam on ciftora haala ka ɓaawo maayde am .
61001016	Naa bee taarihaaji yimɓe min anndiniri on garki Yeesu Almasiihu bee baawɗe . Ammaa bee gite amin min ngi'i maŋgu maako !
61001017	Min ɗonno ton yaake Allah Baabiraawo hokki mo tedduŋgal e maŋgu . Allah marɗo tedduŋgal maŋgal wi'no mo : " Kaŋko woni Ɓiɗɗo am giɗaaɗo , mo mi seyorto . "
61001018	Minin bee noppi amin min nani sawtu man iwi haa asama nde min ɗonno bee maako haa hooseere seniinde .
61001019	Ɗum hokki min sembe nuɗɗingo habaru annabo'en . Sey on kakkilana ɗum , ngam ɗum laati bana pittirla njaynanka nder nyiɓre haa nyalawma waɗa , haa jayŋgol horre fajiri yayna nder ɓerɗe mooɗon .
61001020	Ammaa nume ɗu'um : Walaa baawɗo faamtingo annabaaku ko woni nder defte bee hoore muuɗum .
61001021	Ngam walaa annabaaku iwŋgu haa muuyo neɗɗo . Ammaa Ruuhu Ceniiŋgu nasti hakkiilo annabo'en haa ɓe mbolwi ko Allah wi'i ɓe .
61002001	Bana no annabo'en fewooɓe ngardi caka yimɓe naane , non jaŋginooɓe fewooɓe boo ngardata caka mooɗon . Ɓe ngaddan anndinol fewre , kalkoowol , ɓe ngeddan Jawmiraawo mo hisni ɓe . Ngam maajum halkere heɓan ɓe .
61002002	Koo non , ɗuuɗɓe tokkoto laabi maɓɓe kalluɗi . Ngam daliila kuuɗe maɓɓe , yimɓe kallinan laawol gooŋga .
61002003	Jaŋginooɓe fewooɓe ɓe'e ɓe ɗon cuuna ceede haa ɓe pewana on bee habaruuji meereeji ngam nyaamugo riba . Diga naane , kiitoowo ɓe taaskake , kalkoowo ɓe ɗaanataako !
61002004	Koo malaa'ika'en waɗɓe hakke maa , Allah sakkini ɓe haa yiite jahannama . Ɓe kaɓɓaama ton bee callalluuji , ɓe ɗon ndeena nyande kiita .
61002005	Allah hisnaay duniyaaru naane , ammaa o waddi ilam tuufaana dow duniyaaru halluɓe . Sey Nuuhu , gaajoowo gooŋgaaku tan hisi , bee yimɓe muuɗum njoweeɗiɗo .
61002006	Allah hiiti wuro Sodoma e wuro Gomorra , o halki ɗe bee yiite ngam halluɓe fuu ndaara ko tammi heɓugo ɓe .
61002007	O hisni Ludu , goɗɗo booɗɗo . Nder jamanu Ludu , halluɓe njarni mo bone bee joonde maɓɓe hallunde .
61002008	Ngam booɗɗo oo o jooɗi caka maɓɓe , o yi'i , o nani halleende maɓɓe , ɗum torri ɓernde maako masin .
61002009	Jawmiraawo anndi no hisnirta tokkiiɓe mo diga torra maɓɓe . O anndi boo no o aynirta halluɓe ngam haa o hiito ɓe nyande kiita ,
61002010	sakkonta tokkiiɓe suunooji ɓandu kalluɗi , yawiiɓe maŋgu Allah .
61002011	Koo malaa'ika'en ɓuranɓe ɓe maŋgu e baawɗe maa , ngullataako mawɓe asama bee kuudi yeeso Jawmiraawo .
61002012	Ammaa yimɓe ɓe'e , ɓe tokki ɗabiya maɓɓe bana kuuje ladde dimaaɗe ngam naŋgeego e mbareego , ɓe ɗon kuɗa ɗum ko ɓe paamataa . Allah halkan ɓe bana kuuje ladde ,
61002013	o waatanan ɓe torra bana ka ɓe torriri woɗɓe bee man . Ɓe ɗon ceyo hebbingo suunooji ɓalli kalluɗi haa gite yimɓe . Ɓe ɗon nyaamda bee mooɗon , ɓe ɗon ceyo waɗugo jamba maɓɓe . Kayya ! Ɗum cemtuɗum masin !
61002014	Sey rewɓe daakaare'en tan ɓe ngiɗi laarugo , ɓe comataa waɗugo hakke sam . Ɓe ɗon njahra tampuɓe haa tuufnorɗum . Ɓerɗe maɓɓe mboowi suuno . Ɓe ɗon nder naaloore Allah !
61002015	Ɓe acci laawol gooŋga , ɓe nasti ladde , ɓe tokki laawol ngol Balaama ɓii Be'or , giɗɗo ceede ɗe o heɓata bee waɗugo halleende ,
61002016	ammaa o telɓanaama ngam boofol maako . Ngam wamnde muukaare wolwani mo bee sawtu neɗɗo , haɗi paataaku annaboojo oo .
61002017	Yimɓe ɓe'e , ɓe nandi bee ɓulndu yoorndu , ɓe nandi bee duule ɗe hendu soggata . Allah taaskani ɓe nokkuure nder nyiɓre ɓurdunde nyiɓɓugo .
61002018	Ɓe ɗon mbolwa bolle mantooje bee faataare , ɓe ɗon kuuwtinira suunooji ɓalli kalluɗi ngam ɓe naŋga wurtiiɓe jonta caka jooɗiiɓe nder aybefa .
61002019	Ɓe mbi'i yimɓe ɓe'e ɓe laatoto rimɓe , ammaa kamɓe maa , ɓe maccuɓe kuuɗe kalkooje . Ngam ko jaali goɗɗo fuu , laatini mo maccuɗo maajum .
61002020	Bee anndugo Jawmiraawo e Kisnoowo meeɗen Yeesu Almasiihu ɓe kisino baawɗeeji duniyaaru kalkooji . Ammaa ɓe ndokki ɗi laawol fahin , ɗi njaalake ɓe . Ngam man timmoode maɓɓe ɓuri fuɗɗoode maɓɓe hallugo .
61002021	Ndikkano ɓe to ɓe meeɗaayno anndugo laawol Allah dow anndugo ngol , acca umroore maako nde o umri ɓe !
61002022	Ko waɗi ɓe , gooŋɗini balndol ngol : " Rawaandu lorake haa tuure mum . " Kadiboo : " Gaduuru yiiwaandu lorake , talli nder loope . "
61003001	Yiɗaaɓe am , kaŋgol woni bataakewol am ɗiɗaɓol haa mooɗon . Nder bataakeeji ɗiɗi fuu mi ɗaɓɓiti ummingo numooji booɗɗi nder mooɗon bee siftinorgo on ko on ekkitino .
61003002	Mi yiɗi on ciftora bolle ɗe annabo'en seniiɓe mbolwi diga ɓooyma , bee umroore Jawmiraawo e Kisnoowo , nde nelaaɓe haa mooɗon ngaddani on .
61003003	Aran , paame , nder balɗe ragareeje tokkiiɓe suunooji ɓalli maɓɓe ngaran . Ɓe njalan on ,
61003004	ɓe mbi'an : " O wi'no o waran , naa non na ? Toy mo ? Kaakaaji meeɗen maayi jonta , ammaa walaa ko wayliti diga fuɗɗam duniyaaru haa jonta ! "
61003005	Ɓe njawi gooŋga ka : Diga ɓooyma Allah tagri asama e lesdi bee bolle . O tagri lesdi bee ndiyam , nder ndiyam o jogoto ndi ,
61003006	kadiboo o halki duniyaaru naane bee ndiyam , waato ilam tuufaana .
61003007	Ngam asama e lesdi ko en ndaarata jonta , njooɗi ngam Allah yiɗi non tawon . Ammaa ɗum tammi halkugo bee yiite . Allah jogi ɗum haa nyande o hiitoto halluɓe , o halka ɓe .
61003008	Soobiraaɓe am , taa ngejjite huunde woore : Jawmiraawo sendataa nyalaade woore bee duuɓi ujineere . Haa maako ɗum fuu ɗum gootum .
61003009	Woɗɓe ɗon numa Jawmiraawo ɗon neeɓa waɗugo ko o wi'no . Ammaa naa non , o neeɓataa . Ammaa o ɗon munyana on ngam o yiɗaa koomoy halka , o yiɗi yimɓe fuu tuuba , acca hakkeeji maɓɓe .
61003010	Koo non fuu , nyalaade Jawmiraawo waran bana gujjo . Nyande man , asamanji majjan bee hoolo hulniiŋgo , koode asama boo kalkan bee yiite , lesdi boo bee ko woni ton fuu majjan .
61003011	Nde kuuje ɗe fuu kalkan bana ni , on anndi no njooɗortooɗon . Sey on njooɗo nder senaare , on tokko Allah bee gooŋga ,
61003012	bee reenugo nyalaade maako . Kuuwe haa nde wara law , waato nyalaade nde asamanji ngulata , ɗi kalka , koode boo ɓolwa bee yiite .
61003013	Ammaa Allah wi'i o hokkan en asama kesa e lesdi kesri . Ton walaa halleende , ngam muuyo maako tabitan . Kanjum en ndeenata .
61003014	Ngam maajum , soobiraaɓe am , nde on ɗon ndeena nyalaade man , kaɓde jooɗaago on laaɓɓe , bilaa aybe yeeso Allah . Njooɗe jam bee maako .
61003015	Paame no munyal Jawmiraawo meeɗen maɓɓitani on laawol hisugo . Deerɗiraawo meeɗen Pol , giɗaaɗo , windani on haala ka bee hikma ka Allah hokki mo .
61003016	Haa nder bataakeeji maako fuu o ɗon winda bana ni dow haala ka . Woodi haalaaji caɗɗi nder bataakeeji maako . Bilki'en meere'en ɗon ngayla haalaaji ɗi , ɗon mbonna ɗi bana no ɓe mbaɗata aayaaje defte Allah goɗɗe . Bana ni ɓe ɗon ngaddana ko'e maɓɓe halkere .
61003017	Ammaa onon on anndi ɗum , soobiraaɓe am . Ngam maajum kakkile , taa pewe tuurtooɓe esta on haa on cotta diga nokkuure nde on ndari ton bee sembe .
61003018	Ammaa on mawna nder mo''ere e anndal Jawmiraawo e Kisnoowo meeɗen Yeesu Almasiihu . Tedduŋgal laatano mo diga jonta haa foroy . Aamiina .
62001001	Min mbindani on dow goɗɗo bi'eteeɗo Wolde-ngeendam , gonɗo diga fuɗɗam duniyaaru . Min nani bolle maako , min ngi'i mo bee gite amin . Min ndaari mo , min meemi mo bee juuɗe amin .
62001002	Nde ngeendam man waŋgi , min ngi'i ɗam . Ngam maajum min ceedi ɗum , min ngaajini on ngeendam nduumiiɗam ngonnooɗam bee Baabiraawo , ɗam Allah waŋginani en .
62001003	Ko min ngi'i , ko min nani , kanjum min ngeccata on , ngam haa on kawta bee amin nder kawtal amin bee Baabiraawo e bee Ɓiɗɗo mum Yeesu Almasiihu .
62001004	Min mbindani on ɗum ngam haa seyo heewa ɓerɗe meeɗen .
62001005	Kubaruwol ngol min nani haa Ɓiɗɗo maako , kaŋgol min ngeccata on : Allah o annoora , walaa nyiɓre nder maako koo tis .
62001006	Ngam maajum to en mbi'i en narri bee maako , ammaa en ɗon njooɗi nder nyiɓre , en pewi , joonde meeɗen laataaki gooŋga .
62001007	Ammaa to en ɗon njooɗi nder annoora bana no Allah ɗon jooɗi nder annoora , en njooɗodoto bee narral , ?i?am Yeesu , Ɓiɗɗo maako , laɓɓinan en diga hakkeeji meeɗen fuu .
62001008	To en mbi'i en ngalaa hakke , en pewani ko'e meeɗen , en ngalaa gooŋga sam .
62001009	Ammaa to en tuubi hakkeeji meeɗen yeeso Allah , en mbaawan hoolaago mo ngam wolde maako ɗon tabiti . O yaafoto hakkeeji meeɗen , o laɓɓinan en diga aybefa meeɗen fuu .
62001010	To en mbi'i en ngalaa hakke , en laatini Allah pewoowo , wolde maako nafataa en .
62002001	Ɓikkoy am , mi windani on ɗum ngam taa on mbaɗa hakke . Ammaa to goɗɗo waɗi hakke boo , en ngoodi goɗɗo mo walaa hakke , waato Yeesu Almasiihu , kaŋko seettoto en yeeso Baabiraawo .
62002002	Almasiihu on hokki yoŋki muuɗum ngam daliila meeɗen , ngam maajum yaafuye hakkeeji ɗon , naa yaafuye hakkeeji meeɗen tan , ammaa hakkeeji yimɓe duniyaaru fuu .
62002003	To en ɗowtanake umrooje Allah , nden kam en anndi mo fakat .
62002004	To goɗɗo wi'i anndi mo , ammaa ɗowtanaaki umrooje maako , nden kam o pewoowo , o walaa gooŋga sam .
62002005	Ammaa to goɗɗo ɗowtanake wolde maako , fakat yiide Allah heewi nder maako . Bana ni anndirten en ɗon narri bee Allah .
62002006	Bi'ɗo o narri bee Allah tum , sey o jooɗo bana Yeesu Almasiihu jooɗori .
62002007	Soobiraaɓe am , ko mbindanmi on ɗum , naa ɗum umroore hesre , ammaa ɗum umroore ɓooymaare nde annduɗon diga fuɗɗam . Umroore ɓooymaare nde'e woni wolde nde on meeɗino nanugo .
62002008	Koo non boo , umroore nde mbindanmi on nde hesre , gooŋga maare waŋgi bee Almasiihu , e bee mooɗon boo . Nyiɓre ɗon usto , annoora gooŋgaha fuɗɗi yaynugo .
62002009	To goɗɗo wi'i o ɗon wondi bee annoora , kadiboo o ɗon wanya deerɗiiko , nden kam o ɗon nder nyiɓre tawon .
62002010	Giɗɗo deerɗum ɗon jooɗi nder annoora , ngam maajum walaa nder muuɗum ko fergata goɗɗo haa nasta hakke .
62002011	Ammaa ganyɗo deerɗum ɗon jooɗi nder nyiɓre , ɗon yaha nder nyiɓre , o anndaa toy o yahata ngam nyiɓre wumni mo .
62002012	Mi windani on , onon ɓikkoy am , ngam bee innde Yeesu Almasiihu on keɓi yaafuye .
62002013	Mi windani on , onon baabiraaɓe , ngam on anndi gonɗo diga fuɗɗam . Mi windani on , onon derke'en , ngam on njaalake kalluɗo .
62002014	Mi windani on , onon ɓikkoy , ngam on anndi Baabiraawo . Mi windani on , onon baabiraaɓe , ngam on anndi gonɗo diga fuɗɗam . Mi windani on , onon derke'en , ngam on ngoodi sembe , on keewi wolde Allah , on njaalake kalluɗo .
62002015	Taa ɗakkotire bee duniyaaru ndu , e kuuje maaru fuu . To goɗɗo ɗakkotiri bee duniyaaru , o waawataa yiɗugo Baabiraawo .
62002016	Noy duniyaaru wa'i ? Yimɓe ɗon tokko suunooji muuɗum'en , ɓe ngi'an huunde , ɓe ɗaɓɓa heɓugo ɗum , ɓe ɗon mantoro maral e baawɗe . Ɗum fuu ɗum iwaay haa Baabiraawo , haa duniyaaru ɗum iwi .
62002017	Duniyaaru bee kuuje maaru fuu ɗon timma , bee ko neɗɗo yiɗi ton fuu . Ammaa ɗowtantooɗo muuyo Allah , yeeɗan haa foroy .
62002018	Ɓikkoy am , timmoode ɓadake ! On nani konneejo Almasiihu tammi warugo . Jonta konne'en Almasiihu ɗuuɗɓe ngari , ngam maajum en anndi timmoode ɓadake .
62002019	Konne'en man iwi caka meeɗen , ammaa ɓe laataaki ɓe meeɗen bee gooŋga . To ɓe laatino ɓe meeɗen bee gooŋga , ɓe accataano en . Ammaa ɓe acci en ngam haa ɗum waŋga laaɓɗum ɓe meeɗaay laataago nder meeɗen bee gooŋga .
62002020	On fuu on anndi gooŋga , ngam Almasiihu hokki on Ruuhu Ceniiɗo .
62002021	Mi windani on , naa ngam on anndaa gooŋga , ammaa ngam on anndi ka , kadiboo on anndi fewre wurtataako nder gooŋga .
62002022	Kadi , moy woni pewoowo ? Koomoy wi'i Yeesu laataaki Almasiihu . Bi'ɗo non , kaŋko woni konneejo Almasiihu , o sali Baabiraawo , o sali Ɓiɗɗo boo .
62002023	Ngam koomoy sali Ɓiɗɗo , sali Baabiraawo boo . Mo jaɓi Ɓiɗɗo , jaɓi Baabiraawo boo .
62002024	Haala ka nanɗon diga fuɗɗam , tiine jogaago ka nder ɓerɗe mooɗon . To ko on nani diga fuɗɗam tabiti nder ɓerɗe mooɗon , nden kam on ngoodi kawtal bee Ɓiɗɗo e Baabiraawo foroy .
62002025	Kanjum woni ko Almasiihu wi'i hokkan en , waato ngeendam nduumiiɗam .
62002026	Mi windani on ɗum dow ɗaɓɓanɓe estugo on .
62002027	Ammaa onon , Almasiihu hokki on Ruuhu muuɗum . Nde Ruuhu man ɗon nder mooɗon , on ngalaa haaje goɗɗo anndina on , ngam Ruuhu ɗon anndina on kooɗume fuu . Ngu ɗon anndina on gooŋga , naa fewre . Ngam maajum , tokke ɗum , tabite nder kawtal bee Almasiihu .
62002028	Ɓikkoy am , tabite nder kawtal bee Almasiihu ngam taa en kula to o waŋgi , taa en nyukko ngam semteende nyande o warata .
62002029	On anndi Almasiihu o gooŋgaajo . Ngam maajum on anndi , koomoy huuwi ko fotti , laatake ɓiŋgel Allah .
62003001	Ndaare no Baabiraawo yiɗiri en , haa en mbi'aama ɓikkoy maako . Fakat en ɓikkoy maako ! Duniyaaru faamaay haala meeɗen ngam ndu meeɗaay anndugo Baabiraawo .
62003002	Soobiraaɓe am yiɗaaɓe , jonta en laati ɓikkoy Allah . Ko en tammi laataago , laaɓaay tawon . Ammaa en anndi fakat , to Almasiihu waŋgi , en laatoto bana maako , ngam en ngi'an mo bana no o wa'i .
62003003	Koomoy tammoto nandugo bee Almasiihu , daayoto halleende fuu , bana Almasiihu daayori nde .
62003004	Baɗɗo hakke fuu tuurtani Allah , ngam waɗugo hakke ɗum tuurtango Allah .
62003005	On anndi Almasiihu wari haa o itta hakkeeji meeɗen . Kaŋko o walaa hakkewol koo gootol .
62003006	Gonduɗo bee Almasiihu fuu accan waɗugo hakkeeji , ammaa tokkiiɗo waɗugo hakke meeɗaay yi'ugo mo , meeɗaay anndugo mo boo .
62003007	Ɓikkoy am , taa goɗɗo esta on . Baɗɗo ko fotti , o gooŋgaajo bana Almasiihu o gooŋgaajo .
62003008	Mo accaay waɗugo hakke , ɗon nder juŋŋgo Sayɗaanu , ngam diga fuɗɗam Sayɗaanu nasti waɗugo hakke . Ngam maajum Almasiihu wari halkugo kuuɗe Sayɗaanu .
62003009	To goɗɗo laatake ɓiŋgel Allah , o acci waɗugo hakke , ngam Ruuhu Allah ɗon huuwa nder maako . O waawataa o tokko waɗugo hakke ngam Allah woni Baabiraawo maako .
62003010	Ammaa to goɗɗo waɗi kalluɗum , wanyi deerɗum boo , nden kam o laataaki ɓiŋgel Allah . Bana ni goɗɗo sendindirta ɓikkoy Allah bee ɓikkoy Sayɗaanu .
62003011	Haala ka on nani diga fuɗɗam , ndaa ka : Ngiɗindire !
62003012	Taa en laato bana Kayinu mo mbari deerɗum ngam kalluɗo jaali mo . Koni o mbari deerɗiiko ? Ngam kuuɗe maako kalluɗe , ammaa kuuɗe deerɗiiko ɗe pottuɗe .
62003013	Deerɗam'en , taa kayɗine to duniyaaru wanyi on .
62003014	En anndi naane en ɗonno nder maayde , ammaa jonta en nasti ngeendam . En anndi ɗum ngam en ngiɗi deerɗiraaɓe men . Ammaa mo walaa yiide , ɗon nder maayde tawon .
62003015	Ganyɗo deerɗum o mbaroowo ko'e . On anndi mbaroowo ko'e walaa ngeendam nduumiiɗam .
62003016	Almasiihu hokki yoŋki muuɗum ngam meeɗen . Bee maajum en paami ko woni yiide . Enen boo , sey en taasko hokkugo yoŋki meeɗen ngam deerɗiraaɓe meeɗen .
62003017	To goɗɗo diskuɗo yi'i haaje deerɗum , ammaa sali enɗugo mo , noy o wi'rata o yiɗi Allah bee ɓernde woore ?
62003018	Ɓikkoy am , taa yiide meeɗen laato sey bolle belɗe tan . Ammaa nde laato yiide gooŋgaare , waŋgannde nder kuuɗe .
62003019	Bana ni anndirten en ɗon tokki gooŋga . Kanjum waɗi en kulataa daraago yeeso Allah .
62003020	Ngam to ɓerɗe meeɗen kolli en aybeeji meeɗen , en anndi Allah ɓuri ɓerɗe meeɗen anndugo , ngam o anndi kooɗume fuu .
62003021	Soobiraaɓe am yiɗaaɓe , nde ɓerɗe meeɗen mbaawataa hiitaago en , en ndaroto yeeso Allah bee hoolaare .
62003022	En keɓan haa maako ko en toroto mo fuu , ngam en ɗon ɗowtano umrooje maako , en ɗon mbaɗa ko fottanta mo .
62003023	Ndaa ko o umrata : En nuɗɗina innde Yeesu Almasiihu , Ɓiɗɗo maako , en ngiɗindira bana Almasiihu umri en .
62003024	Ɗowtaniiɗo umrooje Allah woodi kawtal bee muuɗum , Allah boo ɗon wondi bee maako . Allah hokki en Ruuhu muuɗum , bana ni anndirten Allah ɗon wondi bee meeɗen .
62004001	Soobiraaɓe am yiɗaaɓe , taa nuɗɗine koomoy bi'ɗo on o woodi Ruuhu . Sey on poonda mo , on ndaara to haala man iwi haa Allah malla naa non . Ngam annabo'en fewooɓe ɗon kootoy .
62004002	Koomoy wi'i Yeesu Almasiihu laati neɗɗo , kaŋko o woodi Ruuhu iwŋgu haa Allah . Bana ni anndirton to o woodi Ruuhu Allah .
62004003	Ammaa to goɗɗo yeddi Almasiihu laati neɗɗo , nden kam o walaa Ruuhu Allah . To non , haala man iwi haa konneejo Almasiihu . On nani ka waran , ndaa ka yotti duniyaaru jonta .
62004004	Ammaa onon ɓikkoy am , on laati yimɓe Allah , on njaali annabo'en fewooɓe go . Ngam Ruuhu ngonŋgu nder mooɗon ɓuri hakkiilooji yimɓe duniyaaru sembe .
62004005	Kamɓe laati yimɓe duniyaaru , haala maɓɓe boo ka duniyaaru . Ngam maajum yimɓe duniyaaru ɗon nanana ɓe .
62004006	Ammaa enen en laati ɓikkoy Allah . Annduɗo Allah nananan en . Mo laataaki ɓiŋgel Allah , nanantaa en . Bana ni en cendirta Ruuhu gooŋga bee ruuhu fewre .
62004007	Soobiraaɓe am yiɗaaɓe , ngiɗindire , ngam yiide iwi haa Allah . Marɗo yiide woni ɓiŋgel Allah , anndi Allah .
62004008	Mo walaa yiide , anndaa Allah , ngam Allah o yiide .
62004009	Ndaa no Allah holliri en yiide muuɗum : O neli en Ɓiɗɗo maako bajjo haa nder duniyaaru ngam en keɓra ngeendam bee maako .
62004010	Ndaa ko woni yiide : Naa enen aarti yiɗugo Allah , ammaa kaŋko aarti yiɗugo en . O neli en Ɓiɗɗo maako ngam haa en keɓra yaafeego hakkeeji bee muuɗum .
62004011	Soobiraaɓe am , to ni Allah yiɗiri en , haani ngiɗindiren , enen boo .
62004012	Walaa mo meeɗi yi'ugo Allah . Ammaa to en ngiɗindiri , nden kam Allah wondan bee meeɗen , yiide maako boo huuwan nder meeɗen ko o yiɗi fuu .
62004013	Allah hokki en Ruuhu muuɗum . Ngam maajum en anndi fakat en ngoodi kawtal bee maako , kaŋko boo ɗon wondi bee meeɗen .
62004014	Min ngi'i , min ɗon ceedo Baabiraawo neli Ɓiɗɗo muuɗum haa o hisna yimɓe duniyaaru .
62004015	Allah ɗon wondi bee koomoy seedi Yeesu woni Ɓiɗɗo Allah , goɗɗo man boo ɗon wondi bee Allah .
62004016	Enen kam en anndi , en nuɗɗini Allah yiɗi en .
62004017	To yiide Allah huuwi ko yiɗi nder meeɗen , en kulataa nyande kiita sam , ngam joonde meeɗen nder duniyaaru ndu laati woore bee nde Almasiihu .
62004018	Marɗo yiide hulataa , yiide gooŋgaare ɗon itta kulol fuu . To goɗɗo huli , waato yiide heɓaay huuwugo nder maako bana Allah yiɗi , ngam kulol hawti bee kiita .
62004019	Enen en ngoodi yiide ngam Allah aarti yiɗugo en .
62004020	To goɗɗo wi'i yiɗi Allah , ammaa ɗon wanya deerɗum , o fewi . To o yiɗaa deerɗiiko mo o yi'ata , noy o waawrata yiɗugo Allah mo o meeɗaay yi'ugo ?
62004021	Ndaa umroore nde Almasiihu umri en : Mo yiɗi Allah , sey o holla deerɗiiko boo yiide .
62005001	Koomoy nuɗɗini Yeesu woni Almasiihu , laati ɓiŋgel Allah . Koomoy yiɗi baaba , yiɗi ɓiŋgel boo .
62005002	Noy anndirten en ngiɗi ɓikkoy Allah ? Sey bee yiɗugo Allah , e ɗowtanaago umrooje maako boo .
62005003	Ɗume woni yiɗugo Allah ? To goɗɗo yiɗi Allah , o ɗowtanto umrooje maako . Ɗowtanaago umrooje maako ɓuraay sembe meeɗen ,
62005004	ngam ɓiŋgel Allah fuu waawan jaalaago duniyaaru . Bee nuɗɗinki meeɗen njaalortooɗen duniyaaru .
62005005	Moy waawi jaalaago duniyaaru ? Sey nuɗɗinɗo Yeesu woni Ɓiɗɗo Allah .
62005006	Yeesu Almasiihu wari bee ndiyam baptisma muuɗum , bee ?i?am maayde muuɗum boo . O waraay bee ndiyam tan , ammaa bee ndiyam e ?i?am fuu . Ruuhu bee hoore muuɗum gooŋɗini haala ka ngam kaŋgu woni gooŋga .
62005007	Woodi seedooɓe tato :
62005008	Ruuhu e ndiyam e ?i?am . Seedamku maɓɓe laati gootum .
62005009	En nuɗɗini seedamku yimɓe , ammaa seedamku Allah ɓuri ɗum sembe . Kaŋgu laati seedamku ngu Allah seedi dow Ɓiɗɗo muuɗum .
62005010	Ngam maajum koomoy nuɗɗini Ɓiɗɗo Allah , woodi seedamku ngu nder ɓernde muuɗum . Ammaa mo nuɗɗinaay Allah , o laatini Allah pewoowo , ngam o nuɗɗinaay seedamku ngu Allah wolwi dow Ɓiɗɗo muuɗum .
62005011	Ɗume woni seedamku ngu ? Allah hokki en ngeendam nduumiiɗam , ngeendam ɗam laati ɗam meeɗen nder Ɓiiyiiko .
62005012	Koomoy jaɓi Ɓiɗɗo Allah , woodi ngeendam , mo jaɓaay Ɓiɗɗo Allah , o walaa ngeendam .
62005013	Onon nuɗɗinɓe Ɓiɗɗo Allah , mi windani on ɗum ngam haa anndon fakat on ngoodi ngeendam nduumiiɗam .
62005014	En ɗon koolo Allah , ngam en anndi o nanan en , to en torake mo kooɗume nder muuyo maako .
62005015	To ni en anndi o nanan en , en anndi boo o hokkan en ko en toroto mo fuu .
62005016	To goɗɗo yi'i deerɗum ɗon waɗa hakkewol ngol yahrataa mo haa maayde , sey o toro Allah , Allah boo hokkan deerɗiiko ngeendam . Haala ka nafan yimɓe ɓe hakkeeji muuɗum'en njahrataa ɓe haa maayde tan . Ammaa woodi hakkewol jahranŋgol goɗɗo haa maayde . Mi wi'aay on toro Allah ngam maagol .
62005017	Aybe fuu woni hakke , ammaa woodi hakkeeji ɗi njahrataa goɗɗo haa maayde .
62005018	En anndi walaa ɓiŋgel Allah tokkoto waɗugo hakke , ngam Ɓiɗɗo Allah ɗon ayna mo , kalluɗo heɓataa meemugo mo .
62005019	En anndi en laati yimɓe Allah , koo nde yimɓe duniyaaru fuu ɗon haa juŋŋgo Sayɗaanu .
62005020	En anndi Ɓiɗɗo Allah wari , hokki en baawɗe anndugo Allah gooŋgaajo . En keɓi kawtal bee Allah gooŋgaajo ngam daliila Ɓiɗɗo maako Yeesu Almasiihu . Kaŋko woni Allah gooŋgaajo , kaŋko woni ngeendam nduumiiɗam boo .
62005021	Ɓikkoy am , taa ɗakkotire bee labbi .
63001001	Bataakewol am , min ndottiijo , yahugo haa mayramjofa mo ngiɗmi masin , bee ɓikkoy muuɗum . Naa min feere am yiɗi ma , ammaa annduɓe gooŋga fuu ,
63001002	ngam gooŋga ɗon wondi bee meeɗen haa foroy .
63001003	Allah Baabiraawo bee Ɓiɗɗo muuɗum Yeesu Almasiihu hokka en mo''ere e yaafuye e jam , ngam haa en kawta bee gooŋga e yiide .
63001004	Mi seyi masin nde mi tawi ɓikkoy ma ngoɗkoy ɗon tokki gooŋga bana no Baabiraawo umri en .
63001005	An mayramjo mo ngiɗmi , mi tori ma : Ngiɗindiren . Naa ɗum umroore hesre mbindanmi on , ɗum umroore nde en keɓi diga fuɗɗam .
63001006	Jogaago umrooje Allah tum , kanjum woni yiide nde mbolwanmi on . Umroore nde on nani diga fuɗɗam , kayre : " Tabite nder yiide . "
63001007	Fewooɓe ɗuuɗɓe ɗon kootoy . Ɓe cali jaɓugo Yeesu Almasiihu woni neɗɗo fakat . Bana ni keɓtirten pewoowo e konneejo Almasiihu .
63001008	Kakkile , ngam taa on majjina nafuda kuugal amin ngam mooɗon , ammaa ngam on keɓa mbarjaari mooɗon fuu .
63001009	Mo jogaaki anndinol Almasiihu , ammaa mo luuti ngol , o walaa kawtal bee Allah . Ammaa mo jooɗi nder anndinol ngol , o ɗon nder kawtal Baabiraawo e Ɓiɗɗo .
63001010	To goɗɗo wari haa mooɗon mo anndintaa on anndinol Almasiihu , taa njaɓɓe mo haa ci'e mooɗon . Koo hoofnugo mo , taa mbaɗe ɗum .
63001011	Ngam to goɗɗo hoofni mo , o hawti bee maako nder halleende .
63001012	Woodi kuuje feere ɗuuɗɗe ɗe mi anndinta on , ammaa mi yiɗaa windugo ɗum dow ɗereewol bee bindirgol . Ko ngiɗmi kam , yahugo haa mooɗon haa en ngeewtida gite bee gite ngam haa seyo heewa ɓerɗe meeɗen .
63001013	Ɓikkoy deerɗiraawo ma giɗaaɗo koofni on .
64001001	Bataakewol am , min ndottiijo , yahugo haa soobaajo am Gayus mo ngiɗmi masin .
64001002	Soobaajo am giɗaaɗo , mi ɗon yelo a jamo kooɗume bana mi anndi a jamo nder ɓernde ma .
64001003	Nde deerɗiraaɓe woɗɓe ngari , ngecci yam a ɗon tiini nder gooŋga , no a tokkori tabititgo nder gooŋga boo , mi seyi masin .
64001004	Walaa ko ɓuri seynugo yam bana nanugo ɓikkoy am ɗon tabiti nder gooŋga .
64001005	Soobaajo am giɗaaɗo , a ɗon haɓda wallugo deerɗiraaɓe bee gooŋga , koo to ɓe jananɓe .
64001006	Kamɓe mbolwi haala yiide maaɗa haa jama'aare nuɗɗinɓe ɗo . Mi ɗon toro ma a walla ɓe dow jahaaŋgal maɓɓe . Ballal maaɗa boo fottana Allah .
64001007	Nde ɓe ɗon mbaɗa jahaaŋgal maɓɓe haa kuugal Almasiihu , ɓe njaɓaay walliinde haa yimɓe duniyaaru .
64001008	Ngam maajum sey en mballa yimɓe ɓe ngam haa en kuuwda bee maɓɓe nder kuugal anndingo gooŋga .
64001009	Mi windani jama'aare nuɗɗinɓe bataakewol dammuŋgol , ammaa Diyotrefes , mo yiɗi laataago mawɗo maɓɓe , nanataa haala am sam .
64001010	Ngam maajum , to mi wari , mi waŋginan kuuɗe maako fuu , waato pewe e bolle kalluɗe ɗe o wolwata dow meeɗen . Naa kanjum tan , ammaa o jaɓɓataako deerɗiraaɓe , to ngari , kadi yiɗɓe jaɓɓaago ɓe boo , o ɗon haɗa ɓe , o ɗon tefa wurtingo ɓe nder jama'aare nuɗɗinɓe .
64001011	Soobaajo am giɗaaɗo , taa tokka halleende , tokka mbooɗeeŋga . Baɗanɗo mbooɗeeŋga woni goɗɗo Allah , baɗanɗo halleende meeɗaay anndugo Allah .
64001012	Koomoy ɗon yerdi Demetriyus . Gooŋga boo ɗon seedi o booɗɗo . Minin boo min ceedi ɗum . A anndi min ɗon mbolwa gooŋga .
64001013	Woodi kuuje feere ɗuuɗɗe ɗe mi anndinta on , ammaa mi yiɗaa windugo ɗum dow ɗereewol bee bindirgol .
64001014	Mi yiɗi yi'ugo ma law . To heɓoto , en ngeewtidan gite bee gite .
64001015	Jam laatano ma .
65001001	Bataakewol Yahuuda , maccuɗo Yeesu Almasiihu , deerɗiraawo Yakuba , yahugo suɓaaɓe Allah , jooɗiiɓe nder yiide Allah Baabiraawo , aynaaɓe Yeesu Almasiihu .
65001002	Mo''ere e jam e yiide heewa on .
65001003	Soobiraaɓe am yiɗaaɓe , mi ɗonno haɓda windango on haala kisndam ɗam en kawti nder muuɗum , ammaa mi ndikkitini windango on jonta haa mi sembiɗina on nder haɓre nuɗɗinki ki Allah hokki yimɓe muuɗum nde woore , ki he'i haa foroy .
65001004	Ngam woɗɓe halluɓe nasti caka meeɗen nde en kakkilanaay ɗum . Ɓe mbonni habaru mo''ere Allah ngam ɓe keɓa hujja waɗugo halleende , ɓe ɗon calo Yeesu Almasiihu boo , mo Jawmiraawo e jaagorɗo meeɗen feere muuɗum . Diga ɓooyma defte Allah tindini en kiita ka heɓi yimɓe ɓe'e jonta .
65001005	On anndi haala ka fuu , ammaa mi yiɗi siftinorgo on no Jawmiraawo hisniri yimɓe Isra'iila diga lesdi Misra . Ammaa ɓaawoɗon o halki woɗɓe ngam ɓe ɗowtanaaki mo .
65001006	Ciftore malaa'ika'en saaliiɓe keerol baawɗe ɗe Allah hokki ɓe , ɓe acci joonde maɓɓe . Allah maɓɓi ɓe nder nyiɓre les , haɓɓi ɓe bee callalluuji ɗi pistataako . Ɓe ɗon ndeena nyande kiita maɓɓe ton .
65001007	Ciftore Sodoma e Gomorra bee gure piltuɗe ɗe . Yimɓe maaje mbaɗi bana malaa'ika'en go mbaɗi , ɓe tokki suunooji ɓalli e halleende . Kiita yiite duumiiŋge torri ɓe ngam haa yimɓe fuu kula .
65001008	Bana ni boo , yimɓe nastuɓe caka mooɗon go ngoodi koyɗi jahranɗi ɓe waɗango ɓalli maɓɓe hakke . Ɓe ɗon njawo baawɗe Allah , ɓe ɗon kuɗa tedduɓe haa asama .
65001009	Koo Mika'iilu , malaa'ikaajo mawɗo waɗaay bana ni . Saa'i o waabotiri bee Sayɗaanu dow moy heɓata hoosugo ɓandu Muusa , o huli huɗugo Sayɗaanu , ngam maajum o wi'i : " Jawmiraawo telɓane ! "
65001010	Ammaa yimɓe ɓe'e ɓe ɗon mbolwa kalluka dow ko ɓe paamaay . Ɓe ɗon tokko suunooji maɓɓe bana dabbaaji ladde , fakat suunooji maajum kalkan ɓe .
65001011	Kayto ! Ɓe tokki laawol Kayinu . Ɓe ndokki ko'e maɓɓe haa fewre ngam heɓugo ceede bana ko Balaama waɗno . Ɓe kalki , ɓe tuurti bana Koora tuurtirno .
65001012	Saa'i on ɗon nyaamda , ɓe ɗon cemtina kawtal mooɗon bee suuno maɓɓe . Sey ko'e maɓɓe tan ɓe numanta . Ɓe nandi bee duule ɗe hendu soggata meere , walaa iyeende . Ɓe nandi bee leɗɗe ɗe ndimataa sam , koo bee wakkati man . Ɓe nandi bee leɗɗe ɗoofaaɗe , baatɗe .
65001013	Ɓe nandi bee ?uuge kalluɗe haa maayo maŋgo , kuuɗe maɓɓe kalluɗe mbaŋgi bana nguufo . Ɓe nandi bee koode majjuɗe . Allah taaskani ɓe nokkuure nder nyiɓre ɓurannde nyiɓɓugo . Ɓe ngurtataako ton haa foroy .
65001014	Anuhu mo woni nder yidere joweeɗiɗawre haa danygol Aadamu , wolwi dow maɓɓe diga ɓooyma , o wi'i : " Ndaare , Jawmiraawo waran bee malaa'ika'en muuɗum seniiɓe ujineeje ɗuuɗɗe
65001015	ngam o hiito yimɓe fuu . O hiitoto waɗooɓe hakkeeji ngam kuuɗe maɓɓe kalluɗe , o hiitoto ɓe ngam bolle maɓɓe kalluɗe ɓe mbolwi dow maako ! "
65001016	Yimɓe ɓe'e , tum ɓe ɗon ngurŋgurto dow luttuɓe , ɓe ɗon aybina ɓe . Ɓe ɗon tokko suunooji maɓɓe kalluɗi , ɓe ɗon mantoro ko'e maɓɓe , ɓe ɗon mana woɗɓe ngam ɓe keɓa ko ɓe ngiɗi .
65001017	Ammaa onon , soobiraaɓe am , ciftore ko nelaaɓe Jawmiraawo meeɗen Yeesu Almasiihu ngeccuno on diga naane .
65001018	Ngam ɓe mbi'i on : " To balɗe ragareeje njottake , woɗɓe njalan on , ɓe tokkoto suunooji maɓɓe kalluɗi . "
65001019	Yimɓe ɓe'e mbaɗan cenduki caka yimɓe . Sey ɗabiya maɓɓe tan ɓe tokkoto , naa Ruuhu Allah .
65001020	Ammaa onon soobiraaɓe am , cembiɗine ko'e mooɗon nder nuɗɗinki mooɗon ceniiki . Tore bee baawɗe Ruuhu Ceniiɗo ,
65001021	tabite nder yiide Allah , nde on ɗon ndeena haa Jawmiraawo meeɗen Yeesu Almasiihu hokka on mo''ere e ngeendam nduumiiɗam .
65001022	Njurmine sektotooɓe ,
65001023	ngurtine ɓe nder yiite , kisne ɓe . Njurmine tokkiiɓe suunooji muuɗum'en boo , ammaa ndeente onon , ngam taa coɓki maɓɓe raaɓa on .
65001024	Allah waawi aynugo on ngam taa on ndo''o . O waawan yottingo on haa tedduŋgal maako , on ngalaa aybefa , on seyiiɓe .
65001025	Kaŋko woni Allah gooto mo ɗon hisna en bee Yeesu Almasiihu , Jawmiraawo meeɗen . Kaŋko mari tedduŋgal e maŋgu e baawɗe diga jamanuuji ɓooymaaji , non boo jonta e haa foroy . Aamiina .
66001001	Deftere nde'e ɗon yecca haala sirriiji ɗi Yeesu Almasiihu waŋgini . Allah anndini mo ɗi , ngam haa o waŋginana teddinooɓe Allah ko ɓadi laataago , doole ɗum laato . Almasiihu neli malaa'ikaajo muuɗum haa suka muuɗum Yuhanna , anndini mo sirriiji ɗi .
66001002	Yuhanna ɗon seedo ko Allah wi'i , o ɗon seedo gooŋga ka Yeesu Almasiihu waŋgini . Yuhanna bee hoore muuɗum yi'i ɗum .
66001003	Barka laatanto jaŋganɗo deftere nde , e nananɓe bolle wahayu ngu , tokkiiɓe ko winda nder maare ! Ngam kuuje ɗe fuu ɓadi laataago .
66001004	Yuhanna windani jama'aaje Masiihiŋko'en joweeɗiɗi haa lesdi Asiya . Ndaa ko o windi :
66001005	e diga Yeesu Almasiihu , ceedoowo gooŋgaajo , ummitinaaɗo arano nder maayɓe fuu , laamiiɗo laamlaamɓe duniyaaru boo .
66001006	o hokki en laamu e limanku haa en kuuwana Allah , Baabiraawo maako . Tedduŋgal e baawɗe laatano Yeesu Almasiihu haa foroy . Aamiina !
66001007	Kakkile , o ɗon wara bee duule ! Koomoy fuu yi'an mo , koo yuwɓe mo boo . Yimɓe duniyaaru fuu mboyan ngam daliila maako . Fakat , bana ni ɗum laatoto . Aamiina !
66001008	Allah Jawmiraawo baawɗo , mo ɗon , mo ɗonno ɓooyma , mo ɗon wara boo , wi'i : " Min woni arano e ragareejo . "
66001009	Min woni Yuhanna , deerɗiraawo mooɗon . Mi hawti bee Almasiihu bana mooɗon , on fuu . Mi torriiɗo bana mooɗon boo . Mi ɗon munyana bone fuu bee mooɗon , haa to en keɓi nastugo laamu maako . Mi jo''inaama haa duunde wi'eteende Patmos ngam mi waaji wolde Allah e gooŋga ka Yeesu waŋgini .
66001010	Nyande Alat feere Ruuhu naŋgi yam , mi nani sawtu ɓaawo am , bana algaytaaru .
66001011	Sawtu man wi'i : " Ko ngi'ata , windu ɗum nder deftere , neldu nde haa jama'aaje nuɗɗinɓe wonɓe haa Efesus e Samirna e Pergame e Tiyatira e Sardis e Filadelfiya e Lawdikiya . "
66001012	Mi wayliti haa mi laara mo wolwani yam . Mi yi'i jo''inirɗe pittirlaaji joweeɗiɗi ɗe kaŋgeeri .
66001013	Goɗɗum ɗon dari haa caka maaje , ɗum nandi bee neɗɗo . Limce maako njotti teppe maako , o ɗon taadi taadorgol kaŋgeeri haa wiɓɓere maako .
66001014	Gaasa hoore maako ranwi ko ɓuri hottollo . Gite maako njayni bana yiite ,
66001015	kosɗe maako ɗelki bana njamndi mboɗeeri ɓolinaandi nder yiite . Sawtu maako nandi bee hoolo maayo maŋgo ilanŋgo dow tapaaje .
66001016	O ɗon jogi koode joweeɗiɗi haa juŋŋgo maako nyaamo , kaafahi belki wurti hunduko maako . Yeeso maako yayni bana naaŋge yaynirta caka nyalawma .
66001017	Nde mi yi'i mo , mi do''i yeeso maako bana maayɗo . O wallini juŋŋgo maako nyaamo dow hoore am , o wi'i : " Taa hul . Min woni fuɗɗoode , min woni timmoode boo .
66001018	Min woni geeto ! Mi maayino , ammaa ndaa , mi geeto haa foroy . Mi woodi baawɗe dow maayde , e dow joonde maayɓe boo .
66001019	Ngam maajum windu ko a yi'i , kuuje jontaaje e garanɗe fuu .
66001020	Ndaa sirri koode joweeɗiɗi ɗe ngi'ɗa haa juŋŋgo am nyaamo , e sirri jo''inirɗe pittirlaaji joweeɗiɗi : Koode joweeɗiɗi ngoni malaa'ika'en jama'aaje nuɗɗinɓe joweeɗiɗi . Jo''inirɗe pittirlaaji joweeɗiɗi boo ngoni jama'aaje man joweeɗiɗi . "
66002001	" Windan malaa'ikaajo jama'aare nuɗɗinɓe haa Efesus ni'i :
66002002	Mi anndi kuuɗe maaɗa e tiinaare maaɗa e munyal maaɗa . Mi anndi a munyantaa halluɓe . Mi anndi a foondi yimɓe wi'ɓe ɓe nelaaɓe , ammaa ɓe laataaki nelaaɓe , a tawi ɓe fewooɓe meere .
66002003	A ɗon munya , a torrake ngam daliila am , ammaa a somaay .
66002004	Ammaa woodi ko mi felata ma : A yiɗaa yam bana a yiɗiri yam haa fuɗɗam .
66002005	Siftor diga toy a do''i . Tuubu , huuw fahin bana haa fuɗɗam . To a tuubaay , mi waran , mi sottinan jo''inirɗum pittirla maaɗa .
66002006	Ammaa ndaa ko mi yerdi haa maaɗa : A ɗon wanya kuuɗe Nikolay'enfa bana min boo mi wanyirta ɗe .
66002007	" Marɗo noppi , sey nana ko Ruuhu wi'ata jama'aaje nuɗɗinɓe !
66002008	" Windan malaa'ikaajo jama'aare nuɗɗinɓe haa Samirna ni'i :
66002009	Mi anndi torraaji maaɗa , mi anndi a talkiɗi , ammaa haa am a diskuɗo . Mi anndi kalluka ka ɓe mbolwata dow maaɗa , ɓen wi'anɓe ɓe Yahuudu'en , ammaa ɓe ɗon pewa ! Ɓe tokkiiɓe Sayɗaanu .
66002010	Taa hul torra ka a tammi torreego . Annde , Sayɗaanu jarriboto on bee nastingo woɗɓe mooɗon nder fursina . On torroto balɗe sappo . Joga nuɗɗinki ma haa yotto maayde , nden kam mi hokkete keɓal jaalorgal , kanjum woni ngeendam .
66002011	" Marɗo noppi , sey nana ko Ruuhu wi'ata jama'aaje nuɗɗinɓe !
66002012	" Windan malaa'ikaajo jama'aare nuɗɗinɓe haa Pergame ni'i :
66002013	Mi anndi haa njooɗiɗa , haa laamorde Sayɗaanu woni . A ɗon tokko yam bee gooŋga , a accaay nuɗɗingo yam , koo nde ɓe mbari Antipas , ceedoowo am gooŋgaajo , mo ɓe mbari ton haa mooɗon , haa joonde Sayɗaanu woni .
66002014	Ammaa woodi ko mi felata ma : Woodi tokkiiɓe anndinol Balaama caka mooɗon . Kaŋko o anndini Balak no o estira Isra'iila'en ɓe nyaama kusel kirsaaŋgel ngam labbi , ɓe mbaɗa njeenu boo .
66002015	Bana non boo woodi caka mooɗon tokkiiɓe anndinol Nikolay'en .
66002016	Tuube ! To naa non , mi waran law , mi honan yimɓe ɓe'e bee kaafahi ki wurtoto hunduko am .
66002017	" Marɗo noppi , sey nana ko Ruuhu wi'ata jama'aaje nuɗɗinɓe !
66002018	" Windan malaa'ikaajo jama'aare nuɗɗinɓe haa Tiyatira ni'i :
66002019	Mi anndi ko mbaɗata . Mi anndi yiide maaɗa e nuɗɗinki maaɗa e tiinaare maaɗa nder kuugal , e munyal maaɗa boo . Mi anndi ko a huuwata jonta ɓuri ko a huuwino haa fuɗɗam .
66002020	Ammaa woodi ko mi felata ma : A ɗon munyana debbo bi'eteeɗo Ijabel , mo wi'i o nelaaɗo Allah . Bee anndinol maako o ɗon esta suka'en am haa ɓe mbaɗa njeenu , ɓe nyaama kusel kirsaaŋgel ngam labbi .
66002021	Mi hokki mo wakkati haa o tuuba , ammaa o yiɗaa accugo halleende maako .
66002022	Ngam maajum mi sakkinan mo haa be''itte torra . Ton o torroto masin , kaŋko e waɗooɓe njeenu bee maako fuu . Mi enɗataa ɓe , sonaa to ɓe tuubi , ɓe acci halleende nde ɓe mbaɗi bee maako .
66002023	Mi mbaran ɓikkoy maako boo , haa jama'aaje nuɗɗinɓe fuu annda min woni linyoowo numooji e ɓerɗe yimɓe . Mi warjoto koomoy mooɗon deydey kuuɗe muuɗum .
66002024	" Ammaa onon nuɗɗinɓe luttuɓe haa Tiyatira , on tokkaaki anndinol kalluŋgol ngol , on ekkitaaki ko woɗɓe mbi'ata sirriiji Sayɗaanu lugguɗi . Mi roondataa on dooŋgal goɗŋgal .
66002025	Ammaa sey on njogo ko marɗon bee sembe haa to mi wari .
66002026	Jaaliiɓe , huuwanɓe muuyo am haa timmoode , mi hokkan ɓe baawɗe ɗe keɓmi haa Baabiraawo am , haa ɓe laamano ummaatooje bee caatal , ɓe pusa ɗe bana mahoowo pusrata payanɗe . Mi hokkan ɓe horre fajiri boo .
66002027	
66002028	
66002029	" Marɗo noppi , sey nana ko Ruuhu wi'ata jama'aare nuɗɗinɓe . "
66003001	" Windan malaa'ikaajo jama'aare nuɗɗinɓe haa Sardis ni'i :
66003002	Fin , sembiɗin ko lutti bee yoŋki , hiddeko ɗum fuu ɗum maaya fakat . Ngam mi tawi kuuɗe ma yeeso Allah am laataaki timmuɗe tawon .
66003003	Ngam man , siftor ko a ekkiti e no a naniri ɗum . Ɗowtana ɗum , tuubu . To a finaay , mi waran bana gujjo , a anndataa saa'i nde mi warata .
66003004	Ammaa woɗɓe maaɗa haa Sardis tunwinaay limce muuɗum'en . Ɓe ke'i ɓornaago limce daneeje , ɓe njahda bee am .
66003005	Jaaliiɓe ɓornoto daneeje bana non , mi wilataa inɗe maɓɓe haa deftere ngeendam . Yeeso Baabiraawo am e malaa'ika'en muuɗum , mi seedoto ɓe laati yimɓe am .
66003006	" Marɗo noppi , sey nana ko Ruuhu wi'ata jama'aaje nuɗɗinɓe ! "
66003007	" Windan malaa'ikaajo jama'aare nuɗɗinɓe haa Filadelfiya ni'i :
66003008	Mi anndi ko mbaɗata . Mi anndi sembe ma ɗuuɗaay , ammaa a tokki anndinol am , a yeddaay innde am . Mi maɓɓitani ma dammugal , walaa baawɗo maɓɓugo ngal .
66003009	Nan ! Mi nelan tokkiiɓe Sayɗaanu haa maaɗa . Fewooɓe ɓe'e ɓe ɗon mbi'a ɓe Yahuudu'en , ammaa ɗum fewre . Mi waɗan ɓe cujida yeeso ma . Nden ɓe paaman mi yiɗi ma .
66003010	Mi aynan ma jam nder wakkatiire torra ngaranka dow duniyaaru ngam jarribaago yimɓe fuu , ngam a munyi bana mi umri ma .
66003011	Mi ɓadi warugo . Joga ko marɗa , ngam taa koomoy jaɓta meetaleewol jaalorgal maaɗa .
66003012	Mi laatinan jaaliiɓe daŋgraŋge nder haykaliiru Allah am , ɓe meetataa sottugo ton . Mi windan innde Allah am dow maɓɓe , e innde berniwol Allah am , waato Urusaliima kesol ngol jippoto asama diga Allah am . Mi windan innde am hesre dow maɓɓe boo .
66003013	" Marɗo noppi , sey nana ko Ruuhu wi'ata jama'aaje nuɗɗinɓe ! "
66003014	" Windan malaa'ikaajo jama'aare nuɗɗinɓe haa Lawdikiya ni'i :
66003015	Mi anndi ko mbaɗata , mi anndi naa a peewɗo , naa a gulɗo . Ndikkanammi a laato gooto caka man .
66003016	Ammaa a laati gonɗo haa caka cak . Ngam maajum mi tuutan ma haa hunduko am .
66003017	A ɗon wi'a : Mi riski , jam kooɗume , walaa ko mi sooyi sam . Ammaa a anndaa a tampuɗo , a jurumɗo . A laafuɗo , a tembo , a bumɗo .
66003018	Ngam maajum mi ɗon wi'e : Soodu kaŋgeeri laaɓndi haa am ngam haa a riska . Soodu limce daneeje boo ngam haa a ɓorno , a sudda cemtuɗum tembu maaɗa . Kadiboo soodu lekki ngam gite ma , ngam haa a heɓa yi'ugo .
66003019	Yimɓe ɓe ngiɗmi , mi ɗon fela ɓe , mi ɗon elta ɓe . Taa fijir haala am , ammaa tuubu .
66003020	Nan ! Mi ɗon dari haa dammugal , mi ɗon silmino . To goɗɗo nani sawtu am , maɓɓiti dammugal , mi nastan suudu maako , mi nyaamdan bee maako , kaŋko boo , o nyaamdan bee am .
66003021	Mi hokkan jaaliiɓe baawɗe jooɗaago kombi am dow leeso laamu am , bana no min boo mi jaali , mi ɗon jooɗi kombi Baabiraawo am dow leeso laamu maako .
66003022	" Marɗo noppi , sey nana ko Ruuhu wi'ata jama'aare nuɗɗinɓe ! "
66004001	Ɓaawo maajum mi tijji dow , mi yi'i dammugal maɓɓitaaŋgal haa asama . Sawtu bana algaytaaru go , bolwannooɗo yam naane , wi'i : " War haa ɗo , mi hollete ko tammi laataago ! "
66004002	Saa'i man nden Ruuhu naŋgi yam . Mi yi'i leeso laamu nder asama , goɗɗo ɗon jooɗi dow maago .
66004003	Yeeso goɗɗo man ɗon jalbita bana kaa'e marɗe saman ɗuuɗɗo , bana hayre yaspa bee hayre sardis . Timotimooŋgal bee noonde hayre imiradi taari leeso laamu man haa dow .
66004004	Leese laamu noogas e nayi goɗɗe taari leeso go . Ndotti'en noogas e nayo ɗon njooɗi dow leese ɗe , ɓorniiɓe daneeje , bee meetaleeji kaŋgeeri dow ko'e maɓɓe .
66004005	Ma''e e hoolooji e pelmaali iwi haa leeso laamu go . Yeeso maago pittirlaaji joweeɗiɗi ɗon kuɓɓa , ɗum ruuhuuji Allah joweeɗiɗi .
66004006	Ko nandi bee weendu daarorgal laaɓŋgal tal ɗon yeeso leeso laamu go .
66004007	Huunde arande nandi bee mbarooga , huunde ɗiɗawre nandi bee ɓii nagge , tataɓre woodi yeeso bana yeeso goɗɗo , nayaɓre nandi bee dutal piiranŋgal .
66004008	Huunde woore fuu woodi bileeji joweego , keewɗi gite nder bee yaasi fuu . Jemma bee naaŋge fuu kuuje man ɗon ngima bana ni :
66004009	Kuuje geete nayi go ɗon ngimana jooɗiiɗo dow leeso laamu , mo ɗon yeeɗa haa foroy , gime tedduŋgal e maŋgu e gettooje .
66004010	Koondey ɗe mbaɗata ɗum , ndotti'en noogas e nayo go ɗon kofo yeeso jooɗiiɗo dow leeso laamu , ɗon cujidana oon geeto haa foroy . Ɓe ɗon mballina meetaleeji maɓɓe yeeso leeso laamu go , ɓe ɗon mbi'a :
66004011	" Ya Jawmiraawo amin , Allah amin ,
66005001	Mi yi'i deftere taggaande haa juŋŋgo nyaamo jooɗiiɗo dow leeso laamu go . Bindi keewi bakeeje maare ɗiɗi fuu , nde maɓɓaama bee takkugo takkanɗe joweeɗiɗi .
66005002	Mi yi'i boo malaa'ikaajo mawɗo , mo ɗon wolwa bee sawtu : " Moy foti takkitugo takkanɗe haa o maɓɓita deftere nde ? "
66005003	Ammaa koo haa asama , koo haa lesdi , koo haa joonde maayɓe , ɓe keɓaay mo waawi maɓɓitugo deftere man , malla laarugo nder maare .
66005004	Mi woyi masin ngam ɓe tawaay koo gooto mo he'i maɓɓitugo deftere malla laarugo nder maare .
66005005	Nden gooto haa ndotti'en wi'i yam : " Taa woy . Ndaa mbarooga lenyol Daawuda . Kaŋko o jaaliiɗo , o foti takkitugo takkanɗe joweeɗiɗi ɗe'e , o maɓɓita deftere man boo . "
66005006	Nden mi yi'i jawgel mbaalu ɗon dari haa caka , yeeso leeso laamu . Kuuje geete nayi e ndotti'en go ɗon taari ngel . Mi yi'i ngel , ngel nandi bana ngel meeɗi hirseego . Ngel woodi luwe joweeɗiɗi e gite joweeɗiɗi , kanje ngoni ruuhuuji Allah joweeɗiɗi ɗi o neli haa duniyaaru fuu .
66005007	Jawgel go yehi , hoo'i deftere haa juŋŋgo nyaamo jooɗiiɗo dow leeso laamu go .
66005008	Nde o ɗon hoo'a nde , kuuje geete nayi e ndotti'en noogas e nayo go cujidi yeeso jawgel . Koomoy maɓɓe woodi moolooru , ɓe ngoodi taasaaje kaŋgeeri keewɗe urle boo . Kanjum woni do'aaji yimɓe Allah .
66005009	Ɓe ngimi yimre hesre bana ni :
66005010	A waɗani ɓe laamu liman'en
66005011	Nden mi yi'i , mi nani malaa'ika'en ɗuuɗɓe masin bana ujine ujineeje . Ɓe ɗon taari leeso laamu , e kuuje geete nayi e ndotti'en go .
66005012	Ɓe ngimi bee sawtu cembiɗɗo bana ni :
66005013	Mi nani boo kuuje fuu haa asama e haa lesdi e haa joonde maayɓe e nder maaje , ɗe ɗon ngima bana ni :
66005014	Kuuje geete nayi go njaabi : " Aamiina . " Ndotti'en kofi , cujidani ɓe .
66006001	Nden mi yi'i jawgel go takkiti takkannde arande haa takkanɗe joweeɗiɗi go . Mi nani woore nder kuuje geete nayi ɗon wi'a bee sawtu bana felmaaŋgo : " War ! "
66006002	Mi yi'i puccu ndaneewu . Ba''iiɗo ngu ɗon jogi lagaawal , ɓe ndokki mo meetaleewol . O dilli , o jaaliiɗo haa o jaalo fahin .
66006003	Nde jawgel takkiti takkannde ɗiɗawre , mi nani huunde ɗiɗawre ɗon wi'a : " War ! "
66006004	Puccu feere wurti , mboɗeewu . Ɓe ndokki ba''iiɗo ngu kaafahi makki , ɓe ndokki mo baawɗe waddango duniyaaru konu , haa yimɓe mbarmbartira .
66006005	Nden jawgel takkiti takkannde tataɓre . Mi nani huunde tataɓre ɗon wi'a : " War ! " Mi yi'i puccu ɓaleewu . Ba''iiɗo ngu ɗon jogi poondirɗum kilo haa juŋŋgo muuɗum .
66006006	Mi nani ko nandi bee sawtu neɗɗo iwi caka kuuje geete nayi . Ɗum wi'i : " Taasawo alkamaari wooto malla taasaaje gawri tati woni ngeenaari kuugal nyalaade woore ! Ammaa taa saɗɗin nebbam malla inaboojam ! "
66006007	Nden jawgel takkiti takkannde nayaɓre . Mi yi'i huunde nayaɓre ɗon wi'a : " War ! "
66006008	Mi yi'i puccu puru . Ba''iiɗo ngu bi'eteeɗo Maayde , nden bi'eteeɗo Joonde-maayɓe tokki mo . Ɓe ndokkaama baawɗe dow yeɓre duniyaaru nayaɓre haa ɓe mbara yimɓe bee kaafahi , e weelo e nyaw e dabbaaji ladde .
66006009	Nden jawgel takkiti takkannde jowaɓre . Les hirsirde mi yi'i yoŋkiiji mbaraaɓe ngam waajaago wolde Allah , ngam ɓe laatino hoolaaɓe nder seedamku maɓɓe .
66006010	Ɓe kooli , ɓe mbi'i : " Ya Jawmiraawo , a baawɗo , a ceniiɗo , a gooŋgaajo ! Haa ndey min ndeenata haa a hiito yimɓe duniyaaru ngam ɓe mbari min ? "
66006011	Koomoy maɓɓe heɓi ngapaleewol daneewol , ɓe mbi'aama ɓe ciwto seɗɗa tawon , haa to limgal deerɗiraaɓe maɓɓe huuwanooɓe Allah , mbareteeɓe bana maɓɓe ciki .
66006012	Nden mi yi'i jawgel takkiti takkannde joweegoore . Duniyaaru dimbi masin , naaŋge ɓalwi bana limce buhuure ɓaleere , lewru wooji coy bana ?i?am ,
66006013	koode asama ɗon njana haa lesdi bana ibbe caamata haa ibbi to hendu sembindu dimbi ki .
66006014	Asama majji bana goɗɗo taggirta deftere . Kooseeje e duuɗe fuu cotti diga nokkuuje muuɗum'en .
66006015	Nden laamiiɓe duniyaaru e marɓe baawɗe e mawɓe sooje'en , riskuɓe e sembiɗɓe , maccuɓe e rimɓe , yimɓe fuu nyukkini ko'e muuɗum'en haa lowi kooseeje e caka tapaaje .
66006016	Ɓe mboyani kooseeje e tapaaje : " Ndo''e dow amin , nyukkine min yeeso jooɗiiɗo dow leeso laamu , yeeso ɓernuki jawgel boo ! "
66006017	Ngam nyande ɓernuki maɓɓe mawnde yottake , moy munyanta nde ?
66007001	Yoo . Ɓaawoɗon mi yi'i malaa'ika'en nayo ɗon ndari haa alkibilaaji duniyaaru nayi fuu . Ɓe naŋgi keni duniyaaru nayi fuu ngam taa ɗi mbifa haa lesdi malla haa ndiyam koo haa leɗɗe boo .
66007002	Mi yi'i malaa'ikaajo goɗɗo ɗon wara diga fuunaaŋge , o jogiiɗo lamba innde Allah geeto . O towni sawtu , o wolwani malaa'ika'en nayo , ɓe Allah hokki baawɗe waɗugo bonnonda haa lesdi e ndiyam .
66007003	Malaa'ikaajo oo wi'i : " Taa mbonne lesdi , malla ndiyam , malla leɗɗe , haa to min mbaɗi lamba dow tiiɗe suka'en Allah meeɗen . "
66007004	Ɓe ngecci yam limgal waɗanaaɓe lamba Allah haa tiinde , ɓe ujine teemerre e cappanɗe nayo e nayo ( 144.000 ) iwɓe haa le'i yimɓe Isra'iila fuu ,
66007005	waato ujine sappo e ɗiɗo haa lenyol fuu nder le'i ɗi'i : Yahuuda , Ruuben , Gada , Aser , Neftalim , Manassa , Simon , Lewi , Issakar , Jabulon , Yusufu e Benyamin .
66007006	
66007007	
66007008	
66007009	Ɓaawoɗon mi yi'i jama'aare ɗuunde haa goɗɗo waawataa limugo nde . Ɓe iwi haa ummaatooje e le'i e ɗemɗe fuu . Ɓe ɗon ndari yeeso leeso laamu e yeeso jawgel , ɓe ɗon ɓorni ngapaleeji daneeji , ɓe ɗon njogi lice dibinooje haa juuɗe maɓɓe .
66007010	Ɓe fuu ɓe mbolwi bee sawtu , ɓe mbi'i : " Kisndam amin iwi haa Allah amin , jooɗiiɗo dow leeso laamu , e haa jawgel boo ! "
66007011	Malaa'ika'en fuu ɗon ndari , ɗon taari leeso laamu e ndotti'en e kuuje geete nayi go . Nden ɓe turi yeeso leeso laamu , ɓe cujidani Allah ,
66007012	ɓe mbi'i : " Aamiina . Maŋgtoore , tedduŋgal , hikma , yettoore , hormu , maŋgu e baawɗe fuu laatano Allah amin haa foroy . Aamiina ! "
66007013	Gooto nder ndotti'en ?ami yam : " Ɓorniiɓe ngapaleeji daneeji ɓe'e , ɗum ɓeye , haa toy ɓe iwi ? "
66007014	Mi jaabi : " Mi anndaa , barkaama , an woni annduɗo . " O wi'i yam : " Kamɓe ɓe munyani torra makka haa timmoode . Ɓe looti ngapaleeji maɓɓe , ɓe ndanwini ɗi bee ?i?am jawgel .
66007015	Ngam maajum ɓe ɗon ndari yeeso leeso laamu Allah , ɓe ɗon kuuwana mo jemma bee naaŋge nder haykaliiru maako . Jooɗiiɗo dow leeso laamu ɗon ayna ɓe .
66007016	Ɓe meetataa maatugo ɗomka malla weelo , naaŋge malla gulɗum kooɗume naawataa ɓe ,
66007017	ngam jawgel gonŋgel haa caka leeso laamu laatoto gaynaako maɓɓe , yahran ɓe haa ceeɓooje ndiyam ngeetam . Allah boo woostan gonɗi fuu haa gite maɓɓe . "
66008001	Nde jawgel takkiti takkannde joweeɗiɗawre , asama fuu de'i baakin reeta saa'a .
66008002	Nden mi yi'i malaa'ika'en njoweeɗiɗo dariiɓe yeeso Allah keɓi luwe puufeteeɗe joweeɗiɗi .
66008003	Malaa'ikaajo feere wari , dari kombi hirsirde , o ɗon jogi taasawo wulugo urle , ngo kaŋgeeri . O heɓi urle ɗuuɗɗe haa o wula ɗe dow hirsirde kaŋgeeri dariinde yeeso leeso laamu . Nde o ɗon wula ɗe , o ɗon ɓesda ɗe haa do'aaji yimɓe Allah .
66008004	Cuurɗe urle man ummi bee do'aaji yimɓe Allah diga juuɗe malaa'ikaajo dariiɗo yeeso Allah .
66008005	Nden malaa'ikaajo hoo'i taasawo urle , hebbini ngo bee yiite dow hirsirde , sakkini ɗum haa duniyaaru . Diggaali ndiggi , hoolooji mbaɗi , ma''e ma''i , duniyaaru dimbi .
66008006	Nden malaa'ika'en njoweeɗiɗo marɓe luwe joweeɗiɗi go taaski fuufugo ɗe .
66008007	Malaa'ikaajo arano fuufi luwal muuɗum . Mallimallooje e yiite jillindiraaɗum bee ?i?am toɓi dow lesdi . Yeɓrefe duniyaaru tataɓre e yeɓre leɗɗe tataɓre e geene fuu kalki bee yiite .
66008008	Nden malaa'ikaajo ɗiɗaɓo fuufi luwal muuɗum . Ko nandi bee hooseere mawnde wulnde yiite sakkinaama nder ndiyam . Yeɓre ndiyam tataɓre laati ?i?am ,
66008009	yeɓre kuuje ndiyam tataɓre waati , yeɓre koombooje tataɓre boo halki .
66008010	Nden malaa'ikaajo tataɓo fuufi luwal muuɗum . Horre mawnde wulnde bana pittirla do''i e asama , yani dow yeɓre maaje ndiyam tataɓre , dow ceeɓooje boo .
66008011	Innde horre man , Kaaɗeeŋga . Yeɓre ndiyam tataɓre haaɗi rok haa yimɓe maayi nde ɓe njari ɗam .
66008012	Nden malaa'ikaajo nayaɓo fuufi luwal muuɗum . Yeɓre naaŋge tataɓre fiyaama , non boo yeɓre lewru tataɓre e yeɓre koode tataɓre , haa yeɓre jayŋgol maaje tataɓre halki . Walaa jayŋgol sam haa yeɓre nyalawma tataɓre , e yeɓre jemma tataɓre .
66008013	Nden mi yi'i , mi nani dutal piiranŋgal haa dow masin ɗon wi'a bee sawtu : " Kayto , kayto ! Bone laatanto yimɓe duniyaaru fuu to hoolo fuufugo luwe malaa'ika'en luttuɓe tato waŋgi ! "
66009001	Nden malaa'ikaajo njowaɓo fuufi luwal muuɗum . Mi yi'i horre nde do''ino diga asama haa lesdi . Nde hokkaama maɓɓitirgel ngaska lugguka kalluka .
66009002	Nde maɓɓiti ngaska man . Nden cuurɗe ngurti ka bana ɗe ngurtorto suudu yiite mawndu . Cuurɗe ngaska lugguka kalluka go ɓalwini naaŋge e hawa .
66009003	Baɓɓatti ngurti cuurɗe man , caŋkiti haa lesdi , ɗi keɓi baawɗe bana jahe .
66009004	Ɗi umraama taa ɗi mbonna geene malla leɗɗe malla haako kookoye , sey yimɓe ɓe ngalaa lamba Allah haa tiiɗe muuɗum'en fuu .
66009005	Ɗi keɓaay baawɗe mbarugo yimɓe man , sey torrugo ɓe baakin lebbi jowi . Naawɗum torra baɓɓatti man nandi bee naaweeŋga nga goɗɗo nanata to yaare fiɗi mo .
66009006	Nder lebbi jowi man yimɓe ɓe'e tefan maayde , ammaa ɓe keɓataa nde . Ɓe ngeloto maayugo , ammaa maayde doggan ɓe .
66009007	Baɓɓatti go nandi bee pucci taaskaniiɗi konu . Dow ko'e maaji woodi ko nandi bee meetaleeji kaŋgeeri . Geese maaji nandi bee geese worɓe .
66009008	Gaasa maaji nandi bee gaasa rewɓe , nyi'e maaji boo nandi bee nyi'e mbarooga .
66009009	Biɓɓe maaji cuuɗaama bee ko nandi sulkeeji njamndi . Hoolo bileeji maaji nandi bee hoolo mootaaji ɗuuɗɗi ɗi pucci ndasata saa'i ɗi ɗon nasta konu .
66009010	Ɗi ngoodi bicce e tufirkoy bana ɗe jahe , bee bicce maaji ɗi ngoodi baawɗe naawnugo yimɓe baakin lebbi jowi .
66009011	Ɗi ngoodi laamɗo , kaŋko woni malaa'ikaajo kalfinaaɗo ngaska lugguka kalluka go . Innde maako bee ibraniŋkoore Abadon , bee yunaniŋkoore boo Apolliyon , waato Kalkoowo .
66009012	Torra arana saali , ammaa torraaji goɗɗi ɗiɗi tammi warugo .
66009013	Nden malaa'ikaajo njoweegoojo fuufi luwal muuɗum . Mi nani sawtu iwi haa tolɗi hirsirde kaŋgeeri dariinde yeeso Allah .
66009014	Sawtu go wolwani malaa'ikaajo njoweegoojo jogiiɗo luwal , wi'i : " Yoof malaa'ika'en nayo haɓɓaaɓe haa maayo maŋgo wi'eteeŋgo Efratis ! "
66009015	Ɓe pisti malaa'ika'en man . Kamɓe ɓe ɗonno taaski , nder lewru ndu'u e nyalaade nde'e e saa'iire nde'e , ɓe mbara yeɓre tataɓre nder yimɓe fuu .
66009016	Ɓe ngecci yam limgal wa''iiɓe pucci konu , ɓe miliyoŋji teemeɗɗe ɗiɗo ( 200.000.000 ) .
66009017	Nder wahayu am mi yi'i pucci e wa''iiɓe ɗi . Ɓe ngoodi sulkeeji boɗeeji coy bana yiite , carwinaaɗi bana safira , ooli bana baruudufi . Ko'e pucci maɓɓe nandi bee ko'e barooɗe , nder kunduɗe maaji yiite e cuurɗe e baruudu ngurti .
66009018	Yiite e cuurɗe e baruudu go ngoni masiibooji tati . Ɗi ngurti kunduɗe pucci , ɗi mbari yeɓre yimɓe tataɓre .
66009019	Ngam baawɗe pucci nder kunduɗe maaji e nder bicce maaji ngoni . Bicce maaji nandi bee boɗɗe , bicce man ngoodi ko'e . Bee bicce maaji ɗi ɗon naawna yimɓe .
66009020	Luttuɓe yimɓe ɓe masiibooji ɗi'i mbaraay , ɓe accaay kuuɗe maɓɓe . Ɓe accaay sujidango ginnaaji , e labbi kuuwraaɗi bee kaŋgeeri e cardi e njamndi mboɗeeri e kaa'e e leɗɗe , ɗi mbaawataa laarugo koo nanugo koo yahugo .
66009021	Yimɓe ɓe'e , ɓe accaay waɗugo mbar-hoore e hiila e halleende e nguyka .
66010001	Nden mi yi'i malaa'ikaajo cembiɗɗo ɗon jippo asama . O ɗon ɓorni ruuldere , timotimooŋgal ɗon taari hoore maako , yeeso maako ɗon yayna bana naaŋge , kosɗe maako nandi bee mooci yiite .
66010002	Nder juŋŋgo maako o jogi deftel maɓɓitaaŋgel . O jo''ini kosŋgal maako nyaamal dow mbeela , nanal boo dow lesdi ,
66010003	o towni sawtu , o wolwi bana bojji mbarooga . Nde o wolwi bana ni , pelmaali joweeɗiɗi njaabi mo bee hoolo .
66010004	Nde ɗi timmini wolwugo , mi taaskani windugo . Ammaa mi nani sawtu wolwani yam diga asama : " Taa windu ko pelmaali joweeɗiɗi mbolwi , taa yeccu ɗum koomoy . "
66010005	Nden malaa'ikaajo mo mi yi'i ɗon dari dow mbeela e dow lesdi , ɓaŋgti juŋŋgo muuɗum nyaamo haa asama ,
66010006	huni bee innde Allah , geeto haa foroy , tagɗo asama e lesdi e ko woni ton fuu , tagɗo mbeela boo e ko woni ton fuu . Malaa'ikaajo go wi'i : " Ko waɗanno , waɗan jonta !
66010007	Ammaa to malaa'ikaajo njoweeɗiɗaɓo fuufi luwal muuɗum , Allah timmitinan anniya muuɗum sirriiha , bana o yeccino suka'en maako , waato annabo'en maako . "
66010008	Nden sawtu mo nannoomi wolwi haa asama , wolwani yam fahin , wi'i : " Yah , hoo'u deftel maɓɓitaaŋgel haa juŋŋgo malaa'ikaajo dariiɗo dow mbeela e dow lesdi . "
66010009	Mi yehi haa malaa'ikaajo , mi tori mo o hokkammi deftel go . O wi'i yam : " Hoo'u ngel , nyaam , ngel dakman bana njumri nder hunduko maaɗa , ammaa ngel haaɗan nder reedu maaɗa . "
66010010	Mi hoo'i deftel haa juŋŋgo maako , mi nyaami ngel , ngel dakmi nder hunduko am . Ammaa nde mi moɗi ngel , ngel haaɗi nder reedu am .
66010011	Nden goɗɗo wi'i yam : " Nde woore fahin wolwu habaru Allah dow yimɓe ɗuuɗɓe e ummaatooje e ɗemɗe e laamiiɓe . "
66011001	Nden goɗɗo hokki yam kewal poondirgal , ngal nandi bee sawru . O wi'i yam : " Umma , foondu haykaliiru bee hirsirde maaru , lim sujidooɓe ton .
66011002	Ammaa taa foondu jawleeji haykaliiru , ngam ɗi ndokkaama haa juuɗe heefeerɓe . Ɓe njaaɓtan berniwol ceniiŋgol baakin lebbi cappanɗe nayi e ɗiɗi ( 42 ) .
66011003	Mi nelan seedooɓe am ɗiɗo , ɓorniiɓe limce buhuuje , ɓe ngaajoto habaru Allah balɗe ujineere e teemeɗɗe ɗiɗi e cappanɗe joweego ( 1.260 ) . "
66011004	Seedooɓe ɗiɗo man ngoni jaytunje ɗiɗi e pittirlaaji ɗiɗi ɓe ɗon ndari yeeso Jawmiraawo duniyaaru .
66011005	To goɗɗo tefi naawnugo ɓe , yiite wurtoto kunduɗe maɓɓe , halkan konne'en maɓɓe . Bana ni koomoy tefi naawnugo ɓe , o mbareteeɗo .
66011006	Ɓe ngoodi baawɗe maɓɓugo asama ngam taa iyeende toɓa yaake ɓe ɗon ngaajo habaru Allah . Ɓe ngoodi baawɗe waylititgo ceeɓooje ndiyam , ɗe laato ?i?am . Ɓe ngoodi baawɗe fiyugo duniyaaru boo bee masiibooji koondey ɓe ngiɗi .
66011007	To ɓe timmini waaju maɓɓe , kuuŋga wurtoto ngaska lugguka kalluka go , nga haɓan bee maɓɓe . Nga jaaloto ɓe , nga mbaran ɓe .
66011008	Ɓalli maɓɓe mbaaloto haa laawol berniwol maŋgol haa nokkuure ɓe ɓilno Jawmiraawo maɓɓe dow leggal gaafaaŋgal . Soomoore berniwol ngol woni " Sodoma " malla " Misra " .
66011009	Yimɓe iwɓe haa ummaatooje e le'i e lesɗe e wolwanɓe bolle feere feere fuu ngi'an ɓalli maɓɓe balɗe tati bee reeta , ɓe nduŋgantaako koomoy uwa ɓe .
66011010	Yimɓe duniyaaru ceyorto maayde seedooɓe ɗiɗo ɓe'e . Ɓe mbaɗan juulde , ɓe ndokkindiran caahuuji , ngam annabo'en ɓe'e torri yimɓe duniyaaru masin .
66011011	Ɓaawo balɗe tati bee reeta Allah yeeɗitini ɓe bee poofɗe mum , ɗe nasti nder maɓɓe . Ɓe ummiti , ɓe ndari . Yi'ɓe ɗum fuu kultori .
66011012	Nden annabo'en ɗiɗo nani sawtu cembiɗɗo mo asama ɗon wolwana ɓe : " Ngare haa ɗo . " Ɓe eeŋgi haa asama nder ruuldere . Konne'en maɓɓe ɗon ndaara .
66011013	Saa'i man nden , lesdi dimbi masin haa yeɓre berniwol sappoore halki . Dimbannde maajum halki yimɓe ujine njoweeɗiɗo ( 7.000 ) . Yimɓe luttuɓe kultori , leestani Allah mo asama .
66011014	Torra ɗiɗaɓa timmi , ammaa kakkile , torra tataɓa ɓadake yottaago .
66011015	Nden malaa'ikaajo njoweeɗiɗaɓo fuufi luwal muuɗum . Mi nani sawtuuji cembiɗɗi nder asama , ɗi ɗon mbi'a : " Jonta baawɗe laamanaago duniyaaru laatani Jawmiraawo meeɗen , e Almasiihu muuɗum , o laamoto haa foroy . "
66011016	Nden ndotti'en noogas e nayo jooɗiiɓe yeeso Allah go cujidi , cujidani Allah .
66011017	Ɓe mbi'i :
66011018	Wakkati ɓernuki ma e kiita ma dow maayɓe waɗi ,
66011019	Haykaliiru Allah haa asama maɓɓiti , haa goɗɗo waawi yi'ugo sundukru seedamku alkawal nder maaru . Nden ma''e ma''i , hoolooji mbaɗi , pelmaali mbaɗi , duniyaaru dimbi , mallimallooje loorɗe toɓi .
66012001	Nden alaama makka waŋgi haa asama . Woodi debbo ɓorniiɗo naaŋge bana limce , lewru ɗon les kosɗe maako , o meeti meetaleewol koode sappo e ɗiɗi .
66012002	O ɓadake ɓesnugo , luuwe ɗon torri mo haa o wooki .
66012003	Alaama ngoɗka waŋgi haa asama . Woodi kuuŋga maŋga mboɗeewa , marŋga ko'e joweeɗiɗi e luwe sappo , bee meetaleewol dow hoore koondeye .
66012004	Bee wicco maaga nga faɗɗi yeɓre koode tataɓre haa asama , nga do''i ɗe haa duniyaaru . Nga dari yeeso debbo ɓadiiɗo ɓesnugo go ngam haa , to ɓiŋgel danyaama , nga nyaama ngel law .
66012005	Nden debbo go ɓesni ɓiŋgel gorgel , laamantooŋgel lesɗe fuu bee sawru njamndi . Ammaa ɓiŋgel wiftaama , yahraama haa leeso laamu Allah .
66012006	Debbo doggi haa ladde . Haa ton Allah taaskitinanno mo nokkuure . O aynaama ton balɗe ujineere e teemeɗɗe ɗiɗi e cappanɗe joweego ( 1.260 ) .
66012007	Nden haɓre waɗi haa asama . Mika'iilu e malaa'ika'en muuɗum kaɓi bee kuuŋga go . Kaŋga boo nga haɓi bee maɓɓe bee walliinde malaa'ika'en maaga .
66012008	Ammaa Mika'iilu'en njaali nga . Kaŋga e malaa'ika'en maaga fuu keɓaay jooɗaago haa asama ɓaawoɗon .
66012009	Nga sakkinaama yaasi . Kaŋga woni mboodi nayeeri , mbi'eteendi Iblisa malla Sayɗaanu , mo jambi yimɓe duniyaaru fuu . O sakkinaama haa lesdi , kaŋko e malaa'ika'en maako fuu .
66012010	Nden mi nani sawtu cembiɗɗo haa asama ɗon wi'a : " Kisndam Allah yottake jonta ! Jonta Allah waŋgini baawɗe laamu muuɗum . Jonta Almasiihu maako waŋgini baawɗe muuɗum . Ngam gullotonooɗo deerɗiraaɓe meeɗen yeeso Allah , mo ɗonno wullo ɓe jemma bee naaŋge fuu , o sakkinaama yaasi asama .
66012011	Deerɗiraaɓe meeɗen njaali mo bee ?i?am jawgel e bee gooŋga ka ɓe ngaaji . Ɓe ngerdi hokkugo yoŋkiiji maɓɓe , ɓe maaya boo .
66012012	Ngam maajum ceye , onon asamanji , e onon jooɗiiɓe ton ! Ammaa bone laatanto lesdi e mbeela . Ngam Iblisa jippanake on , o ɓerni masin ngam o anndi wakkati seɗɗa tan luttani mo . "
66012013	Nde kuuŋga annditi nga sakkinaama haa lesdi , nga fuɗɗi taasnugo debbo ɓesnuɗo ɓiŋgel gorgel go .
66012014	Debbo hokkaama bileeji ɗiɗi ngam haa o fiira haa nokkuure maako nder ladde . Haa ton ɓe aynan mo duuɓi tati bee reeta , haa mboodi go heɓataa meemugo mo .
66012015	Nden mboodi tuuti ndiyam bana maayo , ngam haa ɗam tokko debbo , ɗam ilna mo .
66012016	Ammaa lesdi walli debbo . Ndi maɓɓiti hunduko maari , ndi yari ndiyam ngurtiiɗam hunduko kuuŋga .
66012017	Nden kuuŋga tikkani debbo , nga dilli haɓugo bee luttuɓe asŋgol maako , waato ɗowtaniiɓe umrooje Allah , tabitɓe nder gooŋga ka Yeesu waŋginani ɓe .
66013001	Kuuŋga dari haa fomoonde mbeela . Nden mi yi'i ndabbaawa ɗon wurto mbeela . Nga woodi luwe sappo e ko'e joweeɗiɗi . Meetaleewol ɗon dow luwal kooŋgale , inɗe kuɗanɗe Allah mbindaama dow ko'e maaga .
66013002	Ndabbaawa nga ngi'mi , nandi bee cirgu , kosɗe maaga nandi bee kosɗe huunde ladde feere , hunduko maaga nandi bee hunduko mbarooga . Kuuŋga go hokki ndabbaawa man sembe mum e laamu mum e baawɗe mum mawɗe .
66013003	Mi yi'i woore haa ko'e ndabbaawa man , nde nandi bana nde meeɗi mbareego , ammaa huuduure maajum yamɗiti . Yimɓe duniyaaru fuu kayɗini , ɓe tokki ndabbaawa man .
66013004	Yimɓe fuu cujidani kuuŋga ngam nga hokkino ndabbaawa baawɗe maaga . Ɓe cujidani ndabbaawa boo , ɓe mbi'i : " Moy nandi bee ndabbaawa nga'a ? Moy he'i haɓugo bee maaga ? "
66013005	Ndabbaawa heɓi baawɗe wolwugo kalluka dow Allah , nga heɓi huuwtinirgo baawɗe maaga lebbi cappanɗe nayi e ɗiɗi ( 42 ) .
66013006	Nga fuɗɗi huɗugo Allah e innde maako e joonde maako e jooɗiiɓe asama fuu .
66013007	Nga heɓi baawɗe haɓugo bee yimɓe Allah haa nga jaalo ɓe , nga heɓi baawɗe dow ummaatooje e le'i e wolwanɓe bolle feere feere fuu .
66013008	Jooɗiiɓe haa duniyaaru fuu cujidanan nga , waato koomoy mo innde muuɗum windaaka nder deftere ngeendam diga fuɗɗam duniyaaru . Jawgel kirsaaŋgel go mari deftere nde .
66013009	" Koomoy mari noppi , sey o nana !
66013010	Mo hoddirana naŋgeego , o naŋgeteeɗo . Mo hoddirana mbareego bee kaafahi , o mbareteeɗo . Ngam maajum sey yimɓe Allah njogo munyal e nuɗɗinki . "
66013011	Nden mi yi'i ndabbaawa ngoɗŋga ɗon wurto nder lesdi . Nga woodi luwe ɗiɗi bana luwe jawgel , nga wolwi bana kuuŋga go .
66013012	Nga huuwtiniri baawɗe mawɗe bana ɗe ndabbaawa aartuŋga . Aartuŋga man boo , nga ɗon laara . Ndabbaawa ɗiɗaɓa dooli duniyaaru e jooɗiiɓe haa maaru fuu ɓe cujidana ndabbaawa aartuŋga , nga huuduure mum hallundeno yamɗiti .
66013013	Ndabbaawa ɗiɗaɓa waɗi kuuje kaayeefiije mawɗe . Nga jippini yiite diga asama haa lesdi , gite yimɓe fuu .
66013014	Nga esti yimɓe duniyaaru fuu bee waɗugo kaayeefiiji ɗi nga heɓi baawɗe waɗugo yeeso ndabbaawa aartuŋga . Ndabbaawa ɗiɗaɓa yecci yimɓe duniyaaru fuu ɓe maha foto ndabbaawa njuwaaŋga , yamɗiti , ngam maŋgtugo nga .
66013015	Ndabbaawa ɗiɗaɓa heɓi baawɗe nastingo poofɗe yoŋki haa nder foto ndabbaawa aartuŋga , haa foto man wolwi , haa nga mbara koomoy mo sujidanaay nga .
66013016	Ndabbaawa dooli yimɓe fuu , leesɓe e mawɓe , riskuɓe e talaka'en , maccuɓe e rimɓe , ɓe njaɓa lamba maaga dow juuɗe maɓɓe nyaame e dow tiiɗe maɓɓe .
66013017	Walaa mo heɓata soodugo malla soorrugo kooɗume , sonaa to o woodi lamba man , waato innde ndabbaawa malla lamba innde man .
66013018	Sey goɗɗo mara anndal ngam faamugo haala ka'a . Marɗo hakkiilo waawan heɓtugo maana lamba ndabbaawa , ngam lamba man ɗon dari mbattudi innde neɗɗo . Lamba maajum woni teemeɗɗe joweego e cappanɗe joweego e joweego ( 666 ) .
66014001	Nden mi laari , ndaa jawgel ɗon dari dow hooseere Siyona . Yimɓe ujine teemerre e cappanɗe nayo e nayo ( 144.000 ) ɗon ngondi bee maagel . Ɓe fuu , innde maagel e innde Baabiraawo maagel ɗon dow tiiɗe maɓɓe .
66014002	Mi nani hoolo haa asama ngo nandi bee hoolo maayo maŋgo ilanŋgo dow tapaaje , ngo nandi bee pelmaali boo . Ko nanmi , ɗum nandi bee sawtu moolooji to fiyooɓe ɗon piya ɗi .
66014003	Yimɓe ɗuuɗɓe go ɗon ndari yeeso leeso laamu e yeeso kuuje geete nayi e yeeso ndotti'en , ɓe ɗon ngima yimre hesre . Walaa keɓɗo ekkitaago yimre nde'e , sonaa yimɓe ujine teemerre e cappanɗe nayo e nayo ( 144.000 ) , soottaaɓe haa duniyaaru go .
66014004	Worɓe ɓe'e , ɓe ayni ko'e maɓɓe nder senaare ngam ɓe mbaaldaay bee rewɓe , ɓe te'aaka . Ɓe ɗon tokko jawgel haa ngel yahata fuu , ɓe soottaaɓe nder luttuɓe yimɓe , ɓe aarti lii'aneego Allah e jawgel .
66014005	Walaa mo nani fewre haa kunduɗe maɓɓe , ɓe ngalaa aybe .
66014006	Nden mi yi'i malaa'ikaajo goɗɗo ɗon fiira haa dow nder hawa , o woodi kubaruwol ceynoowol ngol re'ataa . O tammi waajingo ngol yimɓe duniyaaru , iwɓe haa ummaatooje e le'i e ɗemɗe fuu .
66014007	O towni sawtu , o wi'i : " Kule Allah , maŋgte maŋgu maako ! Ngam wakkati yottake haa o hiito yimɓe . Ngam maajum cujidane Allah tagɗo asama e lesdi , e mbeela e ceeɓooje ndiyam ! "
66014008	Malaa'ikaajo ɗiɗaɓo tokki arano , wi'i : " Ngol do''ake , Baabila , berniwol maŋgol do''ake . Ngol yarni ummaatooje fuu inaboojam , waato inaboojam nyaaɗɗam ɗam suuno maagol halluŋgo . "
66014009	Malaa'ikaajo tataɓo tokki arano e ɗiɗaɓo , o towni sawtu , o wi'i : " Koomoy sujidani ndabbaawa e foto maaga , jaɓi lamba maaga haa tiinde malla haa juŋŋgo boo ,
66014010	kaŋko yarata inaboojam Allah ɗam ɓernuki maako . O jillaay ɗam bee ndiyam , o rufi ɗam nder jardugel ɓernuki maako . Koomoy sujidani ndabbaawa , o torreteeɗo nder yiite e baruudu yeeso malaa'ika'en seniiɓe e yeeso jawgel .
66014011	Cuurɗe yiite torranŋge ɓe , ummoto hedi asama haa foroy . Koomoy sujidani ndabbaawa e foto maaga , jaɓi lamba innde maaga boo , siwtataako sam , koo jemma koo naaŋge . "
66014012	Ngam maajum sey yimɓe Allah , ɗowtantooɓe umrooje maako , tokkiiɓe Yeesu bee gooŋga mara munyal .
66014013	Nden mi nani sawtu haa asama ɗon wi'a : " Windu : Barka laatanto maayanɓe nder kuugal Allah . " Ruuhu jaabi : " Nonnon , ɓe ceyorto siwtaago e kuuɗe maɓɓe caatuɗe , ngam nafuda kuuɗe maɓɓe wondan bee maɓɓe . "
66014014	Nden mi yi'i ruuldere raneere . Dow ruuldere man tagdi nandundi bee gorko ɗon jooɗi . Meetaleewol kaŋgeeri ɗon dow hoore maako . O ɗon jogi wafdu welndu haa juŋŋgo maako boo .
66014015	Malaa'ikaajo goɗɗo wurti haykaliiru , towni sawtu , wi'i jooɗiiɗo dow ruuldere : " Hoo'u wafdu maaɗa , sodu , ngam wakkati codol waɗi , lesdi ɓendi deydey codol . "
66014016	Nden jooɗiiɗo dow ruuldere wiiki wafdu muuɗum dow lesdi , ?aamnde lesdi sodaama .
66014017	Mi yi'i malaa'ikaajo goɗɗo ɗon wurto haykaliiru nder asama . Kaŋko boo o woodi wafdu welndu .
66014018	Malaa'ikaajo goɗɗo fahin wari diga hirsirde , kaŋko o kalfinaaɗo yiite . O towni sawtu , o wi'i malaa'ikaajo jogiiɗo wafdu welndu go : " Hoo'u wafdu maaɗa , sodu ɓiɓɓe inabooje haa ngesa duniyaaru , ngam ɓiɓɓe man ɓendi ! "
66014019	Malaa'ikaajo wiiki wafdu muuɗum haa lesdi , ndu ta''i ɓiɓɓe inabooje , sakkini ɗe nder ɓiɗɗirɗum mawɗum ɗum ɓernuki Allah .
66014020	Ɓiɓɓe inabooje ɓiɗɗaama nder ɓiɗɗirɗum haa yaasi berniwol . Maayo ?i?am wurti ɓiɗɗirɗum man . Njuutirka maago yotti kilomeeta teemeɗɗe tati ( 300 ) , luggeeŋga maago boo baakin piyanɗe tati .
66015001	Nden mi yi'i alaama ngoɗka kayɗiniika haa asama : Malaa'ika'en njoweeɗiɗo jogiiɓe masiibooji joweeɗiɗi . Kanji ngoni masiibooji ragareeji , bee maaji ɓernuki Allah timman .
66015002	Nden mi yi'i ko nandi bee mbeela daarorgal , njillindiraaŋga bee yiite . Mi yi'i boo jaaliiɓe kuuŋga e foto maaga e mo innde muuɗum woni lamba go . Ɓe ndari kombi mbeela daarorgal , ɓe njogi moolooji ɗi Allah hokkuno ɓe .
66015003	Ɓe ɗon ngima yimre Muusa , suka Allah , ɓe ɗon ngima yimre jawgel boo bana ni :
66015004	Moy mo hulataa ma , ya Jawmiraawo ?
66015005	Ɓaawoɗon mi yi'i , ndaa haykaliiru nder asama , laymaaru fottirde Allah bee yimɓe , ndu maɓɓiti .
66015006	Malaa'ika'en njoweeɗiɗo jogiiɓe masiibooji joweeɗiɗi ragareeji ngurti haykaliiru . Ɓe ɗon ɓorni limce daneeje tal , ɓe ɗon taadi taadorli kaŋgeeri haa biɓɓe maɓɓe .
66015007	Woore haa kuuje geete nayi go hokki malaa'ika'en njoweeɗiɗo taasaaje joweeɗiɗi keewɗe ɓernuki Allah geeto haa foroy .
66015008	Haykaliiru heewi cuurɗe iwɗe haa tedduŋgal Allah e baawɗe muuɗum . Walaa mo waawi nastugo haykaliiru haa to malaa'ika'en timmini masiibooji joweeɗiɗi go .
66016001	Nden mi nani sawtu cembiɗɗo haa haykaliiru ɗon wi'a malaa'ika'en njoweeɗiɗo go : " Njehe , ndufe taasaaje ɓernuki Allah joweeɗiɗi haa duniyaaru ! "
66016002	Malaa'ikaajo arano dilli , rufi ko woni nder taasawo muuɗum haa duniyaaru . Kuuduuje kalluɗe naawɗe mbaɗi haa marɓe lamba ndabbaawa , haa sujidanooɓe foto maaga boo .
66016003	Nden malaa'ikaajo ɗiɗaɓo rufi ko woni nder taasawo muuɗum haa mbeela . Ndiyam maaga warti bana ?i?am maayɗo , haa kuuje nder mbeela fuu mbaati .
66016004	Nden malaa'ikaajo tataɓo rufi ko woni nder taasawo muuɗum haa maaje ilooje e ceeɓooje ndiyam , ɗe ngarti ?i?am .
66016005	Mi nani malaa'ikaajo kalfinaaɗo ndiyam wi'i : " An woni Ceniiɗo , a ɗonno ɓooyma , a ɗon jonta boo , an woni gooŋgaajo nder kiitaaji ɗi mbaɗata .
66016006	Yimɓe ɓe'e ndufi ?i?am yimɓe maaɗa e ?i?am annabo'en maaɗa , ngam maajum a yarni ɓe ?i?am . Ɓe keɓi ko haanani ɓe ! "
66016007	Nden mi nani sawtu haa hirsirde ɗon wi'a : " Nonnon , ya Allah Jawmiraawo , marɗo baawɗe dow kooɗume fuu , a ɗon hiito bee gooŋga bana no fotti . "
66016008	Nden malaa'ikaajo nayaɓo rufi ko woni nder taasawo muuɗum haa naaŋge . Nge hokkaama baawɗe wulugo yimɓe bee yiite wulŋge jaw .
66016009	Yiite wulŋge nge'e wuli yimɓe haa ɓe kuɗi innde Allah , marɗo baawɗe dow masiibooji ɗi'i . Ammaa ɓe cali tuubugo , ɓe cali leestango Allah .
66016010	Nden malaa'ikaajo njowaɓo rufi ko woni nder taasawo muuɗum dow leeso laamu ndabbaawa . Nyiɓre waɗi nder laamu maaga fuu . Yimɓe ngati ɗemɗe maɓɓe ngam naaweeŋga maɓɓe ,
66016011	ɓe kuɗi Allah mo asama ngam naaweeŋga maɓɓe e kuuduuje maɓɓe . Ammaa ɓe cali accugo kuuɗe maɓɓe kalluɗe .
66016012	Nden malaa'ikaajo njoweegoojo rufi ko woni nder taasawo muuɗum dow maayo maŋgo wi'eteeŋgo Efratis . Ngo ɓeeɓi , ngo yoori , haa laamiiɓe fuunaaŋge keɓi laawol saalaago ton .
66016013	Nden mi yi'i ginnaaji tati coɓɗi , ɗi nandi bee paaɓi , ɗi ɗon ngurto hunduko kuuŋga e hunduko ndabbaawa e hunduko annaboojo pewoowo .
66016014	Ginnaaji ɗi'i iwi haa Sayɗaanu , ɗi mbaawi huuwugo kuuɗe kaayeefiije . Ɗi njehi haa laamiiɓe duniyaaru fuu , haa ɗi mooɓta ɓe ngam konu haa nyalaade mawnde nde Allah , Jawmiraawo dow kooɗume fuu .
66016015	" Nane ! Mi ɗon wara bana gujjo ! Barka laatanto aynuɗo , kakkilananɗo limce muuɗum ngam taa o yaha o tembo , taa o semta yeeso yimɓe ! "
66016016	Ginnaaji go mooɓti laamiiɓe haa nokkuure wi'eteende bee ibraniŋkoore Harmagedon .
66016017	Nden malaa'ikaajo njoweeɗiɗaɓo rufi ko woni nder taasawo muuɗum haa hawa . Sawtu cembiɗɗo iwi haa leeso laamu nder haykaliiru , wi'i : " Ɗum timmi ! "
66016018	Ma''e ma''i , hoolooji mbaɗi , pelmaali mbaɗi , lesdi dimbi masin . Lesdi meeɗaay dimbaago bana non sam diga yimɓe ɗon haa duniyaaru .
66016019	Berniwol maŋgol sendaama geɓe tati , berniiji lesdi fuu kalki . Allah siftori Baabila , berniwol maŋgol , o yarni ngol inaboojam nder jardugel , waato inaboojam ɓernuki maako saatuki .
66016020	Duuɗe fuu kalki , kooseeje fuu majji .
66016021	Kaa'e mallimallooje loorɗe toɓi diga asama dow yimɓe , teddeeŋga woore maaje baakin kilo cappanɗe nayi ( 40 ) . Yimɓe kuɗi Allah ngam masiibo mallimallooje , ngam ɗum halli masin .
66017001	Nden gooto haa malaa'ika'en njoweeɗiɗo jogiiɓe taasaaje joweeɗiɗi go wari haa am , wi'i yam : " War , mi hollete no daakaareejo mawɗo hiitorte , waato berniwol maŋgol nyiɓaaŋgol kombi maaje ilooje ɗuuɗɗe .
66017002	Laamiiɓe duniyaaru mbaɗi njeenu bee maako , yimɓe duniyaaru nguyki bee inaboojam daakaareeku maako . "
66017003	Ruuhu hoosi yam , malaa'ikaajo yahri yam haa ladde . Ton mi yi'i debbo ba''iiɗo ndabbaawa mboɗeewa . Inɗe kuɗanɗe Allah mbindaama dow ndabbaawa man , nga woodi ko'e joweeɗiɗi e luwe sappo .
66017004	Debbo man ɗon ɓorni limce boɗeeje e boɗeeje coy , o pawniiɗo bee kaŋgeeri e kaa'e marɗe saman e luuluuje . O ɗon jogi jardugel kaŋgeeri haa juŋŋgo maako , ngel heewi kuuje karamɗe coɓɗe ɗe daakaareeku maako .
66017005	Haa tiinde maako innde bee maana cuuɗiika windaama : " Baabila maŋgol , daada daakaare'en e nyidduɓe fuu haa duniyaaru . "
66017006	Mi yi'i debbo man wuyki bee ?i?am yimɓe Allah , e bee ?i?am mbaraaɓe ngam ɓe accaay haala Yeesu .
66017007	Malaa'ikaajo go ?ami yam : " Ko hayɗinte ? Mi waŋginante sirri debbo e ndabbaawa nga o wa''i , marŋga ko'e joweeɗiɗi e luwe sappo .
66017008	Ndabbaawa nga a yi'i , nga ɗonno naane , ammaa jonta nga walaa . Nga ɓadake wurtaago ngaska lugguka kalluka , nga dillan haa halkere . Yimɓe duniyaaru ɓe inɗe muuɗum'en mbindaaka nder deftere ngeendam diga fuɗɗam duniyaaru , ɓe kayɗinan to ɓe ngi'i ndabbaawa nga . Ngam nga ɗonno naane , nga walaa jonta , ammaa nga wartan fahin .
66017009	" Ngam faamugo ɗum , sey goɗɗo mara hakkiilo e hikma . Ko'e joweeɗiɗi go ɗum kooseeje joweeɗiɗi . Debbo go ɗon jooɗi dow maaje . Kanje ngoni laamiiɓe njoweeɗiɗo boo ,
66017010	njowo ndo''i , gooto ɗon laami , gooto boo waraay tawon . To o wari , o neeɓataa nder laamu .
66017011	Ndabbaawa nga ɗonno naane , ammaa nga walaa jonta , kaŋga woni laamiiɗo njoweetataɓo , o gooto nder njoweeɗiɗaɓo boo , ammaa o dillan haa halkere .
66017012	" Luwe sappo ɗe ngi'ɗa ngoni laamiiɓe sappo , ɓe puɗɗaay laamaago tawon , ammaa saa'a ngoota non ɓe laamodoto bee ndabbaawa .
66017013	Ɓe sappo fuu ɓe ngoodi hakkiilo wooto , ɓe ndokkan ndabbaawa baawɗe maɓɓe e maŋgu maɓɓe .
66017014	Ɓe kaɓan bee jawgel . Ammaa jawgel bee tokkiiɓe muuɗum ewnaaɓe suɓaaɓe hoolaaɓe njaaloto ɓe , ngam kaŋgel woni Jawmiraawo jawmiraaɓe e Laamiiɗo laamiiɓe . "
66017015	Malaa'ikaajo go wolwani yam fahin , wi'i : " A yi'i ndiyamji ɗi debbo go jooɗi dow maaji . Kanjum woni yimɓe e jama'aaje e ummaatooje e ɗemɗe yimɓe .
66017016	Luwe sappo ɗe ngi'ɗa e ndabbaawa fuu , nganyan daakaareejo go . Ɓe koosan ko o mari fuu , ɓe accan mo o tembo , ɓe nyaaman kusel ɓandu maako , ɓe kalkan mo bee yiite .
66017017	Ngam Allah ɗowi ɓerɗe maɓɓe haa ɓe kuuwa muuyo maako , ɓe kuuwa bee hakkiilo wooto , ɓe ndokka ndabbaawa baawɗe laamaago haa to bolle Allah ngooŋɗi .
66017018	" Debbo mo a yi'i , kaŋko woni berniwol maŋgol ngol laamanto laamiiɓe duniyaaru . "
66018001	Ɓaawoɗon mi yi'i malaa'ikaajo goɗɗo ɗon jippo diga asama . O woodi baawɗe mawɗe , daraja maako yaynani duniyaaru fuu .
66018002	O towni sawtu , o wi'i : " Ngol do''ake ! Baabila , berniwol maŋgol do''ake ! Ngol heewi ginnaaji coɓɗi karamɗi . Kooɗiye colli coɓɗi karamɗi ɗon njooɗi ton .
66018003	Ngam ngol yarni yimɓe fuu inaboojam maagol , waato inaboojam nyaaɗɗam ɗam suuno maagol halluŋgo . Laamiiɓe duniyaaru fuu mbaɗi njeenu bee maako , filooɓe duniyaaru ndiski bee suuno maagol , ngo walaa keerol . "
66018004	Nden mi nani sawtu feere haa asama ɗon wi'a :
66018005	Ngam hakkeeji maagol ɗuuɗi ,
66018006	Mbaɗe ngol bana no ngol waɗani on ,
66018007	Ɗuɗɗine torra maagol e bojji maagol
66018008	Ngam maajum masiibooji maagol ukkanto ngol nyande woore :
66018009	Laamiiɓe duniyaaru hawtuɓe bee maagol nder njeenu e suuno , ɓe mboyan , ɓe ngookan to ɓe ngi'i cuurɗe guleeki maagol .
66018010	Ɓe ndaroto daayiiɗum , ngam ɓe kulan torra maagol , ɓe mbi'an : " Kayto ! Kayto ! Baabila maŋgol , Baabila cembiɗŋgol ! Nder saa'a ngoota a hiitaama ! "
66018011	Filooɓe duniyaaru boo mboyan , ngookan ngam maagol , ngam walaa mo soodata kuuje maɓɓe ɗe'e :
66018012	Kaŋgeeri e cardi , kaa'e marɗe saman , luuluuje , turmiiji , limce boɗeeje , siliki , limce boɗeeje coy , leɗɗe caɗɗe feere feere , kuuje kuuwraaɗe bee nyi'e nyiibi e bee leɗɗe marɗe saman , njamndi mboɗeeri , njamndi ɓaleeri , kaa'e Asta ,
66018013	cittaaje belɗe , nebbam ngujorɗam , urdi mirra , urle guleteeɗe , inaboojam , nebbam , kuroori , alkamaari , na'i , baali , pucci , mootaaji pucci , maccuɓe , koo yoŋkiiji yimɓe boo .
66018014	Filooɓe mbi'ani ngol : " Kuuje maaɗa booɗɗe ɗe ngiɗɗa marugo fuu ɗe majji , risku maaɗa e pawne maaɗa fuu kalki , a meetataa heɓtugo ɗe fahin ! "
66018015	Filooɓe riskuɓe bee filu nder maagol ndaroto daayiiɗum ngam kulol torra maagol . Ɓe mboyan , ɓe ngookan ,
66018016	ɓe mbi'an : " Kayto ! Kayto ! Berniwol maŋgol ! Ngol ɓornino limce daneeje e boɗeeje , e boɗeeje coy . Ngol fawnaama bee kuuje kaŋgeeri , bee kaa'e marɗe saman e bee luuluuje !
66018017	Nder saa'a ngoota risku man fuu majjiri ngol ! "
66018018	ɓe ngooki nde ɓe ngi'i cuurɗe guleeki maagol , ɓe mbi'i : " Walaa berniwol feere foti bee berniwol ngo'ol ! "
66018019	Ɓe ndufi mbulwuldi dow ko'e maɓɓe , ɓe ngooki , ɓe mboyi : " Kayto ! Kayto ! Berniwol maŋgol ! Kaŋgol woni berniwol ngol koombooje mbeela fuu ndiski bee risku muuɗum . Nder saa'a ngoota kuuje fuu majjiri ngol . "
66018020	" An asama , seya ngam halkere maagol ! Ceye , onon yimɓe Allah , nelaaɓe e annabo'en ! Ngam Allah hiiti ngol , lornani ngol ko ngol waɗi on fuu . "
66018021	Nden malaa'ikaajo cembiɗɗo hoosi hayre mawnde bana namarde mawnde , sakkini nde haa mbeela , wi'i : " Baabila , berniwol maŋgol sakkinte bee sembe bana ni , goɗɗo meetataa yi'ugo ngol fahin .
66018022	Haraka fiyooɓe moolooji e yimooɓe e fuufooɓe luwe e fuufooɓe algaytaaji meetataa naneego nder maaɗa ! Walaa kuuwɗo sanaa'a kookaye meetata taweego nder maaɗa , haraka namooɓe meetataa naneego .
66018023	Jayŋgol pittirla meetataa yi'eego nder maaɗa , sawtuuji te'ɓe e te'aaɓe meetataa naneego nder maaɗa . Filooɓe maaɗa ɓurino filooɓe duniyaaru fuu . Bee hiilaaji pewooji a esti yimɓe duniyaaru fuu ! "
66018024	Baabila hiitaama ngam ?i?am annabo'en e ?i?am yimɓe Allah ndufaaɗam nder berniwol ngol , waato ?i?am mbaraaɓe nder duniyaaru fuu ɗon dow maagol .
66019001	Ɓaawoɗon mi nani ko nandi bee sawtu jama'aare yimɓe ɗuuɗɓe haa asama , ɓe ɗon mbi'a : " Maŋgte Allah ! Allah meeɗen mari kisndam e tedduŋgal e baawɗe !
66019002	O ɗon hiito bee gooŋga , bana no fotti . Ngam o hiiti daakaareejo mawɗo mo wonni duniyaaru fuu bee njeenu muuɗum . Allah hiiti mo ngam o mbari suka'en muuɗum . "
66019003	Ɓe mbi'i fahin : " Maŋgte Allah ! Cuurɗe guleeki berniwol maŋgol ɗon ummo dow haa foroy ! "
66019004	Ndotti'en noogas e nayo e kuuje geete nayi cujidani Allah jooɗiiɗo dow leeso laamu , mbi'i : " Aamiina ! Maŋgte Allah ! "
66019005	Nden sawtu iwi haa leeso laamu , ɗon wi'a : " Maŋgte Allah meeɗen , onon suka'en maako e hulɓe mo , leesɓe e mawɓe fuu . "
66019006	Nden mi nani hoolo maŋgo bana hoolo maayo ilanŋgo dow tapaaje , bana pelmaali cembiɗɗi . Mi nani ɗum ɗon wi'a : " Maŋgte Allah ! Ngam Allah Jawmiraawo meeɗen , marɗo baawɗe fuu , o Laamiiɗo !
66019007	Ceyen , mbelwen , maŋgten maŋgu maako ! Ngam wakkati ɓaŋgal jawgel yottake , ɓaŋgeteeɗo maagel taaskake .
66019008	O ɓorni limce ɗigguɗe ɗelkanɗe . " Limce ɗigguɗe man ngoni kuuɗe yimɓe Allah laaɓɗe .
66019009	Nden malaa'ikaajo wi'i yam : " Windu : Barka laatanto ewnaaɓe haa kiirtaari ɓaŋgal jawgel . " Fahin o wi'i : " Kanje ngoni bolle Allah koolniiɗe . "
66019010	Mi hofi yeeso maako haa mi sujidana mo , ammaa o wi'i yam : " Taa waɗ ɗum ! Min mi suka Allah bana maaɗa e deerɗiraaɓe ma heɓɓe seedamku mbooɗŋgu haa Yeesu . Sujidan Allah ! "
66019011	Nden mi yi'i asama ɗon maɓɓiti . Puccu ndaneewu ɗon ndari ton . Ba''iiɗo ngu wi'ete Koolaaɗo-gooŋgaajo . O ɗon hiito , o ɗon waɗa konuuji maako bana no fotti .
66019012	Gite maako nandi bee ɗemɗe yiite , o meeti meetaleeji ɗuuɗɗi haa hoore maako . Innde windaama dow maako , walaa mo anndi nde , sey kaŋko tan .
66019013	Ngapaleewol maako heewi ?i?am . O coometeeɗo Wolde-Allah .
66019014	Honooɓe asama tokki mo , ɓe mba''i pucci daneeji , ɓe ɗon ɓorni limce ɗigguɗe laaɓɗe .
66019015	Kaafahi belki wurti hunduko maako . Bee maaki o jaaloto ummaatooje fuu . O laamoto dow maɓɓe bee caatal , o ɓiɗɗan inaboojam nder ɓiɗɗirɗum inaboojam , kanjum woni ɓernuki caatuki ki Allah , Jawmiraawo kooɗume fuu .
66019016	Dow ngapaleewol maako e dow daŋgo maako , innde maako windaama : " Laamiiɗo laamiiɓe e Jawmiraawo jawmiraaɓe ! "
66019017	Nden mi yi'i malaa'ikaajo ɗon dari nder naaŋge . O wookani colli piirooji nder hawa fuu bee sawtu cembiɗɗo : " Ngare , mooɓe ngam kiirtaari Allah mawndi !
66019018	Ngare , nyaame kusel laamiiɓe , e kusel mawɓe sooje'en e kusel sooje'en , e kusel pucci bee wa''iiɓe ɗi , e kusel yimɓe fuu , rimɓe e maccuɓe , mawɓe e leesɓe . "
66019019	Nden mi yi'i ndabbaawa go e laamiiɓe duniyaaru bee sooje'en muuɗum'en , ɓe kawti waɗugo haɓre bee ba''iiɗo puccu go e bee sooje'en muuɗum .
66019020	Ɓe nastini ndabbaawa nder fursina , kaŋga e annaboojo pewoowo baɗɗo hiilaaji yeeso maaga . Bee hiilaaji ɗi'i o estino marɓe lamba ndabbaawa e sujidanɓe foto maaga . Ndabbaawa e annaboojo pewoowo cakkinaama bee yoŋki nder weendu yiite huɓɓanŋge bee baruudu .
66019021	Kaafahi ki wurtoto hunduko ba''iiɗo puccu , mbari sooje'en maɓɓe . Colli fuu nyaami kusel maɓɓe haa ɗi cafti .
66020001	Nden mi yi'i malaa'ikaajo ɗon jippo diga asama , o ɗon jogi maɓɓitirɗum ngaska lugguka kalluka e callallu haa juŋŋgo maako .
66020002	O naŋgi kuuŋga mboodi nayeeri , waato Iblisa malla Sayɗaanu , o haɓɓi nga duuɓi ujineere .
66020003	Malaa'ikaajo go sakkini nga nder ngaska lugguka kalluka , hubli ka , takki ka bee takkannde lamba , ngam taa nga meeta estugo ummaatooje fahin , sonaa to duuɓi ujineere timmi . Ɓaawoɗon sey nga yoofe baakin seɗɗa .
66020004	Nden mi yi'i leese laamu . Jooɗiiɓe dow maaje keɓi baawɗe hiitaago . Mi yi'i yoŋkiiji mbaraaɓe ngam waajaago gooŋga ka Yeesu waŋgini , ngam ɓe ngaaji wolde Allah boo . Ɓe cujidanaayno ndabbaawa malla foto maaga , ɓe njaɓaayno lamba ndabbaawa haa tiinde malla haa juŋŋgo . Ɓe ɗon ngeeɗi bee Almasiihu , ɓe ɗon laamo bee maako duuɓi ujineere .
66020005	Maayɓe luttuɓe ngeeɗitaay haa duuɓi ujineere timmi . Kanjum woni ummitineeki maayɓe arani .
66020006	Seyo e barka laatanto ummitittooɓe nder ummitineeki arani ki . Maayde ɗiɗawre walaa baawɗe dow maɓɓe . Ɓe laatoto liman'en , huuwanooɓe Allah e Almasiihu , ɓe laamoto bee Almasiihu duuɓi ujineere .
66020007	To duuɓi ujineere timmi , Sayɗaanu yoofete haa fursina .
66020008	O dillan estugo ummaatooje gonɗe haa nokkuuje duniyaaru ɓurɗe daayaago , waato Gog e Magog . Sayɗaanu mooɓtan ɗe ngam konu , ɗe ɗuuɗan bana njaareendi maayo .
66020009	Ɗe caŋkiti haa duniyaaru fuu , ɗe taari saŋgeere yimɓe Allah , ɗe taari berniwol ngol o yiɗi . Ammaa yiite jippi diga asama , halki ɗe .
66020010	Nden Sayɗaanu estuɗo ɓe , sakkinaama nder weendu yiite e baruudu . Naane maa , ndabbaawa e annaboojo pewoowo cakkinaama ton . Ɓe fuu ɓe njaran bone jemma e naaŋge , haa foroy .
66020011	Nden mi yi'i leeso laamu raneewo e jooɗiiɗo dow maago . Duniyaaru e asama ndoggi yeeso maako , meetaay yi'eego .
66020012	Mi yi'i maayɓe fuu , mawɓe e leesɓe , ɓe ɗon ndari yeeso leeso laamu . Defte maɓɓitaama . Nden deftere feere maɓɓitaama , ɗum deftere ngeendam . Maayɓe kiitaama fodde kuuɗe muuɗum'en bindaaɗe nder defte .
66020013	Nden mbeela tuuti maayɓe muuɗum . Maayde e joonde maayɓe boo tuuti maayɓe muuɗum'en . Ɓe fuu ɓe kiitaama fodde kuuɗe maɓɓe .
66020014	Nden maayde e joonde maayɓe cakkinaama nder weendu yiite . Weendu yiite ndu'u woni maayde ɗiɗawre .
66020015	Koomoy mo innde muuɗum windaaka nder deftere ngeendam , o sakkinaama nder weendu yiite .
66021001	Nden mi yi'i asama kesa e duniyaaru hesru . Asama aartuka e duniyaaru aartundu majji , mbeela boo majji .
66021002	Mi yi'i berniwol ceniiŋgol , Urusaliima kesol ɗon jippo diga Allah mo asama . Ngol taaskitinaama bana ɓaŋgeteeɗo pawniiɗo ngam ɓaŋɗo ɗum .
66021003	Mi nani sawtu cembiɗɗo haa leeso laamu ɗon wi'a : " Ndaa jooɗorɗe Allah caka yimɓe ! O jooɗoto bee maɓɓe , ɓe laatoto yimɓe maako . Allah bee hoore muuɗum wondan bee maɓɓe , laatoto Allah maɓɓe .
66021004	O woostan gonɗi maɓɓe fuu . Walaa maayde , walaa mettamɓeram , walaa bojji , walaa naawɗum ton . Kuuje ɓooymaaje fuu caalake . "
66021005	Nden jooɗiiɗo dow leeso laamu wi'i : " Jonta mi ɗon hesɗitina kooɗume fuu ! " O wi'i yam : " Windu ɗum , ngam bolle ɗe'e , ɗe gooŋgaaje , ɗe koolniiɗe . "
66021006	O tokki wi'ugo : " Ɗum waɗi , timmi . Min woni arano e ragareejo , fuɗɗoode e timmoode . Koomoy ɗomɗi , mi yarnan mo ndiyam seeɓoore ngeendam .
66021007	Ndaa ko mi hokkata jaaliiɗo : Mi laatoto Allah maako , o laatoto ɓiyam .
66021008	Ammaa hulɓe , tuurtooɓe , waɗooɓe ko harmi , mbarooɓe ko'e , jeenooɓe , waɗooɓe hiila , sujidanɓe labbi e fewooɓe , nokkuure maɓɓe woni nder weendu wulanndu bee yiite e baruudufu , kanjum woni maayde ɗiɗawre . "
66021009	Gooto nder malaa'ika'en njoweeɗiɗo marɓe taasaaje joweeɗiɗi keewɗe masiibooji ragareeji joweeɗiɗi go wari haa am , wi'i : " War , mi hollete ɓaŋgaaɗo , waato debbo jawgel . "
66021010	Ruuhu wari dow am , malaa'ikaajo go yahri yam haa dow hooseere townde masin . O holli yam Urusaliima , berniwol ceniiŋgol , ngol ɗon jippo diga Allah mo asama ,
66021011	ngol ɗon ɗelka bee tedduŋgal Allah . Ngol jalbiti bana hayre marnde saman , bana hayre yaspa laaɓnde bana daarorgal .
66021012	Mahol towŋgol ɗon taari ngol , ngol woodi dammuɗe sappo e ɗiɗi . Malaa'ika'en sappo e ɗiɗo ɗon ayna dammuɗe man . Inɗe le'i Isra'iila sappo e ɗiɗi mbindaama haa dammuɗe man .
66021013	Woodi dammuɗe tati haa fuunaaŋge , tati haa fombina , tati haa woyla , tati boo haa hiirnaaŋge .
66021014	Mahol berniwol ɗon dari dow kaa'e caɓɓaaje sappo e ɗiɗi , dow maaje inɗe nelaaɓe jawgel sappo e ɗiɗo mbindaama .
66021015	Malaa'ikaajo bolwanɗo yam go woodi sawru kaŋgeeri ngam o foonda berniwol bee dammuɗe maagol e mahol maagol .
66021016	Bakeeje berniwol poti kal , waato njuutirka bee njaajirka poti . Malaa'ikaajo go foondi berniwol bee sawru muuɗum . Njuutirka maagol waɗi kilomeeta ujine ɗiɗi e teemeɗɗe ɗiɗi ( 2.200 ) . Njaajirka maagol foti bee towirka maagol e njuutirka maagol .
66021017	O foondi mahol . Towirka maagol waɗi meeta cappanɗe joweeɗiɗi e ɗiɗi ( 72 ) fodde poondol yimɓe .
66021018	Mahol mahaama bee kaa'e yaspa , ammaa berniwol mahaama bee kaŋgeeri , ndi laaɓi bana daarorgal .
66021019	Kaa'e caɓɓaaje mahol berniwol pawnaama bee kaa'e marɗe saman feere-feereeje . Caɓɓawal aranal woni yaspa , ɗiɗaɓal safira , tataɓal agate , nayaɓal imiradi ,
66021020	jowaɓal onikis , joweego'owal sardis , joweeɗiɗaɓal kirisoliti , joweetataɓal hayre haako-haakoore , joweenayaɓal topas , sappowal kirisoparasu , sappo e go'owal hayre lipilaare , sappo e ɗiɗaɓal ametistu .
66021021	Pareeje sappo e ɗiɗi ngoni luuluuje sappo e ɗiɗi . Kooŋgale parewal waɗaama bee beɗol luuluuri . Laawol berniwol ɗum kaŋgeeri laaɓndi bana daarorgal laaɓŋgal .
66021022	Mi yi'aay haykaliiru nder berniwol , ngam Allah Jawmiraawo marɗo baawɗe fuu woni haykaliiru maagol , kaŋko e jawgel .
66021023	Ngol walaa haaje naaŋge malla lewru yaynana ngol , ngam tedduŋgal Allah ɗon yayna nder maagol , jawgel boo woni pittirla maagol .
66021024	Ummaatooje duniyaaru njahan nder annoora maagol , laamiiɓe duniyaaru ngaddan jawdi maɓɓe ton .
66021025	Pareeje maagol ɗon maɓɓiti bee nyalawma , ɗe maɓɓataako sam , ngam jemma walaa ton .
66021026	Maŋgu e jawdi ummaatooje fuu waddete nder maagol .
66021027	Ammaa karamɗum nastataa nder maagol . Kuuwoowo cemtuɗum , malla pewoowo heɓataa nastugo . Sey mo innde muuɗum windaama nder deftere ngeendam nde jawgel mari , kaŋko tan nastata berniwol ngol .
66022001	Nden malaa'ikaajo go holli yam maayo ndiyam ngeendam . Ngo ɗon jalbita bana daarorgal , ngo iwi haa leeso laamu Allah e jawgel .
66022002	Ngo ɗon ila haa caka laawol berniwol . Lekki ngeendam ɗon dari haa wakere maayo nyaamre e nande fuu . Ki ɗon rima ɓiɓɓe nde sappo e ɗiɗi nder hitaande , lewru fuu nde woore . Haako maaki laati kurgun ngam jamɗitinki ummaatooje fuu .
66022003	Ko Allah naali fuu , tawataake nder berniwol man .
66022004	Ɓe ngi'an mo bee gite , innde maako ɗon windi haa tiiɗe maɓɓe .
66022005	Jemma waɗataa haa ton , ɓe ngalaa haaje pittirla malla naaŋge , ngam Allah Jawmiraawo laatoto annoora maɓɓe . Ɓe laamoto haa abada abadin .
66022006	Nden malaa'ikaajo go wi'i yam : " Bolle ɗe'e , ɗe gooŋgaaje , ɗe koolniiɗe . Allah Jawmiraawo , dokkuɗo annabo'en Ruuhu muuɗum , neli malaa'ika'en muuɗum ngam ɓe kolla suka'en muuɗum ko ɓadi laataago , fakat . "
66022007	Yeesu wi'i : " Nan , mi ɓadi warugo ! Seyo laatanto ɗowtantooɓe bolle annabaaku nder deftere nde'e ! "
66022008	Min Yuhanna mi nani kuuje ɗe'e fuu , mi yi'i ɗe . Ɓaawo mi nani ɗe , mi yi'i ɗe , mi hofi yeeso malaa'ikaajo kolluɗo yam kuuje ɗe , ngam mi sujidana mo .
66022009	Ammaa o wi'i yam : " Taa waɗ ɗum ! Min boo mi suka Allah bana maaɗa e deerɗiraaɓe ma annabo'en , bana ɗowtanooɓe bolle deftere nde'e fuu . Sujidan Allah ! "
66022010	Fahin , o wi'i yam : " Taa maɓɓu bolle annabaaku nder deftere nde'e , ngam wakkatiire nde kuuje ɗe'e laatoto , ɓadake yottaago .
66022011	Koomoy halli , o tokko waɗugo halleende , koomoy soɓi , o tokko waɗugo coɓɗum , koomoy wooɗi , o tokko waɗugo booɗɗum , koomoy seni , o ɓesda senaare . "
66022012	Yeesu wi'i : " Kakkile ! Mi ɓadi warugo . Mi waddan mbarjaari haa mi warjo koomoy fodde kuuɗe muuɗum .
66022013	Min woni kebbinanɗo kooɗume fuu , mi arano e ragareejo , fuɗɗoode e timmoode . "
66022014	Barka laatanto lootɓe ngapaleeji muuɗum'en laaɓɗum tal . Kamɓe ɓe keɓan nyaamugo ɓiɓɓe lekki ngeendam , ɓe keɓan nastugo dammuɗe berniwol boo .
66022015	Ammaa waɗooɓe ko harmi , waɗooɓe hiila , jeenooɓe , mbarooɓe ko'e , sujidanɓe labbi , yiɗɓe pewe e fewooɓe , doole ɓe njooɗo yaasi berniwol .
66022016	" Min Yeesu , mi neldi on malaa'ikaajo am ngam waajaago on kuuje ɗe'e haa jama'aaje nuɗɗinɓe fuu . Min mi asŋgol Daawuda , mi horre fajiri ɗelkannde . "
66022017	Ruuhu e ɓaŋgeteeɗo mbi'i : " War ! "
66022018	Min Yuhanna , mi ɗon barro koomoy nanɗo bolle annabaaku deftere nde'e : To goɗɗo ɓesdi haa maaje , Allah ɓesdanan kiita maako masiibooji ɗi deftere nde'e tindini .
66022019	To goɗɗo itti kooɗume haa bolle annabaaku nder deftere nde'e , Allah ittanan mo geɗal maako haa ɓiɓɓe lekki ngeendam e geɗal maako haa berniwol ceniiŋgol ko deftere nde'e tindini .
66022020	Ceediiɗo haala ka wi'i : " Fakat , mi ɓadake warugo ! "
66022021	Mo''ere Jawmiraawo Yeesu laatano koomoy fuu .
